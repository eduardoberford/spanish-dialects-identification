{"id": "397977", "revid": "85894", "url": "https://gl.wikipedia.org/wiki?curid=397977", "title": "Recelle, Mes\u00eda, Mes\u00eda", "text": "Recelle \u00e9 un lugar da parroquia de Mes\u00eda no concello coru\u00f1\u00e9s de Mes\u00eda na comarca de Ordes. Ti\u00f1a 12 habitantes no ano 2016 segundo datos do INE dos cales 6 eran homes e 6 eran mulleres."}
{"id": "397978", "revid": "85894", "url": "https://gl.wikipedia.org/wiki?curid=397978", "title": "Sobrado, Mes\u00eda, Mes\u00eda", "text": "Sobrado \u00e9 un lugar da parroquia de Mes\u00eda no concello coru\u00f1\u00e9s de Mes\u00eda na comarca de Ordes. Non ti\u00f1a habitantes no ano 2016 segundo datos do INE."}
{"id": "397979", "revid": "85894", "url": "https://gl.wikipedia.org/wiki?curid=397979", "title": "Ti\u00f1oso, Mes\u00eda, Mes\u00eda", "text": "Ti\u00f1oso \u00e9 un lugar da parroquia de Mes\u00eda no concello coru\u00f1\u00e9s de Mes\u00eda na comarca de Ordes. Ti\u00f1a 5 habitantes no ano 2016 segundo datos do INE dos cales 4 eran homes e 1 era muller."}
{"id": "397980", "revid": "85894", "url": "https://gl.wikipedia.org/wiki?curid=397980", "title": "A Torre, Mes\u00eda, Mes\u00eda", "text": " \nA Torre \u00e9 un lugar da parroquia de Mes\u00eda no concello coru\u00f1\u00e9s de Mes\u00eda na comarca de Ordes. Ti\u00f1a 9 habitantes no ano 2016 segundo datos do INE dos cales 4 eran homes e 5 eran mulleres."}
{"id": "397981", "revid": "85894", "url": "https://gl.wikipedia.org/wiki?curid=397981", "title": "Vilar, Mes\u00eda, Mes\u00eda", "text": "Vilar \u00e9 un lugar da parroquia de Mes\u00eda no concello coru\u00f1\u00e9s de Mes\u00eda na comarca de Ordes. Ti\u00f1a 20 habitantes no ano 2016 segundo datos do INE dos cales 13 eran homes e 7 eran mulleres."}
{"id": "397982", "revid": "98629", "url": "https://gl.wikipedia.org/wiki?curid=397982", "title": "Sitta yunnanensis", "text": "Sitta yunnanensis (xeralmente chamado gabeador de Yunnan) \u00e9 unha especie de ave da familia dos Sittidae, os gabeadores. \u00c9 un gabeador pequeno, que mide uns 12\u00a0cm de lonxitude. Non presenta un dimorfismo sexual pronunciado. As partes superiores son grises azuladas, que contrastan coas partes inferiores claras e uniformes, de cor rebezo. Ten un fino sobrecello branco, ben distingible cando a plumaxe \u00e9 fresca, coroado por un trazo ocular negro pronunciado. \u00c9 un paxaro ruidoso, que produce sons simples e nasais, \u00e1s veces en series repetitivas. A s\u00faa ecolox\u00eda co\u00f1\u00e9cese pouco: alim\u00e9ntase de insectos e a reproduci\u00f3n ten lugar contra o mes de marzo.\n\u00c9 unha especie end\u00e9mica do suroeste da China, acheg\u00e1ndose \u00e1 fronteira con Birmania, onde vive en bosques de pi\u00f1eiros vellos ata os 4\u00a0000\u00a0m de altura. \u00c9 a especie m\u00e1is basal do \"grupo \"canadensis\"\", no que est\u00e1n inclu\u00eddos tam\u00e9n \"S. canadensis\"), \"S. villosa\", \"S. whiteheadi\", \"S. ledanti\" e \"S. krueperi\". Os efectivos da especie non se co\u00f1ecen, mais probablemente est\u00e1n decrecendo debido \u00e1 destruci\u00f3n do h\u00e1bitat onde vive. Por estas raz\u00f3ns, a Uni\u00f3n Internacional para a Conservaci\u00f3n da Natureza considera este paxaro como \"case ameazado\".\nDescrici\u00f3n.\nAs partes superiores son grises azuladas e comprenden o p\u00edleo a\u00ednda que esta est\u00e1 separada da parte alta do manto por unha zona m\u00e1is p\u00e1lida. O paxaro ten un fino sobrecello abrancazado, que se estende ata a fronte e que est\u00e1 sobre o trazo ocular negro, que se alonga notablemente cara a atr\u00e1s sobre os flancos do manto. O ollo est\u00e1 finamente circundado de branco. A meixela e a gorxa son brancos. As partes inferiores son uniformes e claras, de cor rebezo rosa. O peteiro \u00e9 fino e bicudo e o culme case recto e pode dar a impresi\u00f3n de que a punta do peteiro est\u00e1 dirixida cara a arriba. O iris \u00e9 casta\u00f1o escuro, o peteiro gris-negro coa base da mand\u00edbula inferior de cor corno ou amarelada. As patas e dedas son grises-negras. A especie \u00e9 un gabeador pequeno, que mide 12\u00a0cm de longo. A \u00e1 pregada mide de 69,5 a 74\u00a0mm no macho e de 67 a 74\u00a0mm na femia, a cola de 35 a 41\u00a0mm no macho e de 36 a 38\u00a0mm na femia. O peteiro mide de 16,8 a 19,5\u00a0mm e o tarso de 14,8 a 19\u00a0mm. Pesa entre 7,5 e 13\u00a0g.\nA especie presenta pouco dimorfismo sexual, pero a cor negra do trazo ocular da femia \u00e9 como media menos intenso e as s\u00faas partes inferiores son m\u00e1is claras e m\u00e1is grises. A plumaxe \u00e9 fresca aproximadamente a partir de agosto (despois da muda), e desg\u00e1stase progresivamente ata a primavera seguinte. Con plumaxe gastada, as extremidades abrancazadas das plumas que forman o sobrecello est\u00e1n especialmente gastadas, e o trazo do sobrecello faise descontinuo ou moi pouco aparente. As partes superiores son m\u00e1is p\u00e1lidas, menos azuis. As plumas da cola e das \u00e1s desg\u00e1stanse tam\u00e9n pero as puntas azuis-grises das rectrices persisten polo menos ata maio. As partes inferiores perden cor e fanse cada vez m\u00e1is \u00absucias\u00bb, e tenden ao branco agrisado. Os individuos novos son m\u00e1is claros que os adultos, te\u00f1en o sobrecello menos marcado e este non se estende ata a fronte, \u00e1s veces est\u00e1 case ausente e consiste simplemente nunha beira do p\u00edleo m\u00e1is claro. O trazo ocular \u00e9 igualmente menos longo, a meixela \u00e9 gris sucia e non branca. A gorxa \u00e9 m\u00e1is branca, pero o resto das partes inferiores son m\u00e1is p\u00e1lidas, de cor canela agrisada, a\u00ednda que menos p\u00e1lidas que nun adulto con plumaxe gastada. As partes superiores son m\u00e1is claras e m\u00e1is grises. O peteiro dos xoves que abandonan o ni\u00f1o \u00e9 m\u00e1is curto e coa base clara. Os adultos efect\u00faan unha muda posnupcial completa (entre xullo e setembro) e \u00e1s veces unha muda parcial antes da estaci\u00f3n reprodutora (xaneiro-febreiro), que afecta principalmente ao peito.\nA especie \"S. magna\" pode encontrarse no mesmo tipo de h\u00e1bitats que \"S. yunnanensis\", mais \u00e9 bastante m\u00e1is grande e non ten sobrecello branco. \"S. nagaensis\" ten un tama\u00f1o m\u00e1is similar ao gabeador de Yunnan, pero ten vermello nos flancos e carece de sobrecello branco.\nEcolox\u00eda e comportamento.\nVoz.\nPode escoitarse o canto de \"S. yunnanensis\" en xeno-canto.\n\u00c9 unha ave bastante ruidosa. Emite xeralmente pequenos gritos simples, que soan como un \"nit\" ou \"kni\", ou produce un \"tit\" m\u00e1is abrupto, un \"pit\" baixo e estridente ou un \"toik\" baixo e nasal. Un grito \"nit\" \u00e1s veces repetido, en series de catro a dez segundos a un ritmo de cinco a seis notas por segundo, producindo un \"kni-kni-kni\u2026\", un \"kit-kit-kit\u2026\" m\u00e1is fino, un \"pi-pi-pi\u2026\" m\u00e1is sibilante ou un \"niew-niew-niew\u2026\" m\u00e1is nasal, pero tam\u00e9n agudo e feble. Produce tam\u00e9n un grito \u00e1spero en \"schri-schri-schri\u2026\" ou \"szi-szi-szi\u2026\" que lembra o do gaio (\"Garrulus glandarius\") compartido polos outros pequenos gabeadores do Pale\u00e1rtico. \u00c1s veces, este grito conv\u00e9rtese nun \"ziew-ziew-ziew\u2026\", emitido en series calmadas de tres notas por segundo. Emite tam\u00e9n gritos explosivos en series curtas de d\u00faas ou tres notas nasais, que soan \"quit-quit-quit\", \"schu-schu-schu\" ou un \"tui-tui-tui\" m\u00e1is fino.\nAlimentaci\u00f3n e reproduci\u00f3n.\nO r\u00e9xime alimenticio desta especie non se co\u00f1ece ben, pero s\u00e1bese que come insectos que atrapa busc\u00e1ndoos polas ramas dos pi\u00f1eiros igual que fan os p\u00e1ridos. A reproduci\u00f3n de \"S. yunnanensis\" tampouco se co\u00f1ece. Unha femia recollida o 9 de marzo en Guizhou estaba pr\u00f3xima a po\u00f1er ovos e as cr\u00edas foron recollidas a partir do 21 de maio.\nDistribuci\u00f3n e h\u00e1bitat.\nEsta especie \u00e9 end\u00e9mica do suroeste da China. Vive no centro e oeste de Yunnan, no \"xian\" de Lushui (\"xian\" ~condado, distrito), en Baoshan, no \"xian\" aut\u00f3nomo dai et yi de Jinggu, no \"xian\" de Shiping e Kunming, ata preto da fronteira de Birmania. Enc\u00f3ntrase tam\u00e9n no suroeste de Sichuan, no \"xian\" de Huidong, en Xichang e no val do Yalong, ata o \"xian\" de Yajiang ao norte. Vive tam\u00e9n no extremo sueste do T\u00edbet (\"xian\" de Zay\u00fc, fundamentalmente) e no oeste de Guizhou (\"xian\" de Shuicheng). Un estudo publicado en 2003 sobre a distribuci\u00f3n das especies end\u00e9micas da China puxo en evidencia tres centros de endemismos principais, entre eles os montes Hengduan que albergan a \"S. yunnanensis\" e outras especies.\nO gabeador de Yunnan \u00e9 unha especie sedentaria. Habita nos bosques vellos de pi\u00f1eiros (\"Pinus\") con sotobosque pouco denso e evita os bosque se p\u00edceas (\"Picea\") e abetos (\"Abies\") demasiado densos. Ocasionalemente, pode prospectar en pequenos pi\u00f1eiros de dous ou tres metros de alto, en bosques abertos ou entre \u00e1rbores dispersos. En ver\u00e1n vive entre os 2\u00a0440 e os 3\u00a0960\u00a0metros de altura, pero descende xeralmente aos vales en inverno, ata os 1\u00a0200\u00a0metros, a\u00ednda que pode permanecer en altitudes m\u00e1is altas, e foi observada mesmo entre os 2\u00a0600 e os 4\u00a0000\u00a0metros entre novembro e xaneiro no \"xian\" de Shuangbai.\nTaxonom\u00eda e sistem\u00e1tica.\n\"S. yunnanensis\" foi descrita en 1900 co seu nome actual polo ornit\u00f3logo escoc\u00e9s William Robert Ogilvie-Grant, a partir dun holotipo macho enviado desde o sur de Yunnan polo coronel escoc\u00e9s Alfred Woodrow Stanley Wingate. Na subdivisi\u00f3n en subx\u00e9neros do x\u00e9nero \"Sitta\", pouco utilizada, esta especie est\u00e1 situada no subx\u00e9nero \"Sitta\" (\"Micrositta\") . Segundo o Congreso Ornitol\u00f3xico Internacional e Alan P. Peterson, non se distingue ningunha subespecie dentro desta especie.\nO grupo de especies \"canadensis\" comprende seis especies, que son tam\u00e9n tratadas \u00e1s veces como o subx\u00e9nero \"Sitta\" (\"Micrositta\") , que son: \"S. yunnanensis\", \"S. canadensis\", \"S. villosa\", \"S. whiteheadi\", \"S. krueperi\" e \"S. ledanti\". En 1953, o ornit\u00f3logo holand\u00e9s Karel Voous e John G. van Marle estimou que o gabeador de Yunnan ocupaba un lugar entre os grupos \"canadensis\" e \"europaea\", e ao mesmo tempo que parec\u00eda pr\u00f3ximo ao grupo \"canadensis\", no cal era un membro pr\u00f3ximo ao estado ancestral, tanto en canto \u00e1 s\u00faa distribuci\u00f3n coma \u00e1 s\u00faa plumaxe. En 1957, Charles Vaurie propuxo aproximar a especie \"Sitta himalayensis\". En 1998, \u00c9ric Pasquet estudou o xene do citocromo \"b\" do ADN mitocondrial dunha decena de especies de gabeadores, entre elas as diferentes especies do grupo de \"Sitta canadensis\", pero \"S. yunnanensis\" non foi inclu\u00eddo no estudo. En 2014, \u00c9ric Pasquet et al. publicaron unha filoxenia baseada no ADN nuclear e mitocondrial de 21 especies de gabeadores e confirmaron as relaci\u00f3ns do estudo de 1998 no seo do \"grupo \"canadensis\"\", engadindo \"S. yunnanensis\", que se encontra na parte m\u00e1is basal da \u00e1rbore filoxen\u00e9tica do grupo.\nNa cultura.\nNa China emitiuse unha serie de selos postais que representa a especie entre 2002 e 2006 dedicada aos paxaros end\u00e9micos do pa\u00eds..\nAmeazas e protecci\u00f3n.\nEn 1987, o ornit\u00f3logo chin\u00e9s Zheng Zuoxin describiu \"S. yunnanensis\" como especie rara na China, mais \u00e9 localmente com\u00fan nos bosques de pi\u00f1eiros que subsisten en Lijiang. A s\u00faa \u00e1rea de distribuci\u00f3n \u00e9 relativamente restrinxida, e comprende uns 170\u00a0000\u00a0km2, e a ave desapareceu de varias localidades onde estaba presente ao inicio do s\u00e9culo XX. A especie est\u00e1 ameazada pola destruci\u00f3n do seu h\u00e1bitat e poder\u00eda ser moi dependente dos bosques vellos de pi\u00f1eiros, pero parece que tam\u00e9n pode vivir nos h\u00e1bitats degradados. Un estudo realizado en 2009 que trataba de predicir o impacto que poder\u00edan ter os cambios clim\u00e1ticos na \u00e1rea de distribuci\u00f3n de varias especies de gabeadores asi\u00e1ticos, modelizou dous escenarios; o gabeador de Yunnan poder\u00eda ver reducida a s\u00faa distribuci\u00f3n dun 43,6% ao 47,7% desde agora aos anos 2040 e 2069.. Os efectivos da especie non se co\u00f1ecen, pero parecen en declive, e a especie \u00e9 considerada pola IUCN como \u00abcase ameazada\u00bb."}
{"id": "397983", "revid": "89787", "url": "https://gl.wikipedia.org/wiki?curid=397983", "title": "Solita Solano", "text": "Sarah Wilkinson, nada en Troy (Nova York) en 1888 e finada en Orgeval (Yvelines) o 22 de novembro de 1975, foi unha escritora, poeta e xornalista estadounidense, co\u00f1ecida como Solita Solano.\nTraxectoria.\nProvi\u00f1a dunha familia de clase media. Educouse na Emma Willard School de Troy. Tras a morte do seu pai casou co seu noivo da infancia, Oliver Filley. Pasou os seguintes catro anos en Filipinas, a China e o Xap\u00f3n, onde o seu marido traballou como enxe\u00f1eiro. Volveron a Nova York en 1908.\nComezou a traballar como cr\u00edtica teatral en \"New York Tribune\" e publicaba como \"freelance\" en \"National Geographic\". Por esa \u00e9poca comezou a utilizar o pseud\u00f3nimo de Solita Solano.\nEn 1919 Solano co\u00f1eceu a xornalista Janet Flanner en Greenwich Village, coa que comezou unha relaci\u00f3n sentimental. En 1921 viaxaron a Grecia e Istambul, cidade da que Janet Flanner realizaba unha reportaxe para o \"National Geographic.\" Para ent\u00f3n Solano publicara tres libros, cuxo pouco \u00e9xito a fixo volver ao xornalismo. Ao ano seguinte foron a Francia, onde Janet Flanners foi correspondente de \"The New Yorker\". Al\u00ed un\u00edronse ao c\u00edrculo intelectual-l\u00e9sbico de Gertrude Stein, Alice B. Toklas, Natalie Clifford Barney, Romaine Brooks e Djuna Barnes. En 1929 Solano tivo un \"affair\" con Margaret Anderson, fundadora de \"The Little Review\", que chegara a Par\u00eds coa s\u00faa amante, a cantante francesa Georgette Leblanc. Esa relaci\u00f3n perdurou durante varios anos, a\u00ednda que Anderson continuou vivindo con Leblanc.\nPor esa \u00e9poca, Janet Flanner comezou a publicar co pseud\u00f3nimo Gen\u00eat a s\u00faa serie \"Letter from Paris\" para \"The New Yorker\" Ao comezo da segunda guerra mundial (1939) Solano e Flanner volveron a Nova York.\nAos poucos anos Solano abandonou a Flanner, despois que esta comezase unha relaci\u00f3n sentimental con Natalia Danesi Murray. \u00c1 s\u00faa vez Solano comezou outra con Elizabeth Jenks Clark. Solano presentou a Clark \u00e1 s\u00faa anterior parella, Margaret Anderson, cando esta volveu aos Estados Unidos. O tr\u00edo chegou a ser un grupo \u00edntimo de amigas, o que non impediu que Anderson comezase unha relaci\u00f3n con Dorothy Caruso, vi\u00fava do cantante Enrico Caruso.\nAo terminar a segunda guerra mundial Solano volveu a Francia, onde residiu at\u00e9 a s\u00faa morte.\nDurante as d\u00e9cadas de 1930 e 1940 Solano estudou co m\u00edstico George Gurdjieff, e durante un tempo actuou como a s\u00faa secretaria. Pertenc\u00eda a un grupo \"gurdiefiano\" co\u00f1ecido como \"The Rope\" (con Jane Heap, Margaret Anderson, Kathryn Hulme e Dorothy Caruso). Tras a morte de Gurdjieff (1949), Solano converteuse en l\u00edder do grupo, posici\u00f3n que ocupou at\u00e9 a s\u00faa propia morte. As s\u00faas notas das intervenci\u00f3ns de Gurdjieff ante o grupo son o rexistro m\u00e1is importante da s\u00faa personalidade e m\u00e9todo."}
{"id": "397984", "revid": "89787", "url": "https://gl.wikipedia.org/wiki?curid=397984", "title": "Aeroporto de Singapur", "text": "O aeroporto internacional de Singapur Changi , ou sinxelamente aeroporto de Changi, \u00e9 o principal aeroporto civil de Singapur e un dos centros de conexi\u00f3n m\u00e1is grandes do Sueste Asi\u00e1tico. \u00c9 considerado o mellor aeroporto do mundo por Skytrax, obtendo esa distinci\u00f3n por quinto ano consecutivo dende 2013 e \u00e9 un dos aeroportos m\u00e1is concorridos do mundo en termos de pasaxeiros internacionais e carga. Est\u00e1 situado en Changi, no l\u00edmite leste de Singapur, a uns 17 quil\u00f3metros do centro da cidade. Est\u00e1 operado polo Changi Airport Group e \u00e9 a principal base de Singapore Airlines, Singapore Airlines Cargo, SilkAir, Scoot, Jetstar Asia Airways e BOC Aviation."}
{"id": "397985", "revid": "1131", "url": "https://gl.wikipedia.org/wiki?curid=397985", "title": "Freix\u00eds", "text": "O top\u00f3nimo galego Freix\u00eds pode referirse a:"}
{"id": "397986", "revid": "1131", "url": "https://gl.wikipedia.org/wiki?curid=397986", "title": "O Freixo", "text": ""}
{"id": "397987", "revid": "1131", "url": "https://gl.wikipedia.org/wiki?curid=397987", "title": "Frenza", "text": "O top\u00f3nimo galego Frenza pode referirse a:"}
{"id": "397988", "revid": "1131", "url": "https://gl.wikipedia.org/wiki?curid=397988", "title": "Freixoso de Penela", "text": ""}
{"id": "397989", "revid": "1131", "url": "https://gl.wikipedia.org/wiki?curid=397989", "title": "Frexufre", "text": ""}
{"id": "397990", "revid": "1131", "url": "https://gl.wikipedia.org/wiki?curid=397990", "title": "Fri\u00e1n", "text": "O top\u00f3nimo galego Fri\u00e1n pode referirse a:"}
{"id": "397991", "revid": "1131", "url": "https://gl.wikipedia.org/wiki?curid=397991", "title": "Frieiro", "text": "O top\u00f3nimo galego Frieiro pode referirse a:"}
{"id": "397992", "revid": "1131", "url": "https://gl.wikipedia.org/wiki?curid=397992", "title": "Frinle", "text": ""}
{"id": "397993", "revid": "85894", "url": "https://gl.wikipedia.org/wiki?curid=397993", "title": "Amil, Mes\u00eda, Mes\u00eda", "text": "Amil \u00e9 un lugar da parroquia de Mes\u00eda no concello coru\u00f1\u00e9s de Mes\u00eda na comarca de Ordes."}
{"id": "397994", "revid": "85894", "url": "https://gl.wikipedia.org/wiki?curid=397994", "title": "Astrai, Mes\u00eda, Mes\u00eda", "text": "Astrai \u00e9 un lugar da parroquia de Mes\u00eda no concello coru\u00f1\u00e9s de Mes\u00eda na comarca de Ordes."}
{"id": "397995", "revid": "85894", "url": "https://gl.wikipedia.org/wiki?curid=397995", "title": "Areosa, Mes\u00eda, Mes\u00eda", "text": "A Areosa \u00e9 un lugar da parroquia de Mes\u00eda no concello coru\u00f1\u00e9s de Mes\u00eda na comarca de Ordes."}
{"id": "397996", "revid": "85894", "url": "https://gl.wikipedia.org/wiki?curid=397996", "title": "A Casti\u00f1eira, Mes\u00eda, Mes\u00eda", "text": " \nA Casti\u00f1eira \u00e9 un lugar da parroquia de Mes\u00eda no concello coru\u00f1\u00e9s de Mes\u00eda na comarca de Ordes."}
{"id": "397997", "revid": "23204", "url": "https://gl.wikipedia.org/wiki?curid=397997", "title": "Fe\u00e1s, Mes\u00eda, Mes\u00eda", "text": "Fe\u00e1s \u00e9 un lugar da parroquia de Mes\u00eda no concello coru\u00f1\u00e9s de Mes\u00eda na comarca de Ordes.\nToponimia.\nFe\u00e1s \u00e9 un fit\u00f3nimo que indica un lugar onde abunda o feo, do lat\u00edn , de (\"feo\") + o derivativo de abundancia ."}
{"id": "397998", "revid": "23204", "url": "https://gl.wikipedia.org/wiki?curid=397998", "title": "Fe\u00e1s de Arriba, Mes\u00eda, Mes\u00eda", "text": "Fe\u00e1s de Arriba \u00e9 un lugar da parroquia de Mes\u00eda no concello coru\u00f1\u00e9s de Mes\u00eda na comarca de Ordes.\nToponimia.\nFe\u00e1s \u00e9 un fit\u00f3nimo que indica un lugar onde abunda o feo, do lat\u00edn , de (\"feo\") + o derivativo de abundancia ."}
{"id": "397999", "revid": "85894", "url": "https://gl.wikipedia.org/wiki?curid=397999", "title": "Fondo da Aldea, Mes\u00eda, Mes\u00eda", "text": "Fondo da Aldea \u00e9 un lugar da parroquia de Mes\u00eda no concello coru\u00f1\u00e9s de Mes\u00eda na comarca de Ordes."}
{"id": "398000", "revid": "23204", "url": "https://gl.wikipedia.org/wiki?curid=398000", "title": "O evanxeo segundo San Mateo (filme)", "text": "O evanxeo segundo San Mateo () \u00e9 un filme biogr\u00e1fico italiano de 1964 dirixido por Pier Paolo Pasolini. \u00c9 unha adaptaci\u00f3n cinematogr\u00e1fica da historia de Xes\u00fas de Nazaret, dende o nacemento ata a resurrecci\u00f3n. En 2015, o xornal \"L'Osservatore Romano\", do Vaticano declarouno o mellor filme realizado sobre Cristo.\nOs di\u00e1logos est\u00e1n tomados directamente do Evanxeo de Mateu, xa que Pasolini sent\u00eda que \"as imaxes nunca poder\u00edan acadar as alturas po\u00e9ticas do texto\". Explicou ademais que escollera o Evanxeo de Mateu sobre os outros porque decidira que \"Xo\u00e1n era demasiado m\u00edstico, Marcos demasiado vulgar e Lucas demasiado sentimental\".\nFoi emitido na TVG o 23 de decembro de 2017.\nArgumento.\nXes\u00fas de Nazaret viaxa por Palestina durante o imperio Romano cos seus disc\u00edpulos, curando os cegos, resucitando os mortos, exorcizando demos e anunciando a chegada do Reino de Deus e a salvaci\u00f3n de Israel. Proclama que \u00e9 o fillo de Deus e polo tanto o mes\u00edas profetizado, o que o leva a enfrontamentos directos cos l\u00edderes do templo xudeu. \u00c9 detido, entregado aos romanos e acusado de sedici\u00f3n contra o estado romano, cargo do que \u00e9 declarado inocente polo gobernador de Palestina. Con todo, \u00e9 crucificado por orde dos l\u00edderes do templo, mais tres d\u00edas despois resucita de entre os mortos.\nProduci\u00f3n.\nPasolini empregou algunhas t\u00e9cnicas do neorrealismo italiano na realizaci\u00f3n do filme. A maior\u00eda dos actores non eran profesionais. Enrique Irazoqui (Xes\u00fas) era un estudante de econom\u00eda espa\u00f1ol de 19 anos e activista comunista, mentres que o resto do elenco eran naturais de Barile, Matera e Massafra, onde se rodou o filme. Pasolini visitara Terra Santa, pero atopou as localizaci\u00f3ns inadecuadas e \"comercializadas\". A propia nai de Pasolini, Susanna, interpretou a nai de Xes\u00fas de vella. O elenco incl\u00fae intelectuais como os escritores Enzo Siciliano e Alfonso Gatto, os poetas Natalia Ginzburg e Rodolfo Wilcock e o fil\u00f3sofo Giorgio Agamben. Ademais das fontes b\u00edblicas orixinais, Pasolini empregou referencias a \"2000 anos de pintura e escultura cristi\u00e1s\" ao longo do filme. O aspecto das personaxes \u00e1 tam\u00e9n ecl\u00e9ctica e en ocasi\u00f3ns anacr\u00f3nicas, lembrando representaci\u00f3ns art\u00edsticas de diferentes \u00e9pocas: o vestiario dos soldados romanos e dos fariseos por exemplo est\u00e1n influ\u00eddos pola arte renacentista, mentres que Xes\u00fas parece m\u00e1is ligado \u00e1 arte bizantina ademais ds obra do artista expresionista Georges Rouault). O director describiu m\u00e1is tarde o filme como \"a vida de Cristo m\u00e1is 2000 anos de narraci\u00f3n sobre a vida de Cristo\".\nPasolini indicou que a s\u00faa experiencia na rodaxe foi moi diferente das anteriores. Expresou que mentres que o estilo de rodaxe de \"Accattone\" foi \"reverencial\", cando ese estilo se aplicou \u00e1s fontes b\u00edblicas \"volveuse ret\u00f3rico. (...) E ent\u00f3n cando estaba a filmar a escena do bautizo preto de Viterbo abandonei todas as mi\u00f1as ideas t\u00e9cnicas previas. Comecei a empregar o zoom, usei movementos novos de c\u00e1mara, novos planos que non eran reverenciais, sen\u00f3n case documentais [combinando] unha severidade case cl\u00e1sica con momentos case \"godardianos\", por exemplo nos dos xu\u00edzos de Cristo, filmados como \"cinema verite\". (...) A clave \u00e9 que (...) eu, un non crente, estaba contando a historia a trav\u00e9s dos ollos dun crente. A mestura a nivel narrativa produciu a mestura estil\u00edstica\".\nPremios.\nNa 25.\u00aa edici\u00f3n do Festival Internacional de Cinema de Venecia, \"O evanxeo segundo San Mateo\" competiu polo Le\u00f3n de Ouro e ga\u00f1ou o premio OCIC e o premio especial do xurado. Na estrea, reuniuse unha multitude para apupar a Pasolini, mais aclam\u00e1rono cando o filme rematou. O filme ga\u00f1ou tam\u00e9n o gran premio da Oficina Cinematogr\u00e1fica Cat\u00f3lica Internacional. Foi candidato ao premio das Naci\u00f3ns Unidas na 21.\u00aa edici\u00f3n dos premios da BAFTA.\n\"O evanxeo segundo San Mateo\" estreouse nos Estados Unidos en 1966 e foi candidato a tres premios Oscar: mellor direcci\u00f3n art\u00edstica (Luigi Scaccianoce), mellor vestiario (Danilo Donati) e mellor banda sonora."}
{"id": "398001", "revid": "85894", "url": "https://gl.wikipedia.org/wiki?curid=398001", "title": "O Monte, Mes\u00eda, Mes\u00eda", "text": "O Monte \u00e9 un lugar da parroquia de Mes\u00eda no concello coru\u00f1\u00e9s de Mes\u00eda na comarca de Ordes."}
{"id": "398002", "revid": "85894", "url": "https://gl.wikipedia.org/wiki?curid=398002", "title": "O Outeiro, Mes\u00eda, Mes\u00eda", "text": "O Outeiro \u00e9 un lugar da parroquia de Mes\u00eda no concello coru\u00f1\u00e9s de Mes\u00eda na comarca de Ordes.\nToponimia.\nA orixe do top\u00f3nimo \u00e9 o lat\u00edn , que \u00e9 unha parte alta ou elevaci\u00f3n do terreo."}
{"id": "398003", "revid": "61134", "url": "https://gl.wikipedia.org/wiki?curid=398003", "title": "Musara\u00f1a", "text": ""}
{"id": "398004", "revid": "75459", "url": "https://gl.wikipedia.org/wiki?curid=398004", "title": "Ente P\u00fablico Radio Televisi\u00f3n Madrid", "text": ""}
{"id": "398005", "revid": "47401", "url": "https://gl.wikipedia.org/wiki?curid=398005", "title": "Il vangelo secondo Matteo", "text": ""}
{"id": "398006", "revid": "47401", "url": "https://gl.wikipedia.org/wiki?curid=398006", "title": "Il Vangelo secondo Matteo", "text": ""}
{"id": "398010", "revid": "61134", "url": "https://gl.wikipedia.org/wiki?curid=398010", "title": "Wp bxm", "text": ""}
{"id": "398011", "revid": "61134", "url": "https://gl.wikipedia.org/wiki?curid=398011", "title": "Wp mat", "text": ""}
{"id": "398012", "revid": "61134", "url": "https://gl.wikipedia.org/wiki?curid=398012", "title": "Wp fq", "text": ""}
{"id": "398013", "revid": "61134", "url": "https://gl.wikipedia.org/wiki?curid=398013", "title": "Wp qf", "text": ""}
{"id": "398014", "revid": "54336", "url": "https://gl.wikipedia.org/wiki?curid=398014", "title": "Xo\u00e1n, Ap\u00f3stolo", "text": "Xo\u00e1n o Ap\u00f3stolo ( ; ; koin\u00e9: \u1f38\u03c9\u03ac\u03bd\u03bd\u03b7\u03c2; lat\u00edn: \"Ioannes\"; ) foi un dos doce ap\u00f3stolos de Xes\u00fas segundo o Novo Testamento, que se refire a el como \u1f38\u03c9\u03ac\u03bd\u03bd\u03b7\u03c2. Xeralmente l\u00edstase como o ap\u00f3stolo m\u00e1is novo, fillo de Zebedeo e Salom\u00e9. O seu irm\u00e1n era Santiago, outro dos doce ap\u00f3stolos.\nA\u00ednda que a tradici\u00f3n cristi\u00e1 afirma que sobreviviu o resto dos ap\u00f3stolos e que foi o \u00fanico que morreu por causas naturais sen sufrir martirio, alg\u00fans cristi\u00e1ns, como a Igrexa de Xes\u00fas Cristo dos Santos dos \u00daltimos D\u00edas afirman que Xo\u00e1n foi trasladado, \u00e9 dicir, que \"vivir\u00eda para sempre\", ou ata que Deus o viu listo para resucitalo (Xo\u00e1n 21:20-23, NIV). Os pais da Igrexa consideran que \u00e9 a mesma persoa que Xo\u00e1n o Evanxelista, Xo\u00e1n de Patmos, Xo\u00e1n o Anci\u00e1n e o disc\u00edpulo amado, a\u00ednda que os te\u00f3logos modernos non te\u00f1en un consenso sobre as identidades destes homes. As tradici\u00f3ns da maior\u00eda dos cristi\u00e1ns consideran que o ap\u00f3stolo Xo\u00e1n \u00e9 o autor de varios libros do Novo Testamento."}
{"id": "398015", "revid": "12452", "url": "https://gl.wikipedia.org/wiki?curid=398015", "title": "Xo\u00e1n, ap\u00f3stolo", "text": ""}
{"id": "398016", "revid": "59564", "url": "https://gl.wikipedia.org/wiki?curid=398016", "title": "Emilio \u00c1lvarez Gonz\u00e1lez", "text": "Emilio \u00c1lvarez Gonz\u00e1lez, nado en Trasar de Carballo (Cartelos, Carballedo) o 12 de xaneiro de 1954 (el contaba que nacera en setembro de 1953, pero non o rexistraran ata esa data) e finado en Ourense o 7 de novembro de 2008, foi un poeta galego.\nTraxectoria.\nEstudou no Seminario de Lugo, rematou o bacharelato superior e fixo estudos de maxisterio. Exerceu de comercial en Ourense.\nEmilio \u00c1lvarez foi un poeta autodidacta, un poeta do pobo, da lareira, que escrib\u00eda os poemas nun pequeno caderno mentes gardaba as vacas da casa do Grande de Trasar no prado dos Curr\u00e1s. Comezou escribindo en castel\u00e1n, a lingua na que foi alfabetizado, e co paso do tempo e as lecturas volveu \u00e1 s\u00faa lingua materna, o galego.\nA s\u00faa primeira obra \u00e9 en castel\u00e1n: \"Caminos al atardecer \" (1974). Est\u00e1 dedicado \"A mis padres y hermanos: \u201cQue vivir es ir m\u00e1s all\u00e1 de nuestro ser y relacionarnos con los dem\u00e1s seres\u201d\". Son corenta e tres poemas e tres textos en prosa de diferente tem\u00e1tica e lonxitude. Alg\u00fan chega \u00e1s tres p\u00e1xinas, outros son m\u00e1is sinxelos:\nA rima est\u00e1 presente en moitos. Predomina o versolibrismo, a ausencia de estrofa.\nO segundo libro po\u00e9tico \u00e9 en galego: \"Albas de primaveira\" (1981). Son 48 poemas numerados. O 36 est\u00e1 dedicado a s\u00faa nai, a se\u00f1ora Mar\u00eda do Grande:\nO 37 ao seu av\u00f3:\nE remata o libro no poema 47:"}
{"id": "398018", "revid": "1131", "url": "https://gl.wikipedia.org/wiki?curid=398018", "title": "Asociaci\u00f3n de Mujeres Juristas Themis", "text": "A Asociaci\u00f3n de Mujeres Juristas Themis, \u00e9 unha organizaci\u00f3n non gobernamental sen \u00e1nimo de lucro integrada por avogadas, procuradoras, xu\u00edzas, maxistradas e secretarias xudiciais de Espa\u00f1a. Constitu\u00edda en 1987, o seu obxectivo fundacional \u00e9 promover a igualdade xur\u00eddica entre mulleres e homes. Foi premiada en varias ocasi\u00f3ns con motivo do seu destacado traballo na loita polos dereitos das mulleres. Recibiu en 1999 a Cruz de Plata de la Orden Civil de la Solidaridad Social do Ministerio de Trabajo, e foi premiada polo Instituto de la Mujer con motivo do D\u00eda Internacional da eliminaci\u00f3n da violencia contra as mulleres en 2007.\nOrixe e fundaci\u00f3n.\nA fundadora de Themis, foi a avogada chilena Alicia Herrera Rivera, quen tras o golpe de estado de Augusto Pinochet se exiliou en Europa, desdeonde loitou contra a ditadura chilena creando equipos de apoio xur\u00eddico \u00e1s persoas presas. En 1977 estableceuse en Espa\u00f1a e co\u00f1eceu de primeira man a situaci\u00f3n das mulleres maltratadas, e dedicou todos os seus esforzos para impulsar neste pa\u00eds os cambios lexislativos que permitisen \u00e1s mulleres sa\u00edr do desamparo que padec\u00edan. Deste xeito, participou nos traballos que coordinaba o Colectivo Jur\u00eddico Feminista.\n\u201cO ensordecedor silencio das mulleres que non se atrev\u00edan a gritar ante a xustiza a s\u00faa coti\u00e1 traxedia e o medo que te\u00f1en as mulleres maltratadas a denunciar foi o que me incitou a traballar por elas\u201d, comentar\u00eda, refer\u00edndose \u00e1 situaci\u00f3n que atopou no noso pa\u00eds.\nXunto con outras avogadas, promoveu que a Constituci\u00f3n Espa\u00f1ola, ent\u00f3n en tramitaci\u00f3n parlamentaria, recollese a igualdade de dereitos de homes e mulleres.\nFormou parte na creaci\u00f3n da Comisi\u00f3n de Investigaci\u00f3n de Malos Tratos a Mujeres, ONG que se constitu\u00edu en 1983, e foi convidada a informar, como experta, ante o Senado. Tam\u00e9n compartiu co Defensor do Pobo a s\u00faa enorme experiencia sobre o desamparo que as mulleres sufr\u00edan fronte \u00e1 lei espa\u00f1ola.\nEn 1987 creou, en colaboraci\u00f3n cun grupo de letradas, a Asociaci\u00f3n de Mujeres Juristas Themis, en referencia \u00e1 deusa de xustiza grega. A finalidade da asociaci\u00f3n era a denuncia da indefensi\u00f3n das mulleres e a reivindicaci\u00f3n da s\u00faa tutela xudicial efectiva. Herrera foi elixida primeira presidenta de Themis. Lembrando aquela \u00e9poca, relataba como as dificultades para loitar contra os malos tratos e a acumulaci\u00f3n de impotencia ao ver como as autoridades non fac\u00edan nada fronte ao tema, transform\u00e1ronse \u201cnunha inxecci\u00f3n constante de enerx\u00eda para seguir adiante.\nAs acci\u00f3ns de Themis van encami\u00f1adas a garantir a efectividade dos dereitos das mulleres e impulsar as propostas de cambio naquelas normas xur\u00eddicas que atenten contra os seus dereitos.\nOs principais obxectivos son:\nPara conseguir estes obxectivos, Themis desenvolve diversas actividades en varios \u00e1mbitos de actuaci\u00f3n, destacando a asesor\u00eda e os programas de asistencia xur\u00eddica gratu\u00edta para mulleres, as\u00ed como a formaci\u00f3n xur\u00eddica e informes e publicaci\u00f3ns.\nAdemais da Asociaci\u00f3n, no ano 2006 constitu\u00eduse a Fundaci\u00f3n Themis de Mujeres Juristas, co obxecto de chegar a uns fins de asistencia social e cooperaci\u00f3n para o desenvolvemento.\nLogros conseguidos.\nEn 1995, Themis foi unha das propulsoras da modificaci\u00f3n lexislativa da introduci\u00f3n do delito de abandono de familia por falta de pagamento de pensi\u00f3ns establecido no artigo 487 bis do C\u00f3digo Penal vixente at\u00e9 ese momento. A partir de aqu\u00ed considerouse como un delito independente do xen\u00e9rico chamado abandono de familia.\nDoutra banda, a comisi\u00f3n de seguimento da implantaci\u00f3n da orde de protecci\u00f3n das v\u00edtimas de violencia dom\u00e9stica do Congreso dos Deputados modificou a solicitude de Orde de Protecci\u00f3n, tendo en conta determinadas propostas realizadas por Themis no ano 2006.\nA fundadora da asociaci\u00f3n foi convidada a informar o Senado en 1988 sobre a desprotecci\u00f3n que as mulleres v\u00edtimas de violencia de x\u00e9nero sufr\u00edan fronte \u00e1 lei espa\u00f1ola, comezando, desta forma, a visibilizar os malos tratos que as mulleres padec\u00edan as\u00ed como a esixir aos poderes p\u00fablicos unha protecci\u00f3n integral para as v\u00edtimas.\nPremios e reco\u00f1ecementos.\nA asociaci\u00f3n, foi premiada en 1999 coa Cruz de Plata de la Orden Civil de la Solidaridad Social do Ministerio de Trabajo.\nEn 2007 recibiu o reco\u00f1ecemento que outorga en Ministerio o 25 de novembro con motivo do D\u00eda internacional para a eliminaci\u00f3n da violencia contra as mulleres.\nCon motivo do d\u00eda da muller traballadora en 2015 recibiu o Premio Dulce Chac\u00f3n outorgado pola Federaci\u00f3n de Mujeres Progresistas de Torrelodones\nEn novembro de 2016 recibiu o Premio \"M\u00f3stoles Ciudad contra la Violencia de G\u00e9nero\""}
{"id": "398025", "revid": "56817", "url": "https://gl.wikipedia.org/wiki?curid=398025", "title": "Fresno (hom\u00f3nimos)", "text": "Co termo espa\u00f1ol fresno, que se lle aplica \u00e1 \u00e1rbore do freixo, podemos referirnos a unha serie de top\u00f3nimos e entidades relacionadas por Espa\u00f1a e por Am\u00e9rica."}
{"id": "398026", "revid": "85894", "url": "https://gl.wikipedia.org/wiki?curid=398026", "title": "Busto, Visanto\u00f1a, Mes\u00eda", "text": "Busto \u00e9 un lugar da parroquia de Visanto\u00f1a no concello coru\u00f1\u00e9s de Mes\u00eda na comarca de Ordes. Ti\u00f1a 24 habitantes no ano 2016 segundo datos do INE dos cales 12 eran homes e 12 eran mulleres."}
{"id": "398027", "revid": "85894", "url": "https://gl.wikipedia.org/wiki?curid=398027", "title": "A Calzada, Visanto\u00f1a, Mes\u00eda", "text": "A Calzada \u00e9 un lugar da parroquia de Visanto\u00f1a no concello coru\u00f1\u00e9s de Mes\u00eda na comarca de Ordes. Ti\u00f1a 58 habitantes no ano 2016 segundo datos do INE dos cales 31 eran homes e 27 eran mulleres."}
{"id": "398028", "revid": "85894", "url": "https://gl.wikipedia.org/wiki?curid=398028", "title": "A Carballeira, Visanto\u00f1a, Mes\u00eda", "text": "A Carballeira \u00e9 un lugar da parroquia de Visanto\u00f1a no concello coru\u00f1\u00e9s de Mes\u00eda na comarca de Ordes. Ti\u00f1a 43 habitantes no ano 2016 segundo datos do INE dos cales 20 eran homes e 23 eran mulleres."}
{"id": "398031", "revid": "85894", "url": "https://gl.wikipedia.org/wiki?curid=398031", "title": "O Castro, Visanto\u00f1a, Mes\u00eda", "text": "O Castro \u00e9 un lugar da parroquia de Visanto\u00f1a no concello coru\u00f1\u00e9s de Mes\u00eda na comarca de Ordes. Ti\u00f1a 6 habitantes no ano 2016 segundo datos do INE dos cales 1 era home e 5 eran mulleres."}
{"id": "398033", "revid": "5863", "url": "https://gl.wikipedia.org/wiki?curid=398033", "title": "\u00c0 Punt M\u00e8dia", "text": "\u00c0 Punt M\u00e8dia, \u00e9 o nome comercial polo que se co\u00f1ece \u00e1 Sociedade Limitada de Medios de comunicaci\u00f3n da Comunidade Valenciana S. A \"(acurtado como \u00e0 Punt M\u00e8dia SAMC),\" \u00e9 o grupo de medios de comunicaci\u00f3n p\u00fablicos do Pa\u00eds Valenciano, que dirixe a Corporaci\u00f3 Valenciana de Mitjans de Comunicaci\u00f3 que exerce a funci\u00f3n de servizo p\u00fablico de radio e televisi\u00f3n p\u00fablicas. Os seus obxectivos sociais incl\u00faen a mercadotecnia, a publicidade dos seus produtos ou servizos e a formaci\u00f3n e investigaci\u00f3n no audiovisual. A xornalista Empar Marco \u00e9 a s\u00faa directora dende o 2017.\nHistoria e creaci\u00f3n de contidos.\nPresent\u00e1ronse m\u00e1is de 800 ofertas de programaci\u00f3n e no mes de agosto de 2016 co\u00f1eceuse o contido seleccionado para os medios de comunicaci\u00f3n. A selecci\u00f3n f\u00edxose tendo en conta criterios de interese, orixinalidade e calidade; o uso do valenciano; que estivese feito por valencianos e no Pa\u00eds Valenciano; e a s\u00faa viabilidade financeira.\nO d\u00eda 8 de marzo de 2017, a Generalitat Valenciana publicou unha nota de prensa informando do nome escollido polo \"Consell Rector\"\u00a0do CVMC de entre 82 propostas que lles chegaran. Popularmente, espallouse que o nome ser\u00eda \"\u00e0.\" e \"\u00e0.m\u00e8dia\", pero a directora Empar Marco dixo que o estaban a estudar e que, talvez, poder\u00eda cambiar ao longo do traballo dos publicistas. A\u00ednda que o logotipo s\u00f3 presenta un \"\u00e0\", escr\u00edbese como \"\u00c0 Punt\", \"\u00c0 Punt FM\" ou \"\u00c0 Punt M\u00e8dia\".\n\"La Colla\" ser\u00e1 o nome do club infantil para as canles de televisi\u00f3n e radio de \"\u00c0 Punt M\u00e8dia\". Presentouse por primeira vez, na carta de valores para os contidos infant\u00eds e xuven\u00eds, o d\u00eda 16 de xullo na \"Corporaci\u00f3 Valenciana de Mitjans de Comunicaci\u00f3\".\nO 11 de decembro de 2017, comezaron as emisi\u00f3ns de \"\u00c0 Punto Radio\" con dez programas que implican 28 horas de contidos semanais que se completan con espazos adicados \u00e1 m\u00fasica e repetici\u00f3ns de programas. O programa de variedades \"Al Ras\" retransmite cada ma\u00f1\u00e1, de luns a venres e de 10.00 a 13.00 horas, presentado por J\u00e8ssica Crespo. Cada vernes, o programa sae de Burjassot para gravar en diferentes aldeas. Outro programa 'principal', \u00e9 o \"Territori Sonor,\" un programa de variedades musicais, presentado por Amalia Garrigos, cara e voz principal da antiga \"Radiotelevisi\u00f3 Valenciana\". As\u00ed mesmo, hai programas semanais dedicados ao medio ambiente, a comida, animais, concursos, literatura, e a educaci\u00f3n, entre outros.\nO 18 de decembro de 2017 lanzouse o sitio web oficial de\u00a0\"\u00c0 Punt M\u00e8dia\", onde se poden ouvir todos os \"podcasts\" dos programas emitidos en \u00c0 Punt Radio. Nel p\u00f3dense consultar a programaci\u00f3n, e noticias sobre \u00e0 Punt M\u00e8dia xunto cunha secci\u00f3n infantil: \"La Colla.\"\u00a0 Nese mesmo d\u00eda, acometeuse o lanzamento dunha campa\u00f1a de publicidade en diferentes medios de comunicaci\u00f3n e en medios dixitais para dar a co\u00f1ecer o espazo p\u00fablico de comunicaci\u00f3n p\u00fablica do Pa\u00eds Valenciano. Desde d\u00edas antes, a marca de \"\u00c0 Punt\" xa se puido ver nos paneis publicitarios do terroritorio valenciano. A partir dese mesmo d\u00eda comezou a publicidade na web e na radio, s\u00f3 da Generalitat Valenciana.\nTelevisi\u00f3n.\nA televisi\u00f3n p\u00fablica valenciana ter\u00e1 tres canles que emitir\u00e1n en aberto pola TDT, a trav\u00e9s das frecuencias polas que emit\u00edan anteriormente Canal Nou e Nova Canle de Dous, as\u00ed como tam\u00e9n en Internet. A primeira canle est\u00e1 orientada para o gran p\u00fablico; a segunda tem\u00e1tica e informativa; e a terceira est\u00e1 dedicada ao p\u00fablico infantil. Este \u00faltima transmitirase exclusivamente a trav\u00e9s de Internet.\nChegouse a un acordo de reprocidade entre a \"Corporaci\u00f3 Valenciana\" coas canles p\u00fablicas de Catalu\u00f1a (CCMA) , Illes balears (EPRTVIB), no que se especifica que se emitir\u00e1n en cada comunidade aut\u00f3noma os contidos de cada corporaci\u00f3n.\nRadio.\nA radio valenciana componse de d\u00faas estaci\u00f3ns: unha orientada ao gran p\u00fablico, con noticias, entretemento, ficci\u00f3n, faladoiros e deporte; e outra tem\u00e1tica para a m\u00fasica e a cultura en valenciano. Emiten a trav\u00e9s das frecuencias polas que retransmet\u00edan anteriormente \"Nou R\u00e0dio\", e \"S\u00ed R\u00e0dio\". \nMultimedia.\nOs contidos em\u00edtense tam\u00e9n baixo demanda por medio das aplicaci\u00f3ns web e m\u00f3biles oficiais e outras plataformas de terceiros como YouTube. Os contidos son principalmente aqueles destinados a nenos, xunto co material \"transmedia\" que complementa o contido de transmisi\u00f3n por radio."}
{"id": "398034", "revid": "85894", "url": "https://gl.wikipedia.org/wiki?curid=398034", "title": "Covelo, Visanto\u00f1a, Mes\u00eda", "text": "Covelo \u00e9 un lugar da parroquia de Visanto\u00f1a no concello coru\u00f1\u00e9s de Mes\u00eda na comarca de Ordes. Ti\u00f1a 3 habitantes no ano 2016 segundo datos do INE dos cales 2 eran homes e 1 era muller."}
{"id": "398035", "revid": "85894", "url": "https://gl.wikipedia.org/wiki?curid=398035", "title": "Escaravelleira, Visanto\u00f1a, Mes\u00eda", "text": "Escaravelleira \u00e9 un lugar da parroquia de Visanto\u00f1a no concello coru\u00f1\u00e9s de Mes\u00eda na comarca de Ordes. Ti\u00f1a 16 habitantes no ano 2016 segundo datos do INE dos cales 8 eran homes e 8 eran mulleres."}
{"id": "398036", "revid": "85894", "url": "https://gl.wikipedia.org/wiki?curid=398036", "title": "Guitiriz, Visanto\u00f1a, Mes\u00eda", "text": "Guitiriz \u00e9 un lugar da parroquia de Visanto\u00f1a no concello coru\u00f1\u00e9s de Mes\u00eda na comarca de Ordes."}
{"id": "398037", "revid": "85894", "url": "https://gl.wikipedia.org/wiki?curid=398037", "title": "A Igrexa, Visanto\u00f1a, Mes\u00eda", "text": "A Igrexa \u00e9 un lugar da parroquia de Visanto\u00f1a no concello coru\u00f1\u00e9s de Mes\u00eda na comarca de Ordes. Ti\u00f1a 296 habitantes no ano 2016 segundo datos do INE dos cales 144 eran homes e 152 eran mulleres.\nToponimia.\nA orixe do top\u00f3nimo \u00e9 o lat\u00edn , o lugar da igrexa."}
{"id": "398038", "revid": "85894", "url": "https://gl.wikipedia.org/wiki?curid=398038", "title": "O Pedrido, Visanto\u00f1a, Mes\u00eda", "text": "O Pedrido \u00e9 un lugar da parroquia de Visanto\u00f1a no concello coru\u00f1\u00e9s de Mes\u00eda na comarca de Ordes. Ti\u00f1a 5 habitantes no ano 2016 segundo datos do INE dos cales 2 eran homes e 3 eran mulleres."}
{"id": "398039", "revid": "85894", "url": "https://gl.wikipedia.org/wiki?curid=398039", "title": "A Ribeira, Visanto\u00f1a, Mes\u00eda", "text": "A Ribeira \u00e9 un lugar da parroquia de Visanto\u00f1a no concello coru\u00f1\u00e9s de Mes\u00eda na comarca de Ordes. Ti\u00f1a 31 habitantes no ano 2016 segundo datos do INE dos cales 16 eran homes e 15 eran mulleres.\nEste lugar est\u00e1 na ribeira do r\u00edo Traveso, afluente do r\u00edo Samo, o cal d\u00e1 ao Tambre."}
{"id": "398040", "revid": "85894", "url": "https://gl.wikipedia.org/wiki?curid=398040", "title": "O Rochi\u00f1o, Visanto\u00f1a, Mes\u00eda", "text": "O Rochi\u00f1o \u00e9 un lugar da parroquia de Visanto\u00f1a no concello coru\u00f1\u00e9s de Mes\u00eda na comarca de Ordes. Ti\u00f1a 14 habitantes no ano 2016 segundo datos do INE dos cales 7 eran homes e 7 eran mulleres.\nNo Rochi\u00f1o hai os lugares do Rochi\u00f1o Pequeno e do Rochi\u00f1o Grande."}
{"id": "398041", "revid": "47401", "url": "https://gl.wikipedia.org/wiki?curid=398041", "title": "Graciano Paz Amieiro", "text": "Graciano Paz Amieiro, co\u00f1ecido como O Latoeiro, nado en Mondo\u00f1edo en 1893 e finado no mesmo concello o 11 de xaneiro de 1938, foi un sindicalista e pol\u00edtico galego.\nTraxectoria.\nTesoureiro da Sociedade de obreiros cat\u00f3licos de 1926 a 1932, logo foi directivo do Sindicato de oficios varios da CNT e militante da Uni\u00f3n Socialista Galega. Logo do golpe de Estado do 18 de xullo de 1936 foi asasinado en Mondo\u00f1edo o 11 de xaneiro de 1938, o seu cad\u00e1ver apareceu na Travesa dos Remedios."}
{"id": "398042", "revid": "85894", "url": "https://gl.wikipedia.org/wiki?curid=398042", "title": "Seble, Visanto\u00f1a, Mes\u00eda", "text": "Seble \u00e9 un lugar da parroquia de Visanto\u00f1a no concello coru\u00f1\u00e9s de Mes\u00eda na comarca de Ordes. Ti\u00f1a 27 habitantes no ano 2016 segundo datos do INE dos cales 15 eran homes e 11 eran mulleres."}
{"id": "398043", "revid": "85894", "url": "https://gl.wikipedia.org/wiki?curid=398043", "title": "A Valga, Visanto\u00f1a, Mes\u00eda", "text": "A Valga \u00e9 un lugar da parroquia de Visanto\u00f1a no concello coru\u00f1\u00e9s de Mes\u00eda na comarca de Ordes. Ti\u00f1a 10 habitantes no ano 2016 segundo datos do INE dos cales 4 eran homes e 6 eran mulleres."}
{"id": "398044", "revid": "85894", "url": "https://gl.wikipedia.org/wiki?curid=398044", "title": "O Calexo, Visanto\u00f1a, Mes\u00eda", "text": "O Calexo \u00e9 un lugar da parroquia de Visanto\u00f1a no concello coru\u00f1\u00e9s de Mes\u00eda na comarca de Ordes. "}
{"id": "398045", "revid": "47401", "url": "https://gl.wikipedia.org/wiki?curid=398045", "title": "Manuel Rodr\u00edguez N\u00fa\u00f1ez", "text": "Manuel Rodr\u00edguez N\u00fa\u00f1ez, nado en Mondo\u00f1edo en 1893 e finado no mesmo concello o 11 de xaneiro de 1938, foi un sindicalista e pol\u00edtico galego.\nTraxectoria.\nComerciante. Pertenceu \u00e1 directiva sa Sociedade de obreiros cat\u00f3licos, e formou parte do seu orfe\u00f3n. Militou na CNT, no Partido Sindicalista e na Uni\u00f3n Socialista Galega. Logo do golpe de Estado do 18 de xullo de 1936 foi asasinado en Mondo\u00f1edo o 11 de xaneiro de 1938, o seu cad\u00e1ver apareceu na Travesa dos Remedios."}
{"id": "398046", "revid": "85894", "url": "https://gl.wikipedia.org/wiki?curid=398046", "title": "Os Martices, Visanto\u00f1a, Mes\u00eda", "text": "Os Martices \u00e9 un lugar da parroquia de Visanto\u00f1a no concello coru\u00f1\u00e9s de Mes\u00eda na comarca de Ordes."}
{"id": "398047", "revid": "85894", "url": "https://gl.wikipedia.org/wiki?curid=398047", "title": "A Painceira, Visanto\u00f1a, Mes\u00eda", "text": "A Painceira \u00e9 un lugar da parroquia de Visanto\u00f1a no concello coru\u00f1\u00e9s de Mes\u00eda na comarca de Ordes. "}
{"id": "398048", "revid": "85894", "url": "https://gl.wikipedia.org/wiki?curid=398048", "title": "O Pousadoiro, Visanto\u00f1a, Mes\u00eda", "text": "O Pousadoiro \u00e9 un lugar da parroquia de Visanto\u00f1a no concello coru\u00f1\u00e9s de Mes\u00eda na comarca de Ordes."}
{"id": "398049", "revid": "85894", "url": "https://gl.wikipedia.org/wiki?curid=398049", "title": "Os Ricos, Visanto\u00f1a, Mes\u00eda", "text": "Os Ricos \u00e9 un lugar da parroquia de Visanto\u00f1a no concello coru\u00f1\u00e9s de Mes\u00eda na comarca de Ordes."}
{"id": "398050", "revid": "85894", "url": "https://gl.wikipedia.org/wiki?curid=398050", "title": "Vilanova, Visanto\u00f1a, Mes\u00eda", "text": "Vilanova \u00e9 un lugar da parroquia de Visanto\u00f1a no concello coru\u00f1\u00e9s de Mes\u00eda na comarca de Ordes."}
{"id": "398052", "revid": "1093", "url": "https://gl.wikipedia.org/wiki?curid=398052", "title": "Eureka (hom\u00f3nimos)", "text": "Coa palabra grega eureka, que significa \"acheino\", e que se converteu nun referente do desenvolvemento cient\u00edfico, podemos referirnos a:"}
{"id": "398053", "revid": "88215", "url": "https://gl.wikipedia.org/wiki?curid=398053", "title": "Gryphon A", "text": "Gryphon A \u00e9 unha unidade de explotaci\u00f3n petrol\u00edfera constru\u00edda en Astano para o armador noruegu\u00e9s KERR MeGEE.\nNa botadura o remolcador Priori\u00f1o afundiu ao chocar coas defensas do Gryphon A. En 2011 foi danado por unha tormenta."}
{"id": "398054", "revid": "96302", "url": "https://gl.wikipedia.org/wiki?curid=398054", "title": "Villains", "text": "Villains \u00e9 o s\u00e9timo \u00e1lbum da banda estadounidense de rock alternativo Queens of the Stone Age, publicado o 25 de agosto de 2017 a trav\u00e9s do selo Matador Records. O disco anunciouse o d\u00eda 14 de xu\u00f1o cun avance en clave de parodia no que a banda realizaba unha proba de pol\u00edgrafo co m\u00fasico Liam Lynch. O seu primeiro sinxelo, \"The Way You Used to Do\", lanzouse o d\u00eda segunte co anuncio dunha xira mundial. \"Villains\" non conta con m\u00fasicos convidados como os anteriore \u00e1lbums do grupo.\nO \u00e1lbum recibiu polo xeral cr\u00edticas positivas e funcionou ben comercialmente, chegando ao n\u00famero 1 das listas da \"Billboard\" Top Alternative Albums e Top Rock Albums. Nos Grammy de 2018 foi nomeado ao premio ao \"mellor \u00e1lbum de rock\", sendo ga\u00f1ado por The War on Drugs con \"A Deeper Understanding\"."}
{"id": "398057", "revid": "865", "url": "https://gl.wikipedia.org/wiki?curid=398057", "title": "Basses Loaded", "text": "Basses Loaded \u00e9 un \u00e1lbum da banda estadounidense de sludge metal Melvins, publicado o 3 de xu\u00f1o de 2016 a trav\u00e9s do selo Ipecac Recordings. Este disco conta con todos os membros que formaron parte do grupo na d\u00e9cada anterior, prest\u00e1ndolle especial atenci\u00f3n aos baixistas. Steven Shane McDonald, de Redd Kross, fai a s\u00faa estrea cos Melvins, mentres que o co-fundador de Nirvana Krist Novoselic aparece como invitado.\nNove temas do \u00e1lbum xa foran editadas anteriormente a trav\u00e9s do selo Amphetamine Reptile Records en dous EPs de edici\u00f3n limitada (\"Beer Hippy\" e \"War Pussy\") e nunha edici\u00f3n compartida con Le Butcherettes (\"Chaos as Usual\"). Unha versi\u00f3n da canci\u00f3n \"Choco Plumbing\" aparece no episodio de \"Uncle Grandpa\" \"Uncle Melvins\"."}
{"id": "398059", "revid": "1093", "url": "https://gl.wikipedia.org/wiki?curid=398059", "title": "F\u00e1tima Pe\u00f3n Torres", "text": ""}
{"id": "398060", "revid": "98629", "url": "https://gl.wikipedia.org/wiki?curid=398060", "title": "Gran Premio de Sur\u00e1frica de 1992", "text": "O Gran Premio de Sur\u00e1frica de F\u00f3rmula 1 de , celebrouse no Circu\u00edto de Kyalami en Midrand, Sur\u00e1frica o 1 de marzo de 1992. Foi a primeira rolda da tempada de F\u00f3rmula Un de 1992 e disputouse durante 72 voltas. Foi o 32\u00ba Gran Premio de Sur\u00e1frica, e o 22\u00ba como parte do Campionato Mundial. Nigel Mansell dominou a fin de semana no seu Williams - Renault, obtendo a pole position, a volta r\u00e1pida e liderando cada volta da carreira en cami\u00f1o da segunda vitoria na s\u00faa carreira. O compa\u00f1eiro de equipo de Mansell, Riccardo Patrese, afirmou o dominio do auto ao completar un 1-2. Ayrton Senna completou o podio para o equipo McLaren.\nEste foi o primeiro Gran Premio de Sur\u00e1frica post - apartheid, a \u00faltima vez que se disputou a carreira foi en 1985 durante o estado de emerxencia do Premier P.W. Botha. Disputouse nun circu\u00edto revisado de Kyalami, que usou s\u00f3 unha pequena parte do trazado anterior.\nInforme.\nCualificaci\u00f3n.\nMansell logrou a pole position a case tres cuartos de segundo de Senna, e estableceu un tempo de volta 1,5 segundos m\u00e1is r\u00e1pido que o seu compa\u00f1eiro de equipo, Patrese. Senna completou a primeira fila nun MP4 / 6B actualizado xa que o chasis do equipo para 1992 non estar\u00eda listo ata o Gran Premio do Brasil de 1992, a terceira carreira da tempada. Con todo, Berger tam\u00e9n logrou establecer un tempo m\u00e1is r\u00e1pido que o de Patrese, o que significa que comezou a carreira desde a terceira posici\u00f3n, e o italiano en cuarto lugar. O Ferrari de Jean Alesi foi o \u00fanico coche capaz de manterse a dous segundos de Mansell, xa que o franc\u00e9s asegurou un quinto lugar na mesma fila que Michael Schumacher no seu Benetton. Karl Wendlinger f\u00edxoo ben colocando o seu March no s\u00e9timo lugar, mentres que o seu novo compa\u00f1eiro de equipo Paul Belmondo non puido clasificar. Wendlinger estaba por diante do compa\u00f1eiro de equipo de Schumacher, Martin Brundle, que se clasificou oitavo, e o outro Ferrari de Ivan Capelli, foi noveno. Andrea de Cesaris completou os dez primeiros no seu Tyrrell nun tempo de m\u00e1is de tres segundos detr\u00e1s de Mansell. Stefano Modena non cualificou o seu Jordan-Yamaha, en parte debido a problemas coa fiabilidade do motor Yamaha que, segundo o ent\u00f3n comentarista da BBC Murray Walker, est\u00e1base facendo famoso.\nCarreira.\nA carreira foi bastante tranquila, xa que Mansell pasou das luces \u00e1 bandeira, terminando case 25 segundos por diante de Patrese. Senna conduciu ben para asegurarse o podio cun auto de 1991, do mesmo xeito que Schumacher, quen ga\u00f1ou desde a s\u00faa posici\u00f3n de clasificaci\u00f3n para completar a carreira no cuarto lugar. Berger terminou no quinto lugar e case 40 segundos detr\u00e1s do seu compa\u00f1eiro de equipo; foi o \u00faltimo piloto en terminar a carreira na volta do l\u00edder. Johnny Herbert terminou no sexto lugar e logrou o \u00faltimo punto para Lotus.\nPosici\u00f3ns logo da carreira.\nClasificaci\u00f3n no campionato de piloto"}
{"id": "398061", "revid": "89787", "url": "https://gl.wikipedia.org/wiki?curid=398061", "title": "Pacific Daydream", "text": "Pacific Daydream \u00e9 o d\u00e9cimo primeiro \u00e1lbum da banda estadounidense de rock alternativo Weezer, publicado o 27 de outubro de 2017 a trav\u00e9s do selo Crush Management e distribu\u00eddo por Atlantic Records. O seu sinxelo principal, \"Feels Like Summer\", foi lanzado o 16 de marzo, e o segundo, \"Happy Hour\", o 31 de outubro.\nListaxe de canci\u00f3ns.\nTodos os temas producidos por Butch Walker ag\u00e1s onde se indique."}
{"id": "398062", "revid": "1888", "url": "https://gl.wikipedia.org/wiki?curid=398062", "title": "Alma Gallega (A Habana, 1939)", "text": "Alma Gallega foi unha publicaci\u00f3n editada na Habana entre 1939 e 1940.\nHistoria e caracter\u00edsticas.\nSubtitulada \"Peri\u00f3dico mensual. Defensora del prestigio y de los derechos de los espa\u00f1oles residentes en Cuba\", apareceu o 1 de decembro de 1939. O director t\u00e9cnico era Luis Reynante Losada, o director pol\u00edtico Radio Cremata e o xefe de redacci\u00f3n Benito Penabad. Entre os seus colaboradores figuraron Eduardo P\u00e9rez Marzoa, Juan Pacheco P\u00e9rez e Elena Castro de \u00c1lvarez. \u00d3rgano informativo da Uni\u00f3n Progresista Gallega, pro Centro Gallego. Ofrec\u00eda informaci\u00f3n sobre as sociedades galegas en Cuba. Con marcada inclinaci\u00f3n cara a causa republicana, atacou aos dirixentes do Centro Galego polas s\u00faas posici\u00f3ns reaccionarias. Dedicoulle espazo aos temas literarios e publicou poemas, alg\u00fans en galego. Tivo curta duraci\u00f3n."}
{"id": "398063", "revid": "1888", "url": "https://gl.wikipedia.org/wiki?curid=398063", "title": "Alma Gallega (A Habana, 1910)", "text": "Alma Gallega foi unha publicaci\u00f3n editada na Habana en 1910.\nHistoria e caracter\u00edsticas.\nRevista mensual biling\u00fce, apareceu en febreiro de 1910. Dirixida por Ant\u00f3n Villar Ponte. Tivo breve duraci\u00f3n."}
{"id": "398065", "revid": "25871", "url": "https://gl.wikipedia.org/wiki?curid=398065", "title": "LNFA 1995", "text": "A LNFA 1995 foi a primeira edici\u00f3n da Liga Nacional de F\u00fatbol Americano. Creada pola nova Agrupaci\u00f3n Espa\u00f1ola de F\u00fatbol Americano (AEFA), a nova competici\u00f3n resolveu o problema de ter d\u00faas competici\u00f3ns paralelas, a Supercopa que organizaba a federaci\u00f3n catal\u00e1 (LCFA) dende 1989 e a \"American Football League\" (AFL) organizada pola axencia de eventos deportivos Unipublic dende 1991.\nOs primeiros clubs espa\u00f1ois de f\u00fatbol americano naceron en Catalu\u00f1a en 1988, sendo os Badalona Dracs os decanos deste deporte en Espa\u00f1a. En 1991 foi creada a \"World League of American Football\", posteriormente chamada \"NFL Europe\", que era unha liga de primavera para xogadores que estaban a proba polos equipos profesionais norteamericanos. Unha das franqu\u00edas creadas para disputar esta competici\u00f3n foi o equipo dos Barcelona Dragons, que puxeron de moda este deporte en Espa\u00f1a nos anos 90. Neste contexto a nova competici\u00f3n nacional contou con 18 equipos participantes na s\u00faa primeira edici\u00f3n, nove deles que vi\u00f1an da Supercopa catal\u00e1 e outros nove que vi\u00f1an da AFL.\nO torneo contou con d\u00faas fases, a fase de liga regular e a fase de eliminatorias.\nLiga regular.\nOs 18 equipos participantes quedaron divididos en dous grupos ou conferencias, denominadas Conferencia Nacional (cos 9 equipos que vi\u00f1an da AFL) e Conferencia Espa\u00f1ola (cos 9 equipos que vi\u00f1an da Supercopa).\nA liga regular comezou o 14 de febreiro de 1995 e estivo formada por dez xornadas nas que cada equipo disputou nove encontros e tivo unha xornada de descanso. "}
{"id": "398067", "revid": "1131", "url": "https://gl.wikipedia.org/wiki?curid=398067", "title": "Mina romana de ouro de Covarradeiras", "text": "A mina romana de ouro de Covarradeiras \u00e9 unha antiga explotaci\u00f3n mineira situada no lugar de Covarradeiras (Covas, Ferrol), nas abas dos montes da Lagoa. Foi catalogada polo concello de Ferrol como ben de interese arqueol\u00f3xico.\nCaracter\u00edsticas.\nA orixe desta mina de ouro posiblemente fose anterior \u00e1 romanizaci\u00f3n de Galicia e xa fose explotada na Idade dos Metais. Na explotaci\u00f3n primitiva traball\u00e1rase a parte superficial dun paquete de catro fil\u00f3ns de cuarzo con arsenopirita aur\u00edfera, tam\u00e9n chamada pirita arsenical ou misp\u00edquel. A\u00ednda poden identificarse varias labores superficiais posibelmente romanas coma unha gran poza duns 50 metros de di\u00e1metro e 10 de profundidade para acumular auga. A mina era explotada polo m\u00e9todo de \"ruina montium\". Na parte baixa do monte est\u00e1 o vertedoiro de pedras do lavado de mineral. As galer\u00edas que a\u00ednda existen est\u00e1n inundadas e foron tapiadas. A principios do s\u00e9culo XX tentou volverse a po\u00f1er en explotaci\u00f3n.\nA mina ten forma de Y, con dous brazos que soben polo monte dende o p\u00e9 do mesmo. Ten unha superficie de 2,55 ha., cunha lonxitude m\u00e1xima de 267,18 m. A maior diferenza de cota entre os l\u00edmites inferior e superior da delimitaci\u00f3n \u00e9 de 72 metros; entre o l\u00edmite superior e o centro da mina \u00e9 de 65 metros.\nNon se fixeron estudos arqueol\u00f3xicos da mina nin un aproveitamento tur\u00edstico."}
{"id": "398068", "revid": "23204", "url": "https://gl.wikipedia.org/wiki?curid=398068", "title": "Gran Premio de M\u00e9xico de 1992", "text": "O Gran Premio de M\u00e9xico de 1992 de F\u00f3rmula 1 celebrouse na Cidade de M\u00e9xico o 22 de marzo de 1992. A carreira, foi a segunda rolda da tempada de F\u00f3rmula Un de . Foi o 16\u00ba Gran Premio de M\u00e9xico e o s\u00e9timo desde o regreso ao calendario do Mundial do Aut\u00f3dromo Irm\u00e1ns Rodr\u00edguez, logo da s\u00faa renovaci\u00f3n. Celebrouse sobre 69 voltas ao circu\u00edto de catro quil\u00f3metros por unha distancia de carreira de 305 quil\u00f3metros. A carreira foi ga\u00f1ada por Nigel Mansell por diante do seu compa\u00f1eiro de equipo Riccardo Patrese, con Michael Schumacher logrando o seu primeiro dos seus 155 podios na F\u00f3rmula Un. Tam\u00e9n foi a \u00faltima vez que se celebrou a carreira no circu\u00edto ata o seu renacemento en .\nResumo.\nAntecedentes.\nO 20 de febreiro de 1992, funcionarios da cidade de M\u00e9xico emitiron unha alerta de contaminaci\u00f3n debido aos niveis perigosos de contaminaci\u00f3n do aire na cidade. As alertas esixiron restricciones para operar con equipos motorizados pesados. O comit\u00e9 do Gran Premio de M\u00e9xico tivo que atrasar os traballos de pavimentaci\u00f3n da pista. Durante a pr\u00e1ctica do venres Ayrton Senna golpeou nunha dasfochancas nos Esses, estrelouse co seu McLaren e lesionouse a perna, pero quedou en condici\u00f3ns de clasificar. Alex Caffi e Enrico Bertaggia novamente esperaban competir aqu\u00ed co equipo de Andrea Moda (anteriormente co\u00f1ecido como Coloni antes de ser mercado por Andrea Sassetti), pero esperaban novos autos para non competir.\nCualificaci\u00f3n.\nEsta foi a primeira vez que Brabham non logrou estar na grella. Stefano Modena tivo que comezar desde o pit lane. Nigel Mansell viuse obrigado a cambiarse ao auto de reposto Williams FW14B para a cualificaci\u00f3n, pero isto non o desconcertou e fixo \u00e1 pole xunto co seu compa\u00f1eiro de equipo Riccardo Patrese.\nCarreira.\nNigel Mansell dominou a carreira directamente desde a pole position, terminando a carreira 12 segundos por diante de Patrese e 21 segundos por diante de Michael Schumacher.\nPosici\u00f3ns logo da carreira.\nClasificaci\u00f3n no campionato de pilotos"}
{"id": "398069", "revid": "56817", "url": "https://gl.wikipedia.org/wiki?curid=398069", "title": "Gran Premio do Brasil de 1992", "text": "O Gran Premio do Brasil de 1992 (oficialmente o XXI Grande Pr\u00eamio do Brasil) foi unha carreira de automobilismo de F\u00f3rmula 1, celebrada o 5 de abril de 1992 no circu\u00edto de Interlagos de S\u00e3o Paulo. Foi a terceira carreira da tempada de . A carreira de 71 voltas foi ga\u00f1ada polo piloto de Williams Nigel Mansell despois de comezar desde a pole position. O seu compa\u00f1eiro de equipo Riccardo Patrese finalizou segundo e Michael Schumacher quedou terceiro para o equipo Benetton."}
{"id": "398071", "revid": "89787", "url": "https://gl.wikipedia.org/wiki?curid=398071", "title": "STS-100", "text": "STS-100 foi unha misi\u00f3n do transbordador espacial Endeavour lanzada o 19 de abril de 2001 desde a rampla 39A do Centro de Lanzamento de Cabo Ca\u00f1averal.\nCaracter\u00edsticas.\nSTS-100, cos astronautas Kent Rominger (comandante), Jeffrey Ashby (piloto), Chris Hadfield (especialista de misi\u00f3n), Scott E. Parazynski (especialista de misi\u00f3n), John L. Phillips (especialista de misi\u00f3n), Umberto Guidoni (especialista de misi\u00f3n) e Iuri Lonchakov (especialista de misi\u00f3n) a bordo, foi unha misi\u00f3n para continuar constru\u00edndo a Estaci\u00f3n Espacial Internacional. Instalou o brazo rob\u00f3tico Canadarm 2, de 18 metros de longo e 1700\u00a0kg de peso e levou a bordo da estaci\u00f3n 4500\u00a0kg de subministraci\u00f3ns no contedor italiano Raffaello, tres traxes espaciais para actividades extravehiculares e unha antena UHF, entre outras cousas.\nO Endeavour acoplouse \u00e1 estaci\u00f3n \u00e1s 13:49 GMT do 21 de abril no porto PMA-2. \u00c1s 16:00 o m\u00f3dulo Raffaello foi acoplado ao m\u00f3dulo Unity para a s\u00faa descarga. O m\u00f3dulo foi devolto ao transbordador o 27 e abril. Durante a s\u00faa misi\u00f3n tiveron lugar d\u00faas actividades extravehiculares: na primeira, Parazynski e Hadfield instalaron a antena de UHF no m\u00f3dulo Destiny e despregaron e conecataron o brazo rob\u00f3tico canadense; na segunda, Hadfield e Parazynski fixeron conexi\u00f3ns adicionais co brazo rob\u00f3tico, recolleron unha antena en desuso e deixaron nun almacenamento externo un conmutador el\u00e9ctrico de reposto.\nO Endeavour desacoplouse o d\u00eda 29, tras un atraso por problemas coas computadoras da estaci\u00f3n. A nave aterrou na Base Edwards da Forza A\u00e9rea, California, o 1 de maio, ao non poder aterrar en Florida debido ao mal tempo."}
{"id": "398072", "revid": "98629", "url": "https://gl.wikipedia.org/wiki?curid=398072", "title": "Mariia Spiridonova", "text": "Mariia Aleksandrovna Spiridonova (en ruso \u041c\u0430\u0440\u0438\u0301\u044f \u0410\u043b\u0435\u043a\u0441\u0430\u0301\u043d\u0434\u0440\u043e\u0432\u043d\u0430 \u0421\u043f\u0438\u0440\u0438\u0434\u043e\u0301\u043d\u043e\u0432\u0430), nada en Tambov (Rusia) o e finada no bosque Medvedevsk preto de Oriol o 11 de setembro de 1941, foi unha revolucionaria rusa de principios do s\u00e9culo XX, destacada dirixente do Partido Socialrevolucionario de Esquerda (PSRE). Paradigma por excelencia de terrorista revolucionaria do \u00faltimo per\u00edodo tsarista, foi a candidata gobernamental a presidir a Asemblea Constitu\u00ednte logo da Revoluci\u00f3n de Outubro. Logo de organizar o asasinato do embaixador alem\u00e1n no ver\u00e1n de 1918, os bolxeviques detiv\u00e9rona. Pasou o resto da s\u00faa vida no exilio interior e en diversas prisi\u00f3ns e campos de traballo. Durante as Purgas de Stalin, foi arrestada xunto con outros doce antigos membros do PSRE en Ufa, onde viv\u00edan no exilio (8 de febreiro de 1937).\nNaceu no seo dunha familia nobre na provincia de Tambov en 1884 e formouse en enfermar\u00eda, mais en 1905 abandonou os estudos e entregouse \u00e1 actividade revolucionaria como membro do Partido Social-Revolucionario (PSR). Condenada a morte polo asasinato de Gavriil Nikolaevich Luzhenovski, responsable policial dun distrito da provincia de Tambov, a presi\u00f3n popular obrigou a conmutar a pena por cadea perpetua. O seu maltrato durante o seu per\u00edodo de encarceramento converteuna nun mito entre o campesi\u00f1ado e a s\u00faa popularidade foi empregada posteriormente polo partido. Pasou os dez anos seguintes en prisi\u00f3n en Siberia. Continuamente enferma e con per\u00edodos de depresi\u00f3n, apenas participou nas actividades organizadas polas s\u00faas compa\u00f1eiras de cativerio.\nFoi liberada cando estalou a Revoluci\u00f3n de Febreiro\u00a0de 1917. Converteuse axi\u00f1a nunha das principais representantes da corrente m\u00e1is esquerdistas do PSR. Icona revolucionaria da esquerda do PSR, foi o palad\u00edn dos que se opu\u00f1an a continuar a guerra mundial e desexaban acabar con calquera vestixio da autocracia tsarista. M\u00e1is consumada axitadora e s\u00edmbolo moral que h\u00e1bil pol\u00edtica, inspiraba e convenc\u00eda polo seu exemplo persoal e a s\u00faa firme fe case relixiosa na capacidade do individuo para levar a cabo unha profunda reforma moral e social. A pesar de non pertencer \u00e1 direcci\u00f3n nacional do PSR, participou intensamente nas actividades tanto da secci\u00f3n do partido na capital \u2014dominada xa polos socialrevolucionarios de esquerda\u2014 como no campo. Mentres a direcci\u00f3n moderada do partido avogaba por manter a revoluci\u00f3n limitada \u00e1 pol\u00edtica e por non emprender mudanzas sociais, Spiridonova, do mesmo xeito que a corrente m\u00e1is esquerdistas dos socialrevolucionarios, propugnaba unha gran transformaci\u00f3n social. Logo da fracasada tentativa do xeneral Kornilov de tomar o poder, comezou a vituperar m\u00e1is intensamente o Goberno e a direcci\u00f3n do partido, personificada en Chernov. H\u00e1bil oradora, converteuse axi\u00f1a na alma da corrente esquerdista do partido que pronto se escindir\u00eda do PSR.\nAcudiu \u00e1 capital para asistir ao II Congreso dos Soviets, simult\u00e1neo \u00e1 Revoluci\u00f3n de Outubro. Membro da presidencia do congreso, participou na abolici\u00f3n da pena de morte aos desertores. Inicialmente, Spiridonova avogou pola formaci\u00f3n dun Goberno socialista de coalici\u00f3n mais, cando isto resultou imposible, defendeu con ardor a coalici\u00f3n entre o Partido Socialrevolucionario de Esquerda (PSRE) e os bolxeviques. Converteuse nunha das personalidades m\u00e1is destacadas do PSRE. A finais de 1917 e principios de 1918, tomou o control total da organizaci\u00f3n de consellos campesi\u00f1os, ata aquela en mans do PSR. Logo da uni\u00f3n dos soviets de soldados e obreiros cos de campesi\u00f1os, mant\u00edvose unha secci\u00f3n campesi\u00f1a separada, presidida por Spiridonova, que foi a principal responsable da extensi\u00f3n do sistema de soviets no campo, o fomento do apoio ao goberno sovi\u00e9tico, a preparaci\u00f3n da reforma agraria e a defensa dos intereses campesi\u00f1os en xeral. Permaneceu \u00e1 fronte desta secci\u00f3n do CEC entre o segundo e o quinto congreso sovi\u00e9tico.\nDecidida partidaria do Goberno bolxevique durante os primeiros meses deste, en xu\u00f1o de 1918 pasou \u00e1 oposici\u00f3n. Defensora de retomar o terrorismo contra os representantes alem\u00e1ns en Rusia para anular o Tratado de Brest-Litovsk, aprobou o asasinato do embaixador alem\u00e1n en xullo durante o \u00abalzamento socialrevolucionario\u00bb. Arrestada ent\u00f3n, pasou o resto da s\u00faa vida entre a clandestinidade e as prisi\u00f3ns e exilios interiores. Logo de varias detenci\u00f3ns, foi liberada finalmente o 18 de novembro de 1921, coa condici\u00f3n de que abandonase toda actividade pol\u00edtica, limitaci\u00f3n que cumpriu.\nPasou catorce anos exiliada: en Kaluga entre 1923 e 1925, en Samarcanda entre 1925 e 1928 e en Tashkent entre 1928 e 1930. En 1931 foi enviada a Ufa, onde traballou como planificadora econ\u00f3mica experta nun banco agr\u00edcola, actividade que consideraba a s\u00faa pequena contribuci\u00f3n ao establecemento do socialismo. O 8 de febreiro de 1937, foi detida xunto cos seus compa\u00f1eiros de piso: non volveu recuperar a liberdade. Encarcerada en diversas prisi\u00f3ns, finalmente na de Oriol xunto ao seu marido, foi fusilada en 1941, d\u00edas antes de que a cidade caese en mans dos alem\u00e1ns durante a Operaci\u00f3n Barbarossa. En 1992, anul\u00e1ronse os cargos polos que fora exiliada en 1918 e foi completamente rehabilitada.\nInicios.\nNaceu en Tambov o 16 de outubro de 1884, no seo dunha familia da baixa nobreza rural. Seu pai, un antigo funcionario, recibira un t\u00edtulo aristocr\u00e1tico non hereditario polos seus servizos ao Estado. Traballaba como contable nun banco. Mariya ti\u00f1a outros catro irm\u00e1ns, tres mulleres e un home. A familia posu\u00eda unha vivenda na propia cidade de Tambov, unha dacha no campo e chegou a ser dona dunha f\u00e1brica de entarimados.\nTendo sido educada con esmero na casa, ingresou no segundo ano de escola secundaria en 1895. Boa estudante, abandonou os estudos secundarios no ximnasio en 1902 \u2014o oitavo e \u00faltimo ano\u2014, probablemente tanto pola mala situaci\u00f3n econ\u00f3mica familiar \u00e1 morte de seu pai como por problemas de sa\u00fade \u2014sufr\u00eda ataques de tuberculose dende a adolescencia\u2014. Abandonado o ximnasio e a\u00ednda sen interese polas actividades revolucionarias, partiu a Moscova, onde contaba con familiares, a formarse como dentista. En 1903, de volta na s\u00faa provincia natal, comezou traballar para a asemblea aristocr\u00e1tica rexional, probablemente para paliar a penuria familiar. Foi ent\u00f3n cando comezou a interesarse polas actividades subversivas; en novembro de 1904, o seu piso foi rexistrado pola polic\u00eda en busca de prensa ilegal. En marzo de 1905, participou en manifestaci\u00f3ns estudant\u00eds polas que foi encarcerada durante tres semanas. Neste primeiro e breve encarceramento, xa amosou a mala sa\u00fade que a acompa\u00f1ou durante todos os seus per\u00edodos en prisi\u00f3n e tivo que ser atendida polo m\u00e9dico da cadea. En setembro do mesmo ano, tratou de ingresar sen \u00e9xito na escola local de auxiliares m\u00e9dicos; foi rexeitada pola s\u00faa actividade pol\u00edtica. O seu mentor como revolucionaria foi un mozo dirixente socialrevolucionario local, que se converteu no seu amante. Uniuse ao Partido Socialista Revolucionario en 1905. Ao ter sido educada nun ambiente rural, a proximidade ao campesi\u00f1ado m\u00e1is que ao novo proletariado urbano e a s\u00faa preferencia polo que consideraba socialismo moral dos socialrevolucionarios fronte ao economicismo impersoal dos socialdem\u00f3cratas marxistas fix\u00e9rona unirse aos primeiros.\nTerrorista e hero\u00edna popular.\nO e por orde do partido, Spiridonova asasinou o inspector xeral da Polic\u00eda Gavriil Nikolaevich Luzhenovskii, quen ter\u00eda ordenado a brutal represi\u00f3n policial do levantamento campesi\u00f1o local durante a revoluci\u00f3n de 1905. A v\u00edtima era un oficial da Okhrana destinado en Tambov. Terratenente provincial, membro da Uni\u00f3n do Pobo Ruso, ter\u00edaselle encargado o esmagamento das revoltas campesi\u00f1as nun dos distritos m\u00e1is conflitivos da provincia. Spiridonova, membro xa daquela dunha c\u00e9lula terrorista do partido, presentouse voluntaria para a misi\u00f3n. Logo de seguir o tren de Luzhenovskii durante varios d\u00edas, logrou achegarse a el disfrazada de alumna de escola secundaria mentres descend\u00eda \u00e1 plataforma en Borisoglebsk e inflixirlle cinco feridas de bala, d\u00faas no est\u00f3mago, outras tantas no peito e unha no brazo, fer\u00edndoo de morte \u2014faleceu case un mes m\u00e1is tarde, o 10 de febreiro\u2014. O atentado foi un dos case douscentos cometidos polos socialrevolucionarios durante os dous anos da revoluci\u00f3n de 1905 e pasou inicialmente relativamente desapercibido.\nLogo do asasinato e tralo seu arresto, foi obxecto de terribles torturas, tanto f\u00edsicas como sexuais, por parte da polic\u00eda e o persoal do c\u00e1rcere. O atentado e o maltrato de Spiridonova sa\u00edron \u00e1 luz por primeira vez nas p\u00e1xinas dun diario liberal da capital, que publicou unha carta s\u00faa na que se detallaban os abusos cometidos por cosacos e polic\u00edas durante o seu arresto e encarceramento. O partido fomentou a publicidade do caso, co visto e prace da propia Spiridonova, como instrumento de propaganda pol\u00edtica. Aireado o maltrato na prensa \u2014en ocasi\u00f3ns de xeito inexacto ou exaxerado\u2014, unha parte da sociedade reaccionou indignada polo cruel trato. O ministro de Xustiza ordenou unha investigaci\u00f3n oficial do caso ao fiscal provincial, lista a finais de febreiro pero non publicada en espera da investigaci\u00f3n militar sobre o comportamento dos militares. Este atraso interpretouse como renuencia gobernamental a xulgar os funcionarios, o que aumentou o descontento popular. Ao mesmo tempo, o diario que destapara o caso enviara o seu xornalista m\u00e1is renomeado a realizar unha indagaci\u00f3n paralela, que se plasmou nunha serie de artigos publicados entre o 7 de marzo e o 5 de abril. O contido destes, frecuentemente sensacionalista, non coincid\u00eda nalg\u00fans aspectos nin cos resultados da investigaci\u00f3n oficial nin cos datos inclu\u00eddos na correspondencia persoal de Spiridonova. A pesar diso, grazas a estes artigos forxouse a imaxe idealizada de Spiridonova como nobre, gallarda, intelixente, bela e virxinal. A reticencia das autoridades locais a divulgar a s\u00faa relaci\u00f3n co seu correlixionario de partido \u2014tam\u00e9n arrestado\u2014 e o desexo da propia Spiridonova de mantela oculta favoreceu a s\u00faa imaxe de virxe ultraxada.\nO mesmo tribunal que o 11 de marzo a condenara a aforcamento solicitou a conmutaci\u00f3n da pena de morte pola de exilio interior. Grazas ao apoio e admiraci\u00f3n popular, conmut\u00f3uselle a sentenza de morte pola de cadea perpetua no exilio siberiano. O gobernador militar de Moscova aprobou a petici\u00f3n do tribunal o 20 do mesmo mes. O seu caso atraera a atenci\u00f3n nacional e internacional. A indignaci\u00f3n popular, o seu sexo e a s\u00faa mala sa\u00fade permitiron que salvara a vida. Os artigos escritos polo reporteiro enviado polo diario liberal que publicara a carta de Spiridonova dende prisi\u00f3n, frecuentemente incorrectos, public\u00e1ronse axi\u00f1a como libro, en abril. Spiridonova converteuse as\u00ed no modelo dos terroristas revolucionarios.\nO 19 de maio, a\u00ednda moi feble e vomitando sangue, foi trasladada de Tambov \u00e1 prisi\u00f3n de Butyrka, en Moscova. Al\u00ed co\u00f1eceu outras cinco terroristas coas que pasou os longos anos de exilio en Siberia e coas que compart\u00eda parcialmente orixes.\nExilio siberiano.\nPermaneceu internada no remoto c\u00e1rcere de mulleres de Maltsev e no de Akatui, no distrito mineiro de Nerchinski Zavod (krai de Zabaikalie), en Siberia oriental, preto da fronteira chinesa, ata 1917. Estas prisi\u00f3ns pertenc\u00edan ao complexo carcerario de Nerchinsk. Chegou a N\u00e9rchinsk dende o c\u00e1rcere moscovita de Butyrka no ver\u00e1n de 1906 logo dun percorrido triunfal en ferrocarril \u2014as presas partiron o 21 de xu\u00f1o e tardaron un mes en chegaren ao seu destino\u2014, acompa\u00f1ada por outras cinco terroristas socialrevolucionarias. Durante este per\u00edodo, o partido presentouna como unha m\u00e1rtir sacrificada polo campesi\u00f1ado, que a consideraba unha especie de santa. Converteuse no exemplo por excelencia de hero\u00edna e m\u00e1rtir revolucionaria, terrorista oposta ao que os socialrevolucionarios e os seus partidarios consideraban a opresi\u00f3n tir\u00e1nica do sistema tsarista.\nO maltrato e o encarceramento previos \u00e1 s\u00faa condena deix\u00e1ronlle secuelas de por vida: perdeu parte da audici\u00f3n e o seu estado mental e f\u00edsico mant\u00edvose delicado. Sufriu ademais peri\u00f3dicos ataques de tuberculose, herpes, disenter\u00eda, histeria e depresi\u00f3n. A tuberculose, que puido ter contra\u00eddo durante o seu primeiro per\u00edodo en prisi\u00f3n ou quizais mesmo antes, acentuou a s\u00faa inclinaci\u00f3n ao sacrificio revolucionario. Os per\u00edodos de maior gravidade da enfermidade \u2014que sufr\u00eda en grao avanzado xa en 1906 e se manifestaba en febres, delirios, tose sanguinolenta e delgadeza\u2014 coincidiron cos de menor liberdade, especialmente aqueles nos que estivo aprisionada.\nAo comezo, as presas foron encerradas na prisi\u00f3n de Akatui, onde se encontraban destacados membros do partido como Grigori Gershuni. En febreiro de 1907, as autoridades decidiron trasladalas a M\u00e1ltsev, outro dos c\u00e1rceres do complexo. Na remota prisi\u00f3n de M\u00e1ltsev, as presas \u2014unhas setenta\u2014 non ti\u00f1an que realizar traballos forzados sen\u00f3n simplemente aguantar o continuo illamento e falta de acontecementos do lugar. Este c\u00e1rcere foi onde as autoridades encerraron todas as mulleres deportadas a Siberia entre 1907 e 1911, a maior\u00eda socialrevolucionarias. Spiridonova formou xunto con outras mozas terroristas deportadas unha comuna na que compart\u00edan tanto as tarefas diarias como as posesi\u00f3ns, adic\u00e1banse a formarse na teor\u00eda socialista e a instru\u00edrse en xeral. A maior\u00eda delas uniuse logo da s\u00faa liberaci\u00f3n en 1917 \u00e1 corrente esquerdista do Partido Social-Revolucionario (PSR).\nPasou catro anos nesta prisi\u00f3n onde o Goberno confinaba as terroristas. Trasladada axi\u00f1a ao edificio da prisi\u00f3n reservado \u00e1s presas con problemas de sa\u00fade \u2014o c\u00e1rcere non estaba ben illado, o que prexudicaba as que ca\u00edan enfermas\u2014, pasou neste toda a s\u00faa condena, con escaso contacto coas novas presas. Continuamente enferma e con per\u00edodos de depresi\u00f3n, apenas participou nas actividades organizadas polas s\u00faas compa\u00f1eiras de cativerio. O 27 de abril de 1911, foi trasladada xunto co resto de presas pol\u00edticas de novo a Akat\u00fai, por decisi\u00f3n do novo alcaide do complexo, decidido a extremar a seguridade ante os continuos plans de fuga. En Akat\u00fai Spiridonova seguiu vivindo nunha cela separada do resto de presas debido \u00e1 s\u00faa mala sa\u00fade, atendida por Aleksandra Izmailovich.\nAo estalar a primeira guerra mundial en 1914, adoptou unha posici\u00f3n internacionalista, oposta \u00e1 contenda.\nO per\u00edodo interrevolucionario.\nEncontr\u00e1base a\u00ednda en Siberia cando estalou a Revoluci\u00f3n de Febreiro de 1917. O novo ministro de Xustiza do Goberno provisional, Aleksandr Kerenskii, proclamou a amnist\u00eda dos presos pol\u00edticos; a medida co\u00f1eceuse en Akat\u00fai a tarde do . Dous d\u00edas m\u00e1is tarde, as dez presas que a\u00ednda quedaban na prisi\u00f3n recibiron permiso para trasladarse \u00e1 capital de Transbaikalia, Chit\u00e1. Spiridonova foi liberada e rumoreouse, erroneamente, que volvera \u00e1 prisi\u00f3n de Chit\u00e1. Tam\u00e9n que fora nomeada alcaldesa da cidade logo da amnist\u00eda que a liberara da s\u00faa condena \u2014na cidade predominaban os socialdem\u00f3cratas, non os socialrevolucionarios\u2014. Nesta localidade pasou algunhas semanas durante a primavera antes de regresar ao oeste. En Chit\u00e1 participou na formaci\u00f3n dun comit\u00e9 socialrevolucionario local e axudou os presos liberados que acud\u00edan \u00e1 cidade dende as distintas cadeas da rexi\u00f3n. Regresou \u00e1 Rusia europea tres meses despois da ca\u00edda da monarqu\u00eda, en maio.\nConverteuse axi\u00f1a nun dos principais representantes da corrente m\u00e1is esquerdista do Partido Social-Revolucionario (PSR), xunto con Mark Natans\u00f3n, Bor\u00eds Kamkov, Prosh Proshian ou Andrei Kolegaiev. Dentro desta secci\u00f3n do partido, representaba os exiliados de Siberia, cuxo extremismo non se moderara durante as s\u00faas condenas. Icona revolucionaria da esquerda do PSR como Catalina Breshko-Breshkovskaia o era da dereita do mesmo, a\u00ednda que m\u00e1is popular, foi o palad\u00edn dos que se opu\u00f1an a continuar a guerra mundial e desexaban acabar con calquera vestixio da autocracia tsarista. Era considerada unha persoa intelixente e valente, mais xa durante o per\u00edodo revolucionario amosaba signos de esgotamento e escasa habilidade para escoller colaboradores. O seu pasado revolucionario, as torturas sufridas e o seu pasado terrorista protex\u00e9rona, con todo, das cr\u00edticas dos seus adversarios. M\u00e1is consumada axitadora e s\u00edmbolo moral que h\u00e1bil pol\u00edtica, inspiraba e convenc\u00eda polo seu exemplo persoal e a s\u00faa firme fe case relixiosa na capacidade da persoa para levar a cabo unha profunda reforma moral e social.\nChegou a Moscova logo de tres semanas de viaxe, cando se estaban a celebrar as \u00faltimas sesi\u00f3ns do terceiro congreso do partido. No III Congreso do PSR celebrado en maio e xu\u00f1o en Moscova, representou a corrente de esquerda do partido. O congreso recibiu as deportadas, que chegaron a Moscova o , cunha grande ovaci\u00f3n. Intensamente dividido entre esquerdistas e dereitistas, resultou un fracaso: non estableceu como deb\u00eda organizarse o partido \u2014que medrara enormemente\u2014 nin revisou o programa, aprobado en 1906. Dada a debilidade da fracci\u00f3n esquerdista da formaci\u00f3n, non logrou que a elixiran para o comit\u00e9 central.\nAo clausurarse o congreso, partiu a Petrogrado, onde ingresou na direcci\u00f3n local do partido. A pesar de non pertencer \u00e1 direcci\u00f3n nacional, participou intensamente nas actividades tanto da secci\u00f3n do partido na capital \u2014dominada xa polos socialrevolucionarios de esquerda\u2014 como no campo. Era unha das editoras do principal diario do comit\u00e9 do PSR en Petrogrado, \"Znamya trud\u00e1\" (\u00abO Estandarte do Traballo\u00bb). Era ademais membro do Soviet de Petrogrado e do comit\u00e9 executivo dos consellos de campesi\u00f1os. A pesar de pertencer claramente \u00e1 fracci\u00f3n esquerdista do partido, as outras fracci\u00f3ns favoreceron a s\u00faa elecci\u00f3n ao comit\u00e9 executivo dos soviets de campesi\u00f1os, dado o seu prestixio entre a poboaci\u00f3n; o organismo, con todo, estaba controlado pola corrente conservadora. A pesar da s\u00faa probable oposici\u00f3n \u00e1 actitude progobernamental do comit\u00e9, o foi elixida para formar parte da presidencia colexiada deste. Durante as Xornadas de Xullo, participou nas sesi\u00f3ns do congreso sovi\u00e9tico, opo\u00f1\u00e9ndose a secundar sen m\u00e1is ao Goberno. A continuaci\u00f3n, marchou recibir \u00e1 delegaci\u00f3n armada da base naval de Kronstadt, que acababa de chegar \u00e1 cidade para apoiar o traspaso do poder aos consellos. Nas reuni\u00f3ns dos comit\u00e9s executivos centrais, avogou sen \u00e9xito pola asunci\u00f3n do goberno polos soviets.\nOp\u00faxose con gran vehemencia \u00e1 restauraci\u00f3n da pena de morte para os soldados (), aprobada polo Goberno provisional. A s\u00faa severa cr\u00edtica da medida reflectiuse en diversos artigos publicados no xornal \"Nas Put\" (\"O noso cami\u00f1o\"), do que era a redactora e que expresaba as posici\u00f3ns da corrente esquerdista do PSR. Consid\u00e9rase que a \u00e9poca das s\u00faas protestas contra esta medida gobernamental data o comezo do traspaso das simpat\u00edas da maior\u00eda dos soldados do PSR ao futuro Partido Socialrevolucionario de Esquerda (PSRE) e ao Partido Bolxevique. Nesta \u00e9poca, comezou a criticar publicamente a coalici\u00f3n gobernamental que agrupaba socialistas e liberais e que inclu\u00eda ministros socialrevolucionarios como V\u00edctor Chernov. Mentres a direcci\u00f3n moderada do partido avogaba por manter a revoluci\u00f3n limitada \u00e1 pol\u00edtica e por non emprender mudanzas sociais, Spiridonova, do mesmo xeito que a corrente m\u00e1is esquerdista dos socialrevolucionarios, propugnaba unha gran transformaci\u00f3n social. Con este fin adicou as acendidas arengas que pronunciou frecuentemente durante o per\u00edodo revolucionario e que tiveron grande importancia na radicalizaci\u00f3n da poboaci\u00f3n na capital.\nDurante a Conferencia Democr\u00e1tica, celebrada logo do fracasado golpe de Korn\u00edlov, representou de novo a \u00e1 esquerda do PSR, oposta rotundamente \u00e1 continuaci\u00f3n dos Gobernos de coalici\u00f3n coa burgues\u00eda, a diferenza do centro e a dereita da formaci\u00f3n, que lograron que Kerenskii puidese pactar un novo gabinete co Partido Constitucional Democr\u00e1tico. Trala fracasada tentativa do xeneral Korn\u00edlov de tomar o poder, comezou a vituperar m\u00e1is intensamente o Goberno e a direcci\u00f3n do partido, personificada en Chernov. H\u00e1bil oradora, converteuse axi\u00f1a na alma da corrente esquerdista do partido, que pronto se escindir\u00eda do PSR. Xunto con Bor\u00eds Kamkov, converteuse en vicepresidenta do comit\u00e9 socialrevolucionario de Petrogrado, controlado polos esquerdistas do partido. A pesar do seu rexeitamento \u00e1s conclusi\u00f3ns da Conferencia Democr\u00e1tica, foi unha das delegadas dos socialrevolucionarios de esquerda no Preparlamento, a cuxas sesi\u00f3ns asistiu como representante dos soviets de campesi\u00f1os.\nNo Partido Socialrevolucionario de Esquerdas.\nA Revoluci\u00f3n de Outubro, a coalici\u00f3n de goberno e a Asemblea constitu\u00ednte.\nA Revoluci\u00f3n de Outubro forzou a escisi\u00f3n de parte da \u00e1 esquerda do PSR, formada polos expulsados por non retirarse do II Congreso dos Soviets, simult\u00e1neo coa toma do poder polos bolxeviques, e por aquilo considerados polo comit\u00e9 central do PSR como colaboradores do golpe de Estado. Spiridonova, como a maior\u00eda da corrente esquerdista do partido, aprobou as acci\u00f3ns dos bolxeviques. \u00c1 ruptura seguiuna unha dura rivalidade entre ambas as formaci\u00f3ns, que inclu\u00edu unha campa\u00f1a de difamaci\u00f3n do PSR cara \u00e1s principais figuras do PSRE, facilitada polo descubrimento de que Peter Dekonski, un protexido de Spiridonova, fora un antigo membro da Okhrana. O esc\u00e1ndalo pola colaboraci\u00f3n de Dekonski coa polic\u00eda tsarista limitou a intervenci\u00f3n pol\u00edtica de Spiridonova nas semanas previas \u00e1 toma do poder polos bolxeviques. Spiridonova, nomeada polo partido para investigar as acusaci\u00f3ns, tratara de favorecelo, a pesar dos documentos que as probaban. Pasou un mes no sur de Rusia, visitando diversas localidades nas que residira Dekonski e acudiu \u00e1 capital unicamente para asistir ao II Congreso dos Soviets, simult\u00e1neo coa Revoluci\u00f3n de Outubro. Membro da presidencia do congreso, participou na abolici\u00f3n da pena de morte aos desertores, restaurada antes por Kerenskii, unha das moci\u00f3ns aprobadas nas sesi\u00f3ns. Clausurado o congreso, regresou ao sur.\nInicialmente, Spiridonova avogou pola formaci\u00f3n dun Goberno socialista de coalici\u00f3n mais, cando isto se mostrou imposible, defendeu con ardor a coalici\u00f3n entre o PSRE e os bolxeviques. Nesta \u00e9poca, mantivo numerosas reuni\u00f3ns con Lenin, quen tratou de convencela para que outorgase o seu influente apoio ao novo Goberno, frecuentemente con \u00e9xito. Foi a principal representante do partido nas negociaci\u00f3ns cos bolxeviques que culminaron coa formaci\u00f3n dun Goberno de coalici\u00f3n entre as d\u00faas formaci\u00f3ns.\nSpiridonova converteuse nun dos dirixentes m\u00e1is destacados do Partido Socialrevolucionario de Esquerda (PSRE) en 1917. Nas elecci\u00f3ns do comit\u00e9 central, foi a segunda candidata con m\u00e1is votos favorables xunto con Boris Kamkov, superada soamente por Mark Natanson. O PSRE en teor\u00eda compart\u00eda o programa bolxevique da ditadura do proletariado, mais era moi remiso a seguir as brutais t\u00e1cticas dos bolxeviques. Os seus membros non se opu\u00f1an, con todo, \u00e1 aplicaci\u00f3n de medidas represivas e compart\u00edan con aqueles a convicci\u00f3n de que era necesario un per\u00edodo de ditadura durante a transici\u00f3n ao socialismo. Spiridonova, como outros dirixentes do partido, avogaba por unha ditadura democr\u00e1tica, exercida pola maior\u00eda da poboaci\u00f3n a trav\u00e9s dos soviets elixidos democraticamente. Contrarios a compartir o poder coa burgues\u00eda, consideraban innecesaria a reuni\u00f3n da Asemblea constitu\u00ednte, cuxas tarefas cr\u00edan xa realizadas polo Sovnarkom. Proclamaban ser o partido do campesi\u00f1ado ruso. Un asunto no que disent\u00edan cos seus socios de goberno era o da propiedade da terra: os bolxeviques desexaban outorgar a s\u00faa posesi\u00f3n ao Estado e establecer unha econom\u00eda centralizada, que favorecese o proletariado urbano; os socialrevolucionarios prefer\u00edan que as comunidades rurais fosen as donas da terra confiscada polo decreto do Segundo Congreso dos Soviets. En opini\u00f3n dos bolxeviques, esta formulaci\u00f3n era pequenoburguesa, pero acept\u00e1rono para non se enfrontaren ao groso do campesi\u00f1ado ruso.\nFoi nomeada presidenta da conferencia previa ao II Congreso de Consellos Campesi\u00f1os, que comezou o na capital. A conferencia e o posterior congreso serviron de escenario para o enfrontamento do PSR e o PSRE polo control dos consellos campesi\u00f1os e do campesi\u00f1ado en xeral. O obxectivo da conferencia, que pronto se converteu en congreso extraordinario, era arrebatar o control do CEC campesi\u00f1o ao PSR, que o controlaba dende a primavera. A loita personalizouse na oposici\u00f3n entre Spiridonova, candidata \u00e1 presidencia do Congreso polo PSRI, e o seu antigo mentor pol\u00edtico, o socialrevolucionario da corrente de centroesquerda V\u00edctor Chernov. Spiridonova resultou primeiro elixida por escasa marxe e a continuaci\u00f3n derrotada. O Congreso resultou extremadamente tumultuoso: o PSRE recibiu en xeral o apoio dos soldados de orixe campesi\u00f1a e o PSR o dos delegados provenientes do campo. O , dividiuse finalmente en d\u00faas asembleas rivais. Spiridonova presidiu a parte apoiada polo PSRE e os bolxeviques. Os seus intentos de unir os delegados en favor do PSRE fracasaron. A pesar da s\u00faa eminencia, non obtivo cargo ning\u00fan no Goberno e as s\u00faas intervenci\u00f3ns no CEC foron escasas; a s\u00faa relevancia deb\u00edase m\u00e1is \u00e1 inspiraci\u00f3n que causaba que a que dirixira de xeito efectiva o novo partido.\nO , foi a primeira oradora que no Instituto Smolny deu a benvida aos delegados campesi\u00f1os que acud\u00edan a celebrar a uni\u00f3n do CEC campesi\u00f1o co de obreiros e soldados, acabada de acordar por bolxeviques e socialrevolucionarios e \u00e1 que se mostrara favorable. O , tras criticar duramente os bolxeviques por teren disolta a Duma municipal da capital sen o consentimento do Comit\u00e9 Executivo Central Panruso (CEC ou VTsIK en ruso), anunciou a disposici\u00f3n do seu partido a entrar no Goberno. Foi elixida como presidenta honoraria do primeiro congreso do PSRE, que comezou o Enfrascada nas sesi\u00f3ns, primeiro do congreso extraordinario campesi\u00f1o, e despois no ordinario que comezou inmediatamente despois da clausura do anterior, apenas asistiu aos debates do congreso do partido.\nTrala entrada do PSRE no Goberno e o nomeamento de Isaac Steinberg, membro do partido, como comisario de Xustiza, Spiridonova exixiu a voladura da Fortaleza de Pedro e Paulo en Petrogrado, sen \u00e9xito. Unha vez no Goberno, o decidiu acabar coa dualidade nos consellos de campesi\u00f1os que, dende a divisi\u00f3n do II Congreso, contaban con dous comit\u00e9s executivos rivais. Aproveitando o final do congreso formado polos partidarios do PSR, ordenou a disoluci\u00f3n do seu comit\u00e9 pola forza e tomou o control total da organizaci\u00f3n de consellos campesi\u00f1os. Negouse a pactar un acordo entre os dous partidos que permitiran resolver os desacordos entre ambos nun novo congreso. A pesar de debilitar o PSR, estas manobras non lograron conseguir completamente para o PSRR o apoio perdido por aquel.\nDurante a \u00fanica sesi\u00f3n da Asemblea Constitu\u00ednte Rusa foi presentada como candidata da esquerda, mais foi derrotada por V\u00edctor Chernov, candidato dos deputados m\u00e1is conservadores. Os bolxeviques confiaran en van en que a s\u00faa popularidade entre os delegados campesi\u00f1os servise para compensar a maior\u00eda de que disfrutaba o PSR. Opositora denodada da s\u00faa antiga formaci\u00f3n pol\u00edtica, requisou os fondos do comit\u00e9 executivo dos consellos de campesi\u00f1os partidario do PSR, desbaratou a s\u00faa defensa da asemblea constitu\u00ednte cando esta foi disolta en xaneiro de 1918 e, en xeral, enfrontouse con dureza ao seu antigo partido, controlado pola corrente de dereita. Logo da uni\u00f3n dos soviets de soldados e obreiros cos de campesi\u00f1os, mant\u00edvose unha secci\u00f3n campesi\u00f1a separada, presidida por Spiridonova, que foi a principal responsable da extensi\u00f3n do sistema de soviets no campo, o fomento do apoio ao goberno sovi\u00e9tico, a preparaci\u00f3n da reforma agraria e a defensa dos intereses campesi\u00f1os en xeral. Permaneceu \u00e1 fronte desta secci\u00f3n do CEC entre o segundo e o quinto congreso sovi\u00e9tico. O conduciu os delegados campesi\u00f1os do terceiro congreso ao Palacio T\u00e1uride, onde tres d\u00edas antes comezara o terceiro congreso dos soviets de soldados e obreiros, consumando as\u00ed a uni\u00f3n entre os dous congresos. Durante o congreso, defendeu con ardor a aprobaci\u00f3n da socializaci\u00f3n da terra, que finalmente logrou.\nRuptura e enfrontamento cos bolxeviques.\nA pesar de ter defendido orixinalmente a colaboraci\u00f3n cos bolxeviques e a entrada do partido no Goberno, foi, xunto cos seus compa\u00f1eiros Steinberg, o ministro de Xustiza, e Karelin, unha das cr\u00edticas m\u00e1is severas da represi\u00f3n arbitraria dos bolxeviques. Partidaria da represi\u00f3n da oposici\u00f3n pol\u00edtica a pesar da s\u00faa denuncia anterior de medidas similares do Goberno provisional como lle recriminaron os seus antigos correlixionarios socialrevolucionarios, op\u00faxose ao terror.\nO PSRE op\u00faxose ao Tratado de Brest-Litovsk e Spiridonova e o partido romperon cos bolxeviques por este asunto, a pesar da oposici\u00f3n inicial daquela \u00e1 separaci\u00f3n. En efecto, Spiridonova fora unha das escasas figuras do partido en defender a posici\u00f3n de Lenin de firmar unha paz inmediata cos Imperios Centrais. Co\u00f1ecedora da fartura campesi\u00f1a pola contenda, coincid\u00eda con Lenin en que a sinatura da paz era necesaria. Elixida polo partido para formar parte da presidencia colexiada do cuarto congreso sovi\u00e9tico no que se debateu a conveniencia de aceptar o tratado cos imperios, non desempe\u00f1ou nel papel relevante ning\u00fan; as principais intervenci\u00f3ns foron as dos dirixentes contrarios a aceptaren o tratado. Non obstante, nas votaci\u00f3ns do CEC mostrouse en contra do tratado para manter a unidade do partido: ning\u00fan dos representantes do PSRE votou a favor do documento. Op\u00faxose a que os representantes do partido abandonasen os seus postos gobernamentais, sen \u00e9xito: o segundo congreso do partido, celebrado a finais de abril de 1918, aprobou a retirada do Goberno, a\u00ednda que non do Comit\u00e9 Executivo Central Panruso (CEC ou VTsIK en ruso). Segundo Spiridonova, a retirada do Goberno fora un erro ao po\u00f1er en perigo a aplicaci\u00f3n da socializaci\u00f3n da terra, a\u00ednda por aplicar a pesar de ter sido aprobada formalmente. Para contrarrestar os posibles efectos perniciosos do tratado para a revoluci\u00f3n, chamou \u00e1 formaci\u00f3n de destacamentos armados nas zonas rurais para vixiar as actividades dos capitalistas e dos alem\u00e1ns. Formou parte da minor\u00eda que avogou por regresar ao Goberno e apoiar o tratado de paz no segundo congreso do partido, celebrado en abril, onde esta posici\u00f3n foi de novo derrotada. A\u00ednda as\u00ed, defendeu ata maio a coalici\u00f3n cos bolxeviques, como o resto de dirixentes da minor\u00eda. Membro da presidencia do VTsIK xurdido do Congreso dos Soviets, apenas participou nas sesi\u00f3ns \u00e1s que asistiu, a\u00ednda que foi a dirixente do PSRE que acudiu a un maior n\u00famero delas.\nA tolerancia cara \u00e1s actividades dos socialrevolucionarios de esquerda no campo, segundo Spiridonova, acabou a mediados de marzo de 1918, coincidindo coa dimisi\u00f3n dos comisarios do PSRE do Goberno sovi\u00e9tico. A partir de ent\u00f3n, os bolxeviques trataron de estrangular financeiramente a secci\u00f3n dirixida por Spiridonova. En parte isto debeuse \u00e1s actividades subversivas levadas a cabo polo PSRE a trav\u00e9s da secci\u00f3n campesi\u00f1a do CEC en contra do Tratado de paz, admitidas pola propia Spiridonova. Esta abst\u00edvose de criticar as medidas gobernamentais contra o control obreiro da industria ou o sometemento \u00e1s esixencias alem\u00e1s, ao contrario que outros dirixentes do partido e dos comunistas de esquerda. A s\u00faa actitude mudou en xu\u00f1o, cando os bolxeviques comezaron a alterar a pol\u00edtica agraria; a ruptura cos antigos aliados non foi doada para Spiridonova.\nO comezo das requisici\u00f3ns de alimentos (\"prodrazviorstka\") no campo por parte das brigadas enviadas dende as cidades para paliar a grave escaseza de alimentos debida \u00e1s concesi\u00f3ns aos Imperios Centrais, que empezaron a principios de xu\u00f1o, levaron ao empeoramento das relaci\u00f3ns entre os dous partidos e \u00e1 queixa de Spiridonova ante o CEC polas brutalidades cometidas polos destacamentos cos campesi\u00f1os. O 18 de xu\u00f1o, criticou abertamente o Tratado de paz, as cesi\u00f3ns territoriais que conlevara e chamou a un alzamento nacional contra os ocupantes, abandonando as\u00ed a s\u00faa posici\u00f3n anterior e adoptando a da corrente moderada do PSRE.\nA pesar do desexo de separaci\u00f3n dos soviets dalg\u00fans membros da formaci\u00f3n, Spiridonova e a direcci\u00f3n optaron por reclamar no seu lugar a convocatoria dun novo congreso conxunto, o quinto, para tratar de obrigar o Goberno a abandonar os seus excesos no campo e cambiar a s\u00faa pol\u00edtica exterior. A relaci\u00f3n entre Spiridonova e Lenin, relativamente boa nos meses que seguiran \u00e1 revoluci\u00f3n, empeorou notablemente co agravamento da situaci\u00f3n no agro, causado tanto polas requisici\u00f3ns gobernamentais como polas concesi\u00f3ns aos Imperios Centrais. Como presidenta da secci\u00f3n campesi\u00f1a do CEC, Spiridonova co\u00f1ec\u00eda ben a grave situaci\u00f3n nas zonas rurais.\nNo III Congreso do partido, celebrado entre o 28 de xu\u00f1o e o 1 de xullo, Spiridonova admitiu que tres cuartos dos delegados bolxeviques elixidos para o Soviet de Petrogrado o foran irregularmente, feito ao que non se opuxo e non denunciou para non favorecer a contrarrevoluci\u00f3n. A pesar da crecente deterioraci\u00f3n das relaci\u00f3ns entre bolxeviques e socialrevolucionarios de esquerda durante a primavera, Spiridonova segu\u00eda presidindo a secci\u00f3n campesi\u00f1a do CEC, antigo comit\u00e9 executivo dos consellos de campesi\u00f1os. Na apertura do congreso do PSRE, que levou a cabo, criticou con dureza o Goberno, en especial pola restauraci\u00f3n da pena de morte, aplicada poucos d\u00edas antes ao almirante Aleks\u00e9i Shchastny a pesar dos esforzos do partido por lograr o seu perd\u00f3n. Mantivo en segredo, con todo, a decisi\u00f3n do comit\u00e9 central do 24 de xu\u00f1o de comezar unha campa\u00f1a terrorista, e non a anunciou ao congreso.\nNovamente por m\u00e9todos fraudulentos, o partido de Lenin asegurouse unha ampla maior\u00eda no V Congreso dos Soviets, que se desenvolveu con gran tensi\u00f3n: Trotski ameazou indirectamente o PSRE pola s\u00faa oposici\u00f3n \u00e1 paz con Alema\u00f1a, mentres o propio Lenin animaba os socialrevolucionarios a abandonar o congreso. Frustrado o obxectivo do PSRE de acadar a maior\u00eda no congreso e utilizalo para modificar as pol\u00edticas gobernamentais \u2014a formaci\u00f3n crecera en apoios durante a primavera polo descontento popular cos bolxeviques\u2014, o partido optou por tratar de facelo mediante o terrorismo, m\u00e9todo con gran tradici\u00f3n entre os socialrevolucionarios, asasinando o embaixador alem\u00e1n. Spiridonova presidiu a reuni\u00f3n do comit\u00e9 central do 24 de xu\u00f1o que aprobou os atentados contra os principais funcionarios alem\u00e1ns co fin de acabar co Tratado de paz. Segundo os socialrevolucionarios de esquerda, os atentados deb\u00edan po\u00f1er fin \u00e1 paz entre Rusia e Alema\u00f1a e favorecer o estalido da revoluci\u00f3n mundial; non era un intento de derrocar os bolxeviques, sen\u00f3n de forzalos a cambiar de pol\u00edtica. Confirmado a fraude bolxevique na elecci\u00f3n de delegados ao congreso na s\u00faa apertura o 4 de xullo, que imped\u00eda po\u00f1er fin \u00e1s medidas que o PSRE rexeitaba no campo, Spiridonova e o resto da direcci\u00f3n da formaci\u00f3n decidiu aplicar as medidas aprobadas d\u00edas antes na reuni\u00f3n do comit\u00e9 central. Na s\u00faa intervenci\u00f3n do 5 de xullo, vituperou acerbamente o Goberno e a s\u00faa pol\u00edtica agraria que, afirmou, afastar\u00eda o campesi\u00f1ado do modelo sovi\u00e9tico.\nSpiridonova apoiou o asasinato do embaixador alem\u00e1n Mirbach durante o denominado \u00abalzamento socialrevolucionario\u00bb, levado a cabo co prop\u00f3sito non de arrebatar o poder ao partido de Lenin, sen\u00f3n de forzar o Goberno a retomar os combates contra Alema\u00f1a. As esperanzas do PSRE de desencadear un ataque alem\u00e1n, conseguir o apoio dos comunistas de esquerda e de provocar o estalido da revoluci\u00f3n en Europa resultaron equivocadas. Lenin conseguiu calmar os alem\u00e1ns, os comunistas de esquerda mantiv\u00e9ronse fieis ao partido e non se desatou revoluci\u00f3n algunha en Europa occidental. Polo contrario, o Goberno empregou o incidente para desbaratar o poder crecente do PSRE, presentando o atentado como un ataque ao sistema sovi\u00e9tico de goberno.\nAch\u00e1base na sede da Cheka de Moscova co comit\u00e9 central cando Feliks Dzerzhinskii acudiu a arrestar os asasinos do embaixador e foi \u00e1 s\u00faa vez detido polos soldados partidarios do PSRE. Detida o mesmo d\u00eda en que acud\u00eda ao Teatro Bolshoi a explicar a actuaci\u00f3n do comit\u00e9 central do PSRE aos delegados do partido ao V Congreso dos Soviets e a presentar unha carta p\u00fablica xustificando a acci\u00f3n ao comit\u00e9 central bolxevique, foi confinada no Kremlin de Moscova ata finais de novembro. Foi unha dos \u00fanicos tres delegados do congreso sovi\u00e9tico que pasaron m\u00e1is de tres d\u00edas en prisi\u00f3n logo do arresto da delegaci\u00f3n o 6 de xullo. Cun xesto moi propio, asumiu toda a responsabilidade polo asasinato do embaixador alem\u00e1n. A secci\u00f3n campesi\u00f1a do CEC quedou disolta. Xulgada en segredo a finais de novembro, a pesar da s\u00faa esperanza de poder empregar un xu\u00edzo p\u00fablico para defender as s\u00faas acci\u00f3ns, foi condenada a un ano de prisi\u00f3n, mais foi amnistiada ao d\u00eda seguinte (2 de novembro) a petici\u00f3n da presidencia do CEC. Nunca volveu desfrutar, non obstante, da liberdade da que gozara entre marzo de 1917 e xullo de 1918.\nHostigamento e arrestos.\nDurante uns meses trala s\u00faa liberaci\u00f3n a finais de novembro de 1918, volveu \u00e1 axitaci\u00f3n pol\u00edtica, unha das escasas figuras do partido opostas decididamente a calquera cooperaci\u00f3n cos comunistas. A diferenza dela, a maior\u00eda dos dirixentes m\u00e1is radicais do partido, entre os que se contara durante a primavera, acabaron ingresando no partido de Lenin. Vixiada pola Cheka, os informes desta testemu\u00f1an a veneraci\u00f3n da s\u00faa figura nos c\u00edrculos do partido, convertida en s\u00edmbolo da opresi\u00f3n bolxevique. Nos seus numerosos discursos durante estes meses, atacou con vehemencia as medidas internas e externas gobernamentais, que tachou de traiz\u00f3n \u00e1 revoluci\u00f3n. Convencida de que os comunistas non poder\u00edan manterse no poder por moito tempo, rexeitou, con todo, o terrorismo da corrente m\u00e1is esquerdista do partido e continuou defendendo o sistema sovi\u00e9tico de goberno. En decembro, os restos do partido aprobaron unha resoluci\u00f3n que se considera inspirada na s\u00faa posici\u00f3n pol\u00edtica: chamamento a un alzamento campesi\u00f1o que acabase coa ditadura bolxevique, eliminaci\u00f3n do Sovnarkom \u2014substitu\u00eddo nos seus labores de goberno por un comit\u00e9 executivo central sovi\u00e9tico democr\u00e1tico\u2014, abolici\u00f3n da Cheka e dos comit\u00e9s de campesi\u00f1os pobres e fin das requisici\u00f3ns no agro.\nAs cr\u00edticas de Spiridonova foron mal recibidas polo Goberno, enfrascado na guerra civil; a Cheka ficou encargada de vixiala estreitamente e Dzerzhinskii expresou as s\u00faas sospeitas de que puidese estar involucrada nun plan para asasinar a Lenin. En febreiro de 1919, criticou duramente o Ex\u00e9rcito Vermello nun discurso nunha gran f\u00e1brica metal\u00farxica moscovita: o novo ex\u00e9rcito, na s\u00faa opini\u00f3n, estaba dominado polos antigos oficiais tsaristas e outros contrarrevolucionarios e serv\u00eda para someter ao pobo aos comunistas, a diferenza do ideal socialista baseado en milicias populares. Arrestada de novo ese mesmo mes en Moscova, foi xulgada o d\u00eda 24. Bujarin foi a \u00fanica testemu\u00f1a do xu\u00edzo, ao que non se permitiu asistir \u00e1 acusada; declarada tola e culpable de actividades contrarrevolucionarias polas s\u00faas cr\u00edticas ao Goberno, foi condenada a pasar un ano nun sanatorio. En lugar disto, foi encerrada nunha estreita cela improvisada nuns cuarteis do Kremlin, onde a s\u00faa sa\u00fade se resentiu gravemente. Dende a prisi\u00f3n escribiu ao IV Congreso do PSRE para admitir o grande erro que fora o asasinato do embaixador alem\u00e1n, do que o comit\u00e9 central non prevera as consecuencias. Logrou escapar o 2 de abril grazas \u00e1 axuda dos seus propios gardi\u00e1ns e do partido, preocupado pola s\u00faa delicada sa\u00fade. Os meses entre a s\u00faa fuga e o seu novo arresto o 26 de outubro de 1920 foron os \u00faltimos de relativa liberdade. Viviu clandestinamente en Moscova con nome falso, Pelagu\u00e9ia Semi\u00f3novna On\u00fafrieva, fac\u00e9ndose pasar por unha campesi\u00f1a de provincias. A pesar da s\u00faa mala sa\u00fade, participou en numerosas reuni\u00f3ns do partido e adicouse \u00e1 escritura. Cando foi detida encontr\u00e1base prostrada na cama, enferma de tifo e con problemas mentais. Mant\u00edvoselle en arresto domiciliario durante un mes e a continuaci\u00f3n foi trasladada a unha enfermar\u00eda dependente da Cheka, e m\u00e1is tarde a unha cadea psiqui\u00e1trica, en xu\u00f1o de 1921. Tem\u00edase pola s\u00faa sa\u00fade mental. En todo momento acompa\u00f1ouna o seu fiel Izmail\u00f3vich, que xa a atendera durante o seu exilio anterior \u00e1 revoluci\u00f3n.\nEn xullo de 1921, o Goberno rexeitou po\u00f1ela en liberdade ou deportala por temor ao seu prestixio, a pesar das petici\u00f3ns de delegadas dun congreso feminino que se celebrou en Moscova. Foi liberada finalmente o 18 de novembro, coa condici\u00f3n de que abandonase toda actividade pol\u00edtica, limitaci\u00f3n que cumpriu. O PSRE encontr\u00e1base xa practicamente desbaratado en 1922 e desapareceu como organizaci\u00f3n de masas nos dous anos seguintes.\nAcompa\u00f1ada da s\u00faa estreita amiga Izmail\u00f3vich, foi trasladada baixo vixilancia a unha dacha nas aforas de Moscova. O 16 de maio de 1923, foi detida de novo acusada falsamente de planear a s\u00faa fuga ao estranxeiro e foi condenada a tres anos de exilio interior. Pasou catorce anos exiliada: en Kaluga entre 1923 e 1925, en Samarcanda entre 1925 e 1928 e en Tashkent entre 1928 e 1930. En Samarcanda e Tashkent, traballou como economista. Nesta \u00faltima, volveu sufrir ataques de tifo, que xa tivera a comezos da d\u00e9cada. A comezos de 1930, marchou a Moscova a tratarse a enfermidade e m\u00e1is tarde foi trasladada a un sanatorio para persoas enfermas de tifo en Crimea. En agosto de 1930, de volta en Moscova, foi detida unha vez m\u00e1is. Acus\u00f3uselle de manter contactos co estranxeiro e a s\u00faa condena de exilio interior estendeuse tres anos m\u00e1is, sentenza que se prolongou m\u00e1is tarde en d\u00faas ocasi\u00f3ns. En xaneiro de 1931 foi enviada a Ufa, capital da Rep\u00fablica Aut\u00f3noma Socialista Sovi\u00e9tica de Baskiria. Al\u00ed compartiu domicilio con outros tres antigos dirixentes socialrevolucionarios, entre eles Ili\u00e1 Mari\u00f3rov, agr\u00f3nomo que casara con ela a finais da d\u00e9cada anterior. Durante este per\u00edodo, traballou como planificadora econ\u00f3mica experta nun banco agr\u00edcola, actividade que consideraba a s\u00faa pequena contribuci\u00f3n ao establecemento do socialismo. Sempre estreitamente vixiada, as s\u00faas relaci\u00f3n limit\u00e1ronse a un reducido c\u00edrculo local de exiliados socialrevolucionarios. En 1935, o seu antigo correlixionario Isaac Steinberg, exiliado dende principios da d\u00e9cada anterior, publicou unha biograf\u00eda sobre ela, de car\u00e1cter xeralmente haxiogr\u00e1fico.\nConscientes da intensificaci\u00f3n das purgas estalinistas, os exiliados socialrevolucionarios cr\u00edan equivocamente que s\u00f3 afectaban aos comunistas. Polo contrario, Yezhov acusouna de dirixir desde Ufa unha conspiraci\u00f3n contrarrevolucionaria. O 8 de febreiro de 1937, todos os inquilinos do piso que compart\u00edan foron detidos por sorpresa por axentes da seguridade do Estado, a NKVD. As autoridades acus\u00e1ronos de tratar de unificar a todos os antigos grupos de oposici\u00f3n e atentar contra a direcci\u00f3n da rep\u00fablica aut\u00f3noma. Esta detenci\u00f3n resultou a definitiva: non volveu recobrar a liberdade.\nEncerrada en illamento durante seis meses nunha cadea local, un axente da polic\u00eda secreta co\u00f1ecido polo seu sadismo tratou de que confesase. Dos catro detidos, s\u00f3 o seu marido asinou unha confesi\u00f3n. Tratando de salvar os seus compa\u00f1eiros mediante o seu sacrificio persoal e a intercesi\u00f3n das principais autoridades, Spiridonova solicitou e obtivo o traslado a Moscova. Durante os seguintes tres meses na capital, mudou sete veces de prisi\u00f3n. Torturada de novo e tendo desesperado de poder entrevistarse con personaxes importantes para explicar o seu caso, en novembro encontr\u00e1base convencida da s\u00faa inminente execuci\u00f3n.\nMorte.\nEn novembro dirixiu un escrito ao departamento do GPU encargado do seu caso no que rexeitaba os cargos que se lle fixeran. Acusada de planear un levantamento campesi\u00f1o entre outros cargos, Spiridonova foi condenada a vinte e cinco anos de prisi\u00f3n polo Colexio Militar da Corte Suprema da URSS o . Na curta sesi\u00f3n a porta pechada, volveu rexeitar todos os cargos. A sentenza inclu\u00eda ademais a confiscaci\u00f3n dos seus bens e a perda de dereitos pol\u00edticos durante cinco anos a partir da fin da condena de prisi\u00f3n. Nun principio, foi encarcerada en Yaroslavl e logo en Vlad\u00edmir, pero m\u00e1is tarde foi trasladada a Oriol. Despois dunha folga de fame, foi mantida en illamento na prisi\u00f3n de Oriol. Para aquela xa estaba case completamente xorda.\nXunto con outros 154 prisioneiros pol\u00edticos (entre eles Christian Rakovski e Olga K\u00e1meneva), Mariya Spiridonova foi executada nas aforas de Oriol o 11 de setembro de 1941, pouco antes da chegada das tropas nazis durante a Operaci\u00f3n Barbarossa. O d\u00eda 5, cando as unidades alem\u00e1s se encontraban xa preto da cidade, Lavrenti Beria ordenara a redacci\u00f3n dunha lista de prisioneiros pol\u00edticos aos que axustizar antes da s\u00faa ca\u00edda; a suxesti\u00f3n recibiu o apoio de Stalin ao d\u00eda seguinte. Mentres se evacuaba aos presos com\u00fans entre o fogo alem\u00e1n, os presos pol\u00edticos foron reunidos nunha cela, l\u00e9uselles a condena e foron trasladados ao pr\u00f3ximo bosque de Medv\u00e9dev. Un grupo especial do NKVD fusilouno e replant\u00e1ronse as \u00e1rbores que se arrincaran para disimular as fosas co cad\u00e1veres. A cidade caeu en mans dos alem\u00e1ns pouco despois, o 3 de outubro.\nEn 1958, unha antiga compa\u00f1eira de actividade revolucionaria solicitou infrutuosamente a s\u00faa rehabilitaci\u00f3n oficial. En 1990 anul\u00e1ronse os cargos polos que foran fusiladas as persoas presas en Oriol e erixiuse un monumento na s\u00faa memoria no bosque onde foran executadas, a pesar de que para ent\u00f3n o lugar do seu enterro xa se desco\u00f1ec\u00eda. En 1992, anul\u00e1ronse os cargos polos que fora exiliada en 1918 e foi rehabilitada por completo."}
{"id": "398074", "revid": "85894", "url": "https://gl.wikipedia.org/wiki?curid=398074", "title": "Dorinda Ramos", "text": "Mar\u00eda Dorinda Ramos Ramos, nada en Cerreda (Cerreda, Nogueira de Ramu\u00edn) en 31 de marzo de 1921 e finada en Madrid o 17 de decembro de 2017, foi unha mestra e empresaria galega, muller do tam\u00e9n empresario Eduardo Barreiros.\nTraxectoria.\nOrfa de nai ao nacer, o pai, que era dunha familia de pequenos propietarios agr\u00edcolas, casou de segundas e deixou a Ramos coas t\u00edas na aldea de Cerreda. Un t\u00edo de Dorinda Ramos era crego nunha parroquia pr\u00f3xima. Ramos marchou como estudante internada ao colexio das Carmelitas de Ourense, e posteriormente diplomouse en Maxisterio. Nese tempo, en 1940, Ramos co\u00f1eceu no autob\u00fas a quen acabar\u00eda sendo o seu home, Eduardo Barreiros, e o seu socio de proxectos empresariais. Casou con Barreiros no ano 1946, xusto cando Barreiros empezaba a colleitar \u00e9xitos empresariais coa contrataci\u00f3n de obra p\u00fablica na Espa\u00f1a do primeiro franquismo.\nO negocio familiar mudou \u00e1 transformaci\u00f3n de motores de gasolina en di\u00e9sel e nos primeiros anos cincuenta traslad\u00e1ronse a Madrid para dirixir desde al\u00ed a empresa Barreiros. Nos anos sesenta chegan a un acordo con Chrysler para a compra de acci\u00f3ns da s\u00faa empresa, que acabar\u00e1 supondo, a finais da d\u00e9cada, a sa\u00edda de Barreiros da empresa familiar e a reorientaci\u00f3n a outros sectores, como a fabricaci\u00f3n de penso, o sector do vi\u00f1o ou a minar\u00eda (casiterita). Nos anos oitenta expandiron os seus negocios a Cuba, se ben Dorinda Ramos nunca se chegou a instalar na illa. Logo do falecemento do home en 1992, Ramos retirouse da vida empresarial.\nDesde 1997 e ata o seu falecemento foi presidenta de honra da Fundaci\u00f3n Eduardo Barreiros.\nVida persoal.\nA s\u00faa filla, Mariluz Barreiros Ramos, casou co empresario Jes\u00fas Polanco."}
{"id": "398075", "revid": "85894", "url": "https://gl.wikipedia.org/wiki?curid=398075", "title": "Ignacio Echeverr\u00eda", "text": "Ignacio Echeverr\u00eda Miralles de Imperial, nado nas Pontes o 25 de maio de 1978 e asasinado en Londres o 3 de xu\u00f1o de 2017 foi un empregado de banca galego, co\u00f1ecido por enfrontarse aos terroristas do Atentado de Londres de xu\u00f1o de 2017.\nTraxectoria.\nSeu pai, natural de Oviedo era enxe\u00f1eiro e estaba destinado na Central t\u00e9rmica das Pontes de Endesa, e s\u00faa nai era avogada. Con 9 anos marchou a Madrid, onde se estableceu a familia ao cambiar o pai de destino. Estudou Dereito na Universidade Complutense e na Sorbona. Traballara nun banco e marchara a Londres a traballar no banco HSBC.\nAo redor das 23 horas do 3 de xu\u00f1o de 2017, Ignacio dirix\u00edase en bicicleta cuns amigos \u00e1 zona londiniense de Whitechapel. \u00c1 altura de Borough Market viron un home que estaba a bater nun polic\u00eda que estaba no chan. Vendo que o home deixaba o corpo do axente e comenzaba a agredir a unha muller, Ignacio bateu co seu monopat\u00edn no agresor conseguindo que deixase a muller e que outras persoas puidesen fuxir. Outros dous terroristas acoitel\u00e1rono polas costas, morrendo polas feridas."}
{"id": "398076", "revid": "89787", "url": "https://gl.wikipedia.org/wiki?curid=398076", "title": "Tillie Olsen", "text": "Tillie Lerner Olsen, nada en Wahoo (Nebrasca) o 14 de xaneiro de 1912 e finada en Oakland (California) o 1 de xaneiro de 2007, foi unha escritora estadounidense, destacada por ser unha das primeiras feministas e por dar voz \u00e1 clase obreira do seu pa\u00eds.\nTraxectoria.\nOs seus pais, Samuel e Ida, eran activistas pol\u00edticos ruso na revoluci\u00f3n de 1905 e v\u00edronse obrigados a exiliarse nos Estados Unidos cando o seu pai escapou da prisi\u00f3n. Militaron no partido socialista, onde o seu pai foi secretario durante un tempo.\nTillie era a segunda de seis irm\u00e1ns, todos recibiron unha educaci\u00f3n pol\u00edtica. En 1927 Tillie tivo que deixar os estudos para empezar a traballar e, en 1930, afiliouse no Partido Comunista dos Estados Unidos. A mediados da d\u00e9cada de 1930 asociouse \u00e1 Young Communist League e atopa traballo na redacci\u00f3n do \"New Masses\" e do \"Daily Worker.\" Foi detida en 1932 e 1934 por participar en manifestaci\u00f3ns xunto a sindicalistas e repartir panfletos.\nNa d\u00e9cada de 1960 tivo a oportunidade de traballar como escritora en varias universidades americanas, como o Amherst College, a universidade de Stanford, o MIT e o Kenyon College.\nAo longo da s\u00faa vida, recibiu numerosos premios literarios e seis laurea honoris causa, e as bolsas National Endowment for the Arts e Guggenheim. Tam\u00e9n recibiu o Rea Award for the Short Story en 1994.\nObra.\nTillie Olsen comezou unha novela con na que trataba os retos das circunstancias sociais e pol\u00edticas do seu tempo e os da s\u00faa propia vida. En 1934 publicouse o primeiro cap\u00edtulo en \"The Partisan Review\", o que lle valeu o interese da editorial Random House. Deixou o libro de lado para dedicarse ao traballo, os seus fillos e o coidado da s\u00faa casa, a\u00ednda que foi publicado, inacabado, en 1974 co t\u00edtulo de \"Yonnondio: From the Thirties\".\nO seu primeiro libro publicado foi \"Tell Me a Riddle\", en 1961. Era unha colecci\u00f3n de catro historias curtas, unidas entre si polos personaxes dunha familia. A obra foi galardoada co premio O. Henry.\nA\u00ednda que Tillie Olsen publicou poucos libros, a s\u00faa obra foi moi influente polo tratamento das vidas das mulleres e a pobreza. O seu traballo recibiu un gran reco\u00f1ecemento pola s\u00faa actividade social e pol\u00edtica. A influencia de Olsen na ficci\u00f3n feminista americana foi \u00e1s veces traducido nunha interpretaci\u00f3n simplista do seu traballo."}
{"id": "398077", "revid": "1131", "url": "https://gl.wikipedia.org/wiki?curid=398077", "title": "Friolfe", "text": "O top\u00f3nimo galego Friolfe pode referirse a:"}
{"id": "398078", "revid": "1131", "url": "https://gl.wikipedia.org/wiki?curid=398078", "title": "Fri\u00f3ns", "text": ""}
{"id": "398079", "revid": "1131", "url": "https://gl.wikipedia.org/wiki?curid=398079", "title": "Friosende", "text": ""}
{"id": "398080", "revid": "1131", "url": "https://gl.wikipedia.org/wiki?curid=398080", "title": "Fri\u00face", "text": ""}
{"id": "398081", "revid": "1131", "url": "https://gl.wikipedia.org/wiki?curid=398081", "title": "Aeroporto internacional de Narita", "text": "O aeroporto internacional de Narita , tam\u00e9n co\u00f1ecido como aeroporto de Toquio-Narita e orixinalmente co\u00f1ecido como novo aerioirto internacional de Toquio, \u00e9 un aeroporto que serve \u00e1 \u00e1rea do Gran Toquio no Xap\u00f3n. Est\u00e1 situado a uns 60 quil\u00f3metros ao leste do centro de Toquio, na prefectura de Chiba, entre as cidades de Narita e Shibayama.\nNarita \u00e9 o principal aeroporto internacional do pa\u00eds, pasando por el ao redor do 50% dos seus pasaxeiros internacionais e un 60% da carga internacional. Narita \u00e9 o segundo aeroporto m\u00e1is concorrido do Xap\u00f3n, despois do aeroporto de Haneda, e \u00e9 o d\u00e9cimo m\u00e1is concorrido do mundo en termos de carga.\nNarita \u00e9 o principal centro de conexi\u00f3ns internacional para Japan Airlines, All Nippon Airways e Nippon Cargo Airlines, e un centro de conexi\u00f3ns para as aeroli\u00f1as de baixo custo Jetstar Japan, Peach e Vanilla Air. Tam\u00e9n serve como centro de conexi\u00f3ns asi\u00e1tico para Delta Air Lines e United Airlines."}
{"id": "398082", "revid": "25871", "url": "https://gl.wikipedia.org/wiki?curid=398082", "title": "\u00c6lita", "text": "\u00c6lita \u00e9 o s\u00e9timo \u00e1lbum da banda sueca de garage rock revival Mando Diao, publicado o 23 de abril de 2014 a trav\u00e9s do selo Musica De La Santa. O disco ten un son m\u00e1is synthpop/new wave e incorpora gran cantidade de sintetizadores, bater\u00edas electr\u00f3nicas e teclados."}
{"id": "398083", "revid": "23204", "url": "https://gl.wikipedia.org/wiki?curid=398083", "title": "La Voz Gallega (A Habana)", "text": "La Voz Gallega foi unha publicaci\u00f3n editada na Habana en 1937.\nHistoria e caracter\u00edsticas.\nDe periodicidade quincenal, apareceu en 1937. Peri\u00f3dico de pequeno formato, voceiro dunha agrupaci\u00f3n do Centro Galego, que denuncia a xesti\u00f3n na direcci\u00f3n do mesmo. O director era Eduardo P\u00e9rez Marzoa e entre os colaboradores figurou Manuel Fern\u00e1ndez G\u00f3mez."}
{"id": "398084", "revid": "89787", "url": "https://gl.wikipedia.org/wiki?curid=398084", "title": "Independencia linear", "text": "En matem\u00e1ticas, dise que un conxunto de vectores \u00e9 linearmente dependente se un dos vectores do conxunto pode ser definido como combinaci\u00f3n linear dos outros; se ning\u00fan vector do conxunto pode escribirse deste xeito, dise que os vectores son linearmente independentes. Estes conceptos son fundamentais para a definici\u00f3n de dimensi\u00f3n.\nUn espazo vectorial pode ter dimensi\u00f3n finita ou infinita dependendo do n\u00famero de vectores linearmente independentes nunha base. A definici\u00f3n de dependencia linear e a posibilidade de determinar se un subconxunto de vectores nun espazo vectorial \u00e9 linearmente dependente son fundamentais para atopar unha base nese espazo.\nDefinici\u00f3n.\nDise que os vectores nun subconxunto formula_1 dun espazo vectorial \"V\" son linearmente dependentes se existe un n\u00famero finito de vectores distintos formula_2 en formula_3 e escalares formula_4, non todos nulos, tales que\nonde formula_6 denota o vector cero.\nC\u00f3mpre sinalar que se non todos os escalares son nulos, ent\u00f3n polo menos un non \u00e9 cero, por exemplo formula_7, e neste caso a igualdade pode escribirse da forma\nAs\u00ed, formula_9 aparece como combinaci\u00f3n linear dos demais vectores.\nDise que os vectores dun conxunto formula_10 son linearmente independentes se a igualdade\ns\u00f3 pode ser satisfeita con formula_12 para formula_13. Isto implica que ning\u00fan vector do conxunto se pode representar como combinaci\u00f3n linear dos restantes, \u00e9 dicir, un conxunto de vectores \u00e9 linearmente independente se a \u00fanica representaci\u00f3n de formula_6 como combinaci\u00f3n linear dos seus vectores \u00e9 a representaci\u00f3n trivial na que todos os escalares formula_15 son cero.\nDimensi\u00f3ns infinitas.\nPara permitir que o n\u00famero de vectores linearmente independentes nun espazo vectorial sexa infinito numerable, resulta \u00fatil definir a dependencia linear como segue:\nSexa \"V\" un espazo vectorial sobre un corpo \"K\", e sexa {\"v\"\"i\" | \"i\"\u2208\"I\"} unha familia de elementos de \"V\". A familia \u00e9 linearmente dependente sobre \"K\" se existe unha familia {\"a\"\"j\" | \"j\"\u2208\"J\"} de elementos de \"K\", non todos cero, tales que\nonde o conxunto \u00edndice \"J\" \u00e9 un subconxunto non baleiro de \"I\".\nUn conxunto \"X\" de elementos de \"V\" \u00e9 linearmente independente se a familia correspondente {\"x\"}x\u2208\"X\" \u00e9 linearmente independente. Equivalentemente, unha familia \u00e9 dependente se un membro es combinaci\u00f3n linear dos demais da familia. O caso trivial da familia baleira debe considerarse como linearmente independente para aplicar os teoremas.\nUn conxunto de vectores linearmente independente que cobre un espazo vectorial forma unha base dese espazo. Por exemplo, o espazo vectorial dos polinomios en \"x\" sobre os n\u00fameros reais ten o subconxunto (infinito) {1, \"x\", \"x\"2, ...} como base.\nAvaliaci\u00f3n da independencia linear.\nVectores en \u211d2.\nTres vectores.\nConsid\u00e9rese o conxunto de vectores \"v\"1 = (1, 1), \"v\"2 = (\u22123, 2) e \"v\"3 = (2, 4), ent\u00f3n a condici\u00f3n para a dependencia linear busca un conxunto de escalares non nulos tales que\nou\nReducindo a matriz da ecuaci\u00f3n subtraendo a primeira fila da segunda obtense\nContin\u00faase a reduci\u00f3n dividindo a segunda fila entre 5 e logo multiplicando por 3 e sumando a primeira fila, \u00e9 dicir\nPode ent\u00f3n reordenarse a ecuaci\u00f3n para obter \nque mostra que existe \"a\"\"i\" non nulo tal que \"v\"3 = (2, 4) se pode definir en termos de \"v\"1 = (1, 1), \"v\"2 = (\u22123, 2). Ent\u00f3n, os tres vectores son linearmente dependentes.\nDous vectores.\nConsid\u00e9rese a dependencia linear de dous vectores \"v\"1 = (1, 1), \"v\"2 = (\u22123, 2), e compr\u00f3bese, \nou\nA mesma reduci\u00f3n da matriz empregada na ep\u00edgrafe anterior leva a\nIsto mostra que \"a\"i = 0, o que quere dicir que os vectores \"v\"1 = (1, 1) e \"v\"2 = (\u22123, 2) son linearmente independentes.\nVectores en \u211d4.\nPara determinar se os tres vectores en \u211d4,\nson linearmente dependentes f\u00f3rmase a ecuaci\u00f3n matricial\nReducindo a ecuaci\u00f3n obtense\nReordenando para resolver v3 obtense\nEsta ecuaci\u00f3n pode resolverse facilmente para definir un \"a\"i non nulo,\nonde \"a\"3 pode escollerse arbitrariamente. As\u00ed, os vectores \"v\"1, \"v\"2 e \"v\"3 son linearmente dependentes.\nM\u00e9todos alternativos empregando determinantes.\nUn m\u00e9todo alternativo pode atoparse co feito de que \"n\" vectores en formula_30 son linearmente independentes se e s\u00f3 se o determinante da matriz formada tomando os vectores como columnas non \u00e9 cero.\nNeste caso, a matriz formada polos vectores \u00e9\nP\u00f3dese escribir como combinaci\u00f3n linear das columnas como\nInteresa saber se \"A\"\u039b\u00a0= 0 para alg\u00fan vector non nulo \u039b. Isto depende do determinante de \"A\", que \u00e9\nDado que o determinante non \u00e9 nulo, os vectores (1, 1) e (\u22123, 2) son linearmente independentes.\nDoutro xeito, se se te\u00f1en \"m\" vectores de \"n\" coordenadas, con \"m\"\u00a0&lt;\u00a0\"n\". Ent\u00f3n \"A\" \u00e9 unha matriz \"n\"\u00d7\"m\" e \u039b \u00e9 un vector columna con \"m\" elementos, e de novo interesa se \"A\"\u039b\u00a0= 0. Como se viu antes, isto \u00e9 equivalente a unha listaxe de \"n\" ecuaci\u00f3ns. Consid\u00e9rense as primeiras \"m\" filas de \"A\" as primeiras \"m\" ecuaci\u00f3ns; algunha soluci\u00f3n da lista completa de ecuaci\u00f3ns debe ser tam\u00e9n v\u00e1lida para a lista reducida. De feito, se \u3008\"i\"1...,\"i\"\"m\"\u3009est\u00e1 nalgunha lista de \"m\" filas, ent\u00f3n a ecuaci\u00f3n debe ser verdadeira para esas filas."}
{"id": "398085", "revid": "98629", "url": "https://gl.wikipedia.org/wiki?curid=398085", "title": "Gran Premio de Espa\u00f1a de 1992", "text": "O Gran Premio de Espa\u00f1a de 1992 foi unha carreira de motor de F\u00f3rmula Un celebrada o 3 de maio de 1992 no Circu\u00edto de Catalu\u00f1a, Barcelona. A carreira de 65 voltas foi a cuarta rolda da tempada 1992 de F\u00f3rmula Un e foi ga\u00f1ada por Nigel Mansell pilotando un Williams - Renault e anotando a terceira Grand Chelem da s\u00faa carreira.\nInforme.\nA carreira tam\u00e9n foi anunciada como o \"Gran Premio dos Xogos Ol\u00edmpicos\". A carreira trasladouse desde a s\u00faa data anterior de setembro, e celebrouse s\u00f3 uns meses antes dos Xogos Ol\u00edmpicos de 1992 en Barcelona.\nO piloto brit\u00e1nico Perry McCarthy competiu por primeira vez e o seu coche Andrea Moda participou na sesi\u00f3n de precualificaci\u00f3n antes da carreira, pero o motor estalou e o coche s\u00f3 rodou 18 metros para deterse logo de apenas sa\u00edr do garaxe. Damon Hill, fillo do ex campi\u00f3n mundial Graham Hill, fixo o seu debut con Brabham substitu\u00edndo a Giovanna Amati, que foi despedida do equipo, pero non clasificou para a carreira. Do mesmo xeito que nas tres carreiras anteriores, Mansell clasificouse na pole position, por diante de Michael Schumacher, Ayrton Senna, Riccardo Patrese, Ivan Capelli e Martin Brundle.\nAo comezo da carreira, en condici\u00f3ns de chuvia, Patrese pasou a Schumacher e Senna. O piloto de Ferrari Jean Alesi fixo un bo comezo desde o 8\u00b0 posto na grella colocouse no 3\u00b0 na primeira curva da primeira volta, o que obrigou a outros pilotos a tomar medidas defensivas e retroceder. Senna baixou da 3\u00aa \u00e1 7\u00aa praza. Pero recuperou 2 posici\u00f3ns ata a 5\u00aa durante a primeira volta. A orde era: Mansell, Patrese, Alesi, Schumacher, Senna e Capelli.\nSchumacher atacou e pasou a Alesi na 7\u00aa volta. Berger intentou facer o mesmo pero provocou un trompo a Alesi, colocando ao franc\u00e9s detr\u00e1s de Senna e Capelli. A chuvia intensificouse, e Patrese trompeou na volta 20 mentres intentaba dobrar a un atrasado. Isto puxo a Mansell por diante de Schumacher, Senna, Berger, Capelli e Alesi.\nAlesi entrou a po\u00f1er pneum\u00e1ticos novos a metade da carreira, e comezou a atacar a trav\u00e9s da pista mentres a chuvia intensific\u00e1base. Pasou a Berger polo cuarto posto e comezou a achegarse rapidamente a Senna e Schumacher. A d\u00faas voltas para o final, Senna trompeou tratando de dobrar a Martini, que marchaba noveno. Ao mesmo tempo, Capelli tam\u00e9n trompeou.\nMansell continuou o seu r\u00e9cord perfecto en 1992 coa s\u00faa cuarta vitoria da tempada diante de Schumacher, Alesi, Berger, Alboreto e Pierluigi Martini, pero por primeira vez na tempada o seu equipo Williams non logrou un 1-2. Martin Brundle fixo a s\u00faa 4\u00b0 retirada consecutivo da tempada no seu Benetton."}
{"id": "398086", "revid": "4817", "url": "https://gl.wikipedia.org/wiki?curid=398086", "title": "STS-101", "text": "STS-101 foi unha misi\u00f3n do transbordador espacial Atlantis lanzada o 19 de maio de 2000 desde a rampla 39A do Centro de Lanzamento de Cabo Ca\u00f1averal.\nCaracter\u00edsticas.\nSTS-101, con sete astronautas a bordo, foi unha misi\u00f3n para continuar constru\u00edndo a Estaci\u00f3n Espacial Internacional. A tripulaci\u00f3n estaba formada por James D. Halsell (comandante), Scott J. Horowitz (piloto) e Jeffrey N. Williams, James S. Voss, Susan J. Helms e Iuri Usachov (especialistas de misi\u00f3n).\nO lanzamento da STS-101 atrasouse tres veces por causas meteorol\u00f3xicas. Foi o primeiro lanzamento coas novas pantallas dixitais nun transbordador espacial, xunto con outras melloras. O Atlantis acoplouse ao porto PMA-2 da estaci\u00f3n o 21 de maio, comezando unha serie de actividades para mellorala e ampliala. Durante un paseo espacial de 6 horas e 44 minutos feito por Voss e Williams (o quinto durante a construci\u00f3n da ISS) sustituironse catro das seis bater\u00edas do m\u00f3dulo Zarya, estabilizouse a gr\u00faa Strela de 3 metros deixada nunha misi\u00f3n anterior, completouse a instalaci\u00f3n dunha gr\u00faa de 15 metros no m\u00f3dulo Zarya e reemprezaouse unha antena defectuosa. Tam\u00e9n se elevou en 32\u00a0km a altura da \u00f3rbita da estaci\u00f3n cos motores do Atlantis, aprovisonouse cunha tonelada de comida, propelente e outras subministraci\u00f3ns e preparouse a estaci\u00f3n para a chegada en xullo dun novo m\u00f3dulo, o Zvezda.\nO Atlantis aterrou no Centro de Lanzamento de Cabo Ca\u00f1averal, Florida, o 29 de maio de 2000."}
{"id": "398087", "revid": "47401", "url": "https://gl.wikipedia.org/wiki?curid=398087", "title": "Independencia lineal", "text": ""}
{"id": "398088", "revid": "47401", "url": "https://gl.wikipedia.org/wiki?curid=398088", "title": "Dependencia linear", "text": ""}
{"id": "398089", "revid": "10599", "url": "https://gl.wikipedia.org/wiki?curid=398089", "title": "Estadio Metropolitano de Madrid", "text": ""}
{"id": "398090", "revid": "10599", "url": "https://gl.wikipedia.org/wiki?curid=398090", "title": "Athletic", "text": ""}
{"id": "398091", "revid": "1131", "url": "https://gl.wikipedia.org/wiki?curid=398091", "title": "Froxais", "text": "O top\u00f3nimo galego Froxais pode referirse a:"}
{"id": "398092", "revid": "1131", "url": "https://gl.wikipedia.org/wiki?curid=398092", "title": "A Frouseira", "text": ""}
{"id": "398093", "revid": "5662140", "url": "https://gl.wikipedia.org/wiki?curid=398093", "title": "A Frouxeira", "text": "O top\u00f3nimo galego Frouxeira pode referirse a:"}
{"id": "398094", "revid": "1131", "url": "https://gl.wikipedia.org/wiki?curid=398094", "title": "Front\u00f3n", "text": "O termo front\u00f3n, do Lat\u00edn \"frons\" (fronte) pode referirse a:\nAmais, como top\u00f3nimo pode referirse a:"}
{"id": "398096", "revid": "89787", "url": "https://gl.wikipedia.org/wiki?curid=398096", "title": "STS-102", "text": "STS-102 foi unha misi\u00f3n do transbordador espacial Discovery lanzada o 8 de marzo de 2001 desde a rampla 39B do Centro de Lanzamento de Cabo Ca\u00f1averal.\nCaracter\u00edsticas.\nSTS-102, con catro astronautas a bordo, foi unha misi\u00f3n para continuar constru\u00edndo a Estaci\u00f3n Espacial Internacional. A tripulaci\u00f3n estaba formada polo comandante James Wetherbee, o piloto James Kelly e os especialistas de misi\u00f3n Andrew S. W. Thomas e Paul W. Richards. O Discovery acoplouse coa estaci\u00f3n o 9 de marzo \u00e1s 5:34 UT co obxectivo principal de levar subministraci\u00f3ns no m\u00f3dulo multiprop\u00f3sito italiano (MPLM polas s\u00faas siglas en ingl\u00e9s, \"MultiPurpose Logistics Module\") Leonardo e traer de volta lixo e equipos averiados ou sen utilidade. O MPLM, un cilindro de 6,4 x 4,6 m aloxado na bodega de carga do Discovery e derivado dos m\u00f3dulos Spacelab, levaba dentro equipamento para facer experimentos. A tripulaci\u00f3n fixo alg\u00fans paseos espaciais para instalar a plataforma que soportar\u00eda o brazo rob\u00f3tico Canadarm 2, que ser\u00eda levado na misi\u00f3n STS-100.\nO Discovery aterrou no Centro de Lanzamento de Cabo Ca\u00f1averal, Florida, o 21 de marzo de 2001."}
{"id": "398097", "revid": "1131", "url": "https://gl.wikipedia.org/wiki?curid=398097", "title": "O Fro", "text": ""}
{"id": "398098", "revid": "1131", "url": "https://gl.wikipedia.org/wiki?curid=398098", "title": "Froi\u00e1s", "text": ""}
{"id": "398100", "revid": "1131", "url": "https://gl.wikipedia.org/wiki?curid=398100", "title": "Frontoi", "text": ""}
{"id": "398101", "revid": "1131", "url": "https://gl.wikipedia.org/wiki?curid=398101", "title": "Froxa", "text": ""}
{"id": "398102", "revid": "1131", "url": "https://gl.wikipedia.org/wiki?curid=398102", "title": "Frox\u00e1s das Vi\u00f1as", "text": ""}
{"id": "398103", "revid": "1131", "url": "https://gl.wikipedia.org/wiki?curid=398103", "title": "O Froxel", "text": ""}
{"id": "398104", "revid": "1131", "url": "https://gl.wikipedia.org/wiki?curid=398104", "title": "Froxinde", "text": ""}
{"id": "398105", "revid": "1131", "url": "https://gl.wikipedia.org/wiki?curid=398105", "title": "Fruxil", "text": ""}
{"id": "398106", "revid": "1131", "url": "https://gl.wikipedia.org/wiki?curid=398106", "title": "Fruzo", "text": ""}
{"id": "398107", "revid": "89787", "url": "https://gl.wikipedia.org/wiki?curid=398107", "title": "Loro (anatom\u00eda)", "text": "O loro ou lorum \u00e9 a zona comprendida entre os ollos e as fosas nasais en aves, r\u00e9ptiles e anfibios. O adxectivo que se usa para referirse ao loro \u00e9 loreal ou loral.\nOrnitolox\u00eda.\nEn ornitolox\u00eda o loro ou lorum \u00e9 a zona entre os ollos e a parte superior do peteiro, a ambos os lados da cabeza. Esta zona \u00e1s veces est\u00e1 espida, e ademais a s\u00faa pel pode estar vivamente coloreada, como na familia dos corvos mari\u00f1os. Tam\u00e9n pode presentar car\u00fanculas como no caso dos caracar\u00e1s. Se a ave presenta unha banda desde o ollo ao peteiro dunha cor diferente da plumaxe que a rodea, denom\u00ednase lista loral, que est\u00e1 presente en moitas especies de aves, como na p\u00edllara \"Charadrius ruficapillus\". Se a li\u00f1a vai por riba do loro ata a altura do ollo sen continuar por detr\u00e1s del denom\u00ednase lista supraloral.\nHerpetolox\u00eda.\nNos anfibios e r\u00e9ptiles o loro abrangue a zona inmediatemente comprendida entre os ollos e as narinas. Esta zona \u00e9 an\u00e1loga ao loro das aves, xa que estas adoitan ter as narinas na parte inicial do peteiro.\nAs escamas que presentan as serpes e os saurios nesta rexi\u00f3n denom\u00ednanse escamas loreais. Os cr\u00f3talos presentan un orificio en cada lado da cabeza entre os ollos e as fosas nasais denominado foseta loreal."}
{"id": "398108", "revid": "27155", "url": "https://gl.wikipedia.org/wiki?curid=398108", "title": "Lorum", "text": ""}
{"id": "398109", "revid": "10599", "url": "https://gl.wikipedia.org/wiki?curid=398109", "title": "Deportivo Fabril", "text": ""}
{"id": "398111", "revid": "1131", "url": "https://gl.wikipedia.org/wiki?curid=398111", "title": "O Furco", "text": ""}
{"id": "398112", "revid": "1131", "url": "https://gl.wikipedia.org/wiki?curid=398112", "title": "A Furadi\u00f1a", "text": "O top\u00f3nimo galego A Furadi\u00f1a pode referirse a:"}
{"id": "398113", "revid": "1131", "url": "https://gl.wikipedia.org/wiki?curid=398113", "title": "Fuf\u00edn", "text": "O top\u00f3nimo galego Fuf\u00edn pode referirse a:"}
{"id": "398114", "revid": "1131", "url": "https://gl.wikipedia.org/wiki?curid=398114", "title": "Funchal", "text": "O top\u00f3nimo galego e portugu\u00e9s Funchal \u00e9 un fit\u00f3nimo que indica un lugar poboado de fi\u00fanchos. Pode referirse a:"}
{"id": "398116", "revid": "1131", "url": "https://gl.wikipedia.org/wiki?curid=398116", "title": "Fufelo", "text": ""}
{"id": "398117", "revid": "1131", "url": "https://gl.wikipedia.org/wiki?curid=398117", "title": "O Fuluxento", "text": ""}
{"id": "398118", "revid": "1131", "url": "https://gl.wikipedia.org/wiki?curid=398118", "title": "Fumaces", "text": ""}
{"id": "398119", "revid": "1131", "url": "https://gl.wikipedia.org/wiki?curid=398119", "title": "Fumaior", "text": ""}
{"id": "398120", "revid": "1131", "url": "https://gl.wikipedia.org/wiki?curid=398120", "title": "Fumi\u00f1eo", "text": ""}
{"id": "398121", "revid": "1131", "url": "https://gl.wikipedia.org/wiki?curid=398121", "title": "Funcasta", "text": ""}
{"id": "398122", "revid": "1131", "url": "https://gl.wikipedia.org/wiki?curid=398122", "title": "O Funchal", "text": ""}
{"id": "398123", "revid": "1131", "url": "https://gl.wikipedia.org/wiki?curid=398123", "title": "As Fungas", "text": ""}
{"id": "398124", "revid": "1131", "url": "https://gl.wikipedia.org/wiki?curid=398124", "title": "Funs\u00edn", "text": ""}
{"id": "398125", "revid": "1131", "url": "https://gl.wikipedia.org/wiki?curid=398125", "title": "O Furco da Meda", "text": ""}
{"id": "398126", "revid": "1131", "url": "https://gl.wikipedia.org/wiki?curid=398126", "title": "Fur\u00eds de Abaixo", "text": ""}
{"id": "398127", "revid": "1131", "url": "https://gl.wikipedia.org/wiki?curid=398127", "title": "Fur\u00eds de Arriba", "text": ""}
{"id": "398128", "revid": "1131", "url": "https://gl.wikipedia.org/wiki?curid=398128", "title": "Fust\u00e1ns", "text": ""}
{"id": "398129", "revid": "1131", "url": "https://gl.wikipedia.org/wiki?curid=398129", "title": "Fuxacos", "text": ""}
{"id": "398130", "revid": "1131", "url": "https://gl.wikipedia.org/wiki?curid=398130", "title": "Fux\u00edn", "text": ""}
{"id": "398131", "revid": "1131", "url": "https://gl.wikipedia.org/wiki?curid=398131", "title": "Fux\u00f3n", "text": ""}
{"id": "398132", "revid": "98629", "url": "https://gl.wikipedia.org/wiki?curid=398132", "title": "Gran Premio de San Marino de 1992", "text": "O Gran Premio de San Marino de 1992 (oficialmente \"Gran Premio Iceberg de San Marino\") foi unha carreira de F\u00f3rmula Un celebrada o 17 de maio de 1992 no Aut\u00f3dromo Enzo e Dino Ferrari en Imola, Italia. Foi a quinta carreira do Campionato do Mundo de pilotos de e o duod\u00e9cimo Gran Premio de San Marino disputouse sobre 60 voltas ao circu\u00edto de cinco quil\u00f3metros para unha distancia da carreira de 302 quil\u00f3metros, foi ga\u00f1ada por Nigel Mansell pilotando un Williams - Renault.\nCualificaci\u00f3n.\nOs Andrea Moda de Roberto Moreno e Perry McCarthy foron eliminados na precualificaci\u00f3n, mentres que a sesi\u00f3n de cualificaci\u00f3n principal viu o Lotus de Mika H\u00e4kkinen, o Fondmetal de Andrea Chiesa, e os Brabhams de Damon Hill e Eric van de Poele eliminados. Esta ser\u00eda a \u00fanica carreira de 1992 na que H\u00e4kkinen non puido clasificar.\nMansell obtivo a pole position por m\u00e1is dun segundo diante do seu compa\u00f1eiro de Williams Riccardo Patrese. Os McLarens de Ayrton Senna e Gerhard Berger ocuparon a segunda fila, mentres que os Benettons de Michael Schumacher e Martin Brundle encheron a terceira fila. O top ten foi completado polos Ferrari de Jean Alesi e Ivan Capelli, o Footwork de Michele Alboreto, e o Ligier de Thierry Boutsen.\nA posici\u00f3n de privilexio de Mansell viu que unha das rachas m\u00e1is impresionantes da F\u00f3rmula Un chegou ao seu fin, xa que Senna obtivera a pole en cada unha das sete carreiras anteriores en Imola.\nCarreira.\nA primeira sa\u00edda abortouse debido ao atraso do March de Karl Wendlinger; finalmente comezou a carreira na parte posterior da grella. Stefano Modena comezou desde o pit lane no seu Jordan.\nMansell liderou todas as voltas, terminando case dez segundos por diante de Patrese. Senna terminou en terceiro lugar, case corenta segundos por detr\u00e1s de Patrese, pero non puido tomar o seu lugar no podio debido \u00e1s molestias que sufriu durante toda a carreira, e non puido sa\u00edr do seu auto ata moito despois de terminar a carreira. A vitoria de Mansell continuou o seu perfecto comezo da tempada de 1992, con cinco vitorias nas primeiras cinco carreiras; isto rompeu o r\u00e9cord de vitorias sucesivas desde o inicio da tempada establecida por Senna o ano anterior.\nBrundle terminou cuarto para lograr os seus primeiros puntos en 1992. Alboreto terminou quinto, e Pierluigi Martini terminou sexto, anotando o que resultar\u00eda ser o \u00faltimo punto do equipo Dallara na F\u00f3rmula Un."}
{"id": "398133", "revid": "98629", "url": "https://gl.wikipedia.org/wiki?curid=398133", "title": "Gran Premio do Canad\u00e1 de 1992", "text": "O Gran Premio do Canad\u00e1 de 1992 (oficialmente o 1992 Formula 1 Grand Prix du Canada) foi unha carreira de F\u00f3rmula 1 que se celebrou o 14 de xu\u00f1o de 1992 no Circu\u00edto Gilles Villeneuve, Montreal, Canad\u00e1. A carreira foi a s\u00e9tima rolda da tempada . Foi o 30\u00ba Gran Premio Canadense e o 14\u00ba no Circu\u00edto Gilles Villeneuve. A carreira de 69 voltas foi ga\u00f1ada polo piloto de McLaren Gerhard Berger logo de que comezase na cuarta posici\u00f3n. Michael Schumacher terminou segundo polo equipo Benetton e o piloto de Ferrari Jean Alesi quedou en terceiro lugar.\nCualificaci\u00f3n.\nA cualificaci\u00f3n produciu unha sorpresa xa que Ayrton Senna obtivo a pole position no seu McLaren mentres que o l\u00edder do campionato Nigel Mansell s\u00f3 puido lograr o terceiro posto, detr\u00e1s do seu compa\u00f1eiro de equipo en Williams Riccardo Patrese. Isto resultar\u00eda ser a \u00fanica pole non de Williams de 1992, e unha das d\u00faas que Mansell non logrou esa tempada. Os rumores suxer\u00edan que o piloto ingl\u00e9s estaba baixo presi\u00f3n, xa que Williams estaba negociando con Alain Prost para .\nGerhard Berger quedou cuarto no outro McLaren, seguido por Michael Schumacher no Benetton. Johnny Herbert impresionou no Lotus e logrou o sexto lugar, por diante de Martin Brundle no segundo Benetton. O top 10 foi completado polos Ferraris de Jean Alesi e Ivan Capelli, e Mika H\u00e4kkinen no segundo Lotus.\nCarreira.\nAo principio Senna tomou a dianteira diante dos dous Williams-Renaults con Mansell adiant\u00e1ndose a Patrese e logo a Berger, Schumacher, Herbert e Brundle. Durante as primeiras 13 voltas, o Top 8 seguiu con atenci\u00f3n ata a seguinte volta, na 14 Mansell intentou adiantar a Senna na \u00faltima chicana, pero o auto sa\u00eduse da pista, fixo un trompo e det\u00edvose na recta principal. O piloto de Williams estaba f\u00f3ra da carreira e acusou a Senna de botalo fora. Mentres isto suced\u00eda, Berger conseguiu que Patrese o convertese nun 1-2 para McLaren. A volta 18 viu a sa\u00edda de Capelli, que se estrelou contra o muro na sa\u00edda da curva 4. Na volta 37, Senna retirouse do liderado con problemas el\u00e9ctricos. Berger xa lograra un par de segundos de vantaxe sobre Patrese, quen estaba sendo perseguido por Brundle despois de que o ingl\u00e9s se aproveitase de que Schumacher quedara atrapado detr\u00e1s do Minardi de Morbidelli mentres trataba de dobralo. Unhas voltas m\u00e1is tarde, Patrese quedou f\u00f3ra xa que a s\u00faa caixa de cambios fallou. Brundle agora persegu\u00eda a Berger e estableceu a volta r\u00e1pida, pero logo tam\u00e9n se viu obrigado a retirarse por problemas de transmisi\u00f3n. Berger ti\u00f1a unha vantaxe c\u00f3moda seguido de Schumacher. Katayama fac\u00eda unha boa carreira, pero tivo que retirarse a falta de 5 voltas para a 61 cando o seu motor explotou."}
{"id": "398135", "revid": "1888", "url": "https://gl.wikipedia.org/wiki?curid=398135", "title": "Lola G\u00e1ndara", "text": ""}
{"id": "398136", "revid": "56817", "url": "https://gl.wikipedia.org/wiki?curid=398136", "title": "Control num\u00e9rico computerizado", "text": "Control num\u00e9rico computerizado, control num\u00e9rico ou CNC (\"Computer numerical control\") \u00e9 un sistema inform\u00e1tico para m\u00e1quinas programables e controladas por ordenador. As orixes desta tecnolox\u00eda est\u00e1n nos anos 40 e 50 do s\u00e9culo XX. Foron m\u00e1quinas modificadas para empregar controis anal\u00f3xicos e dixitais. Nun principio por medio de tarxetas perforadas.\nEste sistema supuxo unha revoluci\u00f3n nas m\u00e1quina ferramenta, equipos industriais para fabricaci\u00f3n programables.\nO uso principal \u00e9 en m\u00e1quinas fresadoras e tornos. E tam\u00e9n en m\u00e1quinas de corte 2D e 3D.\nProgramaci\u00f3n.\nA linguaxe de programaci\u00f3n CNC est\u00e1 normalizada segundo DIN 66025/ISO 6983. Chamado G-code, tam\u00e9n co\u00f1ecido como RS-274.\nFabricantes.\nExisten multitude de fabricantes de maquinaria CNC, pero s\u00f3 uns poucos fabricantes de controis:"}
{"id": "398137", "revid": "23204", "url": "https://gl.wikipedia.org/wiki?curid=398137", "title": "Remixio Gonz\u00e1lez G\u00e1ndara", "text": "Remixio Gonz\u00e1lez G\u00e1ndara, nado o 2 de xullo de 1914, foi un mestre, avogado e pol\u00edtico galego.\nTraxectoria.\nMembro de Ultreya, participou nunha estad\u00eda na Granxa de Salcedo entre o 20 e o 27 de marzo de 1932. Despois pasou \u00e1s Mocedades Galeguistas. Foi mestre de Mourill\u00f3s. Despois f\u00edxose avogado e exerceu en Vigo nos anos cincuenta.\nVida persoal.\nFoi pai de Mar\u00eda Dolores Gonz\u00e1lez Lorenzo."}
{"id": "398138", "revid": "1888", "url": "https://gl.wikipedia.org/wiki?curid=398138", "title": "Mar\u00eda Dolores Gonz\u00e1lez Lorenzo", "text": ""}
{"id": "398139", "revid": "1888", "url": "https://gl.wikipedia.org/wiki?curid=398139", "title": "Xes\u00fas Sanxo\u00e1s Formoso", "text": ""}
{"id": "398140", "revid": "23204", "url": "https://gl.wikipedia.org/wiki?curid=398140", "title": "Danobat", "text": "Danobat \u00e9 unha sociedade cooperativa vasca do sector do metal adicada ao dese\u00f1o e fabricaci\u00f3n de m\u00e1quinas programables de corte e conformado.\nO nome Danobat \u00e9 unha contracci\u00f3n das palabras en \u00e9uscaro \"danok\" e \"bat\", traducible por \"Todos un\". Outras marcas do grupo son Soraluce, Goimek e Latz."}
{"id": "398142", "revid": "1131", "url": "https://gl.wikipedia.org/wiki?curid=398142", "title": "Andaina. Revista Galega de Pensamento Feminista", "text": ""}
{"id": "398143", "revid": "134943", "url": "https://gl.wikipedia.org/wiki?curid=398143", "title": "Patricia Arias Chachero", "text": "Patricia Arias Chachero, nada en Ponferrada o 6 de outubro de 1972, \u00e9 unha profesora e fil\u00f3loga galega.\nTraxectoria.\nEstudou a licenciatura de Filolox\u00eda Galega na Universidade de Santiago de Compostela. Entre 1995 e 1998 foi bolseira da Fundaci\u00f3n Otero Pedrayo, autor da que \u00e9 especialista. Foi secretaria da Fundaci\u00f3n entre 2015 e maio de 2017. No 2020 asume de novo a secretar\u00eda da entidade. \nEntre 2007 e 2008 formou parte do consello de redacci\u00f3n de \"Longalingua. Revista Galega de Lingua e Sociedade\", da Mesa pola Normalizaci\u00f3n Ling\u00fc\u00edstica. Desde 2011 forma parte do consello de redacci\u00f3n de \"Andaina. Revista Galega de Pensamento Feminista\". Desde 2019 forma parte do consello de administraci\u00f3n da Editorial Galaxia. Ten colaborado en publicaci\u00f3ns como \"Grial\", \"A Nosa Terra\", \"Madrygal\", \"Barbantia\" ou a revista dixital \"C\u00f3maros verdes\".\n\u00c9 catedr\u00e1tica de Lingua e Literatura galega no IES A Pontepedri\u00f1a de Santiago de Compostela. Con anterioridade impartiu docencia no IES de Bri\u00f3n, no IES As Bizocas do Grove e no IES Ferm\u00edn Bouza Brey de Vilagarc\u00eda de Arousa.\nPremios.\nPrimeiro premio do Certame Literario-pedag\u00f3xico sobre a poes\u00eda de Lorenzo Varela, convocado polo Concello de Monterroso (2017)."}
{"id": "398144", "revid": "1131", "url": "https://gl.wikipedia.org/wiki?curid=398144", "title": "Vilargab\u00edn", "text": "O top\u00f3nimo galego Vilarab\u00edn pode referirse a:"}
{"id": "398145", "revid": "1131", "url": "https://gl.wikipedia.org/wiki?curid=398145", "title": "Gai\u00e1s", "text": "O top\u00f3nimo galego Gai\u00e1s pode referirse a:"}
{"id": "398146", "revid": "1131", "url": "https://gl.wikipedia.org/wiki?curid=398146", "title": "O Gaioso", "text": ""}
{"id": "398147", "revid": "23204", "url": "https://gl.wikipedia.org/wiki?curid=398147", "title": "Gran Premio de Francia de 1992", "text": "O Gran Premio de Francia de 1992 de f\u00f3rmula 1 celebrouse no Circu\u00edto de Nevers Magny-Cours en Francia o 5 de xullo de 1992. Foi a oitava proba da tempada de F\u00f3rmula Un de , o 70\u00ba Gran Premio de Francia, ou o 78\u00ba Gran Prix de l'ACF. A carreira, disputada en 72 voltas.\nCarreira.\nO bloqueo do cami\u00f3n por unha folga de camioneiros en Francia provocou que o equipo Andrea Moda Formula non participara nesta carreira. Todos os outros equipos tam\u00e9n se viron afectados, pero todos lograron chegar ao circu\u00edto e competir na carreira.\nOs dous Williams clasific\u00e1ronse por diante dos McLaren con Nigel Mansell na pole position diante do seu compa\u00f1eiro de equipo Riccardo Patrese, Ayrton Senna, Gerhard Berger, Michael Schumacher e o franc\u00e9s Jean Alesi. Ao principio, Patrese pasou a Mansell, mentres que Berger adiantouse a Senna e Martin Brundle puido adiantar a Alesi. Na forquita de Adelaide, Schumacher intentou pasar a Senna, pero no seu lugar golpeouno, provocando a abandono de Senna e forz\u00e1ndose a se mesmo a entrar en boxes. Mentres tanto, Patrese e Mansell estaban un \u00e1 beira do outro, pero Patrese mantivo a vantaxe. Patrese lideraba diante de Mansell, Berger, Brundle, Alesi e H\u00e4kkinen.\nNada cambiou ata a volta 11 cando fallou o motor de Berger. Pouco despois comezou a chover tan intensamente que a carreira det\u00edvose. Logo dun tempo, a choiva diminu\u00edu e volveu a formarse a grella. A carreira decidir\u00edase coa suma dos tempos de ambas partes da carreira. Patrese tomou a dianteira de novo con Alesi adiant\u00e1ndose a Mika H\u00e4kkinen no Lotus. Mansell intentou pasar ao seu compa\u00f1eiro de equipo novamente, pero Patrese defendeuse e unha vez m\u00e1is e mantivo a vantaxe. M\u00e1is atr\u00e1s, Schumacher intentouno novamente, golpeando a Stefano Modena no Jordan, abandonando a carreira coa suspensi\u00f3n dianteira rota. Patrese lideraba diante de Mansell, Brundle, Alesi, H\u00e4kkinen e Comas. Patrese fixo un xesto a Mansell para que o pasase e Mansell adiantouno. Cando Patrese foi interrogada logo da carreira sobre se exist\u00edan ordes de equipo no equipo Williams, negouse a comentalo.\nComezou a chover de novo e todos entraron en boxes con Alesi cambiando demasiado tarde e caendo ao sexto posto. O seu motor fallou na volta 61. Mansell ga\u00f1ou con Patrese facendo un novo 1-2 para Williams por diante de Brundle, H\u00e4kkinen, Comas e Herbert. Este foi o primeiro podio de Brundle: fora descualificado do seu podio no Gran Premio de Detroit de 1984.\nAs\u00ed, na metade da tempada, Mansell lideraba o campionato con 66 puntos en comparaci\u00f3n cos 34 de Patrese. Schumacher era terceiro con 26, Senna cuarto con 18, Berger era quinto con 18, Alesi sexto con 11, Brundle era s\u00e9timo con 9 e Alboreto oitavo con 5. No campionato de construtores, Williams ti\u00f1a 100 puntos e estaba moi por diante, McLaren estaba segundo con 36, Benetton terceiro con 35 e Ferrari era cuarto con 13.\nDebido ao ano sab\u00e1tico que Alain Prost collera en 1992, esta foi a segunda vez na s\u00faa carreira de casa desde que aparecera por primeira vez no podio en 1981 na que Alain Prost non estaba no podio do Gran Premio de Francia. Prost ga\u00f1ara o GP de Francia en 1981, 1983, 1988, 1989 e 1990. Fora segundo en 1982, 1986 e 1991, e terminara terceiro en 1985 e 1987. O \u00fanico podio que se perdeu entre 1981 e 1991 fora en Dijon en 1984 cando finalizou s\u00e9timo logo de problemas cunha roda frouxa."}
{"id": "398148", "revid": "85894", "url": "https://gl.wikipedia.org/wiki?curid=398148", "title": "C\u00e1ndido G\u00e1ndara Gonz\u00e1lez", "text": "C\u00e1ndido G\u00e1ndara Gonz\u00e1lez, nado en Sandi\u00e1s e finado o 10 de agosto de 1936 nas Maus (Vilar de Barrio), foi un pol\u00edtico galego.\nTraxectoria.\nFoi elixido concelleiro de Sandi\u00e1s o 12 de abril de 1931 e membro da Xestora Municipal, ata as elecci\u00f3ns do 31 de maio do mesmo ano. Era directivo da Sociedade Agraria de Sandi\u00e1s. Co golpe de Estado do 18 de xullo de 1936 foi detido o 1 de agosto no cuartel da Falanxe de Xinzo. Apareceu asasinado con C\u00e1ndido Fern\u00e1ndez Garc\u00eda nas primeiras horas do 10 de agosto de 1936, detr\u00e1s do muro dunha leira, no km. 4,9 da estrada de Vilar de Barrio ao Santuario dos Milagres, en termos das Maus (Vilar de Barrio)."}
{"id": "398149", "revid": "1888", "url": "https://gl.wikipedia.org/wiki?curid=398149", "title": "C\u00e1ndido Fern\u00e1ndez Garc\u00eda", "text": "C\u00e1ndido Fern\u00e1ndez Garc\u00eda, finado o 10 de agosto de 1936 nas Maus (Vilar de Barrio), foi un pol\u00edtico galego.\nTraxectoria.\nMilitante socialista. Foi concelleiro e tenente alcalde do Concello de Xinzo de Limia. Co golpe de Estado do 18 de xullo de 1936, o 9 de agosto a Garda Civil e seis falanxistas present\u00e1ronse no seu domicilio en Baronz\u00e1s \u00e1s doce da noite; milicianos armados sac\u00e1rono \u00e1 forza e lev\u00e1rono detido ao cuartel da Falanxe de Xinzo. Apareceu asasinado con C\u00e1ndido G\u00e1ndara Gonz\u00e1lez nas primeiras horas do 10 de agosto de 1936, detr\u00e1s do muro dunha leira, no km. 4,9 da estrada de Vilar de Barrio ao Santuario dos Milagres, en termos das Maus (Vilar de Barrio)."}
{"id": "398151", "revid": "85894", "url": "https://gl.wikipedia.org/wiki?curid=398151", "title": "As Calles, Olas, Mes\u00eda", "text": "As Calles \u00e9 un lugar da parroquia de Olas no concello coru\u00f1\u00e9s de Mes\u00eda na comarca de Ordes."}
{"id": "398153", "revid": "85894", "url": "https://gl.wikipedia.org/wiki?curid=398153", "title": "A Carballa, Olas, Mes\u00eda", "text": "A Carballa \u00e9 un lugar da parroquia de Olas no concello coru\u00f1\u00e9s de Mes\u00eda na comarca de Ordes."}
{"id": "398154", "revid": "85894", "url": "https://gl.wikipedia.org/wiki?curid=398154", "title": "O Carballal, Olas, Mes\u00eda", "text": "O Carballal \u00e9 un lugar da parroquia de Olas no concello coru\u00f1\u00e9s de Mes\u00eda na comarca de Ordes."}
{"id": "398155", "revid": "1131", "url": "https://gl.wikipedia.org/wiki?curid=398155", "title": "Aeroporto de Knock", "text": "O aeroporto de Knock , oficialmente aeroporto de Irlanda Oeste Know, \u00e9 un aeroperto irland\u00e9s situado a 5,6 quil\u00f3metros ao suroeste de Charlestown, no condado de Mayo. A vila de Knock at\u00f3pase a 20 quil\u00f3metros. No ano 2016 pasaron polas s\u00faas instalaci\u00f3ns un total de 735 869 pasaxeiros, sendo o cuarto aeroporto m\u00e1is concorrido do pa\u00eds tras os de Dubl\u00edn, Cork e Shannon."}
{"id": "398156", "revid": "85894", "url": "https://gl.wikipedia.org/wiki?curid=398156", "title": "Cima de Vila, Olas, Mes\u00eda", "text": "Cima de Vila \u00e9 un lugar da parroquia de Olas no concello coru\u00f1\u00e9s de Mes\u00eda na comarca de Ordes."}
{"id": "398157", "revid": "85894", "url": "https://gl.wikipedia.org/wiki?curid=398157", "title": "A Hedra, Olas, Mes\u00eda", "text": "A Hedra \u00e9 un lugar da parroquia de Olas no concello coru\u00f1\u00e9s de Mes\u00eda na comarca de Ordes.\nOs plans de ordenaci\u00f3n municipal consideraron o lugar das Hedras e das Pereiras como unha \u00fanica unidade urbana."}
{"id": "398158", "revid": "85894", "url": "https://gl.wikipedia.org/wiki?curid=398158", "title": "A Igrexa, Olas, Mes\u00eda", "text": "A Igrexa \u00e9 un lugar da parroquia de Olas no concello coru\u00f1\u00e9s de Mes\u00eda na comarca de Ordes.\nToponimia.\nA orixe do top\u00f3nimo \u00e9 o lat\u00edn , o lugar da igrexa."}
{"id": "398159", "revid": "85894", "url": "https://gl.wikipedia.org/wiki?curid=398159", "title": "Lebor\u00eds, Olas, Mes\u00eda", "text": "Lebor\u00eds \u00e9 un lugar da parroquia de Olas no concello coru\u00f1\u00e9s de Mes\u00eda na comarca de Ordes."}
{"id": "398160", "revid": "85894", "url": "https://gl.wikipedia.org/wiki?curid=398160", "title": "Mand\u00e1s, Olas, Mes\u00eda", "text": "Mand\u00e1s \u00e9 un lugar da parroquia de Olas no concello coru\u00f1\u00e9s de Mes\u00eda na comarca de Ordes."}
{"id": "398161", "revid": "85894", "url": "https://gl.wikipedia.org/wiki?curid=398161", "title": "Soutelo, Olas, Mes\u00eda", "text": "Soutelo \u00e9 un lugar da parroquia de Olas no concello coru\u00f1\u00e9s de Mes\u00eda na comarca de Ordes. Ti\u00f1a 257 habitantes no ano 2016 segundo datos do INE dos cales 128 eran homes e 129 eran mulleres."}
{"id": "398162", "revid": "10599", "url": "https://gl.wikipedia.org/wiki?curid=398162", "title": "Movistar Inter", "text": ""}
{"id": "398163", "revid": "85894", "url": "https://gl.wikipedia.org/wiki?curid=398163", "title": "Mato de Abaixo, Olas, Mes\u00eda", "text": "Mato de Abaixo \u00e9 un lugar da parroquia de Olas no concello coru\u00f1\u00e9s de Mes\u00eda na comarca de Ordes."}
{"id": "398164", "revid": "85894", "url": "https://gl.wikipedia.org/wiki?curid=398164", "title": "Mato de Arriba, Olas, Mes\u00eda", "text": "Mato de Arriba \u00e9 un lugar da parroquia de Olas no concello coru\u00f1\u00e9s de Mes\u00eda na comarca de Ordes."}
{"id": "398165", "revid": "85894", "url": "https://gl.wikipedia.org/wiki?curid=398165", "title": "Meil\u00e1n, Olas, Mes\u00eda", "text": "Meil\u00e1n \u00e9 un lugar da parroquia de Olas no concello coru\u00f1\u00e9s de Mes\u00eda na comarca de Ordes. Ti\u00f1a 25 habitantes no ano 2016 segundo datos do INE dos cales 10 eran homes e 15 eran mulleres."}
{"id": "398166", "revid": "85894", "url": "https://gl.wikipedia.org/wiki?curid=398166", "title": "As Pereiras, Olas, Mes\u00eda", "text": "As Pereiras \u00e9 un lugar da parroquia de Olas no concello coru\u00f1\u00e9s de Mes\u00eda na comarca de Ordes.\nOs plans de ordenaci\u00f3n municipal consideraron o lugar das Pereiras e da Hedra como unha \u00fanica unidade urbana."}
{"id": "398167", "revid": "85894", "url": "https://gl.wikipedia.org/wiki?curid=398167", "title": "O Pi\u00f1eiro, Olas, Mes\u00eda", "text": "O Pi\u00f1eiro \u00e9 un lugar da parroquia de Olas no concello coru\u00f1\u00e9s de Mes\u00eda na comarca de Ordes."}
{"id": "398168", "revid": "85894", "url": "https://gl.wikipedia.org/wiki?curid=398168", "title": "Queiroa de Abaixo, Olas, Mes\u00eda", "text": "Queiroa de Abaixo \u00e9 un lugar da parroquia de Olas no concello coru\u00f1\u00e9s de Mes\u00eda na comarca de Ordes."}
{"id": "398169", "revid": "85894", "url": "https://gl.wikipedia.org/wiki?curid=398169", "title": "Queiroa de Arriba, Olas, Mes\u00eda", "text": "Queiroa de Arriba \u00e9 un lugar da parroquia de Olas no concello coru\u00f1\u00e9s de Mes\u00eda na comarca de Ordes."}
{"id": "398170", "revid": "85894", "url": "https://gl.wikipedia.org/wiki?curid=398170", "title": "O Xiao, Olas, Mes\u00eda", "text": "O Xiao \u00e9 un lugar da parroquia de Olas no concello coru\u00f1\u00e9s de Mes\u00eda na comarca de Ordes."}
{"id": "398171", "revid": "22570", "url": "https://gl.wikipedia.org/wiki?curid=398171", "title": "Segunda divisi\u00f3n espa\u00f1ola de f\u00fatbol sala", "text": "A Segunda Divisi\u00f3n de f\u00fatbol sala (ata 2011 chamada \"Divisi\u00f3n de Prata\") \u00e9 a segunda categor\u00eda de f\u00fatbol sala en Espa\u00f1a, organizada pola Liga Nacional de F\u00fatbol Sala. At\u00f3pase por baixo da Primeira Divisi\u00f3n (antes \"Divisi\u00f3n de Honra\"), m\u00e1xima categor\u00eda do f\u00fatbol sala, e disp\u00fatase dende 1993.\nSistema de competici\u00f3n.\nO sistema de competici\u00f3n enfronta aos equipos da liga entre eles en d\u00faas ocasi\u00f3ns: unha como local e outra como visitante. Ao compo\u00f1erse actualmente a Segunda Divisi\u00f3n de 16 equipos, a liga conta con 30 xornadas na s\u00faa fase regular. S\u00e9guese o sistema de puntuaci\u00f3n FIFA, con 3 puntos por vitoria, 1 por empate e 0 por derrota. Na liga regular non hai pr\u00f3rrogas e o partido concl\u00fae cando finaliza o tempo regulamentario.\nAo finalizar a tempada regular, o primeiro clasificado ascende a Primeira Divisi\u00f3n. Pola s\u00faa parte, os equipos que finalicen entre o segundo e o quinto posto xogar\u00e1n un playoff a ida e volta, con terceiro partido de desempate. Os equipos filiais non poden ascender nin xogar a promoci\u00f3n de ascenso. Por outro lado, os tres \u00faltimos clasificados descenden a Segunda Divisi\u00f3n B (antes \"Primeira Nacional A\").\nAo longo da s\u00faa historia, a Segunda Divisi\u00f3n tivo distintas estruturas. Na s\u00faa creaci\u00f3n establec\u00e9ronse tres grupos, onde os equipos repart\u00edanse en terzo noroeste da pen\u00ednsula, terzo nord\u00e9s e terzo sur. As\u00ed mant\u00edvose ata a tempada 2007-2008, na que xa s\u00f3 quedaron establecidos dous grupos (norte e sur) e, na tempada 2009-2010, foi a \u00faltima na que o campionato contou con 30 participantes divididos en dous grupos segundo a s\u00faa situaci\u00f3n xeogr\u00e1fica. Con todo, os problemas econ\u00f3micos de moitas entidades obrigaron \u00e1 LNFS a establecer unhas condici\u00f3ns econ\u00f3micas m\u00e1is estritas, que reduciron o n\u00famero de participantes."}
{"id": "398172", "revid": "23204", "url": "https://gl.wikipedia.org/wiki?curid=398172", "title": "Bas\u00edlica da Natividade", "text": "A Bas\u00edlica da Natividade (en \u00e1rabe :\u0643\u064e\u0646\u0650\u064a\u0633\u064e\u0629\u064f \u0671\u0644\u0652\u0645\u064e\u0647\u0652\u062f ; en grego: B\u03b1\u03c3\u03b9\u03bb\u03b9\u03ba\u03ae \u03c4\u03b7\u03c2 \u0393\u03b5\u03bd\u03bd\u03ae\u03c3\u03b5\u03c9\u03c2 ; en armenio: \u054d\u0578\u0582\u0580\u0562 \u053e\u0576\u0576\u0564\u0575\u0561\u0576 \u057f\u0561\u0573\u0561\u0580; en lat\u00edn: \"Basilica Nativitatis\") \u00e9 unha bas\u00edlica ou igrexa localizada en Bel\u00e9n, na Cisxordania, Palestina. \u00c9 a igrexa cristi\u00e1 m\u00e1is antiga que se mant\u00e9n en uso.\nA igrexa fora orixinalmente encargada no 327 por Constantino o Grande e a s\u00faa nai Helena sobre o sitio no que, tradicionalmente, se consideraba que era onde se localizaba o lugar de nacemento de Xes\u00fas. A Igrexa da Natividade, e a bas\u00edlica orixinal do sitio, foi completada en 339 e destru\u00edda polo lume durante as revoltas samaritanas do s\u00e9culo VI. Con emperador bizantino Xustiniano, ergueuse unha bas\u00edlica nova no 565, mantendo a forma orixinal. Durante esta segunda construci\u00f3n, a bas\u00edlica rebibiu importantes engadidos como as torres coas camp\u00e1s. Por mor da s\u00faa particular historia cultural e xeogr\u00e1fica, o lugar ten unha importancia relixiosa relevante para os fieis cristi\u00e1ns.\nEn 2012 todo o conxunto, que incl\u00fae a bas\u00edlica xunto coa gruta e a igrexa de Santa Catarina e os mosteiros, recibiu da UNESCO o t\u00edtulo de Sitio de Patrimonio Mundial, e foi o primeiro en se inclu\u00edr de Palestina. O lugar tam\u00e9n est\u00e1 na lista da UNESCO de Patrimonio Mundial en perigo.\nHoxe est\u00e1 baixo o \"statu quo\" de lugares de Terra Santa, un antigo acordo entre comunidades relixiosas de hai m\u00e1is duns 250 anos e que se segue aplicando.\nHistoricidade do lugar do nacemento de Xes\u00fas.\nO lugar santo, co\u00f1ecido como a Gruta, sobre o que se asenta a Igrexa da Natividade, est\u00e1 asociado coa cova na que se cre que naceu Xes\u00fas de Nazaret, e que \u00e9 m\u00e1is co\u00f1ecido como portal de Bel\u00e9n.\nSegundo o Evanxeo de Lucas,\u00a0Xes\u00fas naceu en Bel\u00e9n nunha corte porque seus pais no pod\u00edan atopar un lugar axeitado no \"\u03ba\u03b1\u03c4\u03b1\u03bb\u03c5\u03bc\u03b1\u03c4\u03b9\" (\"kataluma\"\u00a0: \"apousento alto, sala de estar\"), un termo que se pode traducir como \"pousada\" ou \"hostal\" pero que probablemente se refire \u00e1 c\u00e1mara para os anfitri\u00f3ns, o que suxerir\u00eda que a\u00a0Sagrada Familia\u00a0alox\u00e1base cos seus familiares.\u00a0O Evanxeo de Mateu\u00a0di que os\u00a0Reis Magos\u00a0adouraban ao neno en Bel\u00e9n, nun\u00a0\"oik\u00f3s\" (\"Domicilio\",\u00a0\"domus\"\u00a0da Vulgata).\nO lendario tema de dar a luz nunha cova f\u00f3ra da cidade, \u00e9 unha tradici\u00f3n desenvolvida posteriormente, no s\u00e9culo II. Aparece primeiro no \"Di\u00e1logo con Trif\u00f3n\", escrito sobre o 160 polo apoloxista cristi\u00e1n Xustino de Nublus, e despois no Protoevanxeo de Santiago. A historia do nacemento non debe lerse literalmente, sen\u00f3n que pertence ao rexistro literario da teolox\u00eda marabillosa e metaf\u00f3rica. de feito, as historias da infancia de Xes\u00fas, escritas por Mateu e por Lucas \"presentan moitos problemas literarios e hist\u00f3ricos (...) revelando marabillas ao xeito dos relatos infant\u00eds do mundo xudeu-helen\u00edstico\".\nEn canto \u00e1 cidade onde naceu Xes\u00fas, os historiadores deb\u00e1tense entre a casa familar de Nazaret onde pasar\u00e1 toda a s\u00faa mocidade, a vila de Cafarna\u00fan que aparece nos Evanxeos como o centro da s\u00faa misi\u00f3n ou o pobo de Chorazim (hoxe desaparecido) \u00f3 que Cristo est\u00e1 especialmente apegado. Os ex\u00e9xetas ven nas historias de Lucas e Mateu, colocando \u00e1mbolos dous o nacemento de Cristo en Bel\u00e9n de Xudea, m\u00e1is un relato teol\u00f3xico ca hist\u00f3rico pois pretend\u00edan amosar que Bel\u00e9n era a cidade de David, rei da li\u00f1axe da que deb\u00eda ser o Mes\u00edas esperado polos xudeus, segundo a profec\u00eda de Miqueas.\nEvoluci\u00f3n.\nLugar sagrado (c. 4/6\u2013327).\nHai discrepancias sobre o lugar, pois alg\u00fans autores afirman que no s\u00e9culo I o emperador Hadriano destru\u00edra a cidade de Bel\u00e9n e convertera o lugar de culto cristi\u00e1n nun espazo adicado ao culto de Adonis, o deus grego da beleza e o desexo; e que o propio san Xerome, que vivira os seus \u00faltimos 35 anos a car\u00f3n da cova antes de morrer no 420, afirmara que a cova santa fora consagrada polos pag\u00e1ns ao culto de Adonis e que plantaran un bosque sagrado para borrar o recordo de Xes\u00fas. Pola contra, outros refutan eses argumentos e insisten en que o culto de Adonis-Tammuz orixinou o santuario e que foran os cristi\u00e1ns os que o reformaran substitu\u00edndo o culto anterior pola adoraci\u00f3n de Xes\u00fas.\nA antig\u00fcidade da asociaci\u00f3n do sitio co nacemento de Xes\u00fas est\u00e1 testemu\u00f1ado polo apoloxista cristi\u00e1n Xustino M\u00e1rtir (c. 100\u00a0\u2013 165), quen anotou no seu \"Di\u00e1logo con Trypho\" que a Familia Santa reun\u00edrase nunha cova f\u00f3ra da cidade:\nAdemais, o fil\u00f3sofo grego Or\u00edxenes de Alexandr\u00eda (185 \u2013 c. 254) escribiu:\nS\u00e9culo IV: bas\u00edlica de Constantino (327\u2013c. 529/556).\nA primeira bas\u00edlica neste sitio fora empezada por Santa Helena, a nai do emperador Constantino I, baixo a supervisi\u00f3n do bispo Makarios de Xerusal\u00e9n. A construci\u00f3n principiou no 327 e rematouse no 333. A construci\u00f3n desta igrexa temper\u00e1 foi levada a cabo como parte dun proxecto m\u00e1is grande que segu\u00eda o Primeiro Concilio de Nicea, durante o reinado de Constantino, para reconstru\u00edr os sitios supostos da vida de Xes\u00fas. O dese\u00f1o da bas\u00edlica era unha planta centrada ao redor de tres importantes secci\u00f3ns arquitect\u00f3nicas: unha rotonda octogonal sobre a \u00e1rea onde Xes\u00fas de Nazaret naceu; unha segunda, formada por un atrio de 45\u00a0m \u00d7\u00a028\u00a0m; e unha terceira, un patio dianteiro de dobre ala de (29\u00a0m \u00d7\u00a028\u00a0m). Helena consagrou a bas\u00edlica o 31 de maio de 339.\nS\u00e9culo VI: bas\u00edlica de Xustiniano (565).\nA estrutura fora incendiada e quedara destru\u00edda durante as revoltas samaritanas contra o imperio bizantino que se proudiron no 529 e, de novo, no 556, durante a cal os xudeus un\u00edranse aos samaritanos. A bas\u00edlica actual foi reconstru\u00edda na s\u00faa forma actual no 565 polo emperador bizantino Xustiniano I, que decide alongar as naves en detrimento do atrio e modifica a cabeceira octogonal orixinal. As modificaci\u00f3ns de Xustiniano d\u00e9bense a un novo tipo de liturxia e soamente est\u00e1n testemu\u00f1ados por Eutiquios de Alexandr\u00eda. Por\u00e9n s\u00e1bese que, nesta \u00e9poca, a bas\u00edlica de Bel\u00e9n tam\u00e9n ti\u00f1a a advocaci\u00f3n de Santa Mar\u00eda, pois tralo Concilio de \u00c9feso (431), que proclama o dogma do Theotokos, a virxe provoca unha nova veneraci\u00f3n.\nCando os persas de Cosroes II invadiron o territorio no 614, respectaron a bas\u00edlica. Segundo a lenda, o seu comandante Shahrbaraz conmoveuse ao ver dentro da igrexa unha representaci\u00f3n dos Reis magos vestidos segundo a moda persa, e ordenou que se salvara o edificio. Unha segunda lenda afirma que a igrexa fora salvada polos musulm\u00e1ns que dominaban a rexi\u00f3n. Mentres un decreto do califa fatim\u00ed al-Hakim, o \"califa tolo\", ordenaba a destruci\u00f3n de igrexas e sinagogas, a igrexa da Natividade foi preservada polos musulm\u00e1ns que obtiveron o dereito a practica-la s\u00faa relixi\u00f3n no cruceiro sur trala toma de Bel\u00e9n polo califa Umar no 634. En realidade o clero do santuario e os cristi\u00e1ns do pa\u00eds houberon pagar grandes cantidades de cartos aos musulm\u00e1ns para conserva-la bas\u00edlica.\nS\u00e9culos XI e XII: adici\u00f3ns e restauraci\u00f3n (c. 1050\u20131244).\nDurante o Reino latino de Xerusal\u00e9n, con permiso e a axuda do emperador bizantino, os cruzados fixeron adici\u00f3ns e reparaci\u00f3ns do edificio. Foi especialmente fortificada para protexela das incursi\u00f3ns das tribos n\u00f3mades do deserto, dos sucesivos invasores ou de monxes fan\u00e1ticos, at\u00e9 chegar aos 12.000 metros cadrados, o que lle d\u00e1 o aspecto macizo e rotundo que presenta hoxe en d\u00eda. En 1099, o cabaleiro Tancredo\u00a0converteu a Bel\u00e9n nun feudo normando que o Papa converteu en bispado en 1100.\nAta 1131, foi usada como a principal\u00a0igrexa de\u00a0coroaci\u00f3n\u00a0para\u00a0os reis cruzados,\u00a0e al\u00ed foi coroado o primeiro Rei de Xerusal\u00e9n. Durante este tempo, tam\u00e9n se levou a cabo unha intensa decoraci\u00f3n nos xard\u00edns. Este proceso de decoraci\u00f3n e restauraci\u00f3n tivo lugar ata 1169.\nA cidade foi tomada por Saladino no 1187, reconquistada despois polos cruzados e, finalmente, recuperada polos mamelucos de Exipto no s\u00e9culo XIII. Trala profanaci\u00f3n da igrexa que levaron a cabo en abril de 1244, a teitume da igrexa estaba en malas condici\u00f3ns.\nA Orde Franciscana enviou misi\u00f3ns a Terra Santa no XIII, e unha destas misi\u00f3ns estableceuse de xeito permanente en Bel\u00e9n dende 1347, ano no que o sult\u00e1n conc\u00e9delles a custodia da cova e o dereito de gozar da bas\u00edlica e levar a cabo o seu mantemento. \nS\u00e9culo XV: restauraci\u00f3n do teito (1448\u20131480).\nA igrexa atop\u00e1base en tan mal estado que o monxe F\u00e9lix Fabri,\u00a0de peregrinaci\u00f3n por Terra Santa na segunda metade do XV, comparouna cunha \"corte\". En agosto de 1448, o Duque de Borgo\u00f1a ofreceu recursos para os traballos, mais non foi ata 1480 que se puido p\u00f3r en marcha o proxecto de reconstruci\u00f3n e renovaci\u00f3n dos teitos da igrexa. Varios estados participaron nesta restauraci\u00f3n perfectamente documentada: Filipe o Bo, duque de Borgo\u00f1a pagou, finalmente, as obras; a rep\u00fablica de Venecia subministrou a madeira e mailos carpinteiros e Eduardo IV de Inglaterra doou o chumbo para o teito.\nS\u00e9culo XIX: danos, conflito e administraci\u00f3n (1834\u20131869).\nPor\u00e9n, en 2013, os conservadores tam\u00e9n atoparon probas de reparaci\u00f3ns m\u00e1is recentes: da d\u00e9cada de 1670 por carpinteiros gregos e por traballadores do imperio otom\u00e1n tralo sismo de 1834.\nBaixo o dominio musulm\u00e1n e at\u00e9 o s\u00e9culo XIX, a bas\u00edlica sufriu unha forte decadencia, igual que a cidade. O fume das candea e das l\u00e1mpadas de aceite, alteraron os mosaicos ao longo dos s\u00e9culos e a igrexa houbo sufrir varias restauraci\u00f3ns. Estas, \u00e1s veces, eran permitidas mais a igrexa non era inmune aos danos e ao saqueo. As\u00ed, entre 1834 e 1837, os terremotos causaron un gran dano \u00e1 igrexa. O terremoto inicial, en 1834, avariou a torre de camp\u00e1 da igrexa, o mobiliario da cova na que se constru\u00edra a igrexa e outras partes da s\u00faa estrutura; igualmente, houbo danos menores por unha xeira de fortes r\u00e9plicas en 1836 e polo terremoto de Galilea de 1837 e por un incendio en 1839.\nContra 1846, a igrexa e a contorna atop\u00e1banse en moi mal estado e facilitaban o saqueo. Gran parte dos solos de m\u00e1rmore do interior foran saqueados na primeira metade do XIX, e outros foron reutilizados en diversos edificios da rexi\u00f3ns, inclu\u00eddo o Templo do Monte en Xerusal\u00e9n.\nOutro problema foi o crecente control da Igrexa Ortodoxa grega sobrea a administraci\u00f3n da bas\u00edlica, que provocou a sinatura dun tratado en 1842 cando se obtivo permiso do sult\u00e1n para dirixir a restauraci\u00f3n do edificio: o solos de m\u00e1rmore saqueados quedaron cubertos con grandes lousas de pedra, e c\u00f3brense as paredes de mosaicos dos cruzados; e, finalmente, en 1847, a \"estrela de prata\", que se exhibira sobre a Gruta e de grande importancia relixiosa, foi robada e os relixiosos latinos atribu\u00edron o feito aos gregos ortodoxos.\nEn 1851, a Igrexa da Natividade segu\u00eda baixo control do imperio Otom\u00e1n, mais preto do Nadal de 1852, Napole\u00f3n III enviou o seu embaixador ao imperio e obrigounos a reco\u00f1ecer a Francia coma a \"autoridade suprema\" en Terra Santa, que os cristi\u00e1ns perderan non s\u00e9culo XVIII. O sult\u00e1n cambiou a \"estrela de prata\" sobre a gruta por unha inscrici\u00f3n en lat\u00edn, mais o emperador ruso rexeitou o cambio aludindo \u00e1 s\u00faa \"autoridade\" citando dous tratados, un de 1757 e outro de 1774 (o tratado de K\u00fc\u00e7\u00fck Kaynarca) e despregaron ex\u00e9rcito no Danubio. Como resultado do conflito, os otom\u00e1ns revertiron a decisi\u00f3n anterior, renunciaron ao tratado franc\u00e9s e restauraron aos gregos a autoridade soberana sobre as igrexas de Terra Santa polo momento. As tensi\u00f3n continuar\u00edan e incrementouse o debate entre o imperio ruso e o otom\u00e1n pola ocupaci\u00f3n dos lugares sagrados na rexi\u00f3n. Os eruditos, indican que o roubo e o conflito posterior foi unha das causas directas da imnplicaci\u00f3n francesa na guerra de Crimea contra Rusia.\nSucesos e restauraci\u00f3n do s\u00e9culo XX.\nEscavaci\u00f3n da pasaxe de 1964.\nEn febreiro de 1964, ampliouse a pasaxe que comunicaba a Cova de San Xerome coa Cova da Natividade para facilitar o acceso aos visitantes.O\u00a0empresario estadounidense, Stanley Slotkin, que estaba de visita nese momento comproun unha gran cantidade dos cascallos calc\u00e1reos xerados, m\u00e1is dun mill\u00f3n de fragmentos irregulares duns 5\u00a0mm de largo, para vendelos nos Estados Unidos, en forma de cruces plastificadas, pola televisi\u00f3n.\nAsedio de 2002.\nEn abril de 2002, durante a segunda Intifada, uns 200 palestinos, deles 50 armados, buscados polas Forzas de Defensas de Israel (FDI) entraron para se agochar e ocuparon a igrexa durante 39 d\u00edas, nun contexto de atentados suicidas en Cisxordania. Mantiveron como ref\u00e9ns aos monxes e a outros palestinos que tam\u00e9n buscaban refuxio e que serviron como escudos humanos. \u00a0Despois de impedir a entrada de comida e de cortar as comunicaci\u00f3ns, francotiradores das FDI mataron a sete palestinos e feriron a m\u00e1is de 40 persoas durante o asedio \u00e1 bas\u00edlica. Tralas negociaci\u00f3ns, 13 militantes foron deportados a Chipre e outros 26 \u00e1 Franxa de Gaza, Espa\u00f1a e Italia.\nIncendio de 2014.\nEn maio de 2014, uns cantos d\u00edas ap\u00f3s a visita do Papa Francisco aos territorios disputados, uns lenzos que penduraban sobre a gruta prenderon lume e provocaron un dano leve.\nRestauraci\u00f3n no s\u00e9culo XXI.\nA igrexa da Natividade hoxe contin\u00faa en proceso de renovaci\u00f3n. O Comit\u00e9 Presidencial Palestino para a Restauraci\u00f3n da Igrexa da Natividade iniciou unha rehabilitaci\u00f3n masiva da igrexa co apoio das igrexas cat\u00f3lica, ortodoxa grega e armenia en setembro de 2013 e outorgoulle a realizaci\u00f3n dos traballos \u00e1 empresa italiana Piacenti SpA. En xullo de 2016, os restauradores italianos descubriron na igrexa un anxo de mosaico, o s\u00e9timo, oculto baixo unha capa de xeso.\u00a0Este anxo foi descuberto por Silvia Starinieri Piacenti empregando unha t\u00e9cnica de termograf\u00eda que escanea superficies s\u00f3lidas en busca de obras ocultas por debaixo delas.\nAdministraci\u00f3n.\nHoxe en d\u00eda, a igrexa est\u00e1 administrada de xeito conxunto polas autoridades da igrexa ortodoxa grega, cat\u00f3lica romana, apost\u00f3lica armenia. As confesi\u00f3ns relixiosas mante\u00f1en comunidades mon\u00e1sticas no lugar. O actual \"statu quo\" prov\u00e9n dun decreto outorgado en 1852 baixo o imperio otom\u00e1n no que se establecen os dereitos, deberes, proviliexios e t\u00edtulos de propiedade das diveras autoridades eclesi\u00e1sticas que gardan os Santos Lugares. Ese \"statu quo\" permanece en vigor e est\u00e1 garantido polo Tratado de Berl\u00edn (1878)\nPor\u00e9n, son frecuentes os conflitos graves durante as cerimonias nas que participan varias confesi\u00f3ns, chegando \u00e1 agresi\u00f3n f\u00edsica (dous franciscanos asasinados en 1893, cinco sacerdotes e dous polic\u00edas feridos en 2007, pelexa en 2011); tam\u00e9n adoita ser frecuente entre os novizos dos monxes sobre o respecto silencioso polas oraci\u00f3ns, os himnos, ou mesmo, pola divisi\u00f3n do espazo para as tarefas de limpeza\u00a0 polo que, acot\u00edo, ten que intervir a polic\u00eda palestina.\nArquitectura.\nA bas\u00edlica \u00e9 parte dun gran complexo monumental cunha superficie aproximada de 12.000 m2 e incl\u00fae a zona dos mosteiros latinos (norte), a ortodoxa grega (sueste, inclu\u00edndo o cemiterio ao longo do corredor sur da bas\u00edlica), a armenia (suroeste) e a igrexa cat\u00f3lica de Santa Catarina de Alexandr\u00eda. Tam\u00e9n est\u00e1 rodeado de hoteis para recibir a peregrinos e hai moitos oratorios.\nO acceso \u00e1 bas\u00edlica real\u00edzase a trav\u00e9s dun patio pavimentado, a Praza do Presebe, que conduce \u00e1 explanada do santuario chamada Praza da Natividade e que se corresponde co atrio orixinal da igrexa bizantina. As escavaci\u00f3ns arqueol\u00f3xicas fronte \u00e1 entrada revelaron xacementos nos que se poden reco\u00f1ecer, no pavimento revovado da explanada, as bocas de apertura.\nO complexo actual \u00e9, en realidade, unha combinaci\u00f3n de d\u00faas igrexas (a igrexa da Natividade e a igrexa cat\u00f3lica romana de Santa Catarina) e unha cripta, a cova da Natividade, o lugar de nacemento de Cristo segundo a tradici\u00f3n. O acceso a esta \u00e9 posible entre ambas igrexas, a\u00ednda que a gruta est\u00e1 separada por unha porta normalmente pechada.\nEstrutura do lugar e expansi\u00f3n arquitect\u00f3nica.\nA Bas\u00edlica.\nA bas\u00edlica principal da Natividade est\u00e1 baixo o coidade da igrexa ortodoxa grega do Patriarcado de Xerusal\u00e9n. Foi dese\u00f1ada como unha bas\u00edlica romana t\u00edpica, con cinco naves, separadas por columnas corintias e unha \u00e1bsida na parte oriental, onde est\u00e1 o altar. A igrexa presenta os mosaicos dourados que cobren as paredes laterais, os cales est\u00e1n moi danados e en proceso de restauraci\u00f3n. A entrada da bas\u00edlica consta dunha porta moi baixa, chamoda a \"Porta de Humildade.\" O piso orixinal, que era de estilo romano, foi recuberto por encima, mais hai unha pequena porta a xeito de trampilla no piso actual que se abre para revelar unha porci\u00f3n do pavimento de mosaico orixinal da bas\u00edlica constantiniana. A igrexa tam\u00e9n conta cun grande dourado iconostasio, e unha variedade de l\u00e1mpadas en todo o edificio. As trabes de madeira foran doadas por Eduardo IV de Inglaterra e tam\u00e9n doou o chumbo para cubri-lo teito. Por\u00e9n, este \u00faltimo foi collido polos otom\u00e1ns para fundilo como munici\u00f3n na guerra contra a Rep\u00fablica de Venecia. En \u00e1mbolos dous lados do santuario, hai unhas escaleiras para acceder \u00e1 Gruta.\nIgrexa de Santa Catarina.\nA Igrexa de Santa\u00a0 Catarina,\u00a0est\u00e1 baixo a advocaci\u00f3n de Santa Catarina de Alexandr\u00eda pola igrexa cat\u00f3lica romana. Foi constru\u00edda polos franciscanos en 1881 a partir das ru\u00ednas dunha igrexa e dun mosteiro agosti\u00f1os da \u00e9poca das Cruzadas; realizouse para asegurar a presenza franciscana no exterior da bas\u00edlica pois perderan o control do interior. Ten un estilo neog\u00f3tico moderno e foise modernizado a\u00ednda m\u00e1is segundo as tendencias lit\u00farxicas que seguiron ao Concilio Vaticano II.Esta \u00e9 a igrexa onde o Patriarca latino de Xerusal\u00e9n celebra a Misa da medianoite en Noiteboa. Alg\u00fans costumes, como o da misa de medianoite, son anteriores ao Vaticano II mais te\u00f1en que ser mantidos porque o \"statu quo\" (os costumes, dereitos e deberes das diversas autoridades eclesi\u00e1sticas que te\u00f1en a custodia dos Santos Lugares) fora fixado duna aocrdo en 1852, baixo o imperio otom\u00e1n, e a\u00ednda est\u00e1 en vigor.\nBaixorrelevo da \u00c1rbore de Xess\u00e9.\n\u00c9 un gran traballo do co\u00f1ecido escultor relixioso Czes\u0142aw D\u017awigaj, que foi incorporado hai pouco tempo \u00e1 igrexa de Santa Catarina como agasallo de papa Bieito XVI durante a s\u00faa viaxe \u00e1 Terra Santa en 2009. Mide 3,75 por 4 metros e o motivo principal representa unha \u00e1rbore de oliveira, ou a \u00c1rbore de Xes\u00e9 que amosa a li\u00f1axe de Cristo dende Abraham at\u00e9 San Xos\u00e9 xunto con outros motivos b\u00edblicos. Est\u00e1 situado ao longo da pasaxe utilizada polos peregrinos que se dirixen \u00e1 Gruta da Natividade. O baixorrelevo incorpora o simbolismo do Antigo Testamento. A parte superior est\u00e1 dominada por un Pantocr\u00e1tor (unha figura coroada de Cristo coas pernas abertas bendicindo a Terra).A Gruta da Natividade.\nBaixo a bas\u00edlica, aparece unha cova rectangular de 12,3\u00a0m de\u00a0longo,\u00a03,5\u00a0m de\u00a0largo e\u00a03\u00a0m de\u00a0alto, iluminada por 53 l\u00e1mpadas consagra o sitio onde, segundo a tradici\u00f3n, Cristo naceu. As paredes naturais est\u00e1n cuberta de m\u00e1rmore da \u00e9poca bizantina. D\u00faas escaleiras laterais semicirculares, constru\u00eddas na \u00e9poca de Xustiniano, conducen a d\u00faas portas de bronce, da mesma \u00e9poca, que permiten o acceso \u00e1 gruta. Para controla-la afluencia de peregrinos, a visita\u00a0reg\u00falase entrando pola porta sur e sa\u00edndo pola porta norte.\u00a0Segundo a\u00a0tradici\u00f3n,\u00a0o lugar exacto ind\u00edcase debaixo do \"altar da Natividade\" (altar establecido na \u00e9poca bizantina, nun nicho) por unha estrela de prata\u00a0con catorce puntas (que representan as 14 estaci\u00f3ns de Cristo cami\u00f1o da cruz ou simbolizan as tres series de catorce xeraci\u00f3ns entre Abraham e Xes\u00fas). Presenta un burato que permite ao peregrino abraza-la rocha orixinal. A estrela foi motivo de varios conflitos internacionais: foi instalada polos cat\u00f3licos en 1717, secuestrada polos ortodoxos gregos e 1847 (hai autores que valoran o feito como unha das causas da guerra da Crimea), e finalmente substit\u00edda polo goberno turco en 1853, inser\u00edndoa no m\u00e1rmore como est\u00e1 actuialmente. A estrela est\u00e1 rodeada por quince l\u00e1mpadas de prata que representan as tres comunidades cristi\u00e1s: seis pertencen \u00e1 comunidade grega ortodoxa, catro aos cat\u00f3licos, e cinco \u00e1 apost\u00f3lica armenia) e cont\u00e9n unha inscrici\u00f3n en lat\u00edn: \"\u00a0\"Hic de Virgina Maria Iesus Christus natus est-1717\"\u00a0\" (en galego: aqu\u00ed naceu Xesucristo da Virxe Mar\u00eda-1717). O altar, co\u00f1ecido como o Altar da Natividade, est\u00e1 baixo o coidado das igrexas grega ortodoxa e apost\u00f3lica armenia. Os cat\u00f3licos romanos est\u00e1n ao cargo dunha parte da gruta co\u00f1ecida como a Gruta do Presebe, onde est\u00e1 o chamado Altar do Presebe, que marca o sitio onde tradicionalmente a Virce colocou ao Neno, que acabada de nacer, no presebe. Xusto enfronte do presebe at\u00f3pase o chamado Altar dos Magos. Estes dous altares son utilizados exclusivamente polos cat\u00f3licos que, en Noiteboa, van al\u00ed en procesi\u00f3n levar un berce de ouro a Xes\u00fas neno. segundo a tradici\u00f3n, os primeiros cristi\u00e1ns veneraron al\u00ed como reliquia un presebe de arxila que foi substitu\u00eddo, baixo o emperador Constantino, por outro de prata, agora desaparecido. Os franciscanos constru\u00edron un pasadizo subterr\u00e1neo para acceder directamente \u00e1 cova dende o seu claustro.\nOutras grutas.\nA cripta da Natividade est\u00e1 en comunicaci\u00f3n cunha rede m\u00e1is ou menos natural de covas que os cristi\u00e1ns escolleron no s\u00e9culo III como tumbas para seren enterrados preto do santuario (da gruta da Natividade). Algunhas desas covas transform\u00e1ronse en capelas:\nSegundo unha tradici\u00f3n non verificada historicamente, debaixo da igrexa tam\u00e9n se localizar\u00edan as tumbas de catro santos, nun subterr\u00e1neo acces\u00edbel desde a igrexa cat\u00f3lica de Santa Catarina:\nPraza do presebe.\n\u00c9 un gran patio pavimentado diante da igrexa, \u00e9 o sitio onde as multitudes x\u00fantanse en Noiteboa para cantar panxoli\u00f1as antes dos servizos de medianoite. De acordo co \"statu quo\", cada confesi\u00f3n celebra a misa do Nadal en momentos diferentes: a igrexa grega ortodoxa e a apost\u00f3lica armentia empregan, liturxicamanete, o calendario xuliano e celebran o 25 de decembro e o 6 de xaneiro que se corresponden co 7 e o 19 de xaneiro respectivamente. O Patriacado latino de Xerusal\u00e9n segue o calendario gregoriano moderno e o Exarcado cat\u00f3lico romano celebra o nacemento o 25 de decembro.\nConservaci\u00f3n e problemas relacionados.\nA bas\u00edlica foi inclu\u00edda na Lista de vixilancia dos 100 lugares m\u00e1is ameazados en 2008 polo World Monuments Fund:O estado presente da igrexa es preocupante. Moitoas trabes do teito est\u00e1n a podrecer e non foron cambiadas dende o s\u00e9culo XIX. A auga de chuvia que se filtra no edificio non s\u00f3 acelera o apodrecemento da maderia e debilita a integridade estrutural da construci\u00f3n sen\u00f3n que afecta os mosaicos e pinturas do s\u00e9culo XII. A presenza da auga tam\u00e9n implica a presenza do risco de incendio el\u00e9ctrico. Se houber outro sismo da escala do de1834, o resultado ser\u00eda, probabelmente, catastr\u00f3fico... Espr\u00e9rase que a inclusi\u00f3n na listaxe animar\u00e1 a s\u00faa conservaci\u00f3n, e incluso se consiga que os custodios das tres confesi\u00f3ns relixiosas -a igrexa ortodoxa grega, a igrexa ortodoxa armenia e a orde franciscana- traballan unidos, o que non sucedeu en centos de anos antes. o goberno israel\u00ed e a autoridade palestina tam\u00e9n ter\u00edan que traballar xuntos na s\u00faa protecci\u00f3n.En 2010, a Autoridade palestina anunciou que era inminente a consecuci\u00f3n dun programa multimillonario de restauraci\u00f3n no que o propio presidente Mahmoud Abbas se implicou. A fase inicial do traballo de restauraci\u00f3n completouse a principios de 2016. O proxecto foi parcialmente financiado polos palestinos e levado a cabo por un equipo de expertos palestinos e internacionais baixo a direcci\u00f3n de Ziad al-Bandak. Os traballos consistiron na instalaci\u00f3n de novas fiestras, completar reparaci\u00f3ns estruturais na teitume e a limpeza e restauraci\u00f3n dos mosaicos.\nA\u00ednda que maioritariamente son musulm\u00e1ns, os palestinos consideran a igrexa coma un tesouro nacional e, tradicionalmente, \u00e9 un dos lugares da zona m\u00e1is visitados polos turistas e recibiu en 2010 m\u00e1is de 2 mill\u00f3ns de turistas.\nPatrimonio mundial.\nEn 2012, todo o complexo eclesi\u00e1stico converteuse no primeiro sitio palestino que entrou na Lista de Patrimonio da Humanidade polo Comit\u00e9 de Patrimonio Mundial na s\u00faa 36.\u00aa sesi\u00f3n do 29 xu\u00f1o. Foi aprobado por un voto secreto de 13\u20136 no comit\u00e9 de 21 membros, segundo a voceira da UNESCO Sue Williams, seguindo unha procedemento de candidatura de emerxencia que eludiu o proceso de 18 meses para a maior\u00eda de sitios, a pesar da oposici\u00f3n dos Estados Unidos e Israel. O sitio foi aprobado baixo os criterios catro e seis. A decisi\u00f3n foi pol\u00e9mica tanto en termos t\u00e9cnicos coma pol\u00edticos. Tam\u00e9n foi inclu\u00edda na Lista de Patrimonio Mundial en Perigo por mor das fitraci\u00f3ns de auga que padece."}
{"id": "398174", "revid": "23204", "url": "https://gl.wikipedia.org/wiki?curid=398174", "title": "Meng\u00edbar", "text": "Meng\u00edbar \u00e9 un concello espa\u00f1ol situado na provincia de Xa\u00e9n, en Andaluc\u00eda. Est\u00e1 situado a 21\u00a0km da capital provincial, Xa\u00e9n, e a 323\u00a0km de Madrid. Pertence \u00e1 Comarca Metropolitana de Xa\u00e9n.\nSituado xeograficamente entre Xa\u00e9n, Linares e Bail\u00e9n, a cidade experimentou un crecemento importante a finais do s\u00e9culo XX e principios do XXI, tanto demogr\u00e1fica como economicamente. Pequenas empresas e comercios est\u00e1n afincados no seu termo, como xa fixeron civilizaci\u00f3ns anteriores, como os iberos e romanos, ocupando tam\u00e9n estas terras."}
{"id": "398175", "revid": "89787", "url": "https://gl.wikipedia.org/wiki?curid=398175", "title": "Resposta policlonal das c\u00e9lulas B", "text": "A resposta policlonal das c\u00e9lulas B \u00e9 un tipo natural de resposta inmune que presenta o sistema inmunitario adaptativo dos mam\u00edferos. Posibilita que un determinado ant\u00edxeno sexa reco\u00f1ecido e atacado polas s\u00faas partes solapantes, chamadas ep\u00edtopos, por m\u00faltiples clons de c\u00e9lulas B.\nNo decurso dunha resposta inmunitaria normal, algunhas partes do pat\u00f3xeno (por exemplo, unha bacteria) son reco\u00f1ecidos polo sistema inmunitario como algo alleo (non propio), e eliminadas ou neutralizadas para reducir os posibles danos que poder\u00edan causar. A substancia reco\u00f1ecible ch\u00e1mase ant\u00edxeno. O sistema inmunitario pode responder de moitas maneiras ao ant\u00edxeno; unha caracter\u00edstica fundamental desta resposta \u00e9 a produci\u00f3n de anticorpos polas c\u00e9lulas B (ou linfocitos B) que interve\u00f1en nun conxunto de acci\u00f3ns do sistema inmunitario chamado inmunidade humoral. Os anticorpos son solubles e non requiren para o seu funcionamento un contacto directo c\u00e9lula a c\u00e9lula entre o pat\u00f3xeno e a c\u00e9lula B.\nOs ant\u00edxenos poden ser substancias grandes e complexas, e calquera anticorpo pode s\u00f3 unirse a unha \u00e1rea pequena e espec\u00edfica do ant\u00edxeno. En consecuencia, unha resposta inmune efectiva implica a mi\u00fado a produci\u00f3n de moitos anticorpos distintos por c\u00e9lulas B moi diferentes contra o mesmo ant\u00edxeno. De a\u00ed o termo \"policlonal\", que deriva das palabras gregas \"poly\", que significa 'moitos', e \"klon\", 'gromo', 'rami\u00f1a'. Un clon \u00e9 un grupo de c\u00e9lulas que se orixinan a partir da divisi\u00f3n dunha c\u00e9lula \"parental\" com\u00fan. Os anticorpos as\u00ed producidos nunha resposta policlonal denom\u00ednanse anticorpos policlonais. Os anticorpos policlonais son heterox\u00e9neos e distintos das mol\u00e9culas de anticorpos monoclonais, as cales son id\u00e9nticas e reaccionan contra un s\u00f3 ep\u00edtopo, \u00e9 dicir, son m\u00e1is espec\u00edficas.\nA\u00ednda que a resposta policlonal lle d\u00e1 certas vantaxes ao sistema inmunitario, como ter unha maior probabilidade de reaccionar contra os pat\u00f3xenos, tam\u00e9n incrementa as posibilidades de desenvolver certas doenzas autoinmunes que resultan da reacci\u00f3n do sistema inmunitario contra mol\u00e9culas nativas producidas polo propio h\u00f3spede.\nResposta humoral a unha infecci\u00f3n.\nAs doenzas que poden transmitirse dun organismo a outro denom\u00ednanse enfermidades infecciosas, e o axente biol\u00f3xico que as causa denom\u00ednase pat\u00f3xeno. O proceso polo cal o pat\u00f3xeno se introduce no corpo denom\u00ednase inoculaci\u00f3n, e o organismo ao que afecta denom\u00ednase h\u00f3spede. Cando o pat\u00f3xeno se establece nunha etapa chamada colonizaci\u00f3n, pode ter como resultado unha infecci\u00f3n, na que causa danos ao h\u00f3spede directamente ou por medio da produci\u00f3n de substancia dani\u00f1as chamadas toxinas. Isto orixina os diversos s\u00edntomas e signos caracter\u00edsticos dunha doenza infecciosa como a pneumon\u00eda ou a difteria.\nContrarrestar as doenzas infecciosas \u00e9 moi importante para a supervivencia do organismo e da especie. Isto cons\u00e9gueo o h\u00f3spede eliminando o pat\u00f3xeno e as s\u00faas toxinas ou fac\u00e9ndoos non funcionais. O conxunto de c\u00e9lulas, tecidos e \u00f3rganos que se especializan na protecci\u00f3n do corpo contra as infecci\u00f3ns constit\u00faen o sistema inmunitario. O sistema inmunitario realiza este labor por medio do contacto directo que establecen certos leucocitos co pat\u00f3xeno invasor, que forman unha rama do sistema inmunitario chamada inmunidade mediada por c\u00e9lulas, ou producindo substancias que se moven polo corpo ata chegar a sitios afastados de onde se segregaron, \"buscan\" as c\u00e9lulas causantes da doenza e as toxinas un\u00edndose especificamente a elas, e neutraliz\u00e1ndoas no proceso chamado inmunidade humoral. Ditas substancias defensivas son os anticorpos solubles, que realizan as seguintes acci\u00f3ns:\nResposta das c\u00e9lulas B.\nOs anticorpos realizan varias funci\u00f3ns na protecci\u00f3n do h\u00f3spede contra o pat\u00f3xeno. As s\u00faas formas solubles (anticorpos) que levan a cabo estas funci\u00f3ns son producidas polas c\u00e9lulas B plasm\u00e1ticas, un tipo de linfocito B. Esta produci\u00f3n est\u00e1 estreitamente regulada e require a activaci\u00f3n de c\u00e9lulas B polas c\u00e9lulas T activadas (outro tipo de leucocito), o cal \u00e9 un procedemento secuencial. Os principais pasos implicados son:\nReco\u00f1ecemento de pat\u00f3xenos.\nOs pat\u00f3xenos sintetizan prote\u00ednas que poden servir como ant\u00edxenos reco\u00f1ecibles; poden expresar esas mol\u00e9culas na s\u00faa superficie ou liberalas nos seus arredores (flu\u00eddos corporais). O que fai que estas substancias sexan reco\u00f1ecibles \u00e9 que se unen moi especificamente e con certa forza a certas prote\u00ednas do h\u00f3spede chamadas anticorpos. Os anticorpos poden estar ancorados \u00e1 superficie das c\u00e9lulas do sistema inmunitario, e nese caso serven como receptores inmunitarios, ou poden ser segregados ao sangue (anticorpos solubles). A escala molecular, as prote\u00ednas son relativamente grandes, polo que non poden ser reco\u00f1ecidas no seu conxunto total; ao contrario, te\u00f1en segmentos m\u00e1is pequenos chamados ep\u00edtopos, que son os que ser\u00e1n reco\u00f1ecidos. Un ep\u00edtopo ponse en contacto cunha pequena rexi\u00f3n (de 15 a 22 amino\u00e1cidos) da mol\u00e9cula de anticorpo; esta rexi\u00f3n co\u00f1\u00e9cese como par\u00e1topo. No sistema inmunitario, os anticorpos unidos a membrana son o receptor de c\u00e9lulas B (BCR). Ademais, a\u00ednda que o receptor de c\u00e9lulas T (TCR) non se clasifica bioquimicamente como anticorpo, realiza unha funci\u00f3n similar na que se une especificamente a ep\u00edtopos acomplexados con mol\u00e9culas do complexo maior de histocompatibilidade (MHC). A uni\u00f3n entre un par\u00e1topo e o seu ant\u00edxeno correspondente \u00e9 moi espec\u00edfica, debido \u00e1 s\u00faa estrutura, e \u00e9 establecida por medio de varios enlaces non covalentes, de xeito non moi diferente ao apareamento doutros tipos de ligandos (calquera \u00e1tomo, i\u00f3n ou mol\u00e9cula que se une a un receptor con polo menos alg\u00fan grao de especificidade e forza). A especificidade da uni\u00f3n non se orixina por un tipo de interacci\u00f3n r\u00edxido de chave e pechadura, sen\u00f3n que necesita que tanto o par\u00e1topo coma o ep\u00edtopo experimenten lixeiros cambios conformacionais cando est\u00e1n un en presenza do outro.\nReco\u00f1ecemento espec\u00edfico do ep\u00edtopo polas c\u00e9lulas B.\nNa figura da esquerda, os diversos segmentos que forman o ep\u00edtopo son colineares de forma continua, \u00e9 dicir, son secuenciais; por\u00e9n, para o que interesa no reco\u00f1ecemento de ant\u00edxenos polas c\u00e9lulas B, esta explicaci\u00f3n \u00e9 moi simplista. Tales ep\u00edtopos co\u00f1\u00e9cense como secuenciais ou lineares, xa que todos os amino\u00e1cidos que os forman est\u00e1n na mesma secuencia (li\u00f1a). Este modo de reco\u00f1ecemento \u00e9 posible s\u00f3 cando o p\u00e9ptido \u00e9 pequeno (duns seis a oito amino\u00e1cidos de longo), e \u00e9 empregado polas c\u00e9lulas T.\nPor\u00e9n, as c\u00e9lulas B de memoria/virxes reco\u00f1ecen as prote\u00ednas intactas presentes na superficie dco pat\u00f3xeno. Nesta situaci\u00f3n, a prote\u00edna na s\u00faa estrutura terciaria est\u00e1 tan pregada que alg\u00fans bucles da secuencia de amino\u00e1cidos quedan situados no interior da prote\u00edna, e os segmentos que os flanquean poden quedar na superficie. O par\u00e1topo no receptor de c\u00e9lulas B ponse en contacto s\u00f3 con aqueles amino\u00e1cidos que est\u00e1n situados na superficie da prote\u00edna. Os amino\u00e1cidos da superficie poden en realidade non estar en secuencia continua na estrutura primaria da prote\u00edna, pero quedan xuntos despois do pregamento da prote\u00edna (como se ve na figura adxunta). Tales ep\u00edtopos co\u00f1\u00e9cense como ep\u00edtopos \"conformacionais\" e tenden a ser m\u00e1is longos (de 15 a 22 residos de amino\u00e1cidos) que os ep\u00edtopos lineares. Igualmente, os anticorpos producidos polas c\u00e9lulas plasm\u00e1ticas que pertencen ao mesmo clon uniranse aos mesmos ep\u00edtopos conformacionais das prote\u00ednas do pat\u00f3xeno.\nA uni\u00f3n dun ant\u00edxeno espec\u00edfico coas correspondentes mol\u00e9culas BCR ten como resultado o incremento da produci\u00f3n de mol\u00e9culas MHC-II. Isto ten importancia, xa que non ocorre igual cando o mesmo ant\u00edxeno \u00e9 internalizado por un proceso relativamente non espec\u00edfico chamado pinocitose, no cal o ant\u00edxeno xunto co flu\u00eddo que o rodea \u00e9 absorbido formando unha pequena ves\u00edcula pola c\u00e9lula B. Por tanto, ese ant\u00edxeno denom\u00ednase \"ant\u00edxeno non espec\u00edfico\" e non conduce \u00e1 activaci\u00f3n da c\u00e9lula B, nin \u00e1 produci\u00f3n de anticorpos contra el.\nReco\u00f1ecemento non espec\u00edfico polos macr\u00f3fagos.\nOs macr\u00f3fagos e as c\u00e9lulas dendr\u00edticas empregan un mecanismo diferente para reco\u00f1ecer o pat\u00f3xeno. Os seus receptores reco\u00f1ecen certos motivos presentes nos pat\u00f3xenos invasores que \u00e9 moi improbable que estean presentes nunha c\u00e9lula h\u00f3spede. Eses motivos repetidos son reco\u00f1ecidos polos receptores de reco\u00f1ecemento de padr\u00f3n (PRRs) como os receptores de tipo Toll (TLRs) expresados polos macr\u00f3fagos. Como o mesmo receptor poder\u00eda unirse a un motivo dado presente nas superficies de microorganismos moi diferentes, este modo de reco\u00f1ecemento \u00e9 relativaemnte non espec\u00edfico e constit\u00fae unha resposta inmunitaria innata.\nProcesamento do ant\u00edxeno.\nDespois de reco\u00f1ecer un ant\u00edxeno, unha c\u00e9lula presentadora do ant\u00edxeno como o macr\u00f3fago ou o linfocito B fagoc\u00edtao completamente por un proceso chamado fagocitose. A part\u00edcula fagocitada, xunto con parte do material que o rodea, pasa a formar parte dunha ves\u00edcula endoc\u00edtica (o fagosoma), qe se fusiona despois con lisosomas. Dentro do lisosoma en dixesti\u00f3n, o ant\u00edxeno \u00e9 roto en pequenos fragmentos chamados p\u00e9ptidos pola acci\u00f3n de proteases (encimas que degradan as grandes prote\u00ednas). Cada p\u00e9ptido \u00e9 despois acomplexado con mol\u00e9culas do complexo maior de histocompatibilidade de clase II (MHC-II) localizadas no lisosoma (este m\u00e9todo de \"manexar\" o ant\u00edxeno denom\u00ednase procesamento pola v\u00eda endoc\u00edtica ou ex\u00f3xena que \u00e9 distinta da v\u00eda citos\u00f3lica ou end\u00f3xena, a cal acomplexa as prote\u00ednas anormais producidas dentro da c\u00e9lula (por exemplo, baixo a influencia dunha infecci\u00f3n viral ou nunha c\u00e9lula tumoral) con mol\u00e9culas de MHC-I.\nUnha v\u00eda alternativa de procesamento endoc\u00edtico demostrouse tam\u00e9n cando certas prote\u00ednas como o fibrin\u00f3xeno e a mioglobina poden unirse como un conxunto a mol\u00e9culas de MHC-II despois de que son desnaturalizadas e red\u00facense os seus enlaces disulfuro (o que rompe o enlace ao engadirlle \u00e1tomos de hidr\u00f3xeno). As proteases degradan despois as rexi\u00f3ns expostas do complexo prote\u00edna-MHC II.\nPresentaci\u00f3n do ant\u00edxeno.\nUnha vez que o ant\u00edxeno (p\u00e9ptido) procesado forma o complexo coa mol\u00e9cula do MHC, ambos migran xuntos \u00e1 membrana plasm\u00e1tica, onde son exhibidos (elaborados) como un complexo que pode ser reco\u00f1ecido pola c\u00e9lula CD 4+ (o linfocito T colaborador) (un tipo de linfocito). Isto denom\u00ednase presentaci\u00f3n de ant\u00edxenos. Por\u00e9n, os ep\u00edtopos (conformacionais) que son reco\u00f1ecidos pola c\u00e9lula B antes da s\u00faa dixesti\u00f3n non poden ser os mesmos que os presentados \u00e1 c\u00e9lula T colaboradora. Adicionalmente, unha c\u00e9lula B pode presentar diferentes p\u00e9ptidos acomplexados a diferentes \nmol\u00e9culas MHC-II.\nEstimulaci\u00f3n das c\u00e9lulas T colaboradoras.\nAs c\u00e9lulas CD4+ a trav\u00e9s do seu complexo receptor de c\u00e9lulas T-CD3 reco\u00f1ece as mol\u00e9culas MHC II unidas a ep\u00edtopo na superficie de c\u00e9lulas presentadoras do ant\u00edxeno, e son as\u00ed activadas. Con esta activaci\u00f3n, estas c\u00e9lulas T proliferan e difer\u00e9ncianse en c\u00e9lulas Th2. Isto fai que empecen a producir sinais qu\u00edmicos solubles que promoven a s\u00faa propia supervivencia. Por\u00e9n, outra importante funci\u00f3n que levan a cabo \u00e9 a estimulaci\u00f3n das c\u00e9lulas B ao estableceren un contacto f\u00edsico directo con elas.\nCoestimulaci\u00f3n de c\u00e9lulas B por c\u00e9lulas T colaboradoras activadas.\nA estimulaci\u00f3n completa das c\u00e9lulas T colaboradoras necesita a prote\u00edna B7 presente na c\u00e9lula presentadora do ant\u00edxeno para unirse coa mol\u00e9cula CD28 presente na superficie da c\u00e9lula T (en estreita proximidade co receptor da c\u00e9lula T). Igualmente, unha segunda interacci\u00f3n entre o ligando CD40 ou CD154 (CD40L) presente na superficie da c\u00e9lula T e o CD40 presente na superfice da c\u00e9lula B, \u00e9 tam\u00e9n necesaria. As mesmas interacci\u00f3ns que estimulan a c\u00e9lula T colaboradora tam\u00e9n estimulan a c\u00e9lula B, de a\u00ed que se use o termo coestimulaci\u00f3n. O mecanismo enteiro asegura que unha c\u00e9lula T activada s\u00f3 estimula a c\u00e9lula B que reco\u00f1ece o ant\u00edxeno que cont\u00e9n o mesmo ep\u00edtopo que reco\u00f1ece o receptor TCR da c\u00e9lula T colaboradora coestimulante. A c\u00e9lula B queda estimulada, ademais de pola coestimulaci\u00f3n directa, por certos factores de crecemento, como as interleucinas IL-2, IL-4, IL-5 e IL-6 de maneira par\u00e1crina. Estes factores son xeralmente producidos polas c\u00e9lulas T colaboradoras acabadas de activar. Con todo, esta activaci\u00f3n ocorre s\u00f3 despois de que o receptor da c\u00e9lula B presente nunha c\u00e9lula B de memoria ou na propia c\u00e9lula B virxe se una ao correspondente ep\u00edtopo, sen o cal os pasos que inician a fagocitose e o procesamento do ant\u00edxeno non ter\u00edan ocorrido.\nProliferaci\u00f3n e diferenciaci\u00f3n das c\u00e9lulas B.\nUnha c\u00e9lula B virxe ou \"inexperimentada\" \u00e9 a que pertence a un clon que nunca se atopou co ep\u00edtopo para o cal \u00e9 espec\u00edfico. En contraste, unha c\u00e9lula B de memoria \u00e9 a que deriva da activaci\u00f3n dunha c\u00e9lula B virxe ou de memoria. A activaci\u00f3n dunha c\u00e9lula B virxe ou de memoria vai segida dunha gran proliferaci\u00f3n desa determinada c\u00e9lula B, a maior\u00eda de cuxa proxenie se diferencia finalmente en c\u00e9lulas B plasm\u00e1ticas; o resto sobrevive como c\u00e9lula B de memoria. As\u00ed, cando as c\u00e9lulas virxes pertencentes a un clon particular se encontran co seu ant\u00edxeno espec\u00edfico para dar lugar \u00e1s c\u00e9lulas plasm\u00e1ticas, deixan tam\u00e9n unhas poucas c\u00e9lulas diferenciadas como c\u00e9lulas B de memoria, isto co\u00f1\u00e9cese como \"resposta inmunitaria primaria\". No curso da proliferaci\u00f3n deste clon, os xenes do receptor da c\u00e9lula B poden sufrir frecuentes mutaci\u00f3ns (unha en cada d\u00faas divisi\u00f3ns celulares) nos xenes que codifican os par\u00e1topos dos anticorpos. Estas mutaci\u00f3ns frecuentes denom\u00ednanse hipermutaci\u00f3ns som\u00e1ticas. Cada unha destas mutaci\u00f3ns altera lixeiramente a capacidade de uni\u00f3n ao ep\u00edtopo do par\u00e1topo, creando novos clons de c\u00e9lulas B no proceso. Alg\u00fans dos par\u00e1topos de nova creaci\u00f3n \u00fanense m\u00e1is fortemente ao mesmo ep\u00edtopo (o que conduce \u00e1 selecci\u00f3n dos clons que os pos\u00faan), o que se co\u00f1ece como maduraci\u00f3n da afinidade. Outros par\u00e1topos \u00fanense mellor a ep\u00edtopos que son lixeiramenre diferentes dos ep\u00edtopos orixinais que estimularan a proliferaci\u00f3n. As variaci\u00f3ns na estrutura do ep\u00edtopo prod\u00facense tam\u00e9n xeralmente por mutaci\u00f3ns nos xenes do pat\u00f3xeno que codifica o seu ant\u00edxeno. As\u00ed, a hipermutaci\u00f3n som\u00e1tica, fai que os receptores da c\u00e9lula B e os anticorpos solubles en posteriores encontros cos ant\u00edxenos, sexan m\u00e1is inclusivos no seu potencial de reco\u00f1ecemento de ant\u00edxenos con ep\u00edtopos alterados, ademais de ofreceren unha maior especificidade para o ant\u00edxeno que induciu a proliferaci\u00f3n no primeiro lugar. Cando as c\u00e9lulas de memoria son estimuladas polo ant\u00edxeno para que orixinen c\u00e9lulas plasm\u00e1ticas (igual que na resposta primaria aos clons), deixan incluso m\u00e1is c\u00e9lulas de memoria no proceso, isto denom\u00ednase resposta inmunitaria secundaria, o que se traduce en maiores cantidades de c\u00e9lulas plasm\u00e1ticas e unha velocidade maior de produci\u00f3n de anticorpos que se mant\u00e9n durante grandes per\u00edodos de tempo. As c\u00e9lulas B con memoria producidas como parte dunha resposta secundaria reco\u00f1ecen o ant\u00edxeno correspondente m\u00e1is r\u00e1pido e \u00fanense m\u00e1is fortemente a el (\u00e9 dicir, con maior afinidade de uni\u00f3n) debido \u00e1 maduraci\u00f3n de afinidade. Os anticorpos solubles producidos polo clon mostran unha potenciaci\u00f3n similar na uni\u00f3n ao ant\u00edxeno.\nBases da policlonalidade.\nAs respostas son de natureza policlonal, xa que cada clon est\u00e1 en maior ou menor medida especializado na produci\u00f3n de anticorpos contra un determinado ep\u00edtopo e porque cada ant\u00edxeno cont\u00e9n m\u00faltiples ep\u00edtopos, cada un dos cales \u00e1 s\u00faa vez pode ser reco\u00f1ecido por m\u00e1is dun clon de c\u00e9lulas B. Para poder reaccionar a innumerables ant\u00edxenos, e cos m\u00faltiples ep\u00edtopos que os constit\u00faen, o sistema inmunitario debe ter a capacidade de reco\u00f1ecer unha gran cantidade de ep\u00edtopos, \u00e9 dicir, deber\u00eda haber unha gran diversidade de clons de c\u00e9lulas B.\nClonalidade das c\u00e9lulas B.\nNo corpo hai cantidades relativamente pequenas de c\u00e9lulas B de memoria e virxes. Como o corpo necesita poder responder a unha gran cantidde de pat\u00f3xenos potenciais, ment\u00e9n un conxunto de c\u00e9lulas B cun amplo rango de especificidades. En consecuencia, a\u00ednda que hai case sempre polo menos unha c\u00e9lula B (virxe ou de memoria) que pode responder a calquera ep\u00edtopo determinado (de entre todos contra os que o sistema inmunitario pode reaccionar), hai moi poucos que sexan duplicados exactos. Por\u00e9n, cando unha c\u00e9lula B encontra un ant\u00edxeno ao cal pode unirse, pode proliferar moi rapidamente. Ese grupo de c\u00e9lulas con id\u00e9ntica especificidade para o ep\u00edtopo \u00e9 un clon, e deriva dunha c\u00e9lula \"parental\" com\u00fan. Todas as c\u00e9lulas B \"fillas\" te\u00f1en a mesma especificidade para o ep\u00edtopo que a c\u00e9lula \"parental\" orixinal e segregan anticorpos con par\u00e1topos id\u00e9nticos. Estes anticorpos son anticorpos monoclonais, xa que derivan de clons da mesma c\u00e9lula parental. Unha resposta policlonal \u00e9 aquela na cal clons de m\u00faltiples c\u00e9lulas B reaccionan co mesmo ant\u00edxeno.\nUn ant\u00edxeno cont\u00e9n m\u00faltiples ep\u00edtopos solapantes.\nUn s\u00f3 ant\u00edxeno pode ser considerado como unha secuencia de m\u00faltiples ep\u00edtopos que se solapan. Aos diversos ep\u00edtopos poden unirse moitos clons de c\u00e9lulas B \u00fanicos. Isto orixina unha multiplicidade a\u00ednda maior na resposta global. Todas estas c\u00e9lulas B poden ser activadas e producir grandes colonias de clons de c\u00e9lulas plasm\u00e1ticas, cada unha das cales pode segregar ata mil mol\u00e9culas de anticorpos iguais contra cada ep\u00edtopo por segundo.\nM\u00faltiples clons reco\u00f1ecen un s\u00f3 ep\u00edtopo.\nAdemais de que diferentes c\u00e9lulas B reaccionen con diferentes ep\u00edtopos do mesmo ant\u00edxeno, as c\u00e9lulas B que pertencen a diferentes clons poden tam\u00e9n reaccionar co mesmo ep\u00edtopo. Un ep\u00edtopo que pode ser atacado por moitas c\u00e9lulas B distintas dise que \u00e9 moi \"inmunox\u00e9nico\". Neses casos, as afinidades de uni\u00f3n para os respectivos pares ep\u00edtopo-par\u00e1topo var\u00edan, e alg\u00fans clons de c\u00e9lulas B producen anticorpos que se unen fortemente ao ep\u00edtopo, e outros producen anticorpos que se unen debilmente.\nSelecci\u00f3n clonal.\nOs clons que se unen a un determinado ep\u00edtopo con maior forza \u00e9 m\u00e1is probable que sexan seleccionados para experimentar unha maior proliferaci\u00f3n nos centros xerminais dos fol\u00edculos en varios tecidos linfoides como os ganglios linf\u00e1ticos. Isto non \u00e9 moi diferente da selecci\u00f3n natural: os clons son seleccionados pola s\u00faa fitness para atacar os ep\u00edtopos (forza de uni\u00f3n) do pat\u00f3xeno que encontran.\nO que fai a analox\u00eda a\u00ednda m\u00e1is evidente \u00e9 que os linfocitos B te\u00f1en que competir entre eles polos sinais que promoven a s\u00faa supervivencia nos centros xerminais.\nDiversidade dos clons de c\u00e9lulas B.\nComo hai moitos e moi diversos pat\u00f3xenos, moitos dos cales est\u00e1n mutando constantemente, \u00e9 sorprendente que a maior\u00eda dos individuos permanezan libres de infecci\u00f3ns a maior\u00eda do tempo. As\u00ed, para o mantemento da sa\u00fade c\u00f3mpre que o corpo reco\u00f1eza todos os pat\u00f3xenos (os ant\u00edxenos que estes presentan ou producen) que poidan existir. Isto cons\u00e9guese mantendo un conxunto enormemente grande (uns 109) de clons de c\u00e9lulas B, cada un dos cales reacciona contra un ep\u00edtopo espec\u00edfico reco\u00f1ec\u00e9ndoo e producindo anticorpos contra el. Por\u00e9n, en calquera momento moi poucos clons permanecen realmente receptivos ao seu ep\u00edtopo espec\u00edfico. As\u00ed, todos os clons de c\u00e9lulas B combinados poden reco\u00f1ecer aproximadamente 107 ep\u00edtopos diferentes. Ademais, durante toda a vida dun individuo, este require xeralmente a xeraci\u00f3n de anticorpos contra moi poucos ant\u00edxenos en comparaci\u00f3n co n\u00famero que o corpo poder\u00eda reco\u00f1ecer e contra os que poder\u00eda responder.\nImportancia do fen\u00f3meno.\nAumento da posibilidade de reco\u00f1ecemento de ant\u00edxenos.\nSe un ant\u00edxeno pode ser reco\u00f1ecido por m\u00e1is dun compo\u00f1ente da s\u00faa estrutura, \u00e9 menos probable que pase desapercibido ao sistema inmunitario. A mutaci\u00f3n dos organismos pat\u00f3xenos pode ter como resultado a modificaci\u00f3n do an\u00edxeno, e, por tanto, da estrutura do ep\u00edtopo. Se o sistema inmunitario \"lembra\" como son os outros ep\u00edtopos, o ant\u00edxeno e o organismo invasor, a\u00ednda ser\u00e1n reco\u00f1ecidos e sometidos \u00e1 resposta inmunitaria do corpo. Deste xeito, a resposta policlonal ampl\u00eda o rango de pat\u00f3xenos que se poden reco\u00f1ecer.\nLimitaci\u00f3n do sistema inmunitario ante virus que mutan rapidamente.\nMoitos virus sofren fecuentes mutaci\u00f3ns que orixinan cambios na composici\u00f3n de amino\u00e1cidos de importantes prote\u00ednas virais. Os ep\u00edtopos localizados na prote\u00edna poden tam\u00e9n sufrir alteraci\u00f3ns nese proceso. Un ep\u00edtopo as\u00ed alterado \u00fanese con menos forza cos seus anticorpos espec\u00edficos que o ep\u00edtopo orixinal que estimulaba o sistema inmunitario. Isto \u00e9 algo desafortunado porque as hipermutaci\u00f3ns som\u00e1ticas dar\u00edan lugar a clons con capacidade de producir anticorpos solubles que se unir\u00edan ao ep\u00edtopo alterado con suficiente avidez como para neutralizalo. Pero estes clons consistir\u00edan en c\u00e9lulas virxes \u00e1s que os anticorpos debilmente unidos producidos polo clon estimulado anteriormente non lles permiten proliferar. Esta teor\u00eda co\u00f1\u00e9cese como o \"pecado orixinal antix\u00e9nico\". Este fen\u00f3meno entra en funcionamento especialmente nas respostas inmunes contra virus como os da gripe, dengue e VIH. Por\u00e9n, esta limitaci\u00f3n non est\u00e1 imposta polo fen\u00f3meno da resposta policlonal, sen\u00f3n contra ela por unha resposta inmune que est\u00e1 nesgada en favor de c\u00e9lulas de memoria experimentadas e en contra das c\u00e9lulas virxes novatas.\nAumento da posibilidade de reacci\u00f3ns autoinmunes.\nNa autoinmunidade o sistema inmunitario reco\u00f1ece por erro certas mol\u00e9culas nativas do propio corpo como se fosen alleas, e desencadea unha resposta inmune contra elas. Como estas mol\u00e9culas, que son compo\u00f1entes normais do corpo, sempre existen de forma natural no corpo, o ataque contra elas pode ser cada vez m\u00e1is forte conforme pasa o tempo (similar ao que ocorre nas respostas inmunitarias secundarias). Ademais, moitos organismos presentan mimetismo molecular, o que comporta que mostren ant\u00edxenos na superficie celular que son antixenicamente similares a prote\u00ednas do h\u00f3spede. Isto ten d\u00faas posibles consecuencias: primeiro, o organismo invasor pode ser considerado como un ant\u00edxeno propio e non ser atacado; ou en segundo lugar, os anticorpos producidos contra el uniranse tam\u00e9n \u00e1s prote\u00ednas nativas propias imitadas. Os anticorpos atacar\u00e1n os ant\u00edxenos propios e os tecidos que os albergan ao activ\u00e1rense varios mecanismos como o sistema do complemento e a citotoxicidade mediada por c\u00e9lulas dependente de anticorpos. Por tanto, canto m\u00e1is amplo \u00e9 o rango de especificidades dos anticorpos, maior \u00e9 a posibilidade de que alg\u00fan reaccione contra ant\u00edxenos propios (as mol\u00e9culas nativas do corpo).\nProduci\u00f3n de anticorpos monoclonais.\nOs anticorpos monoclonais son mol\u00e9culas de inmunoglobulinas estruturalmente id\u00e9nticas entre si con id\u00e9ntica especificidade de ep\u00edtopo (todas co mesmo ep\u00edtopo e coa mesma afinidade), a diferenza dos anticorpos policlonais, que mostran variadas afinidades para o mesmo ep\u00edtopo.\nNormalmente non se producen na resposta inmune natural, sen\u00f3n s\u00f3 en enfermidades como o mieloma m\u00faltiple, ou son producidos por t\u00e9cnicas especializadas de laboratorio. Debido \u00e1 s\u00faa especificidade, os anticorpos monoclonais util\u00edzanse en certas aplicaci\u00f3ns para cuantificar ou detectar a presenza de substancias (as cales act\u00faan como ant\u00edxenos dos anticorpos monoclonais), e para dirixilos contra determinadas c\u00e9lulas (por exemplo, c\u00e9lulas cancerosas). Os anticorpos monoclonais son \u00fatiles en varias modalidades de diagn\u00f3stico (como a western blot e a inmunofluorescencia) e en certas terapias, especialmente do cancro e de doenzas cun compo\u00f1ente autoinmune. Pero, como virtualmente todas as respostas na natureza son policlonais, isto fai que a produci\u00f3n dos enormemente \u00fatiles anticorpos monoclonais non sexa tan f\u00e1cil.\nHistoria.\nAs primeiras evidencias da presenza dunha substancia neutralizante no sangue que pod\u00eda contrarrestar as infecci\u00f3ns atopouse cando Emil von Behring xunto con Kitasato Shibasabur\u014d en 1890 desenvolveu un soro contra a difteria, enfermidade bacteriana na que as bacterias soltan unha toxina. Isto fix\u00e9rono transferindo soro producido por animais inmunizados contra a difteria a animais que a padec\u00edan. Ao transferiren o soro curaron os animais infectados. Behring recibiu o Premio Nobel por este traballo en 1901.\nNesa \u00e9poca non se co\u00f1ec\u00eda a natureza qu\u00edmica da substancia que estaba no sangue e proporcionaba esta protecci\u00f3n. Unhas poucas d\u00e9cadas despois demostrouse que ese soro protector pod\u00eda neutralizar e facer precipitar as toxinas, e aglutinar bacterias. Todas estas funci\u00f3ns foron atribu\u00eddas a diferentes substancias presentes no soro, e denominadas en consecuencia \"antitoxinas\", \"precipitinas\" e \"aglutininas\". As tres substancias eran en realidade unha soa (prote\u00ednas gammaglobulinas), como demostrou Elvin A. Kabat en 1939. O ano anterior Kabat demostrara a heteroxeneidade dos anticorpos por medio de estudos de ultracentrifugaci\u00f3n de soros de cabalos.\nAta ent\u00f3n, a inmunidade mediada por c\u00e9lulas e a humoral eran consideradas teor\u00edas rivais para explicar a resposta inmunitaria, pero a primeira quedou atr\u00e1s debido ao avance de certas t\u00e9cnicas. A inmunidade mediada por c\u00e9lulas adquiriu novo impulso cando en 1942, Merrill Chase transferiu con \u00e9xito a inmunidade contra a tuberculose entre porcos ao transferirlles leucocitos.\nPosteriormente, en 1948, Astrid Fagraeus demostrou na s\u00faa tese de doutoramento que as c\u00e9lulas B plasm\u00e1ticas eran as responsables da produci\u00f3n de anticorpos. O papel dos linfocitos nas respostas mediadas por c\u00e9lulas e humorais foi demostrado por James Gowans en 1959.\nPara explicar a ampla variedade de ant\u00edxenos que pode reco\u00f1ecer o sistema inmunitario, Paul Ehrlich en 1900 hipotetizara que uns \"receptores de cadea lateral\" preexistentes se un\u00edan a un determinado pat\u00f3xeno e que esta interacci\u00f3n \u00e9 a que induc\u00eda a c\u00e9lula que ti\u00f1a o receptor a multiplicarse e producir m\u00e1is copias do mesmo receptor. Esta teor\u00eda, chamada \"a teor\u00eda selectiva\" non se conseguiu probar durante as seguintes cinco d\u00e9cadas, e fora desafiada por varias \"teor\u00edas instrucionais\" alternativas, que estaban baseadas na noci\u00f3n de que un anticorpo adopta a s\u00faa estrutura efectiva ao pregarse arredor do ant\u00edxeno. Por\u00e9n, a finais da d\u00e9cada de 1950, os traballos de tres cient\u00edficos: Jerne, Talmage e Burnet (que modificaron amplamente a teor\u00eda inicial), deron lugar \u00e1 teor\u00eda da selecci\u00f3n clonal, que probou todos os elementos da hip\u00f3tese de Ehrlich excepto que os receptores espec\u00edficos que pod\u00edan neutralizar o axente eran solubles e non estaban unidos a membranas.\nA teor\u00eda da selecci\u00f3n clonal demostrouse que era correcta cando Gustav Nossal mostrou que unha c\u00e9lula B sempre produc\u00eda un \u00fanico anticorpo.\nEn 1974, Rolf Zinkernagel e Peter C. Doherty demostraron o papel do MHC na presentaci\u00f3n de ant\u00edxenos."}
{"id": "398176", "revid": "27155", "url": "https://gl.wikipedia.org/wiki?curid=398176", "title": "Resposta policlonal de c\u00e9lulas B", "text": ""}
{"id": "398177", "revid": "27155", "url": "https://gl.wikipedia.org/wiki?curid=398177", "title": "Resposta policlonal", "text": ""}
{"id": "398178", "revid": "1131", "url": "https://gl.wikipedia.org/wiki?curid=398178", "title": "Planta de reciclaxe de Servia", "text": "A planta de reciclaxe de Servia d\u00e1 servizo aos concellos da Mancomunidade de concellos da Serra do Barbanza: Carnota, Noia, Muros, Porto do Son, Lousame, Bri\u00f3n, Ames, Rois e Pontecesures. Est\u00e1 situada no lugar de Servia, no concello de Lousame.\nCaracter\u00edsticas.\nA planta comezou a funcionar en setembro de 2003. Inicialmente era usada por tres municipios: Lousame, Bri\u00f3n e Porto do Son. \u00c9 un dos tres sistemas de tratamento de residuos existente en Galiza xunto cos das Encrobas (xestionado por Sogama) e o de Nosti\u00e1n. D\u00e1 servizo a 86\u00a0500 habitantes e est\u00e1 xestionada pola empresa privada FCC. En 2016 xestionou 32\u00a0000 toneladas. Foron tratadas 7840 toneladas de residuos inorg\u00e1nicos e unhas 4000 de org\u00e1nicos.\nEst\u00e1 baseada na reciclaxe das envoltas e no tratamento da materia org\u00e1nica para a elaboraci\u00f3n de compost. A diferenza coa planta de Nosti\u00e1n, onde se realiza unha compostaxe anaerobio, nesta real\u00edzase unha compostaxe aerobio.\nEmpregan catro tipo de colectores de reciclaxe: colector azul para papel e cart\u00f3n, igl\u00fa verde para vidro, colector verde para materia org\u00e1nica e outros residuos, e colector amarelo para envases lixeiros."}
{"id": "398179", "revid": "5863", "url": "https://gl.wikipedia.org/wiki?curid=398179", "title": "Fred Vargas", "text": "Fred Vargas, pseud\u00f3nimo de Fr\u00e9d\u00e9rique Audoin-Rouzeau, nada en Par\u00eds o 7 de xu\u00f1o de 1957, \u00e9 unha escritora francesa, autora especialmente de novelas polic\u00edacas.\nTraxectoria.\nFr\u00e9d\u00e9rique Audoin-Rouzeau, adoito escrito erroneamente como Audouin-Rouzeau, \u00e9 filla de Philippe Audoin, escritor surrealista pr\u00f3ximo a Andr\u00e9 Breton.\nArqueozo\u00f3loga e historiadora de formaci\u00f3n, escribiu en 2003 unha obra cient\u00edfica sobre a peste negra, titulada \"Les Chemins de la peste, le rat, la puce et l'homme\".. Escolleu como pseud\u00f3nimo \"Vargas\" en referencia \u00e1 personaxe de \"Maria Vargas\", interpretado pola actriz Ava Gardner no filme \"A condesa descalza\". Tam\u00e9n a s\u00faa irm\u00e1 xemelga Jo\u00eblle, que \u00e9 pintora, usa o pseud\u00f3nimo de Jo Vargas. O seu irm\u00e1n \u00e9 o historiador St\u00e9phane Audoin-Rouzeau, especialista na primeira guerra mundial e codirector do centro de investigaci\u00f3n da \"Historia da Grande Guerra\", e de quen podemos ver trazas no personaxe de Lucien Devernois.\nA s\u00faa primeira novela recibiu o premio do Festival de Cognac en 1986 e desde ent\u00f3n converteuse nunha das escritoras francesas contempor\u00e1eas, cunha obra polic\u00edaca extensa e moi vendida.\nFred Vargas apoiou nas elecci\u00f3ns europeas do 7 de xu\u00f1o de 2009 a candidatura de Daniel Cohn-Bendit e as listas dos ecoloxistas do partido Europe \u00c9cologie. Tam\u00e9n asinou un manifesto durante a campa\u00f1a titulado \"Nous y sommes\" (\"Vela\u00ed estamos\").\nVida persoal.\n\u00c9 t\u00edmida e n\u00e9gase a asinar aut\u00f3grafos; ten afirmado que se botou a escribir por diversi\u00f3n e que \u00aba novela polic\u00edaca deriva da literatura \u00e9pica\u00bb.\nObra.\nObra cient\u00edfica.\nAsinada baixo o nome real de Fr\u00e9d\u00e9rique Audoin-Rouzeau."}
{"id": "398181", "revid": "89787", "url": "https://gl.wikipedia.org/wiki?curid=398181", "title": "Alba FSU", "text": "Alba FSU \u00e9 unha plataforma tipo FSU constru\u00edda por Astano para Chevron.\nEn 2016 Alba leva producida unha media diaria de 15.300 barr\u00eds de petr\u00f3leo. Dende o inicio da produci\u00f3n en 1994 leva extra\u00eddos 419 mill\u00f3ns de barr\u00eds de petr\u00f3leo."}
{"id": "398183", "revid": "865", "url": "https://gl.wikipedia.org/wiki?curid=398183", "title": "Teens of Style", "text": "Teens of Style \u00e9 o noveno \u00e1lbum da banda estadounidense de indie rock Car Seat Headrest, publicado o 30 de outubro de 2015. Foi o seu primeiro disco gravado para Matador Records. Creado como un recompilatorio introductorio para novos o\u00edntes, est\u00e1 formado por versi\u00f3ns reelaboradas de temas do grupo editados orixinalmente entre 2010 e 2012, coa adici\u00f3n dunha nova composici\u00f3n.\nAntecedentes e gravaci\u00f3n.\nNa descrici\u00f3n do video musical de \"No Passion\" def\u00ednese \"Teens of Style\" \u00e9 unha colecci\u00f3n de vellas canci\u00f3ns de Car Seat Headrest regravadas en 2015 para facer un novo lanzamento ampliado sonoramente.\nEn outubro de 2015 Will Toledo dixo nunha \u00e1 revista Interview, \"Cando gravei orixinalmente as canci\u00f3ns, non creo que as considerase as versi\u00f3ns finais, [...] S\u00f3 foron autogravadas e quer\u00eda facelas correctamente nalg\u00fan momento\".\nFalando con Stereogum, Toledo comentou: \"Tiven a idea durante un tempo, incluso cando as estaba gravando orixinalmente; parec\u00eda o mellor que pod\u00eda facer nese momento, en lugar de algo co que ser\u00eda feliz para sempre. Iso era parte do atractivo dos \u00e1lbums dixitais, que pod\u00edan sentirse menos \u2018oficiais\u2019, e eu poder\u00eda meterme con eles moito despois da s\u00faa data de lanzamento t\u00e9cnico\". \nEntre os interpretes da gravaci\u00f3n incl\u00faense a formaci\u00f3n da banda ao vivo na \u00e9poca na que Car Seat Headrest fichou por Matador; Andrew Katz na bater\u00eda e Jacob Bloom no baixo."}
{"id": "398185", "revid": "98629", "url": "https://gl.wikipedia.org/wiki?curid=398185", "title": "Dim Stars", "text": "Dim Stars foi un supergrupo de rock alternativo activo brevemente a principios dos anos 90. Estaba composto polo baixista Richard Hell de Richard Hell and the Voidoids, o guitarrista Thurston Moore e o bater\u00eda Steve Shelley de Sonic Youth e o guitarrista Don Fleming de Gumball; tam\u00e9n chegou a colaborar tocando a guitarra Robert Quine, tam\u00e9n de The Voidoids. O seu primeiro lanzamento foi un conxunto en edici\u00f3n limitada de tres EPs de 7\", que posteriormente editaron como un \u00fanico CD en 1992. A este seguiulle un \u00e1lbum, \"Dim Stars\", publicado o mesmo ano. O grupo nunca sa\u00edu de xira e separouse despois da publicaci\u00f3n do disco."}
{"id": "398187", "revid": "88215", "url": "https://gl.wikipedia.org/wiki?curid=398187", "title": "Farwah", "text": "Farwah \u00e9 unha plataforma offshore dese\u00f1ada por Exmar e Izar. Constr\u00eddo en Izar Fene (ex Astano). Foi constru\u00edda en 18 meses, 6 menos do contratado. Custou 114 mill\u00f3ns de euros.\nEn 2008 Exmar vendeu a plataforma a Mabruk Oil Operations."}
{"id": "398189", "revid": "15490", "url": "https://gl.wikipedia.org/wiki?curid=398189", "title": "Igrexa da Natividade", "text": ""}
{"id": "398192", "revid": "1093", "url": "https://gl.wikipedia.org/wiki?curid=398192", "title": "Jos\u00e9 Policarpo Sanz Souto", "text": ""}
{"id": "398193", "revid": "1093", "url": "https://gl.wikipedia.org/wiki?curid=398193", "title": "Enrique Blein Budi\u00f1o", "text": ""}
{"id": "398195", "revid": "22570", "url": "https://gl.wikipedia.org/wiki?curid=398195", "title": "Amande, Bascoi, Mes\u00eda", "text": "Amande \u00e9 un lugar da parroquia de Bascoi no concello coru\u00f1\u00e9s de Mes\u00eda na comarca de Ordes. Segundo datos do INE en 2016 non ti\u00f1a habitantes."}
{"id": "398196", "revid": "85894", "url": "https://gl.wikipedia.org/wiki?curid=398196", "title": "Augalada, Bascoi, Mes\u00eda", "text": "Augalada \u00e9 un lugar da parroquia de Bascoi no concello coru\u00f1\u00e9s de Mes\u00eda na comarca de Ordes. Ti\u00f1a 11 habitantes no ano 2016 segundo datos do INE dos cales 9 eran homes e 2 eran mulleres."}
{"id": "398197", "revid": "89787", "url": "https://gl.wikipedia.org/wiki?curid=398197", "title": "Discoverer Spirit", "text": "A Discoverer Spirit \u00e9 unha plataforma petrol\u00edfera m\u00f3bil, tipo FPSO (\"Floating Production Storage and Offloading vessel\"), con dobre casco e dinamicamente situada, constru\u00edda no estaleiro ASTANO, na r\u00eda de Ferrol.\nO Discoverer Spirit pertence a unha serie de tres constru\u00eddos en Astano:"}
{"id": "398199", "revid": "85894", "url": "https://gl.wikipedia.org/wiki?curid=398199", "title": "Os Blancos, Bascoi, Mes\u00eda", "text": "Os Blancos \u00e9 un lugar da parroquia de Bascoi no concello coru\u00f1\u00e9s de Mes\u00eda na comarca de Ordes. Ti\u00f1a 17 habitantes no ano 2016 segundo datos do INE dos cales 7 eran homes e 10 eran mulleres."}
{"id": "398200", "revid": "85894", "url": "https://gl.wikipedia.org/wiki?curid=398200", "title": "Bermui, Bascoi, Mes\u00eda", "text": "Bermui \u00e9 un lugar da parroquia de Bascoi no concello coru\u00f1\u00e9s de Mes\u00eda na comarca de Ordes. Ti\u00f1a 7 habitantes no ano 2016 segundo datos do INE dos cales 4 eran homes e 3 eran mulleres."}
{"id": "398201", "revid": "85894", "url": "https://gl.wikipedia.org/wiki?curid=398201", "title": "O Campo, Bascoi, Mes\u00eda", "text": "O Campo \u00e9 un lugar da parroquia de Bascoi no concello coru\u00f1\u00e9s de Mes\u00eda na comarca de Ordes. Ti\u00f1a 10 habitantes no ano 2016 segundo datos do INE dos cales 5 eran homes e 5 eran mulleres."}
{"id": "398202", "revid": "85894", "url": "https://gl.wikipedia.org/wiki?curid=398202", "title": "As Corredoiras, Bascoi, Mes\u00eda", "text": "As Corredoiras \u00e9 un lugar da parroquia de Bascoi no concello coru\u00f1\u00e9s de Mes\u00eda na comarca de Ordes. Ti\u00f1a 6 habitantes no ano 2016 segundo datos do INE dos cales 6 eran homes e 6 eran mulleres.\nTop\u00f3nimo.\nO top\u00f3nimo \"Corredoira\" fai referencia a un cami\u00f1o para carros."}
{"id": "398203", "revid": "85894", "url": "https://gl.wikipedia.org/wiki?curid=398203", "title": "O Fondo, Bascoi, Mes\u00eda", "text": "O Fondo \u00e9 un lugar da parroquia de Bascoi no concello coru\u00f1\u00e9s de Mes\u00eda na comarca de Ordes. Ti\u00f1a 2 habitantes no ano 2016 segundo datos do INE, que eran unha muller e un home."}
{"id": "398204", "revid": "54334", "url": "https://gl.wikipedia.org/wiki?curid=398204", "title": "A Fonte, Bascoi, Mes\u00eda", "text": "A Fonte \u00e9 un lugar da parroquia de Bascoi no concello coru\u00f1\u00e9s de Mes\u00eda na comarca de Ordes. Ti\u00f1a 4 habitantes no ano 2016 segundo datos do INE dos cales 3 eran homes e 1 era muller."}
{"id": "398205", "revid": "54334", "url": "https://gl.wikipedia.org/wiki?curid=398205", "title": "A Fraga, Bascoi, Mes\u00eda", "text": "A Fraga \u00e9 un lugar da parroquia de Bascoi no concello coru\u00f1\u00e9s de Mes\u00eda na comarca de Ordes. Ti\u00f1a 14 habitantes no ano 2016 segundo datos do INE dos cales 8 eran homes e 6 eran mulleres."}
{"id": "398206", "revid": "85894", "url": "https://gl.wikipedia.org/wiki?curid=398206", "title": "Gandarela, Bascoi, Mes\u00eda", "text": "Gandarela \u00e9 un lugar da parroquia de Bascoi no concello coru\u00f1\u00e9s de Mes\u00eda na comarca de Ordes. Ti\u00f1a 6 habitantes no ano 2016 segundo datos do INE dos cales 3 eran homes e 3 eran mulleres."}
{"id": "398207", "revid": "85894", "url": "https://gl.wikipedia.org/wiki?curid=398207", "title": "Li\u00f1arcovo, Bascoi, Mes\u00eda", "text": "Li\u00f1arcovo \u00e9 un lugar da parroquia de Bascoi no concello coru\u00f1\u00e9s de Mes\u00eda na comarca de Ordes. Ti\u00f1a 2 habitantes no ano 2016 segundo datos do INE, que eran unha muller e un home."}
{"id": "398208", "revid": "85894", "url": "https://gl.wikipedia.org/wiki?curid=398208", "title": "O Medio, Bascoi, Mes\u00eda", "text": "O Medio \u00e9 un lugar da parroquia de Bascoi no concello coru\u00f1\u00e9s de Mes\u00eda na comarca de Ordes. Ti\u00f1a 2 habitantes no ano 2016 segundo datos do INE, que eran unha muller e un home."}
{"id": "398209", "revid": "85894", "url": "https://gl.wikipedia.org/wiki?curid=398209", "title": "Paredes, Bascoi, Mes\u00eda", "text": "Paredes \u00e9 un lugar da parroquia de Bascoi no concello coru\u00f1\u00e9s de Mes\u00eda na comarca de Ordes. Ti\u00f1a 5 habitantes no ano 2016 segundo datos do INE dos cales 2 eran homes e 3 eran mulleres."}
{"id": "398210", "revid": "54334", "url": "https://gl.wikipedia.org/wiki?curid=398210", "title": "A Pedreira, Bascoi, Mes\u00eda", "text": "A Pedreira \u00e9 un lugar da parroquia de Bascoi no concello coru\u00f1\u00e9s de Mes\u00eda na comarca de Ordes. Ti\u00f1a 1 habitante no ano 2016 segundo datos do INE, que era unha muller."}
{"id": "398212", "revid": "54334", "url": "https://gl.wikipedia.org/wiki?curid=398212", "title": "A Pobra, Bascoi, Mes\u00eda", "text": "A Pobra \u00e9 un lugar da parroquia de Bascoi no concello coru\u00f1\u00e9s de Mes\u00eda na comarca de Ordes. Ti\u00f1a 16 habitantes no ano 2016 segundo datos do INE, dos cales oito eran homes e oito eran mulleres.\nAo p\u00e9 da Pobra est\u00e1n as ru\u00ednas da torre e fortaleza de Mes\u00eda, un castelo de estilo g\u00f3tico tard\u00edo e que sufriu unha deteriorai\u00f3n desde a revolta irmandi\u00f1a. Tam\u00e9n est\u00e1n na Pobra as capelas de San Roque e a da Pobra e unha antiga escola."}
{"id": "398213", "revid": "85894", "url": "https://gl.wikipedia.org/wiki?curid=398213", "title": "A Ra\u00f1oa, Bascoi, Mes\u00eda", "text": "A Ra\u00f1oa \u00e9 un lugar da parroquia de Bascoi no concello coru\u00f1\u00e9s de Mes\u00eda na comarca de Ordes. Ti\u00f1a 6 habitantes no ano 2016 segundo datos do INE dos cales 2 eran homes e 4 eran mulleres."}
{"id": "398214", "revid": "85894", "url": "https://gl.wikipedia.org/wiki?curid=398214", "title": "O Regueiro, Bascoi, Mes\u00eda", "text": "O Regueiro \u00e9 un lugar da parroquia de Bascoi no concello coru\u00f1\u00e9s de Mes\u00eda na comarca de Ordes. Ti\u00f1a 8 habitantes no ano 2016 segundo datos do INE dos cales 2 eran homes e 6 eran mulleres."}
{"id": "398215", "revid": "85894", "url": "https://gl.wikipedia.org/wiki?curid=398215", "title": "Sadorn\u00edn, Bascoi, Mes\u00eda", "text": "Sadorn\u00edn \u00e9 un lugar da parroquia de Bascoi no concello coru\u00f1\u00e9s de Mes\u00eda na comarca de Ordes. Ti\u00f1a 2 habitantes no ano 2016 segundo datos do INE, que eran unha muller e un home."}
{"id": "398216", "revid": "85894", "url": "https://gl.wikipedia.org/wiki?curid=398216", "title": "Tamar\u00edn, Bascoi, Mes\u00eda", "text": "Tamar\u00edn \u00e9 un lugar da parroquia de Bascoi no concello coru\u00f1\u00e9s de Mes\u00eda na comarca de Ordes. Ti\u00f1a 11 habitantes no ano 2016 segundo datos do INE dos cales 7 eran homes e 4 eran mulleres."}
{"id": "398218", "revid": "85894", "url": "https://gl.wikipedia.org/wiki?curid=398218", "title": "As Teixoeiras, Bascoi, Mes\u00eda", "text": "As Teixoeiras \u00e9 un lugar da parroquia de Bascoi no concello coru\u00f1\u00e9s de Mes\u00eda na comarca de Ordes. Ti\u00f1a 26 habitantes no ano 2016 segundo datos do INE dos cales 13 eran homes e 13 eran mulleres."}
{"id": "398220", "revid": "85894", "url": "https://gl.wikipedia.org/wiki?curid=398220", "title": "A Uceira, Bascoi, Mes\u00eda", "text": "A Uceira \u00e9 un lugar da parroquia de Bascoi no concello coru\u00f1\u00e9s de Mes\u00eda na comarca de Ordes. Ti\u00f1a 2 habitantes no ano 2016 segundo datos do INE, que eran unha muller e un home."}
{"id": "398221", "revid": "85894", "url": "https://gl.wikipedia.org/wiki?curid=398221", "title": "Vilanova, Bascoi, Mes\u00eda", "text": "Vilanova \u00e9 un lugar da parroquia de Bascoi no concello coru\u00f1\u00e9s de Mes\u00eda na comarca de Ordes. Ti\u00f1a 3 habitantes no ano 2016 segundo datos do INE, que eran d\u00faas mulleres e un home."}
{"id": "398223", "revid": "85894", "url": "https://gl.wikipedia.org/wiki?curid=398223", "title": "Vilari\u00f1o, Bascoi, Mes\u00eda", "text": "Vilari\u00f1o \u00e9 un lugar da parroquia de Bascoi no concello coru\u00f1\u00e9s de Mes\u00eda na comarca de Ordes. Segundo datos do INE en 2016 non ti\u00f1a habitantes."}
{"id": "398225", "revid": "17467", "url": "https://gl.wikipedia.org/wiki?curid=398225", "title": "Estadio de La Peineta", "text": ""}
{"id": "398235", "revid": "865", "url": "https://gl.wikipedia.org/wiki?curid=398235", "title": "A Deeper Understanding", "text": "A Deeper Understanding \u00e9 o cuarto \u00e1lbum da banda estadounidense de indie rock The War on Drugs, publicado o 25 de agosto de 2017 a trav\u00e9s do selo Atlantic Records. O disco foi nomeado ao Mellor \u00e1lbum de rock nos Premios Grammy. A publicaci\u00f3n Pitchfork Media situouno no n\u00famero 11 da s\u00faa lista dos 50 mellores \u00e1lbums de 2017."}
{"id": "398238", "revid": "865", "url": "https://gl.wikipedia.org/wiki?curid=398238", "title": "Big Thief", "text": "Big Thief \u00e9 unha namda estadounidense de indie rock baseada en Brooklyn, Nova York. Os seus membros son Adrianne Lenker (guitarra, voces), Buck Meek (guitarra), Max Oleartchik (baixo) e James Krivchenia (bater\u00eda).\nO primeiro \u00e1lbum do grupo, \"Masterpiece\", foi publicado a trav\u00e9s do selo Saddle Creek Records o 27 de maio de 2016. O 4 de abril de 2017 Big Thief estreou un novo sinxelo, \"Mythological Beauty\", a trav\u00e9s de NPR. O d\u00eda seguinte a banda publicou o v\u00eddeo oficial da canci\u00f3n e confirmou que o tema aparecer\u00eda no seu seguinte traballo, \"Capacity\". O \u00e1lbum foi editado o 9 de xu\u00f1o a trav\u00e9s de Saddle Creek.\nEn 2019 Big Thief publicou dous \u00e1lbums e varios sinxelos. Antes de lanzar o seu terceiro traballo, \"U.F.O.F.\", a banda editou tres sinxelos, \"U.F.O.F\", \"Cattails\", e \"Century.\" O \u00e1lbum apareceu o d\u00eda 3 de maio. O seu cuarto disco, \"Two Hands\", publicouse o 11 de outubro. Este lanzamento foi precedido polos sinxelos \"Not\" e \"Forgotten Eyes\". Os dous \u00e1lbums foron inclu\u00eddos na lista dos mellores discos de rock de 2019 da publicaci\u00f3n online Pitchfork Media."}
{"id": "398239", "revid": "865", "url": "https://gl.wikipedia.org/wiki?curid=398239", "title": "Sleep Well Beast", "text": "Sleep Well Beast \u00e9 o s\u00e9timo \u00e1lbum da banda estadounidense de indie rock The National, publicado o 8 de setembro de 2017 a trav\u00e9s do selo 4AD. Odisco foi nomeado a dous Premios Grammy: ao de Mellor \u00e1lbum de m\u00fasica alternativa e ao de Mellor dese\u00f1o de embalaxe."}
{"id": "398240", "revid": "1131", "url": "https://gl.wikipedia.org/wiki?curid=398240", "title": "Rosario Regueira Cereijo", "text": "Mar\u00eda Rosario Regueira Cereijo, nada en Taboada o 3 de abril 1959, \u00e9 unha escritora galega.\nTraxectoria.\nTraballadora nun centro de atenci\u00f3n a persoas maiores. Activista pol\u00edtica e social, especialmente na loita polos dereitos das mulleres. Foi unha das fundadoras de Mulleres Nacionalistas Galegas. Nas elecci\u00f3ns municipais de 1985 encabezou a candidatura do BNG no concello de Traboada e foi elixida concelleira; nas municipais de 1985 volveu ser elixida. Colabora en medios de comunicaci\u00f3n."}
{"id": "398241", "revid": "1888", "url": "https://gl.wikipedia.org/wiki?curid=398241", "title": "Mar\u00eda Rosario Regueira Cereijo", "text": ""}
{"id": "398242", "revid": "1131", "url": "https://gl.wikipedia.org/wiki?curid=398242", "title": "A Gaiba", "text": ""}
{"id": "398244", "revid": "23204", "url": "https://gl.wikipedia.org/wiki?curid=398244", "title": "Gran Premio do Reino Unido de 1992", "text": "O Gran Premio do Reino Unido de 1992 foi unha carreira de automobilismo de F\u00f3rmula Un, celebrada o 12 de xullo de 1992 no circu\u00edto de Circu\u00edto de Silverstone en Silverstone, Reino Unido. Foi a novena carreira do Campionato do Mundo da tempada de . Foi o 47\u00ba Gran Premio do Reino Unido e o 28\u00ba celebrado en Silverstone. A carreira disputouse sobre 59 voltas ao circu\u00edto de m\u00e1is de cinco quil\u00f3metros para unha distancia de carreira de 308 quil\u00f3metros. Foi ga\u00f1ada por Nigel Mansell para o equipo Williams - Renault, o ingl\u00e9s comezou desde a pole position, liderando todas as voltas e marcando a volta r\u00e1pida da carreira. Riccardo Patrese terminou segundo no outro Williams, con Martin Brundle terceiro nun Benetton - Ford.\nDespois de que Mansell ga\u00f1ase o seu Gran Premio de casa, os espectadores brit\u00e1nicos invadiron a pista de carreiras para felicitar ao seu heroe. O auto de Mansell foi bloqueado pola multitude, o que lle impediu conducir de regreso aos boxes. Eventualmente Mansell foi devolto aos boxes polos comisarios de pista para asistir \u00e1 cerimonia do podio. O triunfo foi o 28\u00ba da carreira de Mansell, convert\u00e9ndoo no exitoso piloto brit\u00e1nico de F\u00f3rmula 1 ata ese momento en termos de vitorias (superando a Jackie Stewart, 27).\nO futuro Campi\u00f3n do Mundo Damon Hill fixo a s\u00faa primeira aparici\u00f3n, co equipo Brabham. Outros dous futuros campi\u00f3ns, Michael Schumacher e Mika H\u00e4kkinen, anotaron puntos.\nInforme.\nPr\u00e1ctica e cualificaci\u00f3n.\nNigel Mansell dominou a cualificaci\u00f3n, logrando a s\u00faa oitava pole position do ano en case dous segundos do seu compa\u00f1eiro de equipo en Williams Riccardo Patrese con outros 0.8 segundos de volta a Ayrton Senna no McLaren en terceiro lugar. Xunto a Senna na segunda fila estaba Michael Schumacher no Benetton Formula, cos seus respectivos compa\u00f1eiros Gerhard Berger e Martin Lutund na terceira fila. Johnny Herbert foi s\u00e9timo no seu Lotus, diante de Jean Alesi Ferrari, con Mika H\u00e4kkinen no outro Lotus e \u00c9rik Comas no Ligier completando os dez primeiros. Damon Hill clasificou por primeira vez, tomando a posici\u00f3n 26 e a \u00faltima no seu Brabham.\nCarreira.\nA\u00ednda que Patrese liderou na primeira curva, Mansell pronto pasou ao seu compa\u00f1eiro de equipo e afastouse do resto, ga\u00f1ando finalmente por 39 segundos. Brundle fixo un r\u00e1pido comezo para quedar terceiro, loitando contra o seu vello rival de F\u00f3rmula 3 Senna ata que o brasileiro sufriu unha falla na transmisi\u00f3n a sete voltas do final. Brundle eventualmente terminou nove segundos por detr\u00e1s de Patrese e cinco por diante do seu compa\u00f1eiro de equipo Schumacher, quen perdera tempo logo dunha colisi\u00f3n co Jordan de Stefano Modena cando intentaba pasalo. Berger terminou xusto detr\u00e1s de Schumacher malia un problema no motor nas \u00faltimas voltas, mentres que H\u00e4kkinen levouse o \u00faltimo punto no sexto lugar. Hill terminou 16\u00b0, catro voltas detr\u00e1s de Mansell, el e outros pilotos a\u00ednda circulaban cando os espectadores invadiron a pista para celebrar a vitoria de Mansell.\nPost-carreira.\nA vitoria, a s\u00e9tima de Mansell na tempada, moveuno a 76 puntos no Campionato de Pilotos, Patrese con 40 e Schumacher con 29. No Campionato de Construtores, Williams ti\u00f1a 116 puntos, con Benetton un distante segundo lugar con 42 e McLaren con 38."}
{"id": "398245", "revid": "89787", "url": "https://gl.wikipedia.org/wiki?curid=398245", "title": "STS-103", "text": "STS-103 foi unha misi\u00f3n do transbordador espacial Discovery lanzada o 20 de decembro de 1999 desde a rampla 39B do Centro de Lanzamento de Cabo Ca\u00f1averal.\nCaracter\u00edsticas.\nSTS-103, con sete astronautas a bordo, foi a terceira misi\u00f3n para dar servizo, reparar e mellorar o Telescopio Espacial Hubble. A tripulaci\u00f3n constaba de Curtis L. Brown (comandante), Scott J. Kelly (piloto), Steven L. Smith (comandante de carga) e os especialistas de misi\u00f3n Michael Foale, John M. Grunsfeld, Claude Nicollier e Jean-Fran\u00e7ois Clervoy. O lanzamento veuse atrasado ata nove veces por problemas t\u00e9cnicos e no \u00faltimo momento posible para evitar o posible efecto 2000 nos ordenadores do transbordador no espazo.\nTras ser posto en \u00f3rbita, o Discovery manobrou para achegarse ata o Hubble, captur\u00e1ndoo co seu brazo rob\u00f3tico o 22 de decembro. Durante a primeira actividade extravehicular, de 8 horas e 15 minutos de duraci\u00f3n, Smith e Grunsfeld fixeron varias reparaci\u00f3ns, substitu\u00edron os seis xiroscopios do telescopio e instalaron seis conxuntos de controis de temperatura e voltaxe mellorados entre os paneis solares e as bater\u00edas. Durante o segundo paseo espacial, levado a cabo por Foale e Nicollier, instalouse un novo ordenador vinte veces m\u00e1is r\u00e1pido que o anterior e un novo sensor de guiado de precisi\u00f3n. A actividade extravehicular durou 8 horas e 10 minutos. Na terceira sa\u00edda, Smith e Grunsfeld estiveron foran m\u00e1is de 8 horas instalando un transmisor para o env\u00edo de datos a terra e unha nova grabadora de datos con capacidade para 12 GB. Unha cuarta actividade extravehicular foi cancelada para adiantar o regreso do transbordador.\nO Discovery aterrou no Centro de Lanzamento de Cabo Ca\u00f1averal, Florida, o 28 de decembro de 1999."}
{"id": "398246", "revid": "89787", "url": "https://gl.wikipedia.org/wiki?curid=398246", "title": "STS-104", "text": "STS-104 foi unha misi\u00f3n do transbordador espacial Atlantis lanzada o 12 de xullo de 2001 desde a rampla 39B do Centro de Lanzamento de Cabo Ca\u00f1averal.\nCaracter\u00edsticas.\nSTS-104, con cinco astronautas a bordo, foi unha misi\u00f3n para continuar constru\u00edndo a Estaci\u00f3n Espacial Internacional. A tripulaci\u00f3n estaba formada polo comandante Steven Lindsey, o piloto Charles Hobaugh e os especialistas de misi\u00f3n Michael Gernhardt, Janet Kavandi e James Reilly. O Atlantis acoplouse coa estaci\u00f3n \u00e1s 3:08 GMT do 14 de xullo co obxectivo principal de instalar a esclusa Quest no m\u00f3dulo Unity do complexo orbital e aterrou no Centro de Lanzamento de Cabo Ca\u00f1averal, Florida, o 25 de xullo de 2001.\nDurante a misi\u00f3n o transbordador levou a cabo o experimento SIMPLEX (\"Shuttle Ionospheric Modification with Pulsed Local EXhaust\"), no que acendeu os seus propulsores por pulsos mentres desde terra se enviaban sinais de radar para entender c\u00f3mo os gases de escape dan lugar a ecos de radiofrecuencia."}
{"id": "398247", "revid": "27155", "url": "https://gl.wikipedia.org/wiki?curid=398247", "title": "C\u00e9rtidos", "text": ""}
{"id": "398249", "revid": "23204", "url": "https://gl.wikipedia.org/wiki?curid=398249", "title": "MAN SE", "text": "MAN SE (acr\u00f3nimo en alem\u00e1n de Maschinenfabrik Augsburg-N\u00fcrnberg SE) \u00e9 unha empresa alem\u00e1 adicada ao dese\u00f1o e fabricaci\u00f3n de cami\u00f3ns, motores e equipamento industrial e naval.\nHistoria.\nA orixe de MAN rem\u00f3ntase a 1758, cando en Oberhausen nos inicios da siderurxia St. Antony, como primeira empresa da industria pesada na rexi\u00f3n do Ruhr. En 1808 as tres fundici\u00f3ns St. Antony, Gute Hoffnung (en galego: Boa Esperanza), e Neue Essen (en galego: Nova Forxa) se xuntaron para crear H\u00fcttengewerkschaft und Handlung Jacobi (en galego: Jacobi Uni\u00f3n de Traballadores do Ferro e Aceiro e Comercializadora), Oberhausen, que m\u00e1is tarde pasou a chamarse Gute Hoffnungsh\u00fctte (GHH).\nEn 1840, o enxe\u00f1eiro alem\u00e1n German Ludwig Sander fundou en Augsburgo a primeira empresa predecesora de MAN no sur de Alema\u00f1a: \"Sander'sche Maschinenfabrik\". En primeiro lugar converteuse en \"C. Reichenbach'sche Maschinenfabrik\", que foi nomeado en honor ao pioneiro das m\u00e1quinas de impresi\u00f3n Carl August Reichenbach, e m\u00e1is tarde en \"Maschinenfabrik Augsburg\". A marca S\u00fcddeutsche Br\u00fcckenbau A.G. (MAN-Werk Gustavsburg) fundouse cando a compa\u00f1\u00eda en 1859 foi premiada co contrato para a construci\u00f3n da ponte do ferrocarril sobre Rhine at Mainz.\nPacto de prezos dos fabricantes.\nEn 2016 a Comunidade Europea multou con tres mil mill\u00f3ns de euros aos seis maiores fabricantes europeos de cami\u00f3ns: Scania multada con 880 mill\u00f3ns de euros, MAN, Daimler multada con 1.008 mill\u00f3ns, DAF multada con 752,7 mill\u00f3ns, Iveco multada con 494 mill\u00f3ns e Volvo/Renault multada con 670,5 mill\u00f3ns por fixar prezos dende 1997 e ata 2011, e limitar a competencia. MAN librou por ter colaborado nas investigaci\u00f3ns e denunciado os feitos.\nA organizaci\u00f3n acordaba os prezos de f\u00e1brica dos cami\u00f3ns medianos, entre seis e 16 toneladas, e os superiores. Despois acordaban o prezo en cada pa\u00eds. Tam\u00e9n manipulaban os controis de emisi\u00f3ns contaminantes e coordinaban as novidades tecnol\u00f3xicas nos controis de emisi\u00f3ns. O sobreprezo dos cami\u00f3ns calc\u00falase nun 20% e afectar\u00eda a 200 000 cami\u00f3ns."}
{"id": "398251", "revid": "1576", "url": "https://gl.wikipedia.org/wiki?curid=398251", "title": "Nelson Rolihlahla Mandela", "text": ""}
{"id": "398252", "revid": "1576", "url": "https://gl.wikipedia.org/wiki?curid=398252", "title": "Madiba", "text": ""}
{"id": "398253", "revid": "1131", "url": "https://gl.wikipedia.org/wiki?curid=398253", "title": "Aeroporto de Christchurch", "text": "O aeroporto inernacional de Christchurch \u00e9 o principal aeroporto que serve a Christchurch, Nova Zelandia. Est\u00e1 situado a 12 quil\u00f3metros ao noroeste do centro da cidade, no suburbio de Harewood. Inaugurouse oficialmente o 18 de maio de 1940 e converteuse no primeiro aeroporto internacional de NOva Zelandia o 16 de decembro de 1950. \u00c9 o segundo aeroporto m\u00e1is concorrido do pa\u00eds despois do de Auckland, tanto en n\u00famero de pasaxeiros como de operaci\u00f3ns. Christchurch xunto con Auckland son os \u00fanicos dous aeroportos de Nova Zelandia que operan con regularidade avi\u00f3ns Boeing 747 e Airbus A380."}
{"id": "398256", "revid": "51040", "url": "https://gl.wikipedia.org/wiki?curid=398256", "title": "Catherine Gasquoine Hartley", "text": "Catherine Gasquoine Hartley, nada en Antananarivo (Madagascar) en 1866 ou 1867 e finada en Guildford o 9 de xu\u00f1o de 1928, foi unha escritora e historiadora da arte brit\u00e1nica.\nTraxectoria.\nFoi filla do reverendo Richard Griffiths e de Catherine Gasquoine, que eran de Manchester. Os seus pais serviran como misioneiros en Mauricio antes de ir a Madagascar. O seu pai morreu en 1870, logo de que a familia regresase a Hampshire, e a familia quedou nunha situaci\u00f3n econ\u00f3mica mala. Hartley criouse en Southport, onde comezou a traballar como mestra. En 1894 pasou a dirixir unha escola en Eltham (Kent), e cara a 1903 deixou o posto para adicarse a escribir. Publicou \"Life: the Modeller\", unha novela curta sobre o co\u00f1ecemento da arte que non acadou moito \u00e9xito. En 1905 publicou outra novela, \"The Weaver's Shuttle\".\nO 9 de maio de 1901 casou co xornalista e escritor Walter M. Gallichan, que xa tivera un matrimonio anterior e que publicara co pseud\u00f3nimo de Geoffrey Mortimer. Logo de casaren, el retomou o seu nome e ela pasou a asinar os seus traballos como C. Gasquoine Hartley (Mrs. Walter Gallichan. Os dous escribiron sobre o seu estilo de vida pausado. Ti\u00f1an unha casa en Youlgreave (Derbyshire), onde escribiron \"The Story of Seville\", publicada como parte da serie de gu\u00edas The Medieval Towns con ilustraci\u00f3ns da irm\u00e1 de Hartley, Elizabeth.\nEn 1904 publicou \"Pictures in the Tate Gallery\". Tam\u00e9n nese ano o seu marido publicou \"Fishing and Travel in Spain\", que sa\u00edu editado xunto co libro de Hartley \"A Record of Spanish Painting\", o que amosa o seu co\u00f1ecemento na arte espa\u00f1ola.\nNesa \u00e9poca creou certa controversia nunha serie de correspondencia cruzada con Edward S. Dodgeson, quen a acusaba de omitir atribuci\u00f3ns e puntos de vista. En 1907 uniuse o seu marido \u00e1 disputa, que foi publicada na revista \"The Academy\". Por ent\u00f3n ela tam\u00e9n escribiu para a revista \"New Age\" artigos sobre artistas contempor\u00e1neos, como o pintor brit\u00e1nico John Collier. Hartley continuou escribindo libros con Albert Calvert sobre o Museo do Prado e sobre os pintores Diego Vel\u00e1zquez e El Greco. Os seus libros tiveron boa acollida no Reino Unido, en Espa\u00f1a e nos Estados Unidos.\nEn 1910 interesouse por Galicia a ra\u00edz dunha viaxe organizada pola Asociaci\u00f3n Internacional de Periodistas Brit\u00e1nicos. En 1911 publicou \"Spain Revisited: a Summer Holiday in Galicia\", traducida ao galego por Xos\u00e9 Mar\u00eda G\u00f3mez Clemente en 1999 como \"Un ver\u00e1n en Galicia\". En 1912 publicou \"The Story of Santiago de Compostela\" con certa controversia, pois nove anos despois ela e o seu editor foron demandados con \u00e9xito por plaxio por Annette Meakin, xa que o libro era moi similar \u00e1 s\u00faa obra \"Galicia, the Switzerland of Spain\" (1909). Como parte do acordo, o libro de Hartley foi retirado das bibliotecas.. En 1913 publicou o seu \u00faltimo libro sobre Espa\u00f1a, \"The Cathedrals of Southern Spain\".\nEn 1915 divorciouse do seu marido, quen publicara \"Modern Woman and How to Manage Her\" (1909) e outros t\u00edtulos controvertidos sobre a muller, a poligamia e a educaci\u00f3n sexual. Antes de se divorciaren, Hartley adoptara un fillo, Leslie, nado en 1904. Despois levou a s\u00faa obra cara a outros campos como as cuesti\u00f3ns sociais, inclu\u00eddas a maternidade e o sexo. En 1916 escribiu \"Children of the Empire\" co seu novo marido Arthur Daniel Lewis. Os seus \u00faltimos traballos foron \"The Position of Women in Primitive Society\", \"Motherhood and the Relationships of the Sexes\", \"Woman's Wild Oats: Essays on the Re-fixing of Moral Standards\", \"Divorce (Today and Tomorrow)\", \"Mind of the Naughty Child\" e en 1924 \"Women, Children, Love and Marriage\".\nEn 1928 foi atropelada por un furg\u00f3n. Foi soterrada no cemiterio xudeu de Willesden, a car\u00f3n do seu segundo marido."}
{"id": "398267", "revid": "1131", "url": "https://gl.wikipedia.org/wiki?curid=398267", "title": "Galteiros", "text": "O top\u00f3nimo galego Galteiros pode referirse a:"}
{"id": "398268", "revid": "1888", "url": "https://gl.wikipedia.org/wiki?curid=398268", "title": "Ram\u00f3n Rodr\u00edguez-Somoza L\u00f3pez", "text": ""}
{"id": "398269", "revid": "1131", "url": "https://gl.wikipedia.org/wiki?curid=398269", "title": "O Galo", "text": ""}
{"id": "398270", "revid": "1131", "url": "https://gl.wikipedia.org/wiki?curid=398270", "title": "O Galleiro", "text": "O top\u00f3nimo galego O Galleiro pode referirse a:"}
{"id": "398271", "revid": "865", "url": "https://gl.wikipedia.org/wiki?curid=398271", "title": "Seeds", "text": "Seeds \u00e9 o quinto \u00e1lbum da banda estadounidense de art rock TV on the Radio, publicado o 18 de novembro de 2014 a trav\u00e9s do selo Harvest Records. \u00c9 o primeiro disco do grupo dende a morte en 2011 do seu baixista Gerard Smith. O seu primeiro sinxelo, \"Happy Idiot\", editouse o d\u00eda 2 de setembro de 2014."}
{"id": "398272", "revid": "1131", "url": "https://gl.wikipedia.org/wiki?curid=398272", "title": "O Gali\u00f1eiro", "text": ""}
{"id": "398273", "revid": "1131", "url": "https://gl.wikipedia.org/wiki?curid=398273", "title": "As Gali\u00f1eiras", "text": "O top\u00f3nimo galego As Gali\u00f1eiras pode referirse a:"}
{"id": "398274", "revid": "1131", "url": "https://gl.wikipedia.org/wiki?curid=398274", "title": "A Gali\u00f1eira", "text": "O top\u00f3nimo galego A Gali\u00f1eira pode referirse a:"}
{"id": "398278", "revid": "56817", "url": "https://gl.wikipedia.org/wiki?curid=398278", "title": "The Glowing Man", "text": "The Glowing Man \u00e9 o d\u00e9cimo cuarto \u00e1lbum da banda estadounidense de rock experimental Swans, publicado o 17 de xu\u00f1o de 2016 a trav\u00e9s dos selos Young God Records e Mute Records.\nA canci\u00f3n \"The World Looks Red/The World Looks Black\" cont\u00e9n letras escritas polo l\u00edder Michael Gira que foron usadas no tema de Sonic Youth \"The World Looks Red\" no \u00e1lbum \"Confusion Is Sex\". Por\u00e9n, a propia m\u00fasica non ten relaci\u00f3n. A canci\u00f3n que lle d\u00e1 o t\u00edtulo ao traballo anteriormente foi co\u00f1ecida como \"Black Hole Man\" e \"Black-Eyed Man\".\nTrack listing.\nO \u00e1lbum conta cunha orde de temas distinta na s\u00faa edici\u00f3n en vinilo."}
{"id": "398279", "revid": "1131", "url": "https://gl.wikipedia.org/wiki?curid=398279", "title": "Os Gaios", "text": "O top\u00f3nimo galego Os Gaios pode referirse a:"}
{"id": "398280", "revid": "1131", "url": "https://gl.wikipedia.org/wiki?curid=398280", "title": "Galez", "text": "O top\u00f3nimo galego Galez pode referirse a:"}
{"id": "398281", "revid": "87080", "url": "https://gl.wikipedia.org/wiki?curid=398281", "title": "TFCF", "text": "TFCF \u00e9 o oitavo \u00e1lbum da banda estadounidense de indie rock Liars, publicado o 25 de agosto de 2017 a trav\u00e9s do selo Mute Records. Angus Andrew \u00e9 o \u00fanico membro orixinal do grupo que aparece neste disco tras a marcha de Julian Gross e Aaron Hemphill en 2014 e 2017 respectivamente."}
{"id": "398283", "revid": "89787", "url": "https://gl.wikipedia.org/wiki?curid=398283", "title": "The Used", "text": "The Used \u00e9 unha banda estadounidense de rock formada en Orem, Utah no ano 2001. O grupo est\u00e1 composto polo vocalista Bert McCracken, o guitarrista Justin Shekoski, o baixista Jeph Howard e o bater\u00eda Dan Whitesides.\nO grupo asinou con Reprise Records e chegou \u00e1 fama en xu\u00f1o de 2002 tras o seu \u00e1lbum de estrea, \"The Used\". A este segu\u00edronlle \"In Love and Death\" en setembro de 2004 e \"Lies for the Liars\" en maio de 2007. \"Shallow Believer\", un EP que contaba coa meirande parte das caras b da banda, lanzouse en febreiro de 2008. Ese ano pas\u00e1rono traballando no seu cuarto \u00e1lbum, \"Artwork\", que ser\u00eda publicado en agosto de 2009. O seu quinto traballo, \"Vulnerable\", apareceu en marzo de 2012 a trav\u00e9s do selo independente Hopeless Records. No ver\u00e1n de 2013 lanzaron outro EP titulado \"The Ocean of the Sky\". O seu sexto \u00e1lbum, \"Imaginary Enemy\", editouse en abril de 2014 e o s\u00e9timo, \"The Canyon\", o 27 de outubro de 2017."}
{"id": "398286", "revid": "1131", "url": "https://gl.wikipedia.org/wiki?curid=398286", "title": "A Gabeira", "text": ""}
{"id": "398287", "revid": "1131", "url": "https://gl.wikipedia.org/wiki?curid=398287", "title": "Gabenlle", "text": ""}
{"id": "398288", "revid": "1131", "url": "https://gl.wikipedia.org/wiki?curid=398288", "title": "A Gafa", "text": ""}
{"id": "398289", "revid": "1131", "url": "https://gl.wikipedia.org/wiki?curid=398289", "title": "Gai\u00e1n", "text": "Gai\u00e1n pode referirse a:"}
{"id": "398290", "revid": "1131", "url": "https://gl.wikipedia.org/wiki?curid=398290", "title": "A Gaiteira", "text": ""}
{"id": "398291", "revid": "1131", "url": "https://gl.wikipedia.org/wiki?curid=398291", "title": "O Gaiteiro", "text": ""}
{"id": "398292", "revid": "1131", "url": "https://gl.wikipedia.org/wiki?curid=398292", "title": "Os Gaiteiros", "text": ""}
{"id": "398293", "revid": "1131", "url": "https://gl.wikipedia.org/wiki?curid=398293", "title": "Os Galanos", "text": ""}
{"id": "398294", "revid": "1131", "url": "https://gl.wikipedia.org/wiki?curid=398294", "title": "Galdos", "text": ""}
{"id": "398295", "revid": "1131", "url": "https://gl.wikipedia.org/wiki?curid=398295", "title": "Galg\u00e1ns", "text": ""}
{"id": "398296", "revid": "1131", "url": "https://gl.wikipedia.org/wiki?curid=398296", "title": "A Galgueira", "text": ""}
{"id": "398297", "revid": "1131", "url": "https://gl.wikipedia.org/wiki?curid=398297", "title": "A Galiana", "text": ""}
{"id": "398298", "revid": "1131", "url": "https://gl.wikipedia.org/wiki?curid=398298", "title": "Gali\u00f1\u00e1ns", "text": ""}
{"id": "398299", "revid": "1131", "url": "https://gl.wikipedia.org/wiki?curid=398299", "title": "Gali\u00f1eiros", "text": ""}
{"id": "398300", "revid": "1131", "url": "https://gl.wikipedia.org/wiki?curid=398300", "title": "A Gallada de Pi\u00f1eiro", "text": ""}
{"id": "398301", "revid": "1131", "url": "https://gl.wikipedia.org/wiki?curid=398301", "title": "O Gallado", "text": ""}
{"id": "398302", "revid": "1131", "url": "https://gl.wikipedia.org/wiki?curid=398302", "title": "O Gallel", "text": ""}
{"id": "398303", "revid": "1131", "url": "https://gl.wikipedia.org/wiki?curid=398303", "title": "A Galufa", "text": ""}
{"id": "398304", "revid": "1131", "url": "https://gl.wikipedia.org/wiki?curid=398304", "title": "As Gamelas", "text": ""}
{"id": "398305", "revid": "1131", "url": "https://gl.wikipedia.org/wiki?curid=398305", "title": "A Gandarela", "text": ""}
{"id": "398306", "revid": "1131", "url": "https://gl.wikipedia.org/wiki?curid=398306", "title": "A Gandari\u00f1a", "text": ""}
{"id": "398307", "revid": "1131", "url": "https://gl.wikipedia.org/wiki?curid=398307", "title": "O Gandar\u00f3n", "text": ""}
{"id": "398308", "revid": "1131", "url": "https://gl.wikipedia.org/wiki?curid=398308", "title": "A Gandra", "text": ""}
{"id": "398309", "revid": "1131", "url": "https://gl.wikipedia.org/wiki?curid=398309", "title": "Ganceiros", "text": ""}
{"id": "398310", "revid": "1131", "url": "https://gl.wikipedia.org/wiki?curid=398310", "title": "Gandarrozada", "text": ""}
{"id": "398311", "revid": "1131", "url": "https://gl.wikipedia.org/wiki?curid=398311", "title": "A G\u00e1ndara da Eirixa", "text": ""}
{"id": "398312", "revid": "1131", "url": "https://gl.wikipedia.org/wiki?curid=398312", "title": "G\u00e1ndara Longa", "text": ""}
{"id": "398313", "revid": "1131", "url": "https://gl.wikipedia.org/wiki?curid=398313", "title": "Gandar\u00edo", "text": ""}
{"id": "398314", "revid": "1131", "url": "https://gl.wikipedia.org/wiki?curid=398314", "title": "Gand\u00f3n", "text": ""}
{"id": "398315", "revid": "1131", "url": "https://gl.wikipedia.org/wiki?curid=398315", "title": "As Gandras", "text": ""}
{"id": "398316", "revid": "1131", "url": "https://gl.wikipedia.org/wiki?curid=398316", "title": "A Gandri\u00f1a", "text": ""}
{"id": "398317", "revid": "1131", "url": "https://gl.wikipedia.org/wiki?curid=398317", "title": "A Gangoa", "text": ""}
{"id": "398318", "revid": "1131", "url": "https://gl.wikipedia.org/wiki?curid=398318", "title": "Gangoavella", "text": ""}
{"id": "398319", "revid": "1131", "url": "https://gl.wikipedia.org/wiki?curid=398319", "title": "Gandia", "text": "O top\u00f3nimo Gandia pode referirse a:"}
{"id": "398325", "revid": "89787", "url": "https://gl.wikipedia.org/wiki?curid=398325", "title": "STS-105", "text": "STS-105 foi unha misi\u00f3n do transbordador espacial Discovery lanzada o 10 de agosto de 2001 desde a rampla 39A do Centro de Lanzamento de Cabo Ca\u00f1averal.\nCaracter\u00edsticas.\nSTS-105, con dez astronautas a bordo, foi unha misi\u00f3n para continuar constru\u00edndo a Estaci\u00f3n Espacial Internacional. A tripulaci\u00f3n estaba formada polo comandante Scott Horowitz, o piloto Rick Sturckow e os especialistas de misi\u00f3n Daniel Barry e Patrick Forrester. Como carga levaba cinco toneladas de subministraci\u00f3ns, equipamento diverso e un dormitorio para ser instalado no m\u00f3dulo Destiny e acomodar un terceiro astronauta. A tripulaci\u00f3n instalou dos armarios levados no contedor Leonardo con experimentos cient\u00edficos no seu interior. Leonardo, \u00e1 s\u00faa vez, foi enchido de lixo e equipamento innecesario para ser levado a terra. Se instalou tam\u00e9n a plataforma MISSE no exterior da estaci\u00f3n para facer experimentos de materiais no baleiro do espazo. O transbordador acoplouse coa estaci\u00f3n o 12 de agosto \u00e1s 18:42 GMT no porto PMA-2. Durante a misi\u00f3n tiveron lugar d\u00faas actividades extravehiculares: na primeira, Forrester e Barry instalaron contedores con amon\u00edaco para o sistema de refrixeraci\u00f3n da estaci\u00f3n e durante a segunda os mesmos astronautas instalaron a infraestrutura necesaria para acomodar a viga S0. O transbordador desacoplouse da estaci\u00f3n o 20 de agosto \u00e1s 14:52 GMT, aterrando no Centro de Lanzamento de Cabo Ca\u00f1averal, Florida, o 22 de agosto de 2001. Entre o desacoplamento da estaci\u00f3n e a reentrada atmosf\u00e9rica liberou o sat\u00e9lite Simplesat."}
{"id": "398328", "revid": "89787", "url": "https://gl.wikipedia.org/wiki?curid=398328", "title": "Screaming Females", "text": "Screaming Females \u00e9 unha banda estadounidense de punk rock procedente de New Brunswick, Nova Jersey e formada no ano 2005. Ata a data o grupo leva publicados oito \u00e1lbums de estudio. Est\u00e1 formado pola guitarrista e vocalista Marissa Paternoster, o bater\u00eda Jarrett Dougherty e o baixista King Mike.\nHistoria.\nMike e Marissa formaron unha banda no instituto chamada Surgery On TV. Tras varios cambios na formaci\u00f3n finalmente decidiron tocar como tr\u00edo e cambiaron o nome a Screaming Females. O grupo iniciouse na escena de concertos en sotos de New Brunswick. Os concertos celebr\u00e1banse nas casas de varias bandas, estudantes e residentes, polo que pod\u00eda asistir xente menor de 21 anos. A banda foi conseguindo \u00e9xito coa maior exposici\u00f3n, aparecendo na NPR, no programa Last Call with Carson Daly e na MTV. Screaming Females tocou con bandas como Garbage, Throwing Muses, Dinosaur Jr., The Dead Weather, Arctic Monkeys, Ted Leo &amp; The Pharmacists, JEFF the Brotherhood, Little Lungs, Cheeky, The Ergs, Shellshag e The Measure.\nScreaming Females autoeditou os \u00e1lbums \"Baby Teeth\" en 2006 e \"What If Someone is Watching Their T.V.?\" en 2007. Despois, a banda fichou polo selo Don Giovanni Records, que posteriormente reeditar\u00eda eses dous primeiros traballos.\nDon Giovanni Records.\nO primeiro disco con Don Giovanni Records foi \"Power Move\", lanzado en 2009, seguido por \"Castle Talk\" en 2010. O seu quinto \u00e1lbum, \"Ugly\", foi editado en 2012 e foi gravado por Steve Albini. O disco recibiu recensi\u00f3ns favorables de The A.V. Club, Chicago Tribune, Los Angeles Times, Pitchfork Media, Alternative Press e CMJ.\nNo ano 2012 Marissa Paternoster foi situada no posto 77 dos mellores guitarristas de todos os tempos segundo a revista \"Spin\".\nNo seu quinto \u00e1lbum de estudio, \"Ugly\", Screaming Females colaborou co destacado produtor e enxe\u00f1eiro Steve Albini. P disco tivo unha boa acollida entre a cr\u00edtica, conseguindo recensi\u00f3ns favorables en medios como The A.V. Club, Chicago Tribune, Los Angeles Times, Pitchfork Media, Alternative Press e CMJ.\nEn febreiro de 2013 Screaming Females editou o EP autoproducido \"Chalk Tape\" para ser escoitado en li\u00f1a. O EP tam\u00e9n se vendeu en casete nunha edici\u00f3n limitada ademais de estar dispo\u00f1ible como descarga dixital. Segundo a banda, \"Chalk Tape\" af\u00e1stase do seu t\u00edpico proceso de composici\u00f3n. Para escribir os seus temas o grupo escribiu os seus plans nun encerado con xiz e gravounas sen modificaci\u00f3ns.\nNo mes de setembro de 2013 Screaming Females sa\u00edu de xira cos seus compa\u00f1eiros de selo Waxahatchee e Tenement. A principios de 2014 a banda gravou un \u00e1lbum ao vivo no Hideout de Chicago. O disco, titulado \"Live at the Hideout,\" foi gravado por Steve Albini e lanzado en abril dese mesmo ano.\nA finais de 2014 o grupo anunciou o sexto \u00e1lbum, \"Rose Mountain\". O disco foi producido por Matt Bayles e editouse o 24 de febreiro de 2015 a trav\u00e9s de Don Giovanni Records.\nO seu s\u00e9timo traballo, \"All at Once\", apareceu en febreiro de 2018, e en 2019 a banda editou unha colecci\u00f3n de sinxelos titulada \"Singles Too\".\nO 17 de xaneiro de 2023 a banda publicou o sinxelo \"Brass Bell\", e anunciou o lanzamento do seu oitavo \u00e1lbum, \"Desire Pathway\". O disco editouse o d\u00eda 17 de febreiro dese ano a trav\u00e9s de Don Giovanni Records."}
{"id": "398329", "revid": "865", "url": "https://gl.wikipedia.org/wiki?curid=398329", "title": "Idles", "text": "Idles \u00e9 unha banda inglesa de post-punk formada en Bristol en 2009. O grupo est\u00e1 composto por Joe Talbot (voces), Mark Bowen (guitarra), Lee Kiernan (guitarra), Adam Devonshire (baixo) e Jon Beavis (bater\u00eda).\nO seu \u00e1lbum de estrea, \"Brutalism\",foi publicado no ano 2017 con aclamaci\u00f3n da cr\u00edtica, ao igual que o segundo, \"Joy as an Act of Resistance\", aparecido en 2018. O seu terceiro traballo, \"Ultra Mono\", editouse en setembro de 2020.\nHistoria.\nIdles ten as s\u00faas ra\u00edces no club Batcave de Bristol, dirixido polo cantante Joe Talbot e o baixista Adam Devonshire, que se co\u00f1eceron mentres estaban na universidade en Exeter e que finalmente decidiron formar unha banda. A s\u00faa primeira edici\u00f3n foi o EP \"Welcome\" en 2012. En 2014 Idles estaba composto por Talbot, Devonshire, os guitarristas Mark Bowen e Lee Kiernan, e o bater\u00eda Jon Beavis. A banda publicou un segundo EP, \"Meat\", e un EP de remixes, \"Meta\", no ano 2015 e comezaron a compo\u00f1er canci\u00f3ns para o seu \u00e1lbum de estrea.\nDespois dos sinxelos de 2016 \"Well Done\" e \"Divide &amp; Conquer\", publicouse o primeiro disco do grupo, \"Brutalism\", aparecido en marzo de 2017 con boa acollida por parte da cr\u00edtica. A nai de Talbot morreu despois dunha longa enfermidade mentres a banda traballaba no \u00e1lbum e aparece nunha fotograf\u00eda da s\u00faa portada xunto cunha escultura feita por Talbot e o seu pai. A banda comezou unha xira para promocionar o disco e tocou abrindo para The Maccabees nos concertos en Londres da s\u00faa despedida. Tras eses concertos apareceron en varios festivais europeos e comezaron a traballar no seu segundo \u00e1lbum.\n\"Joy as an Act of Resistance\" foi publicado o 31 de agosto de 2018. Para acompa\u00f1ar o lanzamento do traballo o grupo creou unha exposici\u00f3n en colaboraci\u00f3n coa HM Electric Gallery en Londres, tendo lugar os d\u00edas 30 e 31 de agosto.\nEn 2019 a banda foi nomeada ao premio ao mellor artista revelaci\u00f3n nos Brit Awards dese ano e posteriormente ga\u00f1ou o Kerrang! Award ao mellor artista revelaci\u00f3n brit\u00e1nico. Tam\u00e9n en 2019 \"Joy as an Act of Resistance\" entrou na lista curta do Hyundai Mercury Prize. A banda interpretou \"Never Fight A Man With A Perm\" na cerimonia de entrega do premio o 19 de setembro. En decembro Idles realizou varios concertos polo Reino Unido, inclu\u00eddo unha actuaci\u00f3n ante 10 000 persoas no Alexandra Palace de Londres.\nO grupo lanzou un novo sinxelo, \"Mr. Motivator\", en maio de 2020, e posteriormente Joe Talbot anunciou o seu terceiro \u00e1lbum, \"Ultra Mono\", en xu\u00f1o, no programa de Steve Lamacq en Radio 6. O disco foi publicado o 25 de setembro de 2020 a trav\u00e9s do selo Partisan Records."}
{"id": "398330", "revid": "25871", "url": "https://gl.wikipedia.org/wiki?curid=398330", "title": "Diet Cig", "text": "Diet Cig \u00e9 un d\u00fao estadounidense de pop-punk formado en setembro de 2014 en New Paltz, Nova York. Esta composta polo vocalista e guitarrista Alex Luciano e o bater\u00eda Noah Bowman. O seu primeiro EP, \"Over Easy\", foi publicado en febreiro de 2015.\nHistoria.\nAlex Luciano e Noah Bowman co\u00f1ec\u00e9ronse nun concerto en New Paltz no ver\u00e1n do ano 2014. A vella banda de Bowman, Earl Boykins, tocaba nese concerto. Luciano necesitaba un mechero e interrompeu ao grupo para predirlle a Bowman un, pero el no seu lugar deulle unha botella de vi\u00f1o. Despois, Luciano conseguiu o seu n\u00famero e d\u00edxolle de facer un v\u00eddeo musical para el. O d\u00eda seguinte Bowman tatuou unha margarida no p\u00e9 de Luciano e en agosto de 2014 a parella estaban facendo m\u00fasica xuntos. A\u00ednda que Bowman tocara en bandas dende que ti\u00f1a 13 anos, Luciano nunca o fixera en ningunha e s\u00f3 sab\u00eda tocar alg\u00fans acordes coa guitarra. Oficialmente bautizaron ao grupo como Diet Cig en setembro de 2014. Luciano e Bowman confirmaron nunha entrevista en Pigeons and Planes que o nome non ti\u00f1a significado ning\u00fan."}
{"id": "398331", "revid": "89787", "url": "https://gl.wikipedia.org/wiki?curid=398331", "title": "Priests", "text": "Priests \u00e9 unha banda estadounidense de punk rock formada en 2012. Os seus membros son Katie Alice Greer (voces), Daniele Daniele (bater\u00eda), Taylor Mulitz (baixo) e GL Jaguar (guitarra). Priests dirixe o selo independente Sister Polygon Records, que publicou traballos de artistas como Downtown Boys, Snail Mail, Shady Hawkins, e outras bandas locais de D.C. Despois de d\u00faas cintas auto-editadas e un sinxelo de 7\" o grupo asinou un contrato con Don Giovanni Records.\nPriests publicou o seu \u00e1lbum de estrea, \"Nothing Feels Natural\", en xaneiro de 2017 a trav\u00e9s do selo Sister Polygon Records. O seu segundo traballo, \"The Seduction of Kansas\", ser\u00e1 editado no mes de abril de 2019."}
{"id": "398332", "revid": "89787", "url": "https://gl.wikipedia.org/wiki?curid=398332", "title": "MV Erkowit", "text": "O MV Erkowit foi un buque cargueiro con bandeira sudanesa que en novembro de 1970 quedou embarrancado na r\u00eda da Coru\u00f1a.\nCaracter\u00edsticas do barco.\nO \"Erkowit\" era un barco mercante de 4950 toneladas. Recib\u00eda o seu nome da localidade hom\u00f3nima sudanesa.\nAccidente.\nO 30 de outubro de 1970, o \"Erkowit\", con 60 tripulantes a bordo, navegaba a 12 millas do cabo Vil\u00e1n, estaba facendo a ruta entre Liverpool e Port Sudan cando en medio dunha densa n\u00e9boa chocou co buque alem\u00e1n \"Dortmund\", que rescatou os tripulantes, \u00e1 altura do cabo Vil\u00e1n. O barco sudan\u00e9s foi o m\u00e1is danado, cun buraco, no seu lado de estribor, de oito metros de di\u00e1metro que chegaba \u00e1 cuberta. A pesar disto, a nave permaneceu a flote. O remolcador alem\u00e1n \"Rotesand\", con base na Coru\u00f1a, remolcou o \"Erkowit\" ata a ba\u00eda da Coru\u00f1a para intentar a s\u00faa reparaci\u00f3n.\nUnha vez dentro da r\u00eda, o pr\u00e1ctico do porto, que subira a bordo do Rotesand, ordenou aos capit\u00e1ns do Erkowit e do Rotesand que permanecesen sen entrar no porto nin moverse, ata novo aviso, na zona onde estaban, entre os puntos de Punta Mera e Punta Canabal, fronte \u00e1 praia de Bastiagueiro. Pero en canto o pr\u00e1ctico desembarcou, ambos os capit\u00e1ns, e de mutuo acordo, decidiron varar o Erkowit na enseada que forma Punta Fiaiteira e a punta de Porto Cobo en Santa Cruz, Oleiros. O Rotesand suspendeu ent\u00f3n os traballos de rescate do Erkowit, abandonando o rescate.\nDurante as seguintes horas e d\u00edas intentaron tapar as v\u00edas de auga no casco para reflotalo e salvar a nave e a s\u00faa carga. Pero o mal tempo complicou a operaci\u00f3n. O 12 de decembro, un dos mergulladores da Mari\u00f1a que traballaba na reparaci\u00f3n, Antonio Rond\u00f3n Guil, faleceu cando, mentres se mergullaba na bodega n\u00famero 4 do barco, o seu conduto de respiraci\u00f3n rompeuse. Dous barcos participantes nos labores de rescate afund\u00edronse.\nFinalmente foi imposible taponar as v\u00edas e o barco afundiu o d\u00eda 31 de outubro na praia de Bastiagueiro provocando a perda da s\u00faa carga, formada, entre outros produtos, por 2000 bid\u00f3ns de insecticida.\nOs restos do barco foron despezados.\nImpacto ecol\u00f3xico.\nO embarrancamento provocou un vertido t\u00f3xico. O marisqueo e a pesca prohib\u00edronse na r\u00eda durante case un ano, e o vertido supuxo o fin das bateas de mexill\u00f3n que ata o momento poboaban a r\u00eda e a morte de numerosas especies mari\u00f1as nas r\u00edas de Ferrol, Ares e Coru\u00f1a.\nO 24 de novembro de 1971 levantouse totalmente a prohibici\u00f3n da pesca e o marisqueo na ba\u00eda da Coru\u00f1a e na r\u00eda do Burgo."}
{"id": "398333", "revid": "1131", "url": "https://gl.wikipedia.org/wiki?curid=398333", "title": "Dinain", "text": "Dinain (Dise\u00f1o Naval e Industrial S.L) \u00e9 unha empresa do sector do dese\u00f1o naval e industrial con sede en Nar\u00f3n, no pol\u00edgono da G\u00e1ndara. A empresa iniciouse no dese\u00f1o naval traballando para Astano.\nDese\u00f1o naval.\nTraballa con programas de CAD como AutoCAD, MicroStation, Autohydro, SolidWorks, Ansys Workbench, FORAN (V40, V50.2 e V60), Aveva Marine, Smart Marine, Autoship ou Delftship.\nA empresa dese\u00f1a todo tipo de buques para pasaxe e mercador\u00edas, gaseiros, petroleiros, dragas, remolcadores, plataformas offshore, buques de apoio a barcos plataforma (FPSO, DRILLSHIP, AHTS, PSV, OSRV) e buques militares.\nTe\u00f1en traballado na serie F-100 para a Armada Espa\u00f1ola, F-310 para Noruega e destrutores AWD australianos. Dese\u00f1o de buques anfibios Juan Carlos I (L-61) da Armada Espa\u00f1ola, ALHD para Royal Australian Navy. Submarinos programas Scorp\u00e8ne e S-80 ou buques de apoio lox\u00edstico Cantabria (A-15) e australianos.\nAccionariado.\nEn 2014 a empresa de Madrid CT Ingenieros mercou o 80% de Dinain. En 2016 mercou o 100% da empresa."}
{"id": "398334", "revid": "89787", "url": "https://gl.wikipedia.org/wiki?curid=398334", "title": "STS-106", "text": "STS-106 foi unha misi\u00f3n do transbordador espacial Atlantis lanzada o 8 de setembro de 2000 desde a rampla 39B do Centro de Lanzamento de Cabo Ca\u00f1averal.\nCaracter\u00edsticas.\nSTS-106, con sete astronautas a bordo, foi unha misi\u00f3n para continuar constru\u00edndo a Estaci\u00f3n Espacial Internacional. A tripulaci\u00f3n constaba de Terrence W. Wilcutt (comandante), Scott D. Altman (piloto) e os especialistas de misi\u00f3n Daniel C. Burbank, Edward T. Lu, Richard A. Mastracchio, Iuri Malenchenko e Boris Morukov. O Atlantis acoplouse ao porto PMA-2 da estaci\u00f3n o 10 de setembro \u00e1s 5:51 GMT e durante a misi\u00f3n usou os seus propulsores para elevar a \u00f3rbita do complexo varias veces. A s\u00faa misi\u00f3n principal foi preparar o m\u00f3dulo Zvezda para recibir a primeira tripulaci\u00f3n permanente da estaci\u00f3n, a Expedici\u00f3n 1, e descargar subministraci\u00f3ns do transbordador \u00e1 estaci\u00f3n. Tam\u00e9n instalaron tres bater\u00edas no m\u00f3dulo Zvezda. Durante a \u00fanica actividade extravehicular, Lu e Malenchenko conectaron nove cables de enerx\u00eda e datos entre os m\u00f3dulos Zvezda e Zarya e instalaron un magnet\u00f3metro de dous metros de longo. O transbordador desacoplouse da estaci\u00f3n \u00e1s 3:44 GMT do 18 de setembro, volvendo a terra no Centro de Lanzamento de Cabo Ca\u00f1averal, Florida, o 20 de setembro de 2000."}
{"id": "398335", "revid": "1888", "url": "https://gl.wikipedia.org/wiki?curid=398335", "title": "Jos\u00e9 Garc\u00eda Fern\u00e1ndez", "text": "Jos\u00e9 Garc\u00eda Fern\u00e1ndez, co\u00f1ecido como Garc\u00eda, nado en Alacant e finado en Santiago de Compostela o 8 de febreiro de 1937, foi un mestre e pol\u00edtico galego.\nTraxectoria.\nNa ditadura de Primo de Rivera foi mestre en Muros. Na Segunda Rep\u00fablica foi mestre da escola do barrio do Recreo de Ordes. Foi un dos dirixentes da Fronte Popular de Ordes. Co golpe de Estado do 18 de xullo de 1936 foi detido e trasladado \u00e1 prisi\u00f3n de Compostela. Acusado de traiz\u00f3n, foi xulgado en consello de guerra o 22 de decembro. Condenado a pena de morte, foi executado en Boisaca o 8 de decembro de 1936 con outros dez veci\u00f1os de Ordes."}
{"id": "398337", "revid": "85894", "url": "https://gl.wikipedia.org/wiki?curid=398337", "title": "Germ\u00e1n Doval Garc\u00eda", "text": "Germ\u00e1n M. Doval Garc\u00eda, nado en Carral o 27 de xu\u00f1o de 1906 e finado no mesmo concello o 5 de decembro de 1962, foi un mestre e pol\u00edtico galego.\nTraxectoria.\nRemata Maxisterio na Escola Normal de Santiago de Compostela en 1927. Mestre substituto en Beba (Mazaricos) en 1927. Mestre do Canedo (en Ardemil, Ordes) dende 1933. Militante de Izquierda Republicana. Co triunfo da Fronte Popular en febreiro de 1936 foi nomeado alcalde de Ordes. Co golpe de Estado do 18 de xullo de 1936 foi destitu\u00eddo polos golpistas o 14 de setembro de 1936. Fuxiu e permaneceu agochado at\u00e9 1945. Xulgado en Compostela por rebeli\u00f3n militar foi condenado a cadea perpetua, e despois indultado. Foi nomeado mestre de Visanto\u00f1a en marzo de 1962.\nVida persoal.\nCasou con Concepci\u00f3n Castelo Fuentes."}
{"id": "398338", "revid": "85894", "url": "https://gl.wikipedia.org/wiki?curid=398338", "title": "Adonis Mor\u00f3n Silva", "text": "Adonis Mor\u00f3n Silva, nado en Santiago de Compostela cara a 1899, foi un pol\u00edtico galego.\nTraxectoria.\nFuncionario do Concello de Santiago de Compostela, foi nomeado axente executivo de arbitrios en 1936. En 1933 foi nomeado delegado da Federaci\u00f3n Espa\u00f1ola de Boxeo en Santiago de Compostela. Foi presidente da Comisi\u00f3n de Instruci\u00f3n do Centro Federal de Santiago en xaneiro de 1933. Foi membro da comisi\u00f3n organizadora do Partido Sindicalista que se constitu\u00edu en Compostela en marzo de 1935, e elixido vogal na directiva en maio. Co golpe de Estado do 18 de xullo de 1936 fuxiu e permaneceu agochado na s\u00faa casa ata que foi descuberto nun rexistro e detido o 22 de xullo de 1937. Foi xulgado por rebeli\u00f3n militar en consello de guerra o 19 de agosto de 1937 e condenado a pena de morte. Indultado en marzo de 1938 por ser subdito cubano, a sentenza foi conmutada por cadea perpetua. A Comisi\u00f3n Provincial de Incautaci\u00f3n de Bens abr\u00edulle expediente de responsabilidade civil en abril de 1938. Abr\u00edronlle expediente por responsabilidades pol\u00edticas en 1942. Preso na Prisi\u00f3n Central de Santa Isa\u00adbel, conced\u00e9ronlle a liberdade provisional en 1943. Cesado como funcionario, traballou de escribente de documentos e cartas para quen o precisase.\nVida persoal.\nFoi pai de Bibiano Adonis Mor\u00f3n Gim\u00e9nez."}
{"id": "398339", "revid": "1888", "url": "https://gl.wikipedia.org/wiki?curid=398339", "title": "Bibiano Adonis Mor\u00f3n Gim\u00e9nez", "text": ""}
{"id": "398340", "revid": "98629", "url": "https://gl.wikipedia.org/wiki?curid=398340", "title": "Cami\u00f1o Espa\u00f1ol", "text": "O Cami\u00f1o Espa\u00f1ol ou en franc\u00e9s \"Chemin des Espagnols\" \u00e9 o conxunto de rutas empregadas polos ex\u00e9rcitos da monarqu\u00eda hisp\u00e1nica para fornecer de soldados aos antigos Pa\u00edses Baixos espa\u00f1ois dende a pen\u00ednsula It\u00e1lica, durante a Guerra dos Oitenta Anos.\nAntecedentes.\nAs tropas de gornici\u00f3n que os Pa\u00edses Baixos precisaban, adoitaban ser enviadas pola coroa en barco. A v\u00eda a trav\u00e9s do Cant\u00e1brico funcionou na primeira metade do s\u00e9culo XVI, cando a amizade con Inglaterra e o dominio naval de Espa\u00f1a propiciaban unha navegaci\u00f3n segura as\u00ed como o uso do profundo porto de Calais en mans inglesas. Tras 1558 coa conquista francesa de Calais, a conformaci\u00f3n en 1568 da \"arm\u00e9e sur mer\" e as escaramuzas dos Esmoleiros do Mar, a ruta mar\u00edtima para o subministraci\u00f3n de homes e di\u00f1eiro a Flandres f\u00edxose inviable, chegando a maior\u00eda das expedici\u00f3ns hispanas a non acadar o seu destino. Coa necesidade de mandar m\u00e1is efectivo, ante o comezo da Guerra de Flandres, a alternativa terrestre foi estudada. Esta alternativa foi proposta por primeira vez polo cardeal Granvela, en 1563, cando Filipe II pensaba visitar Flandres.\nItinerario.\nO cami\u00f1o espa\u00f1ol non conta cun trazado est\u00e1tico ao longo dos anos nos que foi empregado, sen\u00f3n que este \u00eda variando en funci\u00f3n da xeopol\u00edtica de cada momento. Nun estado inicial, este atravesaba territorios pertencentes a propia coroa espa\u00f1ola ou aliados da mesma. Partindo do Milanesado, cruzaba os Alpes para chegar ao r\u00edo Rin, alcanzando Flandres por Alsacia e Lorena. A trav\u00e9s do mesmo, os terzos surt\u00edanse dos recrutas m\u00e1is demandados no momento, os espa\u00f1ois e italianos. Dende a pen\u00ednsula ib\u00e9rica as tropa recrutadas maioritariamente en Castela, part\u00edan empregando os portos de Barcelona e Valencia ata X\u00e9nova."}
{"id": "398342", "revid": "865", "url": "https://gl.wikipedia.org/wiki?curid=398342", "title": "The Burning World", "text": "The Burning World \u00e9 o sexto \u00e1lbum da banda estadounidense de rock experimental Swans, publicado no ano 1989 a trav\u00e9s do selo Uni Records, sendo o \u00fanico traballo seu editado por unha grande discogr\u00e1fica. Coproducido por Bill Laswell e o l\u00edder do grupo Michael Gira, o disco amosa un gran cambio estil\u00edstico con respecto a anteriores traballos, sendo m\u00e1is melodioso e accesible. Tivo unha recepci\u00f3n mixta e foi comercialmente decepcionante; a banda foi expulsada da discogr\u00e1fica debido \u00e1s s\u00faas pobres vendas."}
{"id": "398343", "revid": "89787", "url": "https://gl.wikipedia.org/wiki?curid=398343", "title": "Comisi\u00f3n Nacional dos Mercados e a Competencia", "text": "Comisi\u00f3n Nacional dos Mercados e a Competencia (CNMC) \u00e9 o organismo do goberno de Espa\u00f1a encargado de preservar, garantir e promover o correcto funcionamento, a transparencia e a existencia dunha competencia efectiva en t\u00f3dolos mercados e sectores produtivos en beneficio dos consumidores, usuarios e empresas.\nNormativa.\nA CNMC se regula pola Lei 3/2013, de 4 de xu\u00f1o, de creaci\u00f3n da CNMC e polo Real Decreto 657/2013, de 30 de agosto, polo que se aproba o Estatuto Org\u00e1nico da CNMC.\nA Comisi\u00f3n aplica as seguintes leis:\nSanci\u00f3ns.\nEn 2017 impuxo 44,7 mill\u00f3ns de euros de sanci\u00f3n a cinco c\u00e1rteles que se repart\u00edan o mercado do sector de cables el\u00e9ctricos de baixa tensi\u00f3n para a construci\u00f3n de hospitais, uso dom\u00e9stico, edificaci\u00f3n de vivendas, obras de empresas enerx\u00e9ticas, telefon\u00eda, ferroviarias, navais e grandes proxectos internacionais.\nEn total 11 empresas (Amara, Cabelte, Comaple, General Cable, Migu\u00e9lez, Nexans Iberia, Nicsa, Peisa, Draka Prysmian, Solidal e Top Cable) con sede en Espa\u00f1a (Madrid, Barcelona, Valencia) e Portugal, e FACEL (Asociaci\u00f3n Espa\u00f1ola de Fabricantes de Cables y Conductores El\u00e9ctricos y de Fibra Optica)."}
{"id": "398344", "revid": "1888", "url": "https://gl.wikipedia.org/wiki?curid=398344", "title": "Francisco V\u00e1zquez Rey", "text": "Francisco V\u00e1zquez Rey, co\u00f1ecido como O ferreiro de Campa\u00f1a, nado en Campa\u00f1a (Valga), foi un industrial e pol\u00edtico galego.\nTraxectoria.\nMec\u00e1nico de profesi\u00f3n, ti\u00f1a un taller en Campa\u00f1a. Na II Rep\u00fablica foi concelleiro de Valga e tenente de Alcalde. Afiliado a Izquierda Republicana. Co golpe de Estado do 18 de xullo de 1936 foi detido e trasladado \u00e1 prisi\u00f3n de Compostela. Foi xulgado por responsabilidades pol\u00edticas en 1941. Cando sa\u00edu da cadea fuxiu para Am\u00e9rica, onde faleceu."}
{"id": "398345", "revid": "1131", "url": "https://gl.wikipedia.org/wiki?curid=398345", "title": "A Garabanxa", "text": "O top\u00f3nimo galego A Garabanxa pode referirse a:"}
{"id": "398346", "revid": "1131", "url": "https://gl.wikipedia.org/wiki?curid=398346", "title": "Os Garabatos", "text": ""}
{"id": "398347", "revid": "865", "url": "https://gl.wikipedia.org/wiki?curid=398347", "title": "The Most Lamentable Tragedy", "text": "The Most Lamentable Tragedy \u00e9 o cuarto \u00e1lbum da banda estadounidense de punk rock Titus Andronicus, publicado o 28 de xullo de 2015 a trav\u00e9s do selo Merge Records. \u00c9 unha \u00f3pera rock en cinco actos que segue a \"Our Hero\", un home que \u00e9 visitado polo seu dobre pantasmag\u00f3rico e pasa por considerables experiencias vitais e secuencias on\u00edricas, todas elas actuando como unha met\u00e1fora do trastorno bipolar."}
{"id": "398349", "revid": "1576", "url": "https://gl.wikipedia.org/wiki?curid=398349", "title": "New Bermuda", "text": "New Bermuda \u00e9 o terceiro \u00e1lbum da banda estadounidense de blackgaze Deafheaven, publicado o 2 de outubro de 2015 a trav\u00e9s do selo ANTI-."}
{"id": "398350", "revid": "75108", "url": "https://gl.wikipedia.org/wiki?curid=398350", "title": "Disneyland Resort Paris", "text": ""}
{"id": "398351", "revid": "1131", "url": "https://gl.wikipedia.org/wiki?curid=398351", "title": "Garc\u00eda S\u00e1nchez", "text": "Garc\u00eda S\u00e1nchez pode ser o conxunto de antrop\u00f3nimo e apelido ou un apelido composto. Pode referirse a:\nAmais, como top\u00f3nimo pode referirse a:"}
{"id": "398352", "revid": "75108", "url": "https://gl.wikipedia.org/wiki?curid=398352", "title": "Disneyland", "text": ""}
{"id": "398353", "revid": "1131", "url": "https://gl.wikipedia.org/wiki?curid=398353", "title": "O Gata\u00f1al", "text": ""}
{"id": "398354", "revid": "1131", "url": "https://gl.wikipedia.org/wiki?curid=398354", "title": "A Gasalla", "text": ""}
{"id": "398356", "revid": "865", "url": "https://gl.wikipedia.org/wiki?curid=398356", "title": "Relatives in Descent", "text": "Relatives in Descent \u00e9 o cuarto \u00e1lbum da banda estadounidense de post-punk Protomartyr, publicado o 8 de setembro de 2017 a trav\u00e9s do selo Domino Recording Company."}
{"id": "398357", "revid": "89787", "url": "https://gl.wikipedia.org/wiki?curid=398357", "title": "Brand New Eyes", "text": "Brand New Eyes \u00e9 o terceiro \u00e1lbum da banda estadounidense de rock alternativo Paramore, publicado o 29 de setembro de 2009 a trav\u00e9s do selo Fueled by Ramen nos Estados Unidos e o Canad\u00e1. O disco foi producido por Rob Cavallo e gravado en Hidden Hills, California entre xaneiro e marzo de 2009. Foi composto polos membros Hayley Williams e Josh Farro, co guitarrista Taylor York que colaborou en catro temas, como unha continuaci\u00f3n de \"Riot!\" (2007)."}
{"id": "398358", "revid": "865", "url": "https://gl.wikipedia.org/wiki?curid=398358", "title": "Escuchando Elefantes", "text": "Escuchando Elefantes \u00e9 un d\u00fao galego de folk-rock e pop formado por Silvia R\u00e1bade e Carlos Tajes. Son co\u00f1ecidos por compaxinar as s\u00faas xiras con actuaci\u00f3ns espont\u00e1neas na r\u00faa. Publicaron varios \u00e1lbums e sinxelos, con videoclips premiados internacionalmente.\nNa s\u00faa carreira actuaron con m\u00fasicos como Bono (U2), Glen Hansard, Sin\u00e9ad O'Connor e Damien Rice entre outros.\nTraxectoria.\nSilvia R\u00e1bade e Carlos Tajes comezaron na Coru\u00f1a en 2006 a s\u00faa aprendizaxe musical xuntos e en pouco tempo comezaron a compo\u00f1er as s\u00faas primeiras canci\u00f3ns, dando o seu primeiro concerto co nome de Escuchando Elefantes. En 2010, Glen Hansard e Mark\u00e9ta Irglov\u00e1, ga\u00f1adores dun \u00d3scar polo filme \"Once\" atoparon o d\u00fao mentres ofrec\u00edan un concerto no centro de Donostia e esa mesma noite convid\u00e1ronos a compartir con eles escenario no Teatro Victoria Eugenia, onde interpretaron \"The Rain\" con The Frames, banda referencia para o grupo.\nEn 2012 publicaron o seu primeiro disco, \"Show &amp; Tell\", de maneira totalmente independente. O \u00e1lbum foi ben recibido pola cr\u00edtica e levou o grupo a realizar xiras por Espa\u00f1a, Francia, Irlanda, Reino Unido e Portugal. Durante este proceso actuaron tam\u00e9n como abreconcertos para artistas como Glen Hansard, Paddy Casey, Declan O\u2019Rourke ou Cathy Davey. Tam\u00e9n participaron en festivais como o Noroeste Pop Rock, ou o BBK Live ademais de actuar en salas como Vicar Street.\nO seu segundo \u00e1lbum, \"Happy Lonely People\", foi gravado en 2014 e contou con colaboraci\u00f3ns de m\u00fasicos como Rob Bochnik e Paddy Casey. Os videoclips foron candidatos a premios internacionais e ga\u00f1aron o galard\u00f3n a mellor videoclip nos Premios Mestre Mateo 2014.\nEn 2016 publicaron os dous primeiros avances do seu seguinte \u00e1lbum e anunciaron un novo formato, tocando ambos tanto guitarra como bater\u00eda e dando un cambio m\u00e1is el\u00e9ctrico ao seu son. En marzo de 2017 publicouse o novo \u00e1lbum co nome de \"Hope\", sendo presentado nunha xira por toda Galicia e Espa\u00f1a.\nEn novembro de 2017 o grupo sufriu un grave accidente de tr\u00e1fico en Francia cando se dirix\u00edan ao Reino Unido para unha pequena xira. As lesi\u00f3ns sufridas obrigaron ao d\u00fao a cancelar esa xira e paralizaron a s\u00faa actividade durante m\u00e1is dun ano. Volveron aos escenarios en febreiro de 2019 cunha xira titulada \"We are fine, thank you\" (Estamos ben, grazas).\nEn febreiro de 2021, case cinco anos despois do seu \u00faltimo disco, publicaron o seu cuarto \u00e1lbum, o primeiro en castel\u00e1n, titulado \"\u00bfPor qu\u00e9 siempre cant\u00e1is en ingl\u00e9s?\". \nActivismo.\nDende 2012 a banda formou parte dun festival ben\u00e9fico celebrado en Grafton Street (Dubl\u00edn)\u200b organizado por Glen Hansard para reunir fondos para a Simon Community e outras asociaci\u00f3ns sen \u00e1nimo de lucro. Neste evento t\u00e9\u00f1ense reunido con m\u00fasicos irlandeses como Bono, Sin\u00e9ad O'Connor, Damien Rice, Hozier ou The Script entre outros.\nAdemais te\u00f1en participado noutos actos ben\u00e9ficos como o Festival da Luz ou a campa\u00f1a Kiss Goodbye to MS, a prol da investigaci\u00f3n da esclerose m\u00faltiple, e en actividades como as TedTalks."}
{"id": "398359", "revid": "865", "url": "https://gl.wikipedia.org/wiki?curid=398359", "title": "Shape Shift with Me", "text": "Shape Shift with Me \u00e9 o s\u00e9timo \u00e1lbum da banda estadounidense de punk rock Against Me!, publicado o 16 de setembro de 2016 a trav\u00e9s dos selos Total Treble Music e Xtra Mile. O t\u00edtulo est\u00e1 sacado da letra do tema \"Norse Truth\", que aparece como corte 10."}
{"id": "398360", "revid": "47401", "url": "https://gl.wikipedia.org/wiki?curid=398360", "title": "Escuchando elefantes", "text": ""}
{"id": "398361", "revid": "89787", "url": "https://gl.wikipedia.org/wiki?curid=398361", "title": "Darktable", "text": "Darktable \u00e9 unha aplicaci\u00f3n libre e de c\u00f3digo aberto para a edici\u00f3n de imaxes en formato raw (negativo dixital, imaxe dixital sen pretratar polo software da c\u00e1mara). \u00c9 un programa de revelado dixital, que permite a edici\u00f3n non destrutiva e o retoque de imaxes. Unha mesa de luz e un cuarto escuro virtual para os fot\u00f3grafos, onde xestionar os negativos dixitais nunha base de datos.\n\u00c9 unha aplicaci\u00f3n de software libre (dispo\u00f1ible baixo a licenza GPL), multiplataforma (GNU/Linux, Windows, Mac OS) e que conta cunha comunidade de usuarios extensa. A interface de Darktable est\u00e1 dispo\u00f1ible en 21 idiomas."}
{"id": "398362", "revid": "98629", "url": "https://gl.wikipedia.org/wiki?curid=398362", "title": "Gran Premio de Alema\u00f1a de 1992", "text": "O Gran Premio de Alema\u00f1a de F\u00f3rmula 1 de (oficialmente o LIII Grosser Mobil 1 Preis von Deutschland) foi unha carreira de F\u00f3rmula 1 que se celebrou en Hockenheimring o 26 de xullo de 1992. Foi a d\u00e9cima rolda da tempada de , o 54\u00ba Gran Premio de Alema\u00f1a e o d\u00e9cimo sexto que se celebrou no circu\u00edto de Hockenheim. A carreira disputouse sobre 45 voltas do circu\u00edto de sete quil\u00f3metros para unha distancia de carreira de 306 quil\u00f3metros e foi ga\u00f1ada polo piloto de Williams (e polesitter) Nigel Mansell. Ayrton Senna terminou a carreira no segundo lugar para o equipo McLaren, mentres que Michael Schumacher levouse o podio final no seu Benetton.\nInforme.\nAntecedentes.\nA chicana Ostkurve modificouse para esta carreira, hab\u00eda preocupaci\u00f3ns pola seguridade coa chicana o ano anterior cando \u00c9rik Comas sufriu un accidente importante al\u00ed no seu Ligier.\nCualificaci\u00f3n.\nNa precualificaci\u00f3n, os dous coches de Andrea Moda sa\u00edron, a\u00ednda que Perry McCarthy foi exclu\u00eddo do evento logo de perder un control de b\u00e1scula.\nNigel Mansell clasificou na pole position, por diante de Riccardo Patrese e Ayrton Senna. Stefano Modena, Eric van de Poele, Andrea Chiesa e Damon Hill foron os catro pilotos que non cualificaron para a carreira. Para Chiesa, resultou ser a \u00faltima vez que participou nunha carreira de Grand Prix, xa que foi substitu\u00eddo na seguinte carreira no equipo Fondmetal por van de Poele.\nCarreira.\nAo principio, Mansell tomou vantaxe sobre o seu compa\u00f1eiro de equipo Patrese, con Senna en terceiro lugar. Mansell fixo unha parada programada e rapidamente atrapou a Senna, que elixiu disputar a carreira sen unha parada en boxes. Na volta 19, Mansell cortou a curva na chicana OstKurve, sa\u00edu m\u00e1is r\u00e1pido e superou a Senna na recta seguinte. Mansell non foi penalizado.\nNa \u00faltima volta, Riccardo Patrese trompeou mentres trataba de pasar a Ayrton Senna na segunda posici\u00f3n. Terminar\u00eda clasificado no oitavo posto. Mansell aferrouse \u00e1 vitoria da carreira, por diante de Senna en segundo lugar, cuxo McLaren quedou sen combustible pouco despois de cruzar a li\u00f1a de meta e Michael Schumacher foi terceiro.\nMansell empatou o r\u00e9cord de Ayrton Senna en 1988 coa maior cantidade de vitorias nunha tempada con 8, logradas en s\u00f3 10 carreiras.\nAyrton Senna retirouse da contenda polo t\u00edtulo nesta carreira, a\u00ednda que parec\u00eda inevitable que s\u00f3 Mansell fose Campi\u00f3n de Pilotos de todos os xeitos, asegurouse o t\u00edtulo na seguinte carreira en Hungr\u00eda."}
{"id": "398364", "revid": "5863", "url": "https://gl.wikipedia.org/wiki?curid=398364", "title": "San Marti\u00f1o de Pino", "text": ""}
{"id": "398367", "revid": "52373", "url": "https://gl.wikipedia.org/wiki?curid=398367", "title": "Francisco Carbia Fari\u00f1a", "text": "Francisco Carbia Fari\u00f1a, nado en Paradela (A Estrada) en 1860 e finado en Cordeiro a principios de marzo de 1933, foi un agrarista e pol\u00edtico galego que chegou a ser alcalde de Valga durante dous meses.\nTraxectoria.\nEmigrou a Cuba. Retornou da emigraci\u00f3n en 1908. Foi un dos fundadores do Sindicato Agrario de Cordeiro, do que foi vicepresidente e presidente a partir de 1918. Coa ditadura de Primo de Rivera foi concelleiro de Valga a partir do 9 de marzo de 1924 xunto ao seu fillo Celestino Carbia Campa\u00f1a. Por\u00e9n ambos dimitiron do cargo un ano despois como \u201cprotesta ante a forma en que se efectuou a segregaci\u00f3n da fregues\u00eda de San Xuli\u00e1n de Requeixo para constitu\u00edr o Concello de Pontecesures\u201d. O 17 de abril de 1931 o goberno provisional da Rep\u00fablica nomeouno presidente da Xunta provisional do Concello de Valga. Permaneceu na alcald\u00eda apenas dous meses, ata que o 5 de xu\u00f1o Maximino Mosquera Castrom\u00e1n tomou posesi\u00f3n como alcalde electo.\nVida persoal.\nCasou en Forno con Francisca Campa\u00f1a Band\u00edn e foi pai de Celestino Carbia Campa\u00f1a, que tam\u00e9n ser\u00eda alcalde de Valga, fusilado en 1937."}
{"id": "398372", "revid": "1131", "url": "https://gl.wikipedia.org/wiki?curid=398372", "title": "Aeroporto de Inverness", "text": "O aeroporto de Inverness \u00e9 un aeroporto internacional escoc\u00e9s situado en Dalcross, a 13 quil\u00f3metros ao nord\u00e9s da cidade de Inverness. \u00c9 propiedade de Highlands and Islands Airports Limited (HIAL). O aeroporto \u00e9 a principal porta de entrada ao norte de Escocia, e opera varios servizos regulares a distintas partes do Reino Unido e alg\u00fans m\u00e1is limitados \u00e1 Europa continental. Tam\u00e9n operan de cando en vez voos ch\u00e1rter e de carga cara ao Reino Unido e Europa. No ano 2016 pasaron polas s\u00faas instalaci\u00f3ns un total de 783 017 pasaxeiros."}
{"id": "398373", "revid": "17467", "url": "https://gl.wikipedia.org/wiki?curid=398373", "title": "Oler\u00eda de Bu\u00f1o", "text": ""}
{"id": "398375", "revid": "75439", "url": "https://gl.wikipedia.org/wiki?curid=398375", "title": "Carolyne Larrington", "text": "Carolyne Larrington, nada o 5 de setembro de 1959, \u00e9 unha fil\u00f3loga e investigadora inglesa.\nTraxectoria.\nEstudou Lingua e literatura inglesa medieval no St Catherine\u2019s College da Universidade de Oxford, e fixo o seu doutoramento sobre a poes\u00eda de sabedor\u00eda na lingua n\u00f3rdica antiga e o ingl\u00e9s antigo. Deu clases de ingl\u00e9s dous anos no Xap\u00f3n. \u00c9 profesora de literatura inglesa medieval no Saint John's College da Universidade de Oxford.\nOs seus campos de investigaci\u00f3n son a variante islandesa da lingua n\u00f3rdica antiga, e o ciclo art\u00farico. Xunto coa cantante Fay Hield, da Universidade de Sheffield, desenvolve o proxecto \"Modern Fairies and Loathly Ladies\", que procura actualizar os contos tradicionais de fadas do folclore ingl\u00e9s en colaboraci\u00f3n con artistas contempor\u00e1neos de campos como a m\u00fasica, a poes\u00eda, a pintura ou a fotograf\u00eda."}
{"id": "398377", "revid": "5863", "url": "https://gl.wikipedia.org/wiki?curid=398377", "title": "\u00c1lbum de mulleres", "text": ""}
{"id": "398378", "revid": "1131", "url": "https://gl.wikipedia.org/wiki?curid=398378", "title": "Gardado", "text": "O top\u00f3nimo galego Gardado pode referirse a:"}
{"id": "398379", "revid": "1131", "url": "https://gl.wikipedia.org/wiki?curid=398379", "title": "O Gardado", "text": ""}
{"id": "398380", "revid": "1131", "url": "https://gl.wikipedia.org/wiki?curid=398380", "title": "A Gardu\u00f1eira", "text": ""}
{"id": "398381", "revid": "1131", "url": "https://gl.wikipedia.org/wiki?curid=398381", "title": "Garga", "text": "O top\u00f3nimo galego Garga pode referirse a:"}
{"id": "398382", "revid": "1131", "url": "https://gl.wikipedia.org/wiki?curid=398382", "title": "A Garga", "text": ""}
{"id": "398383", "revid": "1888", "url": "https://gl.wikipedia.org/wiki?curid=398383", "title": "Arturo P\u00e9rez Loureiro", "text": "Arturo P\u00e9rez Loureiro, finado en Ordes o 11 de xullo de 1950, foi un militar e pol\u00edtico galego.\nTraxectoria.\nTenente coronel de Infanter\u00eda retirado. No ver\u00e1n de 1936 estaba en Ordes para curar a tuberculose. Co golpe de Estado do 18 de xullo de 1936 foi nomeado alcalde o 14 de setembro. Permaneceu pasivo ante os actos violentos perpetrados por falanxistas e gardas civ\u00eds contra a poboaci\u00f3n. Despois foi concelleiro de Ordes. Foi elixido deputado provincial en marzo de 1949.\nVida persoal.\nCasou con Mar\u00eda de la Gloria Romero Corral."}
{"id": "398384", "revid": "1131", "url": "https://gl.wikipedia.org/wiki?curid=398384", "title": "As Gate\u00f1as", "text": "O top\u00f3nimo galego As Gate\u00f1as pode referirse a:"}
{"id": "398385", "revid": "1131", "url": "https://gl.wikipedia.org/wiki?curid=398385", "title": "O Gato", "text": ""}
{"id": "398386", "revid": "5863", "url": "https://gl.wikipedia.org/wiki?curid=398386", "title": "Rafael Mari\u00f1o Vilela", "text": "Rafael Mari\u00f1o Vilela, finado en Ordes o 18 de febreiro de 1983, foi un comerciante e pol\u00edtico galego.\nTraxectoria.\nComerciante de Ordes. Falanxista, foi xefe da Falange de Ordes. Amigo \u00edntimo de Diego Salas Pombo. Foi nomeado alcalde de Ordes en novembro de 1942. Foi detido, acusado de manter unha reuni\u00f3n con guerrilleiros antifranquistas, o que lle custou a alcald\u00eda e unha tempada no c\u00e1rcere da Coru\u00f1a. Morreu en Ordes con 73 anos.\nVida persoal.\nCasou con Mar\u00eda Franqueira Regos e tivo dous fillos: Rafael Mari\u00f1o Franqueira e Mar\u00eda del Carmen de la Soledad Mari\u00f1o Franqueira. Tivo unha \u00fanica neta, filla da s\u00faa filla Mar\u00eda del Carmen e unha bisneta, a escritora feminista Miriam Couceiro Castro. "}
{"id": "398387", "revid": "5863", "url": "https://gl.wikipedia.org/wiki?curid=398387", "title": "Gaspar", "text": "Gaspar \u00e9 un antrop\u00f3nimo masculino. Pode referirse a:\nComo apelido:\nComo top\u00f3nimo:"}
{"id": "398388", "revid": "80985", "url": "https://gl.wikipedia.org/wiki?curid=398388", "title": "Esmoleiros do mar", "text": ""}
{"id": "398390", "revid": "1131", "url": "https://gl.wikipedia.org/wiki?curid=398390", "title": "As Ga\u00f1idoiras", "text": ""}
{"id": "398391", "revid": "1131", "url": "https://gl.wikipedia.org/wiki?curid=398391", "title": "Gan\u00f3n", "text": ""}
{"id": "398392", "revid": "1131", "url": "https://gl.wikipedia.org/wiki?curid=398392", "title": "Garabal", "text": ""}
{"id": "398393", "revid": "1131", "url": "https://gl.wikipedia.org/wiki?curid=398393", "title": "Garabelos do Bouzo", "text": ""}
{"id": "398394", "revid": "56817", "url": "https://gl.wikipedia.org/wiki?curid=398394", "title": "Constellation Records", "text": "Constellation Records \u00e9 un selo discogr\u00e1fico independente canadense baseado en Montreal, Quebec e fundado no ano 1997 por Ian Ilavsky e Don Wilkie. Ten editado \u00e1lbums de moitas bandas de post-rock como Godspeed You! Black Emperor, Thee Silver Mt. Zion Memorial Orchestra &amp; Tra-La-La Band e Do Make Say Think.\nArtistas.\nListaxe de artistas que editaron discos con Constellation Records:"}
{"id": "398395", "revid": "1131", "url": "https://gl.wikipedia.org/wiki?curid=398395", "title": "Garavisco", "text": ""}
{"id": "398396", "revid": "1131", "url": "https://gl.wikipedia.org/wiki?curid=398396", "title": "Os Garc\u00edas", "text": ""}
{"id": "398397", "revid": "1131", "url": "https://gl.wikipedia.org/wiki?curid=398397", "title": "Os Gardados", "text": ""}
{"id": "398398", "revid": "1131", "url": "https://gl.wikipedia.org/wiki?curid=398398", "title": "Gardamil", "text": ""}
{"id": "398399", "revid": "1131", "url": "https://gl.wikipedia.org/wiki?curid=398399", "title": "G\u00e1rdoma", "text": ""}
{"id": "398400", "revid": "1131", "url": "https://gl.wikipedia.org/wiki?curid=398400", "title": "Garellas", "text": ""}
{"id": "398401", "revid": "1131", "url": "https://gl.wikipedia.org/wiki?curid=398401", "title": "Garfi\u00e1n", "text": ""}
{"id": "398402", "revid": "1131", "url": "https://gl.wikipedia.org/wiki?curid=398402", "title": "Gargant\u00f3s", "text": ""}
{"id": "398403", "revid": "1131", "url": "https://gl.wikipedia.org/wiki?curid=398403", "title": "A Garmalla", "text": ""}
{"id": "398404", "revid": "1131", "url": "https://gl.wikipedia.org/wiki?curid=398404", "title": "Gasam\u00e1ns", "text": ""}
{"id": "398405", "revid": "1131", "url": "https://gl.wikipedia.org/wiki?curid=398405", "title": "Gaspares", "text": ""}
{"id": "398406", "revid": "1131", "url": "https://gl.wikipedia.org/wiki?curid=398406", "title": "A Gatarante", "text": ""}
{"id": "398407", "revid": "1131", "url": "https://gl.wikipedia.org/wiki?curid=398407", "title": "Gate", "text": ""}
{"id": "398408", "revid": "1131", "url": "https://gl.wikipedia.org/wiki?curid=398408", "title": "Gatelle", "text": ""}
{"id": "398409", "revid": "1131", "url": "https://gl.wikipedia.org/wiki?curid=398409", "title": "Gatiande", "text": ""}
{"id": "398410", "revid": "1131", "url": "https://gl.wikipedia.org/wiki?curid=398410", "title": "Gat\u00f3n", "text": ""}
{"id": "398411", "revid": "1131", "url": "https://gl.wikipedia.org/wiki?curid=398411", "title": "Ga\u00fate", "text": ""}
{"id": "398412", "revid": "1131", "url": "https://gl.wikipedia.org/wiki?curid=398412", "title": "Gavi\u00e1n", "text": ""}
{"id": "398413", "revid": "1131", "url": "https://gl.wikipedia.org/wiki?curid=398413", "title": "Gax\u00edn", "text": ""}
{"id": "398414", "revid": "1131", "url": "https://gl.wikipedia.org/wiki?curid=398414", "title": "Gloria", "text": "O termo gloria pode referirse a:\nComo top\u00f3nimo pode referirse a:"}
{"id": "398415", "revid": "1131", "url": "https://gl.wikipedia.org/wiki?curid=398415", "title": "A Gloria", "text": ""}
{"id": "398416", "revid": "56817", "url": "https://gl.wikipedia.org/wiki?curid=398416", "title": "Peking Spring", "text": "Peking Spring \u00e9 un EP da banda estadounidense de post-punk Mission of Burma, publicado orixinalmente en casete no ano 1985 e reeditado en CD en 1993 a trav\u00e9s do selo Taang! Records. O disco \u00e9 unha colecci\u00f3n de dez canci\u00f3ns gravadas entre 1979 e 1982 non editadas anteriormente. Seis dos temas, do corte 3 ao 8, grav\u00e1ronse en 1986 para ser inclu\u00eddos no terceiro \u00e1lbum do grupo, pero este separar\u00edase antes debido a un ac\u00fafeno de Roger Miller. As canci\u00f3ns \"This Is Not A Photograph\" e \"Peking Spring\" grav\u00e1ronse en 1979, \"Nu Disco\" en 1980 e \"Foreign Country\" en 1981."}
{"id": "398417", "revid": "23204", "url": "https://gl.wikipedia.org/wiki?curid=398417", "title": "Jacques Paul Migne", "text": "Jacques Paul Migne, nado en Saint-Flour o 25 de outubro de 1800 e finado en Par\u00eds o 24 de outubro de 1875, foi un sacerdote franc\u00e9s cuxa obra m\u00e1is celebrada foi a de publicar d\u00faas econ\u00f3micas e extensas colecci\u00f3ns de escritos dos Pais da Igrexa, a \"Patrologia Latina\" e a \"Patrologia Graeca\".\nTraxectoria.\nNaceu en Saint-Flour (Cantal). Logo dunha infancia un tanto turbulenta, en 1817 estudou teolox\u00eda no colexio de Saint-Flour, en Orle\u00e1ns. Ao finalizar a s\u00faa formaci\u00f3n de cl\u00e9rigo, demasiado novo a\u00ednda para ser ordenado, foi enviado como profesor a un colexio de Ch\u00e2teaudun onde destacou polas s\u00faas capacidades did\u00e1cticas. Desexando afianzar a s\u00faa teolox\u00eda consagrou quince horas de estudo por d\u00eda durante seis meses. En 1824 foi ordenado sacerdote.\nInmediatamente foi enviado a unha parroquia do cant\u00f3n de Ch\u00e2tillon-sur-Loing, pero por ter un clima que afectaba \u00e1 s\u00faa sa\u00fade foi rapidamente relevado e enviado a Puiseaux, na diocese de Orle\u00e1ns.\nA revoluci\u00f3n de 1830 repercutiu en Puiseaux. Houbo un incidente, que naceu da s\u00faa simpat\u00eda cat\u00f3lica realista fronte ao patriotismo local, que logo foi esaxerado e agrandado. O P. Migne respondeu aos seus acusadores a trav\u00e9s dun bolet\u00edn titulado \"Da liberdade, por un sacerdote\". Ampliando o debate, trata sobre cuesti\u00f3ns importantes do dereito eclesi\u00e1stico e das relaci\u00f3ns coa autoridade secular. Desatouse o debate e o bispo interv\u00e9n prohibindo a publicaci\u00f3n da resposta do P. Migne. O cura de Puiseaux someteuse e gardou silencio.\nEn 1833, logo do enfrontamento co bispo, partiu cara a Par\u00eds, e o 3 de novembro comezou co xornal \"L'Univers religieux\", que tentou manter libre de calquera influencia pol\u00edtica. Rapidamente conseguiu 1800 subscritores. Editouno por tres anos.\nEn 1836 abandonou \"L'Univers religieux\" para comezar unha obra doutra envergadura que chegar\u00e1 a ser chamada \u00abunha das m\u00e1is colosais do s\u00e9culo\u00bb. Titulada \"Biblioteca universal do clero\", deber\u00eda contar con 2000 volumes. Dotado dunha inesgot\u00e1bel paciencia, logrou unha das empresas m\u00e1is consider\u00e1beis do s\u00e9culo: a edici\u00f3n dunha enciclopedia teol\u00f3xica que abarcar\u00e1 miles de volumes.\nEn 1836 abriu a s\u00faa gran casa de publicaci\u00f3n en Petit-Montrouge, no \"arrondissement\" 14 de Par\u00eds. Al\u00ed suced\u00e9ronse con rapidez numerosos traballos relixiosos pensados para o clero baixo, a prezos acces\u00edbeis que aseguraban ampla circulaci\u00f3n. As m\u00e1is co\u00f1ecidas son: \"Scripturae sacrae cursus completus\", que ensambla un amplo repertorio de comentarios sobre cada libro da Biblia e \"Theologiae cursus\", cada un en 28 volumes, entre 1840 e 1845; despois \"Collection des auteurs sacr\u00e9s\" (100 vols., 1846-8); \"Encyclop\u00e9die th\u00e9ologique\" (171 vols., 1844-6).\nTraballou nas s\u00faas publicaci\u00f3ns sen interrupci\u00f3n at\u00e9 o incendio dos seus \"Ateliers catholiques\", en febreiro de 1868. Atopouse, desde o principio, con graves dificultades. A\u00ednda que foi animado por cartas e felicitaci\u00f3ns que lle chegaron por milleiros, tam\u00e9n debeu enfrontar a oposici\u00f3n do arcebispo de Par\u00eds, Monse\u00f1or de Qu\u00e9len. Este, sen dubidar da excelencia da obra de Migne, estimaba que a empresa posu\u00eda un car\u00e1cter comercial e que por tanto non era bo que un sacerdote estivese a cargo dela. E ordenou ao editor que suspendese o seu traballo. Migne creu ver nesta medida o resultado da presi\u00f3n das grandes librar\u00edas, celosas da s\u00faa obra. O P. Migne argu\u00edu que non era nin impresor nin libreiro: os dous cargos corresponden a Victor Migne, o seu irm\u00e1n e colaborador, e rexeitou someterse. O arcebispo retiroulle os seus poderes e prohibiulle celebrar a misa. Meses antes de morrer, o arcebispo prop\u00faxolle a Migne converter este proxecto particular nunha obra diocesana, na que el ser\u00eda o superior e o P. Migne o director. Querendo gardar a s\u00faa liberdade, o sacerdote mant\u00e9n a s\u00faa posici\u00f3n. Monse\u00f1or Affre, o seu sucesor, mantivo tam\u00e9n a li\u00f1a de conduta do seu antecesor. Condenou tam\u00e9n a publicaci\u00f3n \"Voix de la V\u00e9rit\u00e9\", novo xornal publicado por Migne. Finalmente, tocado pola franqueza do seu editor e pola molestia que a s\u00faa decisi\u00f3n pod\u00eda carrexar entre a autoridade eclesi\u00e1stica, levantou a condena.\nO 2 de xu\u00f1o de 1849, Jacques Paul Migne asumiu o t\u00edtulo de impresor\u2013tip\u00f3grafo, en Petit\u2013Montrouge. Do\u00e1ronlle 5000 francos e encarg\u00e1ronlle a edici\u00f3n das \"Actes de l'\u00c9glise de Paris\".\nEn 1853, A. Bonnety, director dos \"Annales de la philosophie chr\u00e9tienne\", escrib\u00eda respecto da \"Patrologia latina\": \u00ab\"Esta obra deber\u00eda estar protexida polos gobernos, polos bispos e por todos os cat\u00f3licos\"\u00bb, deixando entrever que non sempre a resposta do p\u00fablico acompa\u00f1ou ao editor. Unha indicaci\u00f3n semellante volve escoitarse respecto da \"Patrologia graeca\": \u00ab\"Entrist\u00e9cenos ter que afirmar que a\u00ednda faltan subscribirse a esta bela e boa publicaci\u00f3n moitas casas: bibliotecas dos bispos, seminarios, principais curas, comunidades relixiosas\u2026 O editor at\u00f3pase a\u00ednda ao comezo dos seus esforzos, e se non consagrase a esta obra todo o seu capital, todos os beneficios das s\u00faas publicaci\u00f3ns precedentes, ver\u00edase obrigado a interromper a impresi\u00f3n\"\u00bb.\nCon todo, as mostras de simpat\u00eda non faltaron, desde o principio, \u00e1 obra de Migne. Desde Roma, do universo cat\u00f3lico, afluir\u00e1n felicitaci\u00f3ns de bispos, cardeais e laicos instru\u00eddos. Outro eloxio que chegou a Migne vi\u00f1a de parte do Senado franc\u00e9s, na sesi\u00f3n do 20 de xu\u00f1o de 1862, por parte do Bar\u00f3n Ch. Dupin: \u00ab\"Un simple cura rural, o Sr. Migne, encarou s\u00f3 coa axuda financeira do clero inferior \u2013nun prezo baixo e sen luxos\u2013, a publicaci\u00f3n dunha colecci\u00f3n completa, unha colecci\u00f3n onde os textos m\u00e1is fieis son comparados coas versi\u00f3ns m\u00e1is autorizadas, unha colecci\u00f3n onde figuran os libros Sacros, os Pais da Igrexa latinos e gregos, todos os grandes te\u00f3logos, todos os oradores sacros, todos os comentarios e a\u00ednda miles de escritos dos bispos dos nosos d\u00edas. Esta ser\u00e1 unha Biblioteca universal da Igrexa cat\u00f3lica: 850 volumes xa viron a luz. 1150 restan por aparecer. E para levar a cabo esta empresa\u2026 \u00e9 cos seus modestos recursos que o clero franc\u00e9s inaugurou esta grande empresa cat\u00f3lica. Moitos laicos xenerosos vi\u00f1eron na s\u00faa axuda\u2026\"\u00bb.\nSe a obra monumental quedou inacabada d\u00e9bese ao incendio do 12 de febreiro de 1868. O lume desatouse no compartimento das prensas tipogr\u00e1ficas e rapidamente alcanzou todo o edificio, abarcando case todas as obras que estaban al\u00ed. Os danos foron consider\u00e1beis e irrepar\u00e1beis na s\u00faa maior parte. Os clich\u00e9s de prensa de grandes colecci\u00f3ns (en n\u00famero de 667.855) foron destru\u00eddos. Dos cascallos non puido retirarse m\u00e1is que unha masa de 600 quilogramos de chumbo. A f\u00e1brica de mobles de igrexa, de \u00f3rganos, de estatuas, de mesas, de baixorrelevos, que Jacques Paul Migne constru\u00edra ao car\u00f3n da imprenta foron do mesmo xeito alcanzados polo incendio. Un grande \u00f3rgano, de 30.000 francos, listo para ser entregado, foi completamente devastado. Sobre o total de 12 mill\u00f3ns que representaba o material e as mercador\u00edas, Jacques Paul Migne s\u00f3 recuperou apenas seis.\nA perda foi enorme. As aseguradoras non lle devolveron m\u00e1is que unha suma irrisoria. E resultou insuficiente para permitir a Migne recomenzar coas publicaci\u00f3ns interrompidas. A guerra franco-prusiana de 1870 sumoulle perdas. Arruinado, buscou proverse de novos recursos. Recomenzou o seu comercio de mobles sacros e organizou un tr\u00e1fico de intenci\u00f3ns de misa. O arcebispo deulle a orde de cesar. Migne resistiuse e recibiu unha suspensi\u00f3n. Pouco despois, o 25 de xullo de 1874, desde a curia romana chegou un decreto do papa P\u00edo IX no que se condenaba o uso de estipendios de misa para a compra de libros\u2026 no cal as publicaci\u00f3ns de Migne eran nomeadas expresamente.\nEstas contrariedades sum\u00e1ronse \u00e1s fatigas \u00e1s que o sometera a direcci\u00f3n da s\u00faa obra: a s\u00faa vista diminu\u00edra considerabelmente e volveuse case cego. O 24 de outubro de 1875 morreu en Par\u00eds deixando o legado dun \u00abdos escritores e compiladores m\u00e1is extraordinarios dos que ten memoria a historia da erudici\u00f3n\u00bb. Un ano despois da s\u00faa morte, a s\u00faa \"Imprimerie Catholique\" pasa a mans dos irm\u00e1ns Garnier.\nAs tres grandes series que m\u00e1is reputaci\u00f3n tiveron foron \"Patrologiae cursus completus\", serie en lat\u00edn, en 221 vols. (1844-5); a serie en grego, primeiro publicada en lat\u00edn (85 vols., 1856-7); e a edici\u00f3n con traduci\u00f3n en grego e lat\u00edn (165 vols., 1857-8). A pesar de que moitos estudos o criticaron, estas precipitadas edici\u00f3ns, baratas e amplamente difundidas, s\u00f3 foron substitu\u00eddas moi lentamente por edici\u00f3ns cr\u00edticas m\u00e1is modernas. A\u00ednda que o barato do papel das edici\u00f3ns orixinais as fixese fr\u00e1xiles, a envergadura da \"Patrologia\" a\u00ednda fai da obra algo \u00fanico e invalu\u00e1bel. \u00c9, amplamente, a colecci\u00f3n de textos patr\u00edsticos e literatura antiga m\u00e1is completa que apareza e que exista at\u00e9 hoxe. Os \u00edndices son \u00fatiles a\u00ednda hoxe para atopar referencias nos escritos patr\u00edsticos.\nA Patrologia latina e a Patrologia graeca (xunto coa Monumenta Germaniae Historica) c\u00f3ntanse entre as contribuci\u00f3ns m\u00e1is importantes do s\u00e9culo XIX ao estudo da patrolox\u00eda e da Idade media. Na Igrexa cat\u00f3lica, as edici\u00f3ns de Migne puxeron por primeira vez moitos textos orixinais en mans dos presb\u00edteros.\nObra.\nXornalista.\nNa s\u00faa estancia en Par\u00eds, Migne fixo incursi\u00f3n en varios proxectos xornal\u00edsticos que tiveron un \u00e9xito relativo e que finalmente sempre terminou deixando en mans doutros directores e propietarios. Alg\u00fans foron censurados polos bispos, outros simplemente por querer dar lugar a todas as \u00e1s de pensamento\u2026 simplemente fracasaron.\nChegado a Par\u00eds en 1833, Migne dedicouse \u00e1 fundaci\u00f3n do seu primeiro xornal, ao que chamar\u00eda \"l'Univers religieux.\" Consider\u00e1ndose simplemente cat\u00f3lico e non aliado a ning\u00fan partido, dedicouse a buscar os seus colaboradores entre as m\u00e1is diferentes li\u00f1as de opini\u00f3n de Francia. A publicidade centrouse en conseguir a promesa de colaboraci\u00f3n das personalidades m\u00e1is importantes de Francia. En tres semanas roldaba os 1800 subscritores. A s\u00faa divisa foi: \u00ab\"Unit\u00e9 dans les choses certaines, libert\u00e9 dans les douteuses, charit\u00e9, v\u00e9rit\u00e9, impartialit\u00e9 dans toutes\".\u00bb O \u00e9xito non se prolongou demasiado. Querendo conciliar todas as partes mesturounas a todas. Finalmente Jacques Paul Migne deixa o xornal sen escribir demasiado nel, por haberse visto absorbido polas tarefas de direcci\u00f3n e administraci\u00f3n.\nEn 1846 fundou \"a Voix de la V\u00e9rit\u00e9\", con axuda do P. Clavel e un xurisconsulto eminente, o P. Romaiu Prompsault. O acerto deste xornal debeuse a que ofrec\u00eda material de consultor\u00eda xur\u00eddica a membros do clero e a comunidades relixiosas. Non abarcou s\u00f3 cuesti\u00f3ns civ\u00eds, sen\u00f3n que entrou tam\u00e9n no dereito can\u00f3nico, p\u00f3ndose unhas cantas veces ao lado de sacerdotes que disent\u00edan cos seus bispos. Isto desgustou a alg\u00fans bispos que oportunamente o censuraron. Finalmente Migne terminou deix\u00e1ndoo en mans de Taconet, outro empresario.\nEste segundo intento foi substitu\u00eddo nos proxectos de Migne por un terceiro: \"La Voix canonique, liturgique, historique, bibliographique, anecdotique\". Ao que, logo de cambiar de obxectivo e de nome unhas cantas veces terminou deixando tam\u00e9n en mans doutro interesado: M. Prost, banqueiro.\nEditor.\nMigne abandonou a direcci\u00f3n do \"l'Univers religieux\" para se mergullar nunha empresa moito m\u00e1is ambiciosa. O seu obxectivo: reunir en grandes colecci\u00f3ns os tesouros da tradici\u00f3n cat\u00f3lica. Contentouse con reunir os antigos produtos da erudici\u00f3n eclesi\u00e1stica, para polos a disposici\u00f3n do clero como instrumentos de traballo. Moitos destes traballos conserv\u00e1banse, para ese ent\u00f3n, s\u00f3 como manuscritos, mentres que doutros s\u00f3 se co\u00f1ec\u00edan fragmentos. A maior parte estaba relegada en recunchos das bibliotecas, eran inalcanz\u00e1beis polo seu pouco n\u00famero e polo elevado do seu prezo. Migne quixo reunilos nunha Biblioteca universal do clero \u00e1 que so\u00f1aba de 2000 volumes, a baixo prezo -non deber\u00eda custar m\u00e1is de 10.000 francos.\nOs poucos recursos que Migne posu\u00eda invest\u00edraos na s\u00faa empresa anterior. Para poder levar a cabo esta obra soubo entusiasmar na s\u00faa empresa alg\u00fans eclesi\u00e1sticos e laicos que o proveron dos fondos indispens\u00e1beis como para que comezase a tarefa.\nComezou pedindo axuda \u00e1 imprenta de M. Bailly, na Sorbonne: pero pronto fundar\u00eda en Petit-Montrouge unha librar\u00eda e imprenta. Nos seus \"Ateliers catholiques\", veci\u00f1o \u00e1s s\u00faas salas de composici\u00f3n, instalou cinco prensas a vapor, unha fundici\u00f3n, un estereotipo, os \"ateliers\" de satinado, e de relevo, destinados unicamente \u00e1s obras que el publicaba. Posu\u00edndo na s\u00faa man todos os pasos necesarios para a edici\u00f3n dos libros, pod\u00eda acelerase o proceso at\u00e9 alcanzar un punto extremadamente veloz: fac\u00eda sa\u00edr dos seus establecementos un volume por semana. Isto tam\u00e9n lle permit\u00eda baixar considerabelmente os seus prezos. Trescentos obreiros traballaban nos seus establecementos. Entre eles cont\u00e1base un bo n\u00famero de sacerdotes vindos a menos que o editor recib\u00eda na s\u00faa imprenta e que lle foron de grande axuda para a composici\u00f3n e correcci\u00f3n das probas.\nMigne desexaba que as s\u00faas obras, desde o punto de vista tipogr\u00e1fico, fosen tan perfectas como fose pos\u00edbel. A partir disto non tardou en cambiar as s\u00faas prensas a vapor por prensas de tracci\u00f3n a sangue, menos r\u00e1pidas pero que permit\u00edan un produto mellor terminado. Tam\u00e9n estableceu un sistema de correctores e revisores que diminu\u00edan notabelmente os erros finais. As\u00ed, en 1865 contrata a corenta correctores para traballar durante dez anos para a revisi\u00f3n minuciosa das pranchas met\u00e1licas xa tipeadas.\nDos 2000 volumes anunciados, m\u00e1is de 1000 foron publicados. \u00c9 dif\u00edcil facerse unha idea da orde exacta, e mesmo algunhas colecci\u00f3ns sa\u00edron da imprenta en forma simult\u00e1nea.\nAs principais colecci\u00f3ns.\nDesde 1838 at\u00e9 1840 aparece o curso completo de Sacra Escritura: \"Scripturae sacrae cursus completus, ex commentariis omnium perfectissimis ubique habitis, et a magna parte episcoporum necnon theologorum Europae catholicae universim ad hoc interrogatorum designatis, unice conflatus; plurimis annotantibus presbyteris ad docendos levitas, pascendosve populos alte positis, annotavit vero simul et edidit J. P. M.\"\nInmediatamente despois do curso completo de Sacra escritura, JPM publica a \"Theologiae cursus completus\u2026\" As obras foron impresas co texto en lat\u00edn, sen a traduci\u00f3n francesa, en orde met\u00f3dica, sen ningunha preocupaci\u00f3n cronol\u00f3xica. Elevouse a 28 o n\u00famero que inicialmente fora previsto en 25 volumes. O \u00faltimo destes comprende 5 t\u00e1boas que resultan de suma utilidade para realizar consultas ao Curso de teolox\u00eda.\nTam\u00e9n podemos p\u00f3r nesta lista as \"D\u00e9monstrations \u00e9vang\u00e9liques des plus c\u00e9l\u00e8bres d\u00e9fenseurs du christianisme, traduites pour la plupart des diverses langues dans lesquelles elles avaient \u00e9t\u00e9 \u00e9crites, reproduites int\u00e9gralement, non par extraits, annot\u00e9es et publi\u00e9es par l'abb\u00e9 Migne\", m\u00e1is un volume de introduci\u00f3n e un de conclusi\u00f3n. Os dezaseis primeiros volumes apareceron entre 1842 e 1843; outros, alg\u00fans anos m\u00e1is tarde. O prop\u00f3sito do editor era reunir algunhas fontes que resultasen \u00fatiles ao momento de defender a relixi\u00f3n. Lamentabelmente logo de presentar algunhas obras de Tertuliano, Or\u00edxenes, Eusebio de Cesarea e San Agosti\u00f1o, pasou inmediatamente a Montaigne. Alg\u00fans autores, ben elixidos, permitir\u00edan seguir todos os progresos da pol\u00e9mica cristi\u00e1 intermedia.\nEn 1844 comezou unha nova publicaci\u00f3n, a dos \"Orateurs sacres\", en d\u00faas series. A primeira serie comprende 66 volumes: \"Collection int\u00e9gralle et universelle des Orateurs sacres du premier et du second ordre, et collection int\u00e9gralle ou choisie de ceux du troisi\u00e8me ordre, publi\u00e9s selon l'ordre chronologique, a fin de pr\u00e9senter, comme sous un coup d'oeil, l'histoire de la pr\u00e9dication en France, pendant plus de trois si\u00e8cles, avec ses commencements, ses progr\u00e8s, son apog\u00e9e, sa d\u00e9cadence, et sa renaissance\". A segunda serie, de 33 volumes, apareceu de 1856 a 1866. Trata: \"1\u00b0 les oeuvres oratoires des pr\u00e9dicateurs qui ont le plus illustr\u00e9 la chaire fran\u00e7aise depuis 1789 jusqu' \u00e0 nos jours; 2\u00b0 les plus remarquables mandements ou discours de la plupart de nos seigneurs archev\u00eaques ou \u00e9v\u00eaques de France, de Savoie et de Belgique; 3\u00b0 les sermons de vingt-cinq des pr\u00e9dicateurs contemporains les plus distingu\u00e9s; 4\u00b0 la collection des meilleurs prosistes anciens et modernes; 5\u00b0 une s\u00e9rie d'ouvrages sur les r\u00e8gles da bonne pr\u00e9dication\". A colecci\u00f3n deb\u00eda comprender 102 volumes; o n\u00famero 100 estaba na imprenta cando se produciu o incendio de 1868.\nAo mesmo tempo en que Migne editaba a primeira serie dos \"Orateurs sacres\", lanza tam\u00e9n a primeira das Enciclopedias teol\u00f3xicas. De 1851 a 1859 aparece a \"Nouvelle encyclop\u00e9die th\u00e9ologique\", de 52 volumes; e de 1851 a 1859 un \"Troisi\u00e8me et derni\u00e8re encyclop\u00e9die th\u00e9ologique\", en 66 volumes; Un total de 171 volumes de dicionarios sobre as distintas materias, tanto divinas como humanas.\nPara ilustrar estas colecci\u00f3ns relativas \u00e1 ciencia relixiosa, Migne fixo entrar nas s\u00faas publicaci\u00f3ns un \"Cours complet d'histoire eccl\u00e9siastique\", en 27 volumes.\nAs\u00ed, nuns anos \u2013desde 1838 at\u00e9 1844\u2013 Migne comezara a publicaci\u00f3n das colecci\u00f3ns que deb\u00edan conter un total de 400 volumes, sen contar as edici\u00f3ns de interese menor (das que falaremos m\u00e1is adiante). Mentres tanto dese\u00f1ara un plan que deb\u00eda ser a s\u00faa obra m\u00e1is importante, e a todas miras a mellor: o seu Patrologia, da cal os primeiros volumes deber\u00edan aparecer en 1844.\nPatrolox\u00edas.\na. O seu obxectivo.\n\u00ab\"O prezo desmesurado e sempre crecente das antigas edici\u00f3ns, a necesidade m\u00e1is seria de recorrer \u00e1s fontes -sobre todo nas investigaci\u00f3ns relixiosas-, o traballo das ciencias eclesi\u00e1sticas e a restauraci\u00f3n do pasado cat\u00f3lico fai indispens\u00e1bel unha nova edici\u00f3n dos Pais\"\u00bb, xustificaba Migne. Para lograr este obxectivo reunir\u00e1 unha primeira colecci\u00f3n de escritores latinos e, nunha segunda, escritores gregos. Bonetty criticou esta divisi\u00f3n, porque segundo el deixa supor que hai d\u00faas tradici\u00f3ns, a da Igrexa latina e a da grega. El ter\u00eda preferido unha divisi\u00f3n xeogr\u00e1fica fundada na divisi\u00f3n segundo os lugares onde os escritores ensinaron, e non segundo a lingua na que se conservaron as s\u00faas ensinanzas. O plan adoptado por Migne xustif\u00edcase moi ben: \u00e9 o que se adopta actualmente para as publicaci\u00f3ns patr\u00edsticas de Berl\u00edn e de Vienne, a primeira consagrada aos escritores gregos, a segunda aos latinos.\nA orde seguida ser\u00e1 a orde cronol\u00f3xica. \u00c1s obras dos pais engadir\u00e1 os traballos, as disertaci\u00f3ns, ... que se fixeron a eses escritores, tanto como as variantes, as notas, e os comentarios necesarios para a comprensi\u00f3n do texto.\nFinalmente, para que a nova edici\u00f3n puidese estar ao alcance ce todos, foi editada a un prezo moi baixo: cinco francos para cada volume da \"Patrologia latina\", oito francos para a \"Patrologia graeca\".\nb. A posta en marcha.\nPara lograr levar a cabo esta empresa Migne necesita de colaboradores. Dir\u00edxese a Prosper Gu\u00e9ranger. O abade de Solesmes sin\u00e1lalle o novo prior de Saint-Germain-des-Pr\u00e9s, formado en Solesmes: Jean-Baptiste-Fran\u00e7ois Pitra. Este prepar\u00e1rase activamente como para colaborar neste traballo co editor cat\u00f3lico. Fixera dos Pais o seu estudo favorito durante o seu seminario, e o seu gusto pola patr\u00edstica desenvolveuse en Solesmes. Acepta sen dubidar e, tres d\u00edas m\u00e1is tarde faille chegar un esbozo da lista de autores e traballos que a colecci\u00f3n non pod\u00eda deixar de ter.\nRealizar unha edici\u00f3n cr\u00edtica para cada autor ter\u00eda sido un traballo inacab\u00e1bel. O que consideraron mellor foi elixir as que xulgaron mellores edici\u00f3ns dos Pais e escritores eclesi\u00e1sticos, engadindo as notas que puidesen achegar, as disertaci\u00f3ns m\u00e1is puntuais e importantes que acompa\u00f1an ao texto, sen impedirse corrixir o texto desde os mellores manuscritos, indicar as variantes importantes das principais edici\u00f3ns ou agregar alg\u00fans fragmentos in\u00e9ditos. Pitra asume gran parte da tarefa. A pesar de que en 1865 o crean cardeal, el contin\u00faa enviando notas a Migne para a continuaci\u00f3n de escritores latinos at\u00e9 1450.\nAdemais de Pitra e os beneditinos de Francia houbo varios colaboradores de importancia, entre eles Denzinger, profesor da Universidade de W\u00fcrzburg.\nLogo da preparaci\u00f3n do material que deb\u00eda entrar nas Patrolog\u00edas hab\u00eda que realizar a composici\u00f3n. Desexando que o traballo fose irreproch\u00e1bel, Migne designou para a correcci\u00f3n a todos os sacerdotes aos que acollera na s\u00faa imprenta. Para que a \"Patrologia graeca\" aparecese nunha edici\u00f3n elegante, Migne mandou crear unha nova tipograf\u00eda grega, \u00e1 que dotou dunha versi\u00f3n it\u00e1lica mediante o que resaltaba as palabras e as citas que quer\u00eda remarcar no texto. Foi a primeira vez que este recurso se utilizou nunha edici\u00f3n en grego. Ademais disto buscou correctores que non s\u00f3 co\u00f1ecesen as letras que estivesen a usar sen\u00f3n que comprendesen o que escrib\u00edan. Para iso contratou a alg\u00fans gregos para o traballo de composici\u00f3n. Nesta edici\u00f3n prestouse unha especial atenci\u00f3n ao tema da acentuaci\u00f3n, tema deixado de lado polas antigas edici\u00f3ns beneditinas.\nc. A publicaci\u00f3n.\nO \"Curso de patrolox\u00eda\" comeza a aparecer en 1844. Leva un t\u00edtulo inmenso, dos que Migne gusta moito. Nel enumera con gusto as calidades da publicaci\u00f3n: \"Patrologiae cursus completus, sive Bibliotheca universalis integra, uniformis, commoda, oeconomica, omnium SS. Patrum, doctorum, scriptorumque ecclesiasticorum qui ab aevo apostolico ad Innocentii III tempora floruerunt; recusio chronologica omnium quas exstitere monumentorum catholicae Traditionis per duodecim priora Ecclesiae saecula, juxta editiones accuratissimas, \u00ednter se cumque nonnullis codicibus manuscriptis collatas, perquam diligenter castigata; dissertalionibus, commentariis lectionibusque variantibus continenter illustrata; omnibus operibus post amplissimas editiones quae tribus novissimis saeculis debentur absolutas delectis, aucta; indicibus particularibus analylicis, singulos sive tomos, sive auctores alicujus momenti subsequentibus, donata; capitulis intra ipsum textum rite dispositis, necnon et titulis singularum paginum marginem superiorem distinguentibus subjectamque materiam significantibus, adornata; operibus cum dubiis tum apocryphis, aliqua vero auctoritate in ordine ad Traditionem ecclesiasticam pollentibus, amplificata...; editio accuratissima, caeterisque omnibus facile anteponenda, si perpendantur: characterum nitiditas, chartae qualitas, integritas textus, perfectio correctionis, operum recusorum tum varietas, tum numerus, forma voluminum perquam commoda sibique in toto operis decursu constanter, similis, pretii exiguitas, praesertimque ista collectio, una, methodica et chronologica, sexcentorum fragmentorum opusculorumque hactenus hic illic sparsorum, primum autem in nostra Bibliotheca, ex operibus et mss. ad omnes aetates, locos, linguas formasque pertinentibus, coadunatorum\".\nA \"Patrologia Latina\" foi publicada primeiro: os seus 217 tomos e 218 volumes aparecen entre 1844 e 1855. Div\u00eddese en d\u00faas series. A primeira abarca desde Tertuliano at\u00e9 San Gregorio Magno; a segunda, desde este at\u00e9 Inocencio III, e incl\u00fae 2614 escritos e fragmentos de escritores eclesi\u00e1sticos. Desde 1862 at\u00e9 1865 aparecen os volumes dos \u00edndices da \"Patrologia Latina\". Componse por 235 t\u00e1boas xerais ou especiais que deben servir de claves. A composici\u00f3n destas t\u00e1boas sup\u00f3n un traballo consider\u00e1bel. Calc\u00falase que deben haberlle costado, a Migne, non menos de medio mill\u00f3n de francos. A pesar do extraordinario traballo que significaron, as t\u00e1boas non redituaron todo o beneficio que se esperaba. Alg\u00fans se lamentan da perda do quinto volume dos \u00cdndices, que significara dous anos de traballo. Foi destru\u00eddo polo incendio de 1868 e non puido ser reconstitu\u00eddo despois. Deb\u00eda conter, entre outras cousas, un \u00cdndice xeral das Escrituras, e un \u00cdndice patr\u00edstico composto polo cardeal Pitra.\nA \"Patrologia graeca\" apareceu en d\u00faas edici\u00f3ns: unha greco-latina e unha edici\u00f3n latina. A primeira foi publicada entre 1857 e 1866, e comprende 161 tomos en 166 volumes, separada en d\u00faas series: desde Barnab\u00e9 a Focio e del at\u00e9 o Concilio de Florencia. Ambas comprenden as obras de ao redor de 800 autores ou escritores an\u00f3nimos. A edici\u00f3n dos Pais gregos en lat\u00edn s\u00f3 comprende 81 tomos en 85 volumes.\nComo realizara para os Pais latinos, Migne preparou t\u00e1boas para os \u00edndices para a \"Patrologia graeca\". Este volume fora composto e preparado para a impresi\u00f3n cando sucedeu o incendio de 1868. Os esforzos feitos para atopar os textos usados por Migne neste volume foron sen resultado, a pesar da traduci\u00f3n da edici\u00f3n latina dos Pais gregos. A\u00ednda que o quixo, Migne non puido recomenzar a publicaci\u00f3n deste volume. M\u00e1is tarde, diferentes autores completaron estas lagoas. O mellor complemento foi dado por Ferdinand Cavallera, e a s\u00faa obra facilita o emprego dos 161 tomos da colecci\u00f3n.\nd. Obras diversas.\nEn 1841 edita as \"\u0152uvres de sainte Th\u00e9r\u00e8se\", en catro volumes, O mesmo ano aparecen, en catro volumes, a \"Perp\u00e9tuit\u00e9 de la foi de l'\u00c9glise catholique: sur l'eucharistie, par Nicole, Arnauld, Renaudot, etc.; sur la confession, par Denis de Sainte-Marthe; [...] sur les principaux points qui divisent les catholiques d'avec les protestants\".\nOutras publicaci\u00f3ns feitas no per\u00edodo entre 1840 e 1856 son: \nDe 1856 a 1868, sa\u00edron da s\u00faa Imprenta cat\u00f3lica: \nAs\u00ed case 1100 volumes foron publicados entre 1838 e 1868; e o plan de Migne deb\u00eda levar a dous mil o n\u00famero de volumes da \"Biblioth\u00e8que universelle du clerg\u00e9\".\ne. O incendio: interrupci\u00f3n das publicaci\u00f3ns\nO incendio de 1868 puxo fin \u00e1s publicaci\u00f3ns de Jacques Paul Migne. Moitas obras, cuxos manuscritos foran conservados, puideron ser retomadas e terminadas. Outras non puideron ser completadas. E finalmente outras, que foran pensadas dentro da colecci\u00f3n, non viron a luz xamais, a pesar de que moitas delas xa foran compostas en pranchas para seren impresas. Da mesma maneira se esfumaron os so\u00f1os que Migne atesouraba para outras colecci\u00f3ns.\nA. Bonnetty expresou o seu desexo de que o episcopado cat\u00f3lico, axudado polo goberno, adquirise as pranchas de impresi\u00f3n das d\u00faas patrolox\u00edas, o que constit\u00fae unha inmensa biblioteca de metal. O produto desta venda ter\u00edalle permitido a Migne comezar inmediatamente as s\u00faas novas colecci\u00f3ns. Con todo, os seus desexos non foron escoitados.\nEn 1876 a Librar\u00eda Garnier adquire aos herdeiros de Migne o que quedaba da imprenta e da casa de edici\u00f3n. Ela termina a \"Histoire eccl\u00e9siastique\", os \"Orateurs sacres\", edita unhas \"Tables \u00e0 la Patrologie grecque\" e reedita as obras esgotadas."}
{"id": "398419", "revid": "1131", "url": "https://gl.wikipedia.org/wiki?curid=398419", "title": "A Goleta", "text": ""}
{"id": "398420", "revid": "1131", "url": "https://gl.wikipedia.org/wiki?curid=398420", "title": "A Golpilleira", "text": ""}
{"id": "398421", "revid": "5863", "url": "https://gl.wikipedia.org/wiki?curid=398421", "title": "Orde Franciscana Terciaria", "text": ""}
{"id": "398422", "revid": "1131", "url": "https://gl.wikipedia.org/wiki?curid=398422", "title": "As Golpilleiras", "text": ""}
{"id": "398423", "revid": "1131", "url": "https://gl.wikipedia.org/wiki?curid=398423", "title": "Gont\u00e1n de Abaixo", "text": "O top\u00f3nimo galego Gont\u00e1n de Abaixo pode referirse a:"}
{"id": "398425", "revid": "1576", "url": "https://gl.wikipedia.org/wiki?curid=398425", "title": "Novator Stadium", "text": ""}
{"id": "398426", "revid": "54334", "url": "https://gl.wikipedia.org/wiki?curid=398426", "title": "\u00c1lbum da Emigraci\u00f3n", "text": "O \u00c1lbum da Emigraci\u00f3n, creado a mediados de 2007, \u00e9 un centro de documentaci\u00f3n dixital en li\u00f1a do Consello da Cultura Galega, que recupera as figuras m\u00e1is destacadas das colectividades galegas en Am\u00e9rica.\nListaxe das personalidades con entrada de seu no \u00e1lbum.\nGalegos con artigo de seu no \"\u00c1lbum da Emigraci\u00f3n\" do Consello da Cultura Galega."}
{"id": "398427", "revid": "5863", "url": "https://gl.wikipedia.org/wiki?curid=398427", "title": "Bernardo Barreiro de V\u00e1zquez", "text": ""}
{"id": "398429", "revid": "23204", "url": "https://gl.wikipedia.org/wiki?curid=398429", "title": "Daniel Pino Vicente", "text": "Daniel Pino Vicente, nado en Forcadela (Tomi\u00f1o) o 6 de maio de 1943, \u00e9 un soci\u00f3logo, urbanista e escritor galego.\nTraxectoria.\nFillo de Francisco Pino Carrera. Licenciado en Ciencias Pol\u00edticas e Econ\u00f3micas, cando era estudante en Madrid foi detido pola polic\u00eda por propaganda ilegal en abril de 1965 e pasou un tempo en prisi\u00f3n. Residente en Vilaxo\u00e1n, fundou a empresa Consultora Galega, exerceu a Secretar\u00eda T\u00e9cnica do COAG e foi director do IGVS durante o goberno do bipartito. Foi profesor da ENAP nos Cursos de T\u00e9cnico Superior de Urbanismo e do m\u00e1ster de Restauraci\u00f3n Arquitect\u00f3nica da ETSA da Coru\u00f1a. \n\u00c9 autor e coautor de numerosos libros, artigos, informes t\u00e9cnicos e traballos de investigaci\u00f3n no seu campo: a ordenaci\u00f3n territorial, o urbanismo, o transporte, a vivenda, o medio ambiente e disciplinas af\u00edns."}
{"id": "398432", "revid": "25871", "url": "https://gl.wikipedia.org/wiki?curid=398432", "title": "Bego\u00f1a Vila Costas", "text": ""}
{"id": "398434", "revid": "1888", "url": "https://gl.wikipedia.org/wiki?curid=398434", "title": "Juan Li\u00f1ares Iglesias", "text": "Juan Li\u00f1ares Iglesias, nado en 1885 e finado en Ordes o 3 de abril de 1951, foi un avogado e pol\u00edtico galego.\nTraxectoria.\nFillo de Gumersindo Li\u00f1ares Iglesias. Foi xu\u00edz e banqueiro. Ao rematar a ditadura de Primo de Rivera foi nomeado alcalde de Ordes en 1930. Foi deputado provincial. Despois instalouse na Coru\u00f1a.\nVida persoal.\nCasou en 1906 con Mar\u00eda Castro Bao e foi pai de Pilar, \u00c1ngeles, Gumersindo, Juan, Manuel, Julio e Ram\u00f3n Li\u00f1ares Castro."}
{"id": "398435", "revid": "1131", "url": "https://gl.wikipedia.org/wiki?curid=398435", "title": "Aeroporto de Sydney", "text": "O aeroporto de Sydney Kingsford Smith , co\u00f1ecido sinxelamente como aeroporto de Sydney \u00e9 un aeroporto internacional en Sydney, Australia. Est\u00e1 situado a 8 quil\u00f3metros ao sur do centro da cidade, no suburbio de Mascot. \u00c9 o principal aeroporto que serve Sydney, e \u00e9 un centro de conexi\u00f3ns principal para Qantas, ademais de ser un centro de conexi\u00f3ns secundario para Virgin Australia e Jetstar Airways.\nO aeroporto de Sydney \u00e9 o m\u00e1is concorrido de Australia, con 41 870 000 pasaxeiros no ano 2016, e nese mesmo ano foi o 38\u00ba m\u00e1is concorrido do mundo.A d\u00eda de hoxe opera voos a 46 destinos dom\u00e9sticos e 43 internacionais."}
{"id": "398436", "revid": "5324804", "url": "https://gl.wikipedia.org/wiki?curid=398436", "title": "Juan Li\u00f1ares Castro", "text": "Juan Li\u00f1ares Castro, foi un avogado e pol\u00edtico galego.\nTraxectoria.\nFillo de Juan Li\u00f1ares Iglesias. Estudou Dereito na Universidade de Santiago de Compostela, rematando a carreira en 1931. Foi presidente da Junta de Subsidio Pro-combatiente de Ordes en 1938 e secretario de Falange. Foi nomeado alcalde de Ordes en 1951. Permaneceu no cargo at\u00e9 1968. Foi deputado provincial. Despois foi xu\u00edz de distrito at\u00e9 a s\u00faa xubilaci\u00f3n en 1979.\nVida persoal.\nCasou con \u00c1ngela Stolle Ramos e foi pai de dez fillos (Mar\u00eda Jes\u00fas, Juan Pastor, Mario, Gemma, \u00c1ngel, Pilar, Mar\u00eda de los \u00c1ngeles, Manuel, Antonio e Rosa Li\u00f1ares Stolle)."}
{"id": "398438", "revid": "1131", "url": "https://gl.wikipedia.org/wiki?curid=398438", "title": "Aeroporto LaGuardia", "text": "O aeroporto LaGuardia \u00e9 un aeroporto situado na parte norte da veci\u00f1anza neoiorquina de Queens. At\u00f3pase ao lado do mar, entre as ba\u00edas de Flushing e Bowery da \u00e1rea de East Elmhurst nos l\u00edmites das veci\u00f1anzas de Astoria e Jackson Heights. \u00c9 o terceiro m\u00e1is concorrido que serve \u00e1 cidade de Nova York e o 20\u00ba m\u00e1is concorrido dos Estados Unidos.\nNo ano 2016 o tr\u00e1fico de pasaxeiros medrou fortemente no aeroporto, pasando nese ano 29,8 mill\u00f3ns, un 14,2% m\u00e1is que o ano anterior. LaGuardia \u00e9 o aeroporto m\u00e1is concorrido do pa\u00eds sen servizos sen escalas a Europa. Unha regra prohibe voos sen escalas a puntos afastados a m\u00e1is de 1 500 millas, pero hai excepci\u00f3ns nalg\u00fans voos os s\u00e1bados e cara Denver. A meirande parte dos voos transcontinentais e internacionais utilizan os pr\u00f3ximos aeroportos de Nova York-JFK ou de Newark, xa que en LaGuardia non hai control de fronteiras.\nO aeroporto Glenn H. Curtiss (chamado as\u00ed polo pioneiro da aviaci\u00f3n Glenn Hammond Curtiss), e posteriormente rebautizado como aeroporto de North Beach, foi o primeiro aeroporto que houbo no lugar. O nome cambiou despois de que a cidade de Nova York se fixese co seu control e o reconstru\u00edse, pasando a chamarse aeroporto municipal de Nova York-LaGuardia Field. En 1953 converteuse no aeroporto LaGuardia polo alcalde da cidade cando foi constru\u00eddo, Fiorello La Guardia.\nLaGuardia ten sido criticado por ter algunhas instalaci\u00f3ns anticuadas. O antigo vicepresidente Joe Biden comparou LaGuardia cun \"pa\u00eds do terceiro mundo\" e o aeroporto foi clasificado en numerosas enquisas a clientes como o peor dos Estados Unidos. Entre os pilotos adoita a co\u00f1ecerse como \"USS LaGuardia\", debido a que as pistas son curtas e est\u00e1 rodeado por auga, dando a sensaci\u00f3n de estar aterrando nun portaavi\u00f3ns."}
{"id": "398439", "revid": "1131", "url": "https://gl.wikipedia.org/wiki?curid=398439", "title": "Godoi", "text": "O top\u00f3nimo galego Godoi pode referirse a:"}
{"id": "398440", "revid": "1131", "url": "https://gl.wikipedia.org/wiki?curid=398440", "title": "Goia", "text": "O top\u00f3nimo galego Goia pode referirse a:"}
{"id": "398441", "revid": "1131", "url": "https://gl.wikipedia.org/wiki?curid=398441", "title": "A Golada", "text": "O top\u00f3nimo galego A Golada pode referirse a:"}
{"id": "398442", "revid": "1131", "url": "https://gl.wikipedia.org/wiki?curid=398442", "title": "Gome\u00e1n", "text": "O top\u00f3nimo galego Gome\u00e1n pode referirse a:"}
{"id": "398443", "revid": "1131", "url": "https://gl.wikipedia.org/wiki?curid=398443", "title": "Gomelle", "text": "O top\u00f3nimo galego Gomelle pode referirse a:"}
{"id": "398444", "revid": "1131", "url": "https://gl.wikipedia.org/wiki?curid=398444", "title": "Os G\u00f3mez", "text": "O top\u00f3nimo galego Os G\u00f3mez pode referirse a:"}
{"id": "398445", "revid": "1131", "url": "https://gl.wikipedia.org/wiki?curid=398445", "title": "Os Gomes", "text": "O top\u00f3nimo galego Os Gomes pode referirse a:"}
{"id": "398446", "revid": "1131", "url": "https://gl.wikipedia.org/wiki?curid=398446", "title": "Gonda", "text": "O top\u00f3nimo galego Gonda pode referirse a:"}
{"id": "398447", "revid": "1131", "url": "https://gl.wikipedia.org/wiki?curid=398447", "title": "Gondar\u00e1n", "text": "O top\u00f3nimo galego Gondar\u00e1n pode referirse a:"}
{"id": "398448", "revid": "1131", "url": "https://gl.wikipedia.org/wiki?curid=398448", "title": "A Goia", "text": ""}
{"id": "398449", "revid": "1131", "url": "https://gl.wikipedia.org/wiki?curid=398449", "title": "A Gorita", "text": "O top\u00f3nimo galego A Gorita pode referirse a:"}
{"id": "398450", "revid": "1131", "url": "https://gl.wikipedia.org/wiki?curid=398450", "title": "O Gorgull\u00f3n", "text": "O top\u00f3nimo galego O Gorgull\u00f3n pode referirse a:"}
{"id": "398451", "revid": "1131", "url": "https://gl.wikipedia.org/wiki?curid=398451", "title": "A Gordela", "text": "O top\u00f3nimo galego A Gordela pode referirse a:"}
{"id": "398452", "revid": "1131", "url": "https://gl.wikipedia.org/wiki?curid=398452", "title": "Gonz\u00e1n", "text": "O top\u00f3nimo galego Gonz\u00e1n pode referirse a:"}
{"id": "398453", "revid": "1131", "url": "https://gl.wikipedia.org/wiki?curid=398453", "title": "Gonzalvo", "text": "Gonzalvo \u00e9 unha variante do antrop\u00f3nimo masculino Gonzalo, de orixe xerm\u00e1nica. Como top\u00f3nimo Gonzalvo pode referirse a:"}
{"id": "398454", "revid": "1131", "url": "https://gl.wikipedia.org/wiki?curid=398454", "title": "O Gonzalvo", "text": ""}
{"id": "398455", "revid": "1131", "url": "https://gl.wikipedia.org/wiki?curid=398455", "title": "Go\u00f3", "text": "O top\u00f3nimo galego Go\u00f3 pode referirse a:"}
{"id": "398457", "revid": "1131", "url": "https://gl.wikipedia.org/wiki?curid=398457", "title": "As Gobernas", "text": ""}
{"id": "398458", "revid": "1131", "url": "https://gl.wikipedia.org/wiki?curid=398458", "title": "Gobia", "text": ""}
{"id": "398459", "revid": "1131", "url": "https://gl.wikipedia.org/wiki?curid=398459", "title": "Gocende de Abaixo", "text": ""}
{"id": "398460", "revid": "1131", "url": "https://gl.wikipedia.org/wiki?curid=398460", "title": "Gocende de Arriba", "text": ""}
{"id": "398461", "revid": "1131", "url": "https://gl.wikipedia.org/wiki?curid=398461", "title": "Gocendre", "text": ""}
{"id": "398462", "revid": "1131", "url": "https://gl.wikipedia.org/wiki?curid=398462", "title": "Goda", "text": ""}
{"id": "398463", "revid": "1131", "url": "https://gl.wikipedia.org/wiki?curid=398463", "title": "God\u00e1s de Cima", "text": ""}
{"id": "398464", "revid": "1131", "url": "https://gl.wikipedia.org/wiki?curid=398464", "title": "God\u00e1s do R\u00edo", "text": ""}
{"id": "398465", "revid": "1131", "url": "https://gl.wikipedia.org/wiki?curid=398465", "title": "A Godela", "text": ""}
{"id": "398466", "revid": "1131", "url": "https://gl.wikipedia.org/wiki?curid=398466", "title": "Godex\u00e1s", "text": ""}
{"id": "398467", "revid": "1131", "url": "https://gl.wikipedia.org/wiki?curid=398467", "title": "Godulfes", "text": ""}
{"id": "398468", "revid": "1131", "url": "https://gl.wikipedia.org/wiki?curid=398468", "title": "Goela", "text": ""}
{"id": "398469", "revid": "1131", "url": "https://gl.wikipedia.org/wiki?curid=398469", "title": "Goexe", "text": ""}
{"id": "398470", "revid": "1131", "url": "https://gl.wikipedia.org/wiki?curid=398470", "title": "A Goiba", "text": ""}
{"id": "398471", "revid": "1131", "url": "https://gl.wikipedia.org/wiki?curid=398471", "title": "Goiente", "text": ""}
{"id": "398472", "revid": "1131", "url": "https://gl.wikipedia.org/wiki?curid=398472", "title": "Goive de Arriba", "text": ""}
{"id": "398473", "revid": "1131", "url": "https://gl.wikipedia.org/wiki?curid=398473", "title": "Golariz", "text": ""}
{"id": "398474", "revid": "1131", "url": "https://gl.wikipedia.org/wiki?curid=398474", "title": "Goldar", "text": ""}
{"id": "398475", "revid": "1131", "url": "https://gl.wikipedia.org/wiki?curid=398475", "title": "Os Golmados", "text": ""}
{"id": "398476", "revid": "1131", "url": "https://gl.wikipedia.org/wiki?curid=398476", "title": "A Golpa", "text": ""}
{"id": "398477", "revid": "1131", "url": "https://gl.wikipedia.org/wiki?curid=398477", "title": "Goltar", "text": ""}
{"id": "398478", "revid": "1131", "url": "https://gl.wikipedia.org/wiki?curid=398478", "title": "Gomar\u00eds", "text": ""}
{"id": "398479", "revid": "1131", "url": "https://gl.wikipedia.org/wiki?curid=398479", "title": "Gombra", "text": ""}
{"id": "398480", "revid": "1131", "url": "https://gl.wikipedia.org/wiki?curid=398480", "title": "Gomenlle", "text": ""}
{"id": "398481", "revid": "1131", "url": "https://gl.wikipedia.org/wiki?curid=398481", "title": "Gomil", "text": ""}
{"id": "398482", "revid": "1131", "url": "https://gl.wikipedia.org/wiki?curid=398482", "title": "O Gomoroto", "text": ""}
{"id": "398483", "revid": "1131", "url": "https://gl.wikipedia.org/wiki?curid=398483", "title": "Gondai", "text": ""}
{"id": "398484", "revid": "27155", "url": "https://gl.wikipedia.org/wiki?curid=398484", "title": "Receptor da c\u00e9lula B", "text": ""}
{"id": "398485", "revid": "1131", "url": "https://gl.wikipedia.org/wiki?curid=398485", "title": "Gond\u00e1n", "text": ""}
{"id": "398486", "revid": "1131", "url": "https://gl.wikipedia.org/wiki?curid=398486", "title": "Gondar de Abaixo", "text": ""}
{"id": "398487", "revid": "1131", "url": "https://gl.wikipedia.org/wiki?curid=398487", "title": "Gondar de Arriba", "text": ""}
{"id": "398488", "revid": "1131", "url": "https://gl.wikipedia.org/wiki?curid=398488", "title": "Gondarei de Abaixo", "text": ""}
{"id": "398489", "revid": "1131", "url": "https://gl.wikipedia.org/wiki?curid=398489", "title": "Gondarei de Arriba", "text": ""}
{"id": "398490", "revid": "1131", "url": "https://gl.wikipedia.org/wiki?curid=398490", "title": "Gondari\u00f1o", "text": ""}
{"id": "398491", "revid": "1131", "url": "https://gl.wikipedia.org/wiki?curid=398491", "title": "Gondeboi", "text": ""}
{"id": "398492", "revid": "1131", "url": "https://gl.wikipedia.org/wiki?curid=398492", "title": "Gonderande", "text": ""}
{"id": "398493", "revid": "1131", "url": "https://gl.wikipedia.org/wiki?curid=398493", "title": "Gondes", "text": ""}
{"id": "398494", "revid": "1131", "url": "https://gl.wikipedia.org/wiki?curid=398494", "title": "Gondesende", "text": ""}
{"id": "398495", "revid": "27155", "url": "https://gl.wikipedia.org/wiki?curid=398495", "title": "Receptor da c\u00e9lula T", "text": ""}
{"id": "398496", "revid": "1131", "url": "https://gl.wikipedia.org/wiki?curid=398496", "title": "Gondomil", "text": ""}
{"id": "398497", "revid": "1131", "url": "https://gl.wikipedia.org/wiki?curid=398497", "title": "Gondoriz Grande", "text": ""}
{"id": "398498", "revid": "1131", "url": "https://gl.wikipedia.org/wiki?curid=398498", "title": "Gondoriz Pequeno", "text": ""}
{"id": "398499", "revid": "1131", "url": "https://gl.wikipedia.org/wiki?curid=398499", "title": "Gondor\u00f3n", "text": ""}
{"id": "398500", "revid": "1131", "url": "https://gl.wikipedia.org/wiki?curid=398500", "title": "Gondr\u00e9", "text": ""}
{"id": "398501", "revid": "1131", "url": "https://gl.wikipedia.org/wiki?curid=398501", "title": "Gondrei", "text": ""}
{"id": "398502", "revid": "1131", "url": "https://gl.wikipedia.org/wiki?curid=398502", "title": "Gondreo", "text": ""}
{"id": "398503", "revid": "1131", "url": "https://gl.wikipedia.org/wiki?curid=398503", "title": "Gontalde", "text": ""}
{"id": "398504", "revid": "1131", "url": "https://gl.wikipedia.org/wiki?curid=398504", "title": "Gont\u00e1n de Arriba", "text": ""}
{"id": "398505", "revid": "1131", "url": "https://gl.wikipedia.org/wiki?curid=398505", "title": "Gontelle", "text": ""}
{"id": "398506", "revid": "1131", "url": "https://gl.wikipedia.org/wiki?curid=398506", "title": "Gonxar", "text": ""}
{"id": "398507", "revid": "1131", "url": "https://gl.wikipedia.org/wiki?curid=398507", "title": "Gonzalvite", "text": ""}
{"id": "398508", "revid": "1131", "url": "https://gl.wikipedia.org/wiki?curid=398508", "title": "Gord\u00f3n", "text": ""}
{"id": "398509", "revid": "1131", "url": "https://gl.wikipedia.org/wiki?curid=398509", "title": "A Gorgoza", "text": ""}
{"id": "398510", "revid": "1131", "url": "https://gl.wikipedia.org/wiki?curid=398510", "title": "Gorgua", "text": ""}
{"id": "398511", "revid": "1131", "url": "https://gl.wikipedia.org/wiki?curid=398511", "title": "Gorgullos", "text": ""}
{"id": "398512", "revid": "1131", "url": "https://gl.wikipedia.org/wiki?curid=398512", "title": "Gor\u00eds", "text": ""}
{"id": "398513", "revid": "1131", "url": "https://gl.wikipedia.org/wiki?curid=398513", "title": "Gorx\u00e1", "text": ""}
{"id": "398514", "revid": "1131", "url": "https://gl.wikipedia.org/wiki?curid=398514", "title": "Gosteres", "text": ""}
{"id": "398515", "revid": "1131", "url": "https://gl.wikipedia.org/wiki?curid=398515", "title": "Goterre", "text": ""}
{"id": "398516", "revid": "1131", "url": "https://gl.wikipedia.org/wiki?curid=398516", "title": "Os Gotes", "text": ""}
{"id": "398517", "revid": "1131", "url": "https://gl.wikipedia.org/wiki?curid=398517", "title": "A Goulla", "text": ""}
{"id": "398518", "revid": "1131", "url": "https://gl.wikipedia.org/wiki?curid=398518", "title": "Gour\u00eds", "text": ""}
{"id": "398519", "revid": "1131", "url": "https://gl.wikipedia.org/wiki?curid=398519", "title": "Praias de Sanxenxo", "text": "Nos trinta e seis quil\u00f3metros da costa de Sanxenxo p\u00f3dense atopar moitas praias das m\u00e1is variadas caracter\u00edsticas; urbanas como Silgar, Baltar e Caneli\u00f1as, ou m\u00e1is tranquilas como Areas, Montalbo, Magor e A Lanzada; con algunha excepci\u00f3n son de area branca e fina. Todas elas destacan pola calidade das s\u00faas augas e servizos, convertendo a Sanxenxo no municipio con m\u00e1is bandeiras azuis de Espa\u00f1a desde o ano 2004.\nEntre os seus areais destancan os seguintes:"}
{"id": "398520", "revid": "89787", "url": "https://gl.wikipedia.org/wiki?curid=398520", "title": "Herbens Consort", "text": "Herbens Consort \u00e9 un grupo musical galego especializado no repertorio barroco e que utiliza instrumentos orixinais.\nOrixes.\nConstitu\u00eduse no ver\u00e1n de 2013 por iniciativa de Carlos Garc\u00eda Amigo, Diego Rojo e Eliseu Mera coa finalidade de participar no Festival de M\u00fasica de Herb\u00f3n As notas do pemento,\ncertame de que se converteu no seu grupo residente.\nDe facto, toma o nome \"Herbens\" por ser a forma latina deste lugar padron\u00e9s, en canto \"Consort\" fai referencia a un tipo de agrupaci\u00f3n de intrumentos por familia caracter\u00edstica dos s\u00e9culos XVI e XVII.\nA s\u00faa vestimenta consiste nun fato negro con gravata verde, en homenaxe ao pemento de Herb\u00f3n.\nTraxectoria.\nAl\u00e9n de en eventos como As notas do pemento, participou en festivais como Espazos Sonoros, M\u00fasica no Claustro ou o Mercado da Estrela. Foi o primeiro grupo de m\u00fasica cl\u00e1sica en dar un concerto no pub compostel\u00e1n A Casa das Crechas.\nAs s\u00faas interpretaci\u00f3ns ao vivo caracter\u00edzanse polo seu car\u00e1cter did\u00e1ctico e pola procura de interacci\u00f3n co p\u00fablico. O repertorio do Herbens Consort c\u00e9ntrase en autores barrocos como Claudio Monteverdi, Georg Ph. Telemann, Johann Sebastian Bach e Georg Friedrich H\u00e4ndel sen renunciar a creaci\u00f3ns de \u00e9pocas previas.\nMembros.\nOs seus membros est\u00e1beis son os cantores Indra Sesti, Jos\u00e9 Antonio Campo (tenor) e Eliseu Mera (bar\u00edtono) xunto cos instrumentistas Carlos Garc\u00eda Amigo (violoncello, viola da gamba e director), Diego Rojo (la\u00fade, arquila\u00fade e guitarra barroca), Felipe Rodr\u00edguez (frauta) e Beatriz Junco (viol\u00edn). Te\u00f1en colaborado tam\u00e9n outros m\u00fasicos como Elena V\u00e1zquez (viol\u00edn), Mar\u00eda Jos\u00e9 P\u00e1mpano (viola), Alfonso Mor\u00e1n (violone) ou Jes\u00fas Rodil (cravo)."}
{"id": "398521", "revid": "89787", "url": "https://gl.wikipedia.org/wiki?curid=398521", "title": "\u00bfQuen teme a Virginia Woolf?", "text": "\u00bfQuen teme a Virginia Woolf? () \u00e9 un filme dram\u00e1tico estadounidense de 1966, dirixido por Mike Nichols. O gui\u00f3n \u00e9 unha adaptaci\u00f3n da obra teatral hom\u00f3nima, escrita por Edward Albee.\nEn 2013, foi seleccionado para a s\u00faa preservaci\u00f3n no National Film Registry da Biblioteca do Congreso dos Estados Unidos como \"cultural, hist\u00f3rica ou esteticamente significativa\".\nFoi emitido na TVG o 17 de maio de 1986.\nArgumento.\nMartha e George forman un matrimonio de mediana idade, intelectuais, que se aman e se odian. Despois dunha festa na casa do pai de Martha, o presidente da universidade en que George d\u00e1 clases, a parella volve \u00e1 s\u00faa residencia e, bastante embriagados, acollen a Nick e Honey, unha parella de mozos que tam\u00e9n estaba na festa e que vive lonxe. Nick \u00e9 tam\u00e9n profesor na universidade.\nAvergo\u00f1ados polo clima tenso entre George e Martha, que acaban de ter unha violenta discusi\u00f3n, os mozos comezan a beber tam\u00e9n xunto aos seus anfitri\u00f3ns. Martha insin\u00faase abertamente a Nick e humilla a George que, despeitado, \"inventa\" un \"xogo da verdade\", inducindo as persoas ao seu arredor a confesaren detalles \u00edntimos.\nPremios.\nO filme foi o segundo (tras \"Cimarron\") en ser candidata aos premios Oscar en todas as categor\u00edas nas que pod\u00eda ser elix\u00edbel (filme, director, actor, actriz, actor e actriz secundarios, gui\u00f3n, direcci\u00f3n art\u00edstica, fotograf\u00eda, son, dese\u00f1o de vestiario, m\u00fasica e montaxe). Os catro actores foron candidatos ao Oscar e ga\u00f1\u00e1rono Elizabeth Taylor (mellor actriz) e Sandy Dennis (mellor actriz secundaria). Tam\u00e9n ga\u00f1ou os premios \u00e1 mellor fotograf\u00eda en branco e negro (Haskell Wexler), mellor direcci\u00f3n art\u00edstica en branco e negro e mellor vestiario en branco e negro.\nNos premios da BAFTA ga\u00f1ou os de mellor filme, mellor actor brit\u00e1nico (Richard Burton) e mellor actriz brit\u00e1nica (Elizabeth Taylor). Taylor recibiu tam\u00e9n o New York Film Critics Circle Awards \u00e1 mellor actriz."}
{"id": "398523", "revid": "89787", "url": "https://gl.wikipedia.org/wiki?curid=398523", "title": "STS-107", "text": "STS-107 foi unha misi\u00f3n do transbordador espacial Columbia lanzada o 16 de xaneiro de 2003 desde a rampla 39A do Centro de Lanzamento de Cabo Ca\u00f1averal. O transbordador resultou destru\u00eddo ao reentrar na atmosfera, sen que ning\u00fan dos ocupantes sobrevivira.\nCaracter\u00edsticas.\nSTS-107, con sete astronautas a bordo foi unha misi\u00f3n do transbordador espacial Columbia para facer experimentos en \u00f3rbita durante un voo en solitario. A tripulaci\u00f3n estaba formada polo comandante Rick Husband, o piloto Willie McCool, o comandante de carga Michael P. Anderson e os especialistas de misi\u00f3n Kalpana Chawla e Laurel Clark e o especialista de carga Ilan Ramon), o primeiro israel\u00ed no espazo. O transbordador levaba a bordo dous m\u00f3dulos Spacehab para ser usados como laboratorio. O Columbia era o m\u00e1is antigo e pesado da frota de transbordadores espaciais, e nunca foi modificado para facer misi\u00f3ns cara a Estaci\u00f3n Espacial Internacional, polo que so era utilizado para voos en solitario e en misi\u00f3ns de servizo, como a misi\u00f3n STS-109 de reparaci\u00f3n do Telescopio Espacial Hubble. Na misi\u00f3n STS-107 o Columbia levou a cabo experimentos en microgravedade de interese potencialmente comercial. Entre os experimentos estudouse a combusti\u00f3n en microgravedade, a compresi\u00f3n de material granular, a formaci\u00f3n de cristais de ceolita, o fluxo capilar de xenon licuado, o crecemento en cultivos celulares e en plantas, a formaci\u00f3n de cristais de prote\u00edna, os cambios cardiovasculares e musculoesquel\u00e9ticos en microgravedade e t\u00e9cnicas de reciclaxe de auga, entre outros campos.\nA misi\u00f3n orixinalmente iba ser lanzada en 2001 pero sucesivos atrasos e outras misi\u00f3ns desprazaron a data de lanzamento ata xaneiro de 2003. Durante o lanzamento observouse un anaco de espuma do illante do tanque principal impactando contra o bordo de ataque do ala esquerdo do transbordador, pero conclu\u00eduse que o impacto non era de importancia. A misi\u00f3n transcorreu sen incidencias. O d\u00eda 1 de febreiro comezaron as manobras de reentrada. En canto o transbordador ingresou na atmosfera terrestre e comezou a quentarse, sensores ao longo da nave empezaron a indicar anomal\u00edas na temperatura e na presi\u00f3n. As comunicaci\u00f3ns coa tripulaci\u00f3n cesaron \u00e1s 14:59 GMT, ao tempo que videoafeccionados gravaban a nave desintegr\u00e1ndose sobre Texas e Louisiana. Miles de pezas caeron nun corredor sobre eses dous estados. Ning\u00fan dos astronautas sobreviviu. A an\u00e1lises e investigaci\u00f3n posteriores demostraron que o impacto da espuma no ala abriu un burato polo que entraron gases a alta temperatura durante a reentrada, destru\u00edndo a estrutura do transbordador e matando as tripulantes. A frota de transbordadores quedou en terra durante a investigaci\u00f3n, e desenvolv\u00e9ronse procedementos para evitar un desastre parecido nas misi\u00f3ns restantes."}
{"id": "398524", "revid": "47401", "url": "https://gl.wikipedia.org/wiki?curid=398524", "title": "Who's Afraid of Virginia Woolf? (filme)", "text": ""}
{"id": "398525", "revid": "1131", "url": "https://gl.wikipedia.org/wiki?curid=398525", "title": "Aeroporto de Dallas/Fort Worth", "text": "O aeroporto internacional de Dallas-Fort Worth (IATA: DFW, ICAO: KDFW) \u00e9 o principal aeroporto internacional da \u00e1rea metropolitana de Dallas\u2013Fort Worth, no estado estadounidense de Texas. \u00c9 o principal centro de conexi\u00f3ns para American Airlines, que ten a s\u00faa sede preto do aeroporto. No ano 2016 pasaron polas s\u00faas instalaci\u00f3ns un total de 65 670 697 pasaxeiros.\nFoi terceiro aeroporto m\u00e1is concorrido do mundo por n\u00famero de operaci\u00f3ns e o d\u00e9cimo primeiro en n\u00famero de pasaxeiros no ano 2016. Con preto de 900 voos diarios, o centro de conexi\u00f3ns de American Airlines e o segundo maior do mundo, s\u00f3 superado polo de Delta Air Lines en Atlanta.\nSituado aproximadamente a medio cami\u00f1o entre as cidades de Dallas e Fort Worth, DFW est\u00e9ndese por partes dos condados de Dallas e Tarrant, e incl\u00fae porci\u00f3ns das cidades de Irving, Euless, Grapevine e Coppell. Ten o seu propio c\u00f3digo postal e a s\u00faa propia designaci\u00f3n para o servizo de correos dos Estados Unidos (\"DFW Airport, TX\"), ademais da s\u00faa propia polic\u00eda, servizos de protecci\u00f3n contra o lume e de emerxencias m\u00e9dicas.\nEn decembro de 2017 o aeroporto ti\u00f1a voos a 216 destinos, 57 internacionais e 159 dom\u00e9sticos dentro dos Estados Unidos. Ao superar os 200 destinos, DFW uniuse a un pequeno grupo de aeroportos de todo o mundo con esa distinci\u00f3n, entre os que est\u00e1n os de \u00c1msterdam-Schiphol, Par\u00eds-Charles de Gaulle, Chicago-O'Hare, Dubai-Internacional, Frankfurt, Atlanta, Londres-Heathrow, Istanbul-Atat\u00fcrk, M\u00fanic, Copenhague-Kastrup e Oslo-Gardermoen."}
{"id": "398526", "revid": "56817", "url": "https://gl.wikipedia.org/wiki?curid=398526", "title": "Javier Verea Fandi\u00f1o", "text": "Javier Verea Fandi\u00f1o, co\u00f1ecido como O Carceleiro, foi un pol\u00edtico galego.\nTraxectoria.\nResponsable do c\u00e1rcere de Ordes. Foi alcalde de Ordes do 30 de marzo ao 21 de abril de 1931. Logo do golpe de Estado do 18 de xullo de 1936 foi xefe local do Movimiento e subxefe de Falange."}
{"id": "398527", "revid": "47401", "url": "https://gl.wikipedia.org/wiki?curid=398527", "title": "La Dolce Vita", "text": ""}
{"id": "398528", "revid": "85894", "url": "https://gl.wikipedia.org/wiki?curid=398528", "title": "Jos\u00e9 Li\u00f1ares Rama", "text": "Jos\u00e9 Li\u00f1ares Rama, co\u00f1ecido como Pepe da Rama, nado en Ordes cara 1906 e finado no mesmo concello o 11 de febreiro de 1947, foi un pol\u00edtico galego.\nTraxectoria.\nZapateiro de profesi\u00f3n. Xefe de Falange de Ordes. Autodenominado alias o 28 porque presum\u00eda de ter matado a 28 persoas. Os guerrilleiros do Destacamento Dourado Xaneiro da IV Agrupaci\u00f3n do Ex\u00e9rcito Guerrilleiro de Galicia entraron na s\u00faa casa e dispar\u00e1ronlle o 11 de febreiro de 1947. Despois fuxiron sen deixar rastro. Parece que o autor dos disparos foi Antonio Nouche Costa."}
{"id": "398529", "revid": "85894", "url": "https://gl.wikipedia.org/wiki?curid=398529", "title": "Manuel del R\u00edo Pamp\u00edn", "text": "Manuel del R\u00edo Pamp\u00edn, nado en Ordes e finado en Santiago de Compostela o 8 de febreiro de 1937, foi un carteiro e pol\u00edtico galego.\nTraxectoria.\nFillo de Pedro del R\u00edo Recouso. Carteiro urbano de Ordes dende 1931. Un dos l\u00edderes do PSOE de Ordes, foi un dos dirixentes da Fronte Popular de Ordes. Co golpe de Estado do 18 de xullo de 1936 foi detido e internado na prisi\u00f3n de Ordes. En agosto foi cesado como funcionario de Correos. Despois foi trasladado \u00e1 prisi\u00f3n de Compostela. Acusado de traiz\u00f3n, foi xulgado en consello de guerra o 22 de decembro. Condenado a pena de morte, foi executado en Boisaca o 8 de decembro de 1936 con outros dez veci\u00f1os de Ordes.\nVida persoal.\nCasou en Vilagarc\u00eda con Milagros Rodr\u00edguez Maro\u00f1o en 1930."}
{"id": "398530", "revid": "47401", "url": "https://gl.wikipedia.org/wiki?curid=398530", "title": "Juan Blanco Rouco", "text": ""}
{"id": "398531", "revid": "1822", "url": "https://gl.wikipedia.org/wiki?curid=398531", "title": "Rom\u00e1nico asturiano", "text": ""}
{"id": "398533", "revid": "44472", "url": "https://gl.wikipedia.org/wiki?curid=398533", "title": "Denominaci\u00f3n Com\u00fan Internacional", "text": ""}
{"id": "398534", "revid": "98629", "url": "https://gl.wikipedia.org/wiki?curid=398534", "title": "Gran Premio de Hungr\u00eda de 1992", "text": "O Gran Premio de Hungr\u00eda de 1992 foi unha carreira de F\u00f3rmula Un que se disputou o 16 de agosto de 1992, no circu\u00edto de Hungaroring. Foi a und\u00e9cima carreira da tempada de 1992. A carreira foi o oitavo Gran Premio de Hungr\u00eda e a s\u00e9tima en Hungaroring. A carreira, disputouse sobre 77 voltas do circu\u00edto de catro quil\u00f3metros para unha distancia de carreira de 305 quil\u00f3metros. Nigel Mansell asegurou o Campionato de Pilotos ao terminar a carreira en segunda posici\u00f3n, detr\u00e1s do McLaren de Ayrton Senna."}
{"id": "398538", "revid": "5863", "url": "https://gl.wikipedia.org/wiki?curid=398538", "title": "Jes\u00fas Canabal Fuentes", "text": ""}
{"id": "398539", "revid": "55340", "url": "https://gl.wikipedia.org/wiki?curid=398539", "title": "Gran Premio de B\u00e9lxica de 1992", "text": "O Gran Premio de B\u00e9lxica de 1992 foi unha carreira de coches de F\u00f3rmula Un disputada o 30 de agosto de 1992, no Circu\u00edto de Spa-Francorchamps. A carreira, disputada sobre 44 voltas no circu\u00edto de sete quil\u00f3metros para unha carreira de distancia de 305 quil\u00f3metros, foi a duod\u00e9cima rolda da tempada de , o 50\u00ba Gran Premio de B\u00e9lxica, o 38\u00aa que se celebrou en Spa-Francorchamps.\nA carreira ga\u00f1ouna Michael Schumacher co Benetton, a primeira do seu r\u00e9cord de 91 vitorias e a primeira dun piloto alem\u00e1n desde Jochen Mass no Gran Premio de Espa\u00f1a de 1975 dezasete anos antes. O triunfo do Benetton B192 tam\u00e9n marca a \u00faltima vitoria na F1 dun coche cunha caixa de cambios manual H-Pattern. Segundo e terceiro foron os pilotos de Williams Nigel Mansell (quen sobreviviu a unha colisi\u00f3n con Jean Alesi na primeira curva) e Riccardo Patrese, aseguraron para o equipo o seu primeiro t\u00edtulo de Construtor desde .\nTerminaron dezaoito autos, o maior n\u00famero de finalistas da tempada, a\u00ednda que \u00c9rik Comas lesionouse nun choque durante a pr\u00e1ctica e non comezou. Ao pasar xunto ao autom\u00f3bil accidentado Ayrton Senna det\u00edvose na pista para axudar a Comas e evitou un incendio cortando o motor. Comas quedara inconsciente pero recuperouse rapidamente. Emanuele Naspetti fixo o seu debut no Gran Premio para o equipo March. Por primeira vez na tempada de 1992 non se celbrou a precualificaci\u00f3n, despois de que Brabham non se presentara, po\u00f1endo fin aos 30 anos de historia do equipo.\nCarreira.\nDurante a carreira, Senna mostrou un forte ritmo nas primeiras voltas. Con todo, apostou a que a choiva deter\u00edase e, polo tanto, non necesitar\u00eda cambiar a pneum\u00e1ticos para choiva. Esta estratexia fallou, tivo que entrar a boxes para cambiar os seus pneum\u00e1ticos, o que o deixou en duod\u00e9cimo lugar e necesitou o posteriormente famoso movemento de adiantamento ao Lotus de Mika H\u00e4kkinen desde o exterior para ser quinto na volta 43 (xusto cando Michael Schumacher comezaba a s\u00faa \u00faltima volta).\nJohnny Herbert retirouse no seu Lotus do oitavo lugar debido a un problema no motor s\u00f3 10 segundos antes de que Michael Schumacher cruzase a li\u00f1a para a primeira vitoria da s\u00faa carreira. Herbert clasificouse no d\u00e9cimo terceiro lugar.\nEsta carreira foi a 500\u00ba sa\u00edda da Scuderia Ferrari nunha carreira do Campionato Mundial como equipo."}
{"id": "398540", "revid": "1888", "url": "https://gl.wikipedia.org/wiki?curid=398540", "title": "Fray Jun\u00edpero", "text": "Fray Jun\u00edpero foi un semanario editado en Ordes en 1880.\nHistoria e caracter\u00edsticas.\nApareceu en marzo de 1880 para substitu\u00edr a \"El Fomento\". Peri\u00f3dico sat\u00edrico que aparec\u00eda os martes. Cesou a s\u00faa edici\u00f3n en maio, cando volveu editarse \"El Fomento\"."}
{"id": "398543", "revid": "25871", "url": "https://gl.wikipedia.org/wiki?curid=398543", "title": "Mar\u00eda Jos\u00e9 Corral Bouza", "text": ""}
{"id": "398545", "revid": "89787", "url": "https://gl.wikipedia.org/wiki?curid=398545", "title": "Astafersa", "text": "Astafersa (Astilleros Ferrolanos SA) foi unha empresa naval dedicada \u00e1 construci\u00f3n de buques en aceiro e fibra de vidro. Estaba situada na Gra\u00f1a, Ferrol. As instalaci\u00f3ns son empregadas por Blascar.\nHistoria.\nO estaleiro, situado en Punta Pescadoira, ten a s\u00faa orixe antes de 1855. Tras a Lei de Desamortizaci\u00f3n de Mendiz\u00e1bal mercouno Ram\u00f3n Rodr\u00edguez Tub\u00edn, quen o vendeu xunto cos seus herdeiros en 1883 a Toribio Gil y Gabilondo, pasando a chamarse Talleres Gil. En 1884 Toribio Gil e Jos\u00e9 Joaqu\u00edn Otero asoci\u00e1ronse creando a compa\u00f1\u00eda Otero - Gil. M\u00e1is tarde pasou a chamarse Talleres Gil e Compa\u00f1\u00eda. En 1885 Talleres Gil e Compa\u00f1\u00eda re\u00fane t\u00f3dalas instalaci\u00f3ns na zona e forman un estaleiro que pasa a chamarse Industria Espa\u00f1ola.\nO 5 de setembro de 1931 o Xulgado de Primeira instancia adxudicoullo a Gumersindo Paz Abilleira. O 20 de xu\u00f1o de 1962 pasou a mans dos seus fillos e herdeiros co nome de Astilleros y Varaderos Gumersindo Paz (GUPAZ). En 1982 e 1983 a Sociedade An\u00f3mina Astilleros Ferrolanos SA compra o estaleiro e pasa a chamarse Astafersa.\nAstafersa dedicouse \u00e1 fabricaci\u00f3n de buques en aceiro, aluminio e fibra de vidro. Desde 1986 a 1990 estivo dirixido por Juan Fern\u00e1ndez. En 2007 tras varios ERE e despedimentos as instalaci\u00f3ns se venderon a \u00c1ridos Pant\u00edn por 500 euros e o compromiso de facerse cargo dos tres mill\u00f3ns de d\u00e9beda.\nEn 2009 a empresa Freinaval comezou a traballar nas instalaci\u00f3ns. Os estaleiros da Gra\u00f1a e A Cabana foron mercados por Manuel Caama\u00f1o pasando a chamarse Blascar e dedic\u00e1ndose dende ent\u00f3n principalmente \u00e1s reparaci\u00f3ns navais.\nInstalaci\u00f3ns.\nO estaleiro ten d\u00faas gradas de 70 metros.\nBuques constru\u00eddos.\nDende a s\u00faa fundaci\u00f3n Astafersa constru\u00edu buques de diverso tipo: pesqueiros en aceiro e aluminio, embarcaci\u00f3ns auxiliares en fibra de vidro e catamar\u00e1ns."}
{"id": "398546", "revid": "1131", "url": "https://gl.wikipedia.org/wiki?curid=398546", "title": "Aeroporto do Porto Santo", "text": "O aeroporto do Porto Santo \u00e9 un aeroporto portugu\u00e9s situado en Vila Baleira a capital da illa de Porto Santo, en Madeira.\nHistoria.\nA illa de Porto Santo foi a primeira das illas de Madeira en ter un aeroporto. No ano 1959 constru\u00eduse a s\u00faa pista cunha lonxitude inicial de 2 000 metros. O primeiro avi\u00f3n en aterrar foi un Douglas DC-4 de TAP Portugal o d\u00eda 20 de xullo de 1960.\nAs infraestruturas do aeroporto foron mellor\u00e1ndose co tempo, increment\u00e1ndose a lonxitude da pista e a superficie da plataforma. As \u00faltimas melloras remataron o 28 de agosto de 1995 coa inauguraci\u00f3n dunha nova terminal de pasaxeiros e un novo incremento da lonxitude da pista ata acadar os 3 000 metros."}
{"id": "398547", "revid": "5312", "url": "https://gl.wikipedia.org/wiki?curid=398547", "title": "Tabarnia", "text": "Tabarnia \u00e9 un concepto sat\u00edrico inventado en 2015 pola entidade Barcelona is not Catalonia \u2014organizaci\u00f3n contraria \u00e1 independencia de Catalu\u00f1a- que prop\u00f3n a creaci\u00f3n dunha autonom\u00eda que estar\u00eda conformada por unha parte das provincias de Barcelona e Tarragona.\nCaracter\u00edsticas.\nA partir dos datos das elecci\u00f3ns catal\u00e1s celebradas en decembro de 2017, nesta rexi\u00f3n ficticia o independentismo catal\u00e1n superar\u00eda o 50 % dos votos en Moian\u00e8s [77,29%], o Alt Pened\u00e8s [61,98%], o Alt Camp [61,57%], o Bages [61,28%], a Selva [56,28%], o Maresme [53,78] e a Anoia [51,61%] e superar\u00eda en votos (sen acadar o 50% do total) fronte aos partidos unionistas no Baix Camp [48,2%], o Vall\u00e8s Oriental [47,51%] e na cidade de Barcelona [45,78%]. Por outra banda, os partidos do bloque unionista superar\u00edan o 50 % de votos no Tarragon\u00e8s [55,21%] (inclu\u00edda Tarragona capital), o Baix Pened\u00e8s [51,81%] e o Baix Llobregat [55,17%].\nA proposta para a creaci\u00f3n dunha nova autonom\u00eda estar\u00eda baseada no artigo 143 da Constituci\u00f3n espa\u00f1ola de 1978.\nRedes sociais.\nA\u00ednda que o movemento non era novo, o d\u00eda 27 de decembro de 2017 volveuse activar e converteuse en \"trending topic\" en Twitter grazas a unha recollida de sinaturas que comezou no sitio web Change.org, onde superou as 232 000. O obxectivo dos promotores \u00e9 a celebraci\u00f3n dun referendo en 2019 para a creaci\u00f3n da nova autonom\u00eda."}
{"id": "398551", "revid": "1888", "url": "https://gl.wikipedia.org/wiki?curid=398551", "title": "Gumersindo Li\u00f1ares Iglesias", "text": "Gumersindo Li\u00f1ares Iglesias, finado en Ordes o 24 de agosto de 1929, foi un pol\u00edtico galego.\nTraxectoria.\nFillo de Juan Li\u00f1ares Carmuega e Carmen Iglesias Rodr\u00edguez. Apoiou a Antonio del R\u00edo, pero cando caeu pasou ao bando de Saturnino Aller Rodr\u00edguez. Foi nomeado xu\u00edz municipal de Trazo en 1889. Foi alcalde de Trazo de 1905 at\u00e9 a ditadura de Primo de Rivera. En 1923 negouse a entregar o bast\u00f3n de mando \u00e1 autoridade militar, polo que foi detido e levado \u00e1 Coru\u00f1a.\nVida persoal.\nCasou con Pilar Iglesias Rapela, irm\u00e1 da muller de Antonio Concheiro R\u00f3driguez, e foi pai de Juan Li\u00f1ares Iglesias."}
{"id": "398552", "revid": "98629", "url": "https://gl.wikipedia.org/wiki?curid=398552", "title": "Annette Meakin", "text": "Annette Mary Budgett Meakin, nada en Bristol o 12 de agosto de 1867 e finada en Chipping Ongar (Essex) o 26 de xullo de 1959, foi unha escritora inglesa de libros de viaxes.\nTraxectoria.\nFoi filla de Edward Ebenezer Meakin e Sarah Budgett. O seu pai traballaba nunha plantaci\u00f3n de t\u00e9 en Almora, na India. Foi \u00e1 escola en Inglaterra e Alema\u00f1a. Estudou m\u00fasica no Royal College of Music de Kensington e no Stern Conservatoire de Berl\u00edn, e estivo na University College London. Durante a primeira guerra mundial traballou como asistente de qu\u00edmica.\nEla e a s\u00faa nai foron as primeiras mulleres inglesas en viaxar ao Xap\u00f3n no ferrocarril Transiberiano. Sa\u00edron de Londres en xaneiro de 1900 e chegaron a Rusia o 21 de maio logo de parar un tempo en Par\u00eds. Escribiu un texto sobre a viaxe, publicado ao ano seguinte. No libro, \"A Ribbon of Iron\", relata tam\u00e9n as s\u00faas paradas en Omsk, Tomsk, Krasnoyarsk e unha ruta polo r\u00edo Ienisei, que desemboca no oc\u00e9ano \u00c1rtico. A obra aparece citada con frecuencia no libro de Harmon Tupper \"To the Great Ocean - Siberia and the Trans-Siberian Railway\" (1965).\nEn 1921 demandou por plaxio \u00e1 autora Catherine Gasquoine Hartley, quen en 1912 publicara \"The Story of Santiago de Compostela\". O texto ti\u00f1a moitas similitudes co libro de Meakin \"Galicia, the Switzerland of Spain\" (1909). Como parte do acordo, o libro de Hartley foi retirado das bibliotecas.\nA autora doou os seus fondos \u00e1 Bodleian Library, da Universidade de Oxford"}
{"id": "398553", "revid": "1131", "url": "https://gl.wikipedia.org/wiki?curid=398553", "title": "Gradamil", "text": "O top\u00f3nimo galego Gradamil pode referirse a:"}
{"id": "398554", "revid": "1131", "url": "https://gl.wikipedia.org/wiki?curid=398554", "title": "As Grades", "text": "O top\u00f3nimo galego As Grades pode referirse a:"}
{"id": "398555", "revid": "1131", "url": "https://gl.wikipedia.org/wiki?curid=398555", "title": "Grad\u00edn", "text": "O top\u00f3nimo galego Grad\u00edn pode referirse a:"}
{"id": "398557", "revid": "1131", "url": "https://gl.wikipedia.org/wiki?curid=398557", "title": "Gralleiras", "text": "O top\u00f3nimo galego Gralleiras pode referirse a:"}
{"id": "398558", "revid": "1131", "url": "https://gl.wikipedia.org/wiki?curid=398558", "title": "As Gralleiras", "text": ""}
{"id": "398559", "revid": "1131", "url": "https://gl.wikipedia.org/wiki?curid=398559", "title": "A Gramela", "text": "O top\u00f3nimo galego A Gramela pode referirse a:"}
{"id": "398560", "revid": "1131", "url": "https://gl.wikipedia.org/wiki?curid=398560", "title": "Grall\u00e1s", "text": "O top\u00f3nimo galego Grall\u00e1s pode referirse a:"}
{"id": "398561", "revid": "1131", "url": "https://gl.wikipedia.org/wiki?curid=398561", "title": "Graci\u00e1n", "text": ""}
{"id": "398562", "revid": "1131", "url": "https://gl.wikipedia.org/wiki?curid=398562", "title": "Grad\u00f3n", "text": ""}
{"id": "398563", "revid": "1131", "url": "https://gl.wikipedia.org/wiki?curid=398563", "title": "Gradu\u00edl", "text": ""}
{"id": "398564", "revid": "1131", "url": "https://gl.wikipedia.org/wiki?curid=398564", "title": "Aeroporto de Calgary", "text": "O aeroporto internacional de Calgary \u00e9 un aeroporto internacional que serve \u00e1 cidade canadense de Calgary, na provincia de Alberta. Est\u00e1 situado a uns 9 quil\u00f3metros ao nord\u00e9s do centro da cidade. No ano 2016 foi o cuarto aeroporto m\u00e1is concorrido do Canad\u00e1, pasando polas s\u00faas instalaci\u00f3ns un total de 15 680 616 pasaxeiros. As industrias do petroleo, gas e turismo da rexi\u00f3n axudaron a impulsar o crecemento do aeroporto, que ten voos cara destinos en Norteam\u00e9rica, Centroam\u00e9rica, Europa e Asia. Calgary tam\u00e9n \u00e9 un centro de conexi\u00f3ns para as d\u00faas principais aeroli\u00f1as canadenses, Air Canada e WestJet.\nConstru\u00eddo a finais dos anos 30, as s\u00faas instalaci\u00f3ns medraron ata ter catro pistas, d\u00faas terminais de pasaxeiros, almac\u00e9ns para carga e outras infraestruturas. The Calgary Airport Authority opera o aeroporto mentres paga un alugueiro ao goberno federal. Preto do aeroporto est\u00e1 a autestrada Deerfoot Trail que conecta coa cidade e o transporte p\u00fablico tam\u00e9n chega \u00e1s s\u00faas instalaci\u00f3ns."}
{"id": "398565", "revid": "1131", "url": "https://gl.wikipedia.org/wiki?curid=398565", "title": "Gradu\u00edn", "text": ""}
{"id": "398566", "revid": "1131", "url": "https://gl.wikipedia.org/wiki?curid=398566", "title": "O Grallal", "text": ""}
{"id": "398567", "revid": "1131", "url": "https://gl.wikipedia.org/wiki?curid=398567", "title": "Gramil", "text": ""}
{"id": "398569", "revid": "839", "url": "https://gl.wikipedia.org/wiki?curid=398569", "title": "Mehmet Topal", "text": "Mehmet Topal, nado o 3 de marzo de 1986 en Malatya, \u00e9 un futbolista turco. Xoga de mediocentro defensivo e o seu club actual \u00e9 o Fenerbah\u00e7e."}
{"id": "398570", "revid": "1576", "url": "https://gl.wikipedia.org/wiki?curid=398570", "title": "Analfabeta", "text": ""}
{"id": "398571", "revid": "1576", "url": "https://gl.wikipedia.org/wiki?curid=398571", "title": "Analfabeto", "text": ""}
{"id": "398572", "revid": "1576", "url": "https://gl.wikipedia.org/wiki?curid=398572", "title": "Taxa de desemprego", "text": ""}
{"id": "398573", "revid": "1576", "url": "https://gl.wikipedia.org/wiki?curid=398573", "title": "Li\u00f1a de pobreza", "text": ""}
{"id": "398574", "revid": "1576", "url": "https://gl.wikipedia.org/wiki?curid=398574", "title": "Neoliberalista", "text": ""}
{"id": "398575", "revid": "1131", "url": "https://gl.wikipedia.org/wiki?curid=398575", "title": "Granda Vella", "text": "O top\u00f3nimo galego Granda Vella p\u00f3dese referir a:"}
{"id": "398576", "revid": "1131", "url": "https://gl.wikipedia.org/wiki?curid=398576", "title": "A Granda", "text": ""}
{"id": "398577", "revid": "1131", "url": "https://gl.wikipedia.org/wiki?curid=398577", "title": "A Granda Pequena", "text": ""}
{"id": "398578", "revid": "1131", "url": "https://gl.wikipedia.org/wiki?curid=398578", "title": "A Granda Vella", "text": ""}
{"id": "398579", "revid": "1131", "url": "https://gl.wikipedia.org/wiki?curid=398579", "title": "As Grandas", "text": ""}
{"id": "398580", "revid": "1131", "url": "https://gl.wikipedia.org/wiki?curid=398580", "title": "Grandisca", "text": ""}
{"id": "398581", "revid": "1131", "url": "https://gl.wikipedia.org/wiki?curid=398581", "title": "A Granxa de Toba", "text": ""}
{"id": "398582", "revid": "1131", "url": "https://gl.wikipedia.org/wiki?curid=398582", "title": "Granxa do Sol", "text": ""}
{"id": "398583", "revid": "1131", "url": "https://gl.wikipedia.org/wiki?curid=398583", "title": "A Granxa Vella", "text": ""}
{"id": "398584", "revid": "1131", "url": "https://gl.wikipedia.org/wiki?curid=398584", "title": "O Granxal", "text": ""}
{"id": "398585", "revid": "1131", "url": "https://gl.wikipedia.org/wiki?curid=398585", "title": "Aeroporto de Cant\u00f3n-Baiyun", "text": "O aeroporto internacional de Cant\u00f3n-Baiyun \u00e9 o principal aeroporto de Cant\u00f3n, a capital da provincia de Guangdong, na China. Os seus c\u00f3digos est\u00e1n heredados do antigo aeroporto da cidade. O aeroporto de Baiyun serve como centro de conexi\u00f3ns para China Southern Airlines, FedEx Express, 9 Air, Hainan Airlines e Shenzhen Airlines.\nNo ano 2016 foi o terceiro aeroporto m\u00e1is concorrido da China e o d\u00e9cimo quinto do mundo en termos de pasaxeiros, cun total de 59 732 147 viaxeiros ese ano. En termos de tr\u00e1fico de carga \u00e9 o terceiro m\u00e1is concorrio do pa\u00eds e o d\u00e9cimo noveno do mundo."}
{"id": "398586", "revid": "1576", "url": "https://gl.wikipedia.org/wiki?curid=398586", "title": "Chauvinista", "text": ""}
{"id": "398588", "revid": "1576", "url": "https://gl.wikipedia.org/wiki?curid=398588", "title": "Iv\u00e1n S\u00e1nchez-Rico", "text": ""}
{"id": "398591", "revid": "1888", "url": "https://gl.wikipedia.org/wiki?curid=398591", "title": "Domingo Rial Seijo", "text": "Domingo Rial Seijo, nado en Vilagarc\u00eda de Arousa o 22 de marzo de 1889, foi un xornalista galego. \nTraxectoria.\nFillo de Jos\u00e9 Rial e Remedios Seijo. Emigrou a Buenos Aires. Foi contador xeral dunha das empresas alem\u00e1s m\u00e1is grandes da Arxentina. Creou o Hogar Gallego despois da escisi\u00f3n da Casa de Galicia. Fundador e administrador da revista \"C\u00e9ltiga\" con Ram\u00f3n Pe\u00f1a, da que chegou a ser director.\nVida persoal.\nCasou con Purificaci\u00f3n Rodr\u00edguez Mella, que finou en 1930, e foi pai de Delia e Osvaldo Rial Rodr\u00edguez."}
{"id": "398593", "revid": "25871", "url": "https://gl.wikipedia.org/wiki?curid=398593", "title": "Martina Navratilova", "text": ""}
{"id": "398594", "revid": "85894", "url": "https://gl.wikipedia.org/wiki?curid=398594", "title": "Grall\u00e1s, Grall\u00e1s, O P\u00e1ramo", "text": "Grall\u00e1s \u00e9 un lugar da parroquia de Grall\u00e1s, no concello lugu\u00e9s do P\u00e1ramo na comarca de Sarria. Segundo o IGE, en 2020 ti\u00f1a 44 habitantes (20 homes e 24 mulleres)."}
{"id": "398598", "revid": "1888", "url": "https://gl.wikipedia.org/wiki?curid=398598", "title": "Eugenio P\u00e9rez Abad\u00edn", "text": "Eugenio P\u00e9rez Abad\u00edn, finado en Covas (Viveiro) o 28 de xu\u00f1o de 1961, foi un pol\u00edtico galego.\nTraxectoria.\nFoi alcalde de Viveiro entre 1932 e 1933. Permaneceu como concelleiro e foi primeiro tenente alcalde. Volveu ser nomeado alcalde logo da destituci\u00f3n de Jos\u00e9 Santiago Seijo en setembro de 1935. Cesou como alcalde logo da reposici\u00f3n do anterior en xaneiro de 1936.\nVida persoal.\nCasou con Consuelo Coci\u00f1a Casti\u00f1eiras en 1932."}
{"id": "398599", "revid": "624", "url": "https://gl.wikipedia.org/wiki?curid=398599", "title": "Jacques-Paul Migne", "text": ""}
{"id": "398601", "revid": "5863", "url": "https://gl.wikipedia.org/wiki?curid=398601", "title": "Jos\u00e9 Marqu\u00e9s Gonz\u00e1lez", "text": "Jos\u00e9 Marqu\u00e9s Gonz\u00e1lez, finado en Viveiro o 10 de decembro de 1923, foi un pol\u00edtico galego.\nTraxectoria.\nConcelleiro en Viveiro e primeiro tenente de alcalde, foi nomeado alcalde de Viveiro o 13 de agosto de 1911 logo da destituci\u00f3n polo gobernador civil do alcalde Juan Mu\u00ed\u00f1o Cora. Logo foi concelleiro e primeiro tenente de alcalde. Foi presidente da Sociedad de Obreros. Volveu ser nomeado alcalde en outubro de 1912. Volveu ser alcalde en agosto de 1914, continuando no cargo at\u00e9 a ditadura de Primo de Rivera. Suicidouse o 10 de decembro de 1923 at\u00e9 o temor de que o alcanzase algunha responsabilidade polo desempe\u00f1o do cargo."}
{"id": "398602", "revid": "85894", "url": "https://gl.wikipedia.org/wiki?curid=398602", "title": "Juan Mu\u00ed\u00f1o Cora", "text": "Juan Mar\u00eda Mu\u00ed\u00f1o Cora, nado en Viveiro e finado no mesmo concello o 11 de decembro de 1914, foi un pol\u00edtico galego.\nTraxectoria.\nFoi nomeado alcalde de Viveiro por Real Orde en marzo de 1910. Foi suspendido no cargo polo gobernador civil o 12 de agosto de 1911 por desobediencia grave e continuou como concelleiro. En decembro de 1914 foi v\u00edtima dun atentado con m\u00f3biles pol\u00edticos en Landrove, e faleceu aos poucos d\u00edas a consecuencia das feridas."}
{"id": "398603", "revid": "75439", "url": "https://gl.wikipedia.org/wiki?curid=398603", "title": "V\u00eda JAK-STAT", "text": "A v\u00eda JAK-STAT ou v\u00eda de sinalizaci\u00f3n JAK-STAT transmite informaci\u00f3n procedente de sinais qu\u00edmicos extracelulares ao n\u00facleo celular, o que ten como resultado a transcrici\u00f3n do ADN e a expresi\u00f3n de xenes implicados na inmunidade, proliferaci\u00f3n celular, diferenciaci\u00f3n celular, apoptose e oncox\u00e9nese. A fervenza de sinalizaci\u00f3n JAK-STAT consta de tres compo\u00f1entes principais: un receptor da superficie celular, unha quinase Xano (JAK, \"Janus kinase\") e d\u00faas prote\u00ednas \"transdutoras de sinais e activadoras da transcrici\u00f3n\" (STAT, do ingl\u00e9s \"Signal Transduction Activator of Transcription\"). A alteraci\u00f3n ou desregulaci\u00f3n da funcionalidade da v\u00eda JAK-STAT pode orixinar s\u00edndromes de deficiencia inmunitaria e cancros.\nMecanismo.\nA uni\u00f3n de varios ligandos, xeralmente citocinas, como o interfer\u00f3n, interleucina e factores de crecemento a receptores da superficie celular, activa as JAK asociadas a eles, incrementando a s\u00faa actividade de quinase. Despois, as JAK activadas fosforilan residuos de tirosina no receptor, creando sitios de uni\u00f3n para prote\u00ednas que pos\u00faan o dominio SH2. As STAT que conte\u00f1en o dominio SH2 son recrutadas ao receptor onde son tam\u00e9n fosforiladas na tirosina polas JAK. Estas STAT activadas forman hetero- ou homod\u00edmeros e trasl\u00e1danse ao n\u00facleo celular, onde inducen a transcrici\u00f3n de xenes diana. As STAT poden tam\u00e9n ser fosforiladas directamente polas receptor tirosina quinases, como o receptor do factor de crcemento epid\u00e9rmico, e tam\u00e9n por non-receptor (citopl\u00e1smicas) tirosina quinases como c-src.\nA v\u00eda est\u00e1 regulada negativamente a m\u00faltiples niveis. As prote\u00edna tirosina fosfatases eliminan os fosfatos dos receptores de citocinas e STAT activadas. Identific\u00e1ronse m\u00e1is recentemente supresores da sinalizaci\u00f3n de citocinas (SOCS) que inhiben a fosforilaci\u00f3n das STAT ao unirse e inhibir as JAK ou competir coas STAT polos sitios de uni\u00f3n de fosfotirosina dos receptores de citocinas. As STATs son tam\u00e9n reguladas negativamente polos inhibidores proteicos das STAT activadas (PIAS), que act\u00faan no n\u00facleo a trav\u00e9s de varios mecanismos. Por exemplo, PIAS1 e PIAS3 inhiben a activaci\u00f3n transcricional por STAT1 e STAT3, respectivamente, ao unirse e bloquear o acceso \u00e1s secuencias de ADN que elas reco\u00f1ecen."}
{"id": "398604", "revid": "1131", "url": "https://gl.wikipedia.org/wiki?curid=398604", "title": "Aeroporto de Edmonton", "text": "O aeroporto internacional de Edmonton \u00e9 o principal aeroporto da rexi\u00f3n de Edmonton, na provincia canadense de Alberta. Operado por Edmonton Airports, est\u00e1 situado a 26 quil\u00f3metros ao sur do centro de Edmonton, no condado de Leduc. O aeroporto ofrece voos regulares a grandes cidades do Canad\u00e1, Estados Unidos, M\u00e9xico, o Caribe, Centroam\u00e9rica e Europa.\nO aeroporto \u00e9 un importante centro de conexi\u00f3ns para o norte de Alberta e o norte do pa\u00eds. \u00c9 o aeroporto m\u00e1is grande do Canad\u00e1 en \u00e1rea total, o quinto m\u00e1is concorrido en termos de pasaxeiros e o noveno en n\u00famero de operaci\u00f3ns. No ano 2016 pasaron polas s\u00faas instalaci\u00f3ns un total de 7 523 864 pasaxeiros."}
{"id": "398605", "revid": "27155", "url": "https://gl.wikipedia.org/wiki?curid=398605", "title": "V\u00eda de sinalizaci\u00f3n JAK-STAT", "text": ""}
{"id": "398606", "revid": "27155", "url": "https://gl.wikipedia.org/wiki?curid=398606", "title": "V\u00eda Jak-STAT", "text": ""}
{"id": "398607", "revid": "27155", "url": "https://gl.wikipedia.org/wiki?curid=398607", "title": "V\u00eda JAK/STAT", "text": ""}
{"id": "398608", "revid": "1576", "url": "https://gl.wikipedia.org/wiki?curid=398608", "title": "Antirretrovirais", "text": ""}
{"id": "398609", "revid": "27155", "url": "https://gl.wikipedia.org/wiki?curid=398609", "title": "JAK-STAT", "text": ""}
{"id": "398610", "revid": "1131", "url": "https://gl.wikipedia.org/wiki?curid=398610", "title": "Aeroporto de Bozeman Yellowstone", "text": "O aeroporto internacional de Bozeman Yellowstone , tam\u00e9n co\u00f1ecido como aeroporto Gallatin Field, \u00e9 un aeroporto situado en Belgrade, a 13 quil\u00f3metros ano noroeste de Bozeman, Montana, no condado de Gallatin. \u00c9 propiedade da Gallatin Airport Authority, e no ano 2013 converteuse no aeroporto m\u00e1is concorrido de Montana."}
{"id": "398611", "revid": "1131", "url": "https://gl.wikipedia.org/wiki?curid=398611", "title": "A Granxa", "text": ""}
{"id": "398612", "revid": "1131", "url": "https://gl.wikipedia.org/wiki?curid=398612", "title": "A Grandela", "text": ""}
{"id": "398613", "revid": "1131", "url": "https://gl.wikipedia.org/wiki?curid=398613", "title": "Grandame\u00e1", "text": "O top\u00f3nimo galego Grandame\u00e1 pode referirse a:"}
{"id": "398614", "revid": "1131", "url": "https://gl.wikipedia.org/wiki?curid=398614", "title": "O Granxo", "text": "O top\u00f3nimo galego O Granxo pode referirse a:"}
{"id": "398615", "revid": "1131", "url": "https://gl.wikipedia.org/wiki?curid=398615", "title": "A Granxola", "text": "O top\u00f3nimo galego A Granxola pode referirse a:"}
{"id": "398616", "revid": "98629", "url": "https://gl.wikipedia.org/wiki?curid=398616", "title": "Chamaecyparis obtusa", "text": "Chamaecyparis obtusa \u00e9 unha especie de con\u00edfera da familia das cupres\u00e1ceas (\"Cupressaceae\"), subfamilia das cupresoideas (\"Cupressoideae\"), unha das seis inclu\u00eddas no\nx\u00e9nero \"Chamaecyparis\".\nOrixinaria do centro do Xap\u00f3n, onde \u00e9 co\u00f1ecida co nome de \u6a9c ou \u6867, \"hinoki\", \u00e9 unha especie resistente e de crecemento lento que, en Europa, Am\u00e9rica e noutras zonas do mundo, \u00e9 frecuente vela cultivada en xard\u00edns grandes, sendo pouco frecuente nos pequenos, ag\u00e1s como plantas xoves do cultivar \"Crippsii\".\nCaracter\u00edsticas.\nAs principais caracter\u00edsticas desta especie son: \nEspecies similares.\nUnha especie emparentada con ela, o falso cipr\u00e9s de Sawara (\"Chamaecyparis pisifera\") pode facilmente distinguirse por ter os \u00e1pices das follas apuntados e uns conos m\u00e1is pequenos. \nNing\u00fan outro cipr\u00e9s, nin outros falsos cipreses, te\u00f1en escamas romas en rami\u00f1as planas, pero \"Austrocedrus chilensis\" (o cedro de incenso de Chile, ou austrocedro de Chile), \u00e9 algo similar.\nTaxonom\u00eda.\nDescrici\u00f3n.\nA especie foi definida en 1844 polos bot\u00e1nicos alem\u00e1ns Philipp Franz von Siebold e Joseph Gerhard Zuccarini no volume segundo do seu traballo \"Flora japonica\", baixo o nome de \"Retinispora obtusa\".\nPouco despois o bot\u00e1nico austr\u00edaco Stephan Ladislaus Endlicher transferiu en 1847, na s\u00faa obra \"Synopsis coniferarum\", este bas\u00f3nimo ao x\u00e9nero \"Chamaecyparis\" como \"Chamaecyparis obtusa\", que \u00e9 o nome actualmente v\u00e1lido.\nSin\u00f3nimos.\nAo longo do tempo, a especie foi co\u00f1ecida por numerosos sin\u00f3nimos:\nVariedades.\nDentro desta especie reco\u00f1\u00e9cense d\u00faas variedades:\nUnha especie similar, ou unha variedade?\nO falso cipr\u00e9s xapon\u00e9s hinoki que se encontra en Taiw\u00e1n, \u00e9 tratado pola maior\u00eda dos bot\u00e1nicos como unha variedade desta especie (como \"Chamaecyparis obtusa\" var. \"formosana\"), como quedou dito. Pero outros consid\u00e9rano como variedade dunha especie distinta, denominada \"Chamaecyparis taiwanensis\" (sustentada polos bot\u00e1nicos taiwaneses, e aceptada pola xenaralidade da comunidade cient\u00edfica). Esta difire, entre outros aspectos, en que ten conos menores (de 6 a 9\u00a0mm de di\u00e1metro) con escamas m\u00e1is pequenas e as follas cun \u00e1pice moito m\u00e1is agudo (non obtuso). Ademais ambas as taxa difiren nos seus requirimentos ecol\u00f3xicos, xa que \"C. obtusa\" medra sobre todo en sitios secos, mentres que \" C. taiwanensis\" ocupa solos h\u00famidos, en lugares con abundantes chuvias e necesita un aire as\u00ed mesmo h\u00famido.\nH\u00e1bitat e ecolox\u00eda.\nA especie medra en bosques en altitudes que van desde os 100 at\u00e9 os 2 200 msnm.\nAmbas as d\u00faas variedades enc\u00f3ntranse en diferentes h\u00e1bitats: \"C. obtusa\" var. \"obtusa\" ocupa xeralmente sitios m\u00e1is secos en cristas ou pendentes; \"C. obtusa\" var. \"formosana\" pode formar extensos bosques en lugares atmosfericamente h\u00famidos e a mi\u00fado en terreos edaficamnte encharcados. Ambas as d\u00faas variedades forman bosques mixtos de con\u00edferas e outras anxiospermas, nos que as con\u00edferas son na s\u00faa maior\u00eda emerxentes e as outras anxiospermas forman as capas inferiores do dosel.\nEstado de conservaci\u00f3n.\nO status de \"Chamaecyparis obtusa\" aval\u00edase como \"especie medianamente ameazada\" no Xap\u00f3n (variedade \"obtusa\"), e como \"vulner\u00e1bel\" en Taiw\u00e1n (variedade \"formosana\"). A variedade xaponesa \u00e9 a m\u00e1is estendida da especie, e con poboaci\u00f3ns m\u00e1is amplas; por\u00e9n, consid\u00e9rase medianamente ameazada debido a que amosa unha poboaci\u00f3n en descenso que pode acercarse ao 30 % anual. Pero hai desacordo sobre a avaliaci\u00f3n da prob\u00e1bel taxa de declive no pasado debido \u00e1 s\u00faa intensa explotaci\u00f3n.\nUsos e cultivo.\nA madeira de \"Chamaecyparis obtusa\" utilizouse durante s\u00e9culos na construci\u00f3n de templos e outros edificios tradicionais debido \u00e1 s\u00faa alta calidade e alta durabilidade en condici\u00f3ns ao aire libre. Os xaponeses convert\u00e9ronse en fonte para subministrar madeira desta especie en lugaes f\u00f3ra do Xap\u00f3n, especialmente da costa do Pac\u00edfico de Am\u00e9rica do Norte.\nNa actualidade cult\u00edvase pola s\u00faa madeira de moi alta calidade no Xap\u00f3n, onde se usa como material para constru\u00edr palacios, templos, teatros noh tradicionais, ba\u00f1os, pas de tenis de mesa e outros usos. A madeira ten aroma a lim\u00f3n, e \u00e9 dunha cor parda rosada clara, e \u00e9 moi resistente \u00e1 podremia.\nPor exemplo, o templo de Horyuji e o castelo de Osaka constru\u00edronse con madeira de hinoki. O falso cipr\u00e9s xapon\u00e9 hinoki que crece en Kiso, usado para constru\u00edr o santuario de Ise, ch\u00e1mase \u5fa1\u795e\u6728 Go-Shin-boku \"a \u00e1rbore onde estivo deus\".\nPor outra parte, esta especie est\u00e1 entre as m\u00e1is amplamente utilizadas en horticultura ornamental, sendo unha popular \u00e1rbore ornamental en parques e xard\u00edns, tanto no Xap\u00f3n como noutros lugares de clima temperado, inclu\u00edndo Europa occidental, partes de Norteam\u00e9rica e en Nova Zelandia. Obtiv\u00e9ronse numerosos cultivares no Xap\u00f3n, Europa, Estados Unidos e Nova Zelandia, dispo\u00f1\u00edbeis no comercio. A especie \u00e9 particularmente conveniente para a propagaci\u00f3n clonal de formas ananas (\"tennis balls con\u00edfers\", 'con\u00edferas pelotas de tenis') con crecemento compacto, seleccionadas a partir de gallos rm \"escoba de bruxa\"; estes medran a mi\u00fado moi lentamente e, polo tanto, consid\u00e9ranse ideais para cultivar en patios, zons de cascallos, etc\u00e9tera. O n\u00famero de nomes de cultivares desta especie medra rapidamente, rebasando a capacidade de enumeralas, e a\u00ednda m\u00e1is no completo rexistro de con\u00edferas cultivadas, at\u00e9 agora recompilado e publicado pola \"Royal Horticultural Society\" de Inglaterra.\nO pole de hinoki, como o de sugi, \u00e9 unha das causas principais de rinite al\u00e9rxica no Xap\u00f3n.\nPrincipais cultivares.\nM\u00e1is de 200 cultivares foron seleccionados, variando en tama\u00f1o desde \u00e1rbores tan grandes como a especie silvestre, at\u00e9 plantas ananas de crecemento moi lento, de menos de 30\u00a0cm, usadas como bonsais.\nAs m\u00e1is co\u00f1ecidas son:\nEn Galicia.\nEn xard\u00edns e parques de Galicia esta especie \u00e9 rara, pero p\u00f3dense ver fermosos exemplares dela na alameda de Santiago de Compostela.\nNome en galego.\nPos\u00edbeis nomes en galego poder\u00edan ser falso cipr\u00e9s xapon\u00e9s hinoki ou camec\u00edparis xapon\u00e9s hinoki."}
{"id": "398618", "revid": "85894", "url": "https://gl.wikipedia.org/wiki?curid=398618", "title": "Justo Taladrid Cat\u00e1", "text": "Justo Taladrid Cat\u00e1, nado en Magazos (Viveiro) en 1864 e finado na Coru\u00f1a o 28 de marzo de 1938, foi un empresario e pol\u00edtico galego.\nTraxectoria.\nFillo de Justa Cat\u00e1 Seara. Emigrou a Cuba con 16 anos. A principios do s\u00e9culo XX era un pr\u00f3spero comerciante de sedar\u00eda e dirix\u00eda a empresa Taladrid Hermanos. Foi impulsor e dirixente da sociedade \"Vivero y su Comarca\" creada en 1910. Retornou a Viveiro en 1912. Ao ano seguinte fundou a Liga Agraria del Landro con outros habaneiros e promoveu a candidatura do deputado liberal albista Jos\u00e9 Soto Reguera polo distrito ata 1923. Na ditadura de Primo de Rivera foi deputado provincial en Lugo. Durante os primeiros tempos da Guerra Civil contribu\u00edu \u00e1s colectas promovidas polas autoridades franquistas con xenerosos donativos.\nEscribiu os folletos \"Progreso del distrito de Vivero en los a\u00f1os 1910 a 1930\" (Viveiro, 1931) e \"Verdades como pu\u00f1os y consideraciones. Mis servicios al distrito de Vivero\" (A Coru\u00f1a, 1935), nos que se defendeu das cr\u00edticas \u00e1 s\u00faa traxectoria na Ditadura."}
{"id": "398619", "revid": "47401", "url": "https://gl.wikipedia.org/wiki?curid=398619", "title": "Espazo natural de interese local", "text": ""}
{"id": "398621", "revid": "98629", "url": "https://gl.wikipedia.org/wiki?curid=398621", "title": "Gran Premio de Italia de 1992", "text": "O Gran Premio de Italia de 1992 (oficialmente Pioneer 63\u00b0 Gran Premio d'Italia) foi unha carreira de F\u00f3rmula 1 que se disputou o 13 de setembro de 1992 en Monza. Foi a d\u00e9cimo terceira carreira da tempada de F\u00f3rmula Un de .\nA carreira de 53 voltas ga\u00f1ouna por Ayrton Senna, pilotando un McLaren - Honda, despois de que comezase desde a segunda posici\u00f3n. Foi a terceira vitoria da tempada de Senna. Martin Brundle terminou segundo nun Benetton - Ford, co seu compa\u00f1eiro Michael Schumacher en terceiro lugar.\nInforme.\nCualificaci\u00f3n.\nNigel Mansell obtivo a s\u00faa und\u00e9cima pole position da tempada no seu Williams - Renault, con Ayrton Senna xunto a el na primeira fila no seu McLaren - Honda. Na terra natal de Ferrari, Jean Alesi quedou terceiro, por diante de Riccardo Patrese no segundo Williams. Gerhard Berger foi quinto no segundo McLaren, con Michael Schumacher sexto no Benetton. O top ten foi completado por Ivan Capelli no segundo Ferrari, Thierry Boutsen no Ligier, Martin Brundle no segundo Benetton e Bertrand Gachot no Larrousse.\nCarreira.\nBerger tivo un problema e viuse obrigado a comezar a carreira desde o pit lane no auto de reposto.\nAo principio, Mansell tomou a vantaxe por diante de Senna, quen logrou manterse por diante de Alesi e Patrese e Capelli. Schumacher tivo un mal comezo seleccionando unha marcha equivocada e logo golpeou un Ligier desde atr\u00e1s na primeira chicana. Tivo que entrar en boxes ao final da primeira volta. Patrese logrou adiantar a Alesi ao comezo da 2\u00aa volta. As voltas iniciais viron a Berger e Schumacher recuperando moitas posici\u00f3ns desde a parte traseira da pista e adiantando a varios autos m\u00e1is lentos.\nNa fronte Mansell abriu unha brecha con Senna incapaz de igualar o seu ritmo. As posici\u00f3ns eran Mansell, Senna con Patrese bot\u00e1ndose sobre el e logo os dous Ferraris de Alesi e Capelli. Martin Brundle logrou adiantar a Capelli e situouse na quinta posici\u00f3n. A volta 12 resultou desastrosa para o equipo Ferrari cos dous coches retirados, Alesi, que estaba no 4\u00b0 lugar, debido a un problema mec\u00e1nico e Capelli trompeando na Parabolica. Na volta 14 Patrese superou a Senna e colocouse segundo. Mentres tanto, Berger entrou en boxes a po\u00f1er pneum\u00e1ticos novos e volveu baixar na clasificaci\u00f3n da carreira. Na volta 17, Mansell estaba primeiro, a 10 segundos de Patrese, e logo a Senna a 2 segundos do segundo Williams. O cuarto lugar era de Brundle, a 28 segundos de Mansell e Boutsen e Herbert a m\u00e1is de 40 segundos de Mansell. Na volta 18, Herbert retirouse do 6\u00ba posto cun problema no motor.\nNa volta 20, Patrese apareceu repentinamente na cabeza mentres Mansell deixaba que o seu compa\u00f1eiro tomase a dianteira. A orde era, Patrese seguido de cerca por Mansell e Senna en terceiro lugar. Schumacher superou a Boutsen e situouse no quinto lugar. As posici\u00f3ns na volta 27 eran: 1\u00ba Patrese, 2\u00ba Mansell, 3\u00ba Senna, 4\u00ba Brundle, 5\u00ba Schumacher e 6\u00ba Boutsen. Cando o tr\u00edo l\u00edder dobrou aos autos m\u00e1is lentos de Berger e Comas, Mansell continuou moi preto de Patrese e Senna fixo todo o posible para non perder o contacto cos dous Williams, de feito, achegouse a Mansell momentaneamente cando o Williams tivo que evitar a Comas en Roggia. Na volta 41, Mansell reduciu a velocidade nas curvas Ascari e chegou aos boxes cunha falla na caixa de cambios debido \u00e1 perda de presi\u00f3n hidr\u00e1ulica e tivo que retirarse. A clasificaci\u00f3n na volta 44 era: Patrese, Senna a 6 segundos, Brundle a 28 segundos, Schumacher a m\u00e1is de 50 segundos, a continuaci\u00f3n Berger e De Cesaris \u00e1a unha volta. Patrese liderou comodamente ata que a 6 voltas do final sufriu un problema hidr\u00e1ulico, o que lle obrigou a frear e conceder o liderado a Ayrton Senna. Nas \u00faltimas voltas da carreira, Senna permitiu que o seu compa\u00f1eiro de equipo Berger se desdobrara. Patrese renqueou ata o final da carreira e terminou quinto.\nSenna ga\u00f1ou a carreira no que resultou ser a s\u00faa \u00faltima vitoria cun auto impulsado por Honda. Os outros lugares no podio foron para os dous Benettons de Brundle e Schumacher."}
{"id": "398623", "revid": "98629", "url": "https://gl.wikipedia.org/wiki?curid=398623", "title": "Gran Premio de Portugal de 1992", "text": "O Gran Premio de Portugal de 1992 foi unha carreira de F\u00f3rmula 1 que tivo lugar o 27 de setembro de 1992 no Aut\u00f3dromo do Estoril. Foi a d\u00e9cimo cuarta rolda da tempada de F\u00f3rmula Un de . A carreira foi o 21\u00ba Gran Premio de Portugal e o noveno en Estoril. Disput\u00e1ronse 71 voltas ao circu\u00edto de catro quil\u00f3metros para unha distancia de carreira de 309 quil\u00f3metros.\nNigel Mansell ga\u00f1ou a carreira desde a pole position, no proceso estableceu novos r\u00e9cords, a maior\u00eda de vitorias (nove) e a maior\u00eda de puntos (108) nunha tempada, cos pilotos de McLaren Gerhard Berger e Ayrton Senna segundo e terceiro. Con todo, a carreira rec\u00f3rdase polo accidente entre Berger e o Williams de Mansell, compa\u00f1eiro de equipo de Riccardo Patrese. Coa intenci\u00f3n de facer unha parada en boxes, Berger moveuse cara ao lado dereito da pista ao comezo da recta principal, con Patrese seguindoo no seu rebufo. Ao non darse conta das intenci\u00f3ns de Berger, Patrese desviouse para evitalo, pero a s\u00faa roda dianteira dereita golpeou a parte traseira esquerda de Berger e o Williams sa\u00edu lanzado polo aire, case golpeando unha ponte peonil sobre a pista. Patrese escapou do accidente mazado pero ileso, e os comisarios non castigaron a ning\u00fan dos pilotos. Os restos do accidente, con todo, causaron numerosos incidentes, con Michael Schumacher e Pierluigi Martini sufrindo picadas e JJ Lehto sufrindo unha leve lesi\u00f3n mentres o eixe de transmisi\u00f3n do Williams pasaba por baixo da carrocer\u00eda do seu Dallara, golpe\u00e1ndoo na perna.\nAntes desta carreira, o equipo Fondmetal con problemas financeiros retirouse do deporte, o terceiro equipo en facelo esta tempada logo de Brabham e Andrea Moda Formula. Iso significaba que s\u00f3 hab\u00eda 26 autom\u00f3biles na lista de entrada, e polo tanto, este Gran Premio foi o primeiro desde no que todos os autos cualificaron automaticamente para a carreira, independentemente dos tempos de volta de cualificaci\u00f3n.\nEsta carreira foi a \u00faltima vez que un motor Honda fixo a volta r\u00e1pida ata que Fernando Alonso repetiu o logro no Gran Premio de Italia de 2016, e a \u00faltima vez que McLaren obter\u00eda un resultado de puntos dobres cos motores Honda ata o Gran Premio de Hungr\u00eda de 2015."}
{"id": "398630", "revid": "1576", "url": "https://gl.wikipedia.org/wiki?curid=398630", "title": "Miami, Florida", "text": ""}
{"id": "398631", "revid": "89787", "url": "https://gl.wikipedia.org/wiki?curid=398631", "title": "Transmutaci\u00f3n nuclear", "text": "A transmutaci\u00f3n nuclear \u00e9 a conversi\u00f3n dun elemento qu\u00edmico ou dun is\u00f3topo noutro elemento qu\u00edmico. Xa que t\u00f3dolos elementos e is\u00f3topos dun elemento est\u00e1n definidos polo n\u00famero de prot\u00f3ns e neutr\u00f3ns presentes nos seus \u00e1tomos, a transmutaci\u00f3n nuclear sucede en calquera proceso no que se modifica o n\u00famero de prot\u00f3ns ou neutr\u00f3ns do n\u00facleo at\u00f3mico. A transmutaci\u00f3n pode conseguirse ben por medio de reacci\u00f3ns nucleares, nas que unha part\u00edcula externa reacciona co n\u00facleo, ou por decaemento radioactivo sen precisar unha causa externa.\nA transmutaci\u00f3n nuclear por nucleos\u00edntese estelar no pasado creou a maior\u00eda dos elementos qu\u00edmicos m\u00e1is pesados do Universo co\u00f1ecido e continua tendo lugar, creando a maior\u00eda dos elementos m\u00e1is com\u00fans como o helio, os\u00edxeno ou o carbono. A maior\u00eda de estrelas realizan a transmutaci\u00f3n por medio de reacci\u00f3ns de fusi\u00f3n con hidr\u00f3xeno e helio, mentres que as estrelas m\u00e1is grandes tam\u00e9n podend fusionar elementos m\u00e1is pesados nas fases tard\u00edas da s\u00faa evoluci\u00f3n.\nA transmutaci\u00f3n artificial pode darse utilizando m\u00e1quinas que te\u00f1an a enerx\u00eda suficiente para provocar cambios na estrutura nuclear dos elementos, como poden ser aceleradores de part\u00edculas ou reactores tokamak. Os reactores de fisi\u00f3n convencionais tam\u00e9n provocan transmutaci\u00f3ns artificiais \u00f3 expo\u00f1er elementos a neutr\u00f3ns producidos pola fisi\u00f3n dunha reacci\u00f3n nuclear en cadea artificial."}
{"id": "398632", "revid": "1576", "url": "https://gl.wikipedia.org/wiki?curid=398632", "title": "Reacci\u00f3n de fusi\u00f3n", "text": ""}
{"id": "398633", "revid": "1576", "url": "https://gl.wikipedia.org/wiki?curid=398633", "title": "Aceleradores de part\u00edculas", "text": ""}
{"id": "398643", "revid": "1576", "url": "https://gl.wikipedia.org/wiki?curid=398643", "title": "Estados socialistas", "text": ""}
{"id": "398644", "revid": "1131", "url": "https://gl.wikipedia.org/wiki?curid=398644", "title": "Aeroporto L.F. Wade", "text": "O aeroporto internacional L.F. Wade , anteriormente chamado aeroporto internacional de Bermuda, \u00e9 o \u00fanico aeroporto que serve ao territorio brit\u00e1nico de ultramar das Bermudas, no oc\u00e9ano Atl\u00e1ntico. Est\u00e1 situado na parroquia de St. George's e at\u00f3pase a 11 quil\u00f3metro ao nord\u00e9s da cidade de Hamilton, a capital do arquip\u00e9lago. Ten unha terminal de pasaxeiros, unha de carga, oito postos de estacionamento de avi\u00f1ons e pode operar todos os tama\u00f1os de aparellos, inclu\u00eddo un Airbus A380. A d\u00eda de hoxe sete aeroli\u00f1as operan servizos regulares \u00e1s Bermudas, voando a destinos no Canad\u00e1, o Reino Unido e os Estados Unidos."}
{"id": "398645", "revid": "23204", "url": "https://gl.wikipedia.org/wiki?curid=398645", "title": "Kay Boyle", "text": "Kay Boyle, nada en Saint Paul (Minessota) o 19 de febreiro de 1902 e finada en Mill Valley (California) o 27 de decembro de 1992, foi unha escritora, educadora e activista estadounidense.\nTraxectoria.\nBoyle pasou a s\u00faa infancia en varias cidades, principalmente en Cincinnati (Ohio). O seu pai, Howard Peterson Boyle, era avogado, mais a s\u00faa maior influencia foi a s\u00faa nai, Katherine Evans, activista literaria e social que defend\u00eda que a xente con m\u00e1is posibilidades ti\u00f1a a obriga moral de axudar a xente menos afortunada. Posteriormente Kay Boyle loitou pola integraci\u00f3n e os dereitos civ\u00eds. Op\u00faxose \u00e1s armas nucleares e \u00e1 intervenci\u00f3n dos Estados Unidos na guerra de Vietnam.\nBoyle foi \u00e1 exclusiva escola Shipley en Bryn Mawr (Pensilvania), e despois estudou arquitectura en Cincinnati. Interesada nas artes, estudou viol\u00edn no conservatorio de Cincinnati. En 1922 estableceuse en Nova York, onde traballou como escritora e editora nunha revista pequena. Nese mesmo ano co\u00f1eceu o estudante de intercambio franc\u00e9s Richard Brault, co que casou. En 1923 mud\u00e1ronse a Francia. Tempo despois separ\u00e1ronse, pero Kay Boyle acabar\u00eda por pasar en Europa a maior parte dos seguintes vinte anos.\nEtapa en Europa.\nComezou unha relaci\u00f3n co editor Ernest Walsh, de quen tivo unha filla que morreu despois de que o pai morrese de tuberculose. En 1928 co\u00f1eceu Laurence Vail, quen ent\u00f3n estaba casado con Peggy Guggenheim. Boyle e Vail viviron xuntos entre 1929 e 1932, cando casaron logo de conseguiren os seus respectivos divorcios. Con Vail tivo tres fillos m\u00e1is.\nNa s\u00faa etapa en Francia, Boyle mantivo relaci\u00f3n con diversas revistas literarias innovadoras, e fixo amizade con escritores e artistas que viv\u00edan en Par\u00eds arredor de Montparnasse. Entre as s\u00faas amizades estaban Harry e Caresse Crosby, propietarios de Black Sun Press, que en 1929 publicaron a s\u00faa primeira obra de ficci\u00f3n, o conxunto de relatos \"Short Stories\". No ano anterior Harry Crosby vendera diversas acci\u00f3ns para axudar a Boyle a pagar un aborto. Outras amizades desa \u00e9poca foron Eugene e Maria Jolas.\nBoyle escribiu tam\u00e9n na publicaci\u00f3n \"Transition\", unha das publicaci\u00f3ns literarias m\u00e1is destacadas do momento. Tanto como poeta como novelista, as s\u00faas primeiras obras reflicten a s\u00faa traxectoria \u00e1 procura do amor verdadeiro, as\u00ed como o seu interese nas relaci\u00f3ns de poder entre homes e mulleres. Cos seus relatos curtos ga\u00f1ou d\u00faas veces o O. Henry Awards. In 1936 publicou a novela \"Death of a Man\", un ataque contra o incipiente nazismo, pero non tivo grande acollida nos Estados Unidos. En 1943, despois de divorciarse de Laurence Vail, casou co bar\u00f3n Joseph von Franckenstein, co que tivo dous fillos. Logo de viviren en Francia, Austria, Inglaterra e Alema\u00f1a despois da segunda guerra mundial, Boyle regresou aos Estados Unidos.\nRegreso aos Estados Unidos.\nEla e o seu home foron v\u00edtimas do McCarthismo a comezos da d\u00e9cada de 1950. O seu marido foi despedido por Roy Cohn do seu posto na Divisi\u00f3n de Asuntos P\u00fablicos do Departamento de Estado dos Estados Unidos, e Boyle perdeu o seu posto de correspondente no \"The New Yorker\", praza que ocupara nos seis anos anteriores. Foi inclu\u00edda na lista negra polas principais revistas. Nesa etapa a s\u00faa vida e obra fix\u00e9ronse m\u00e1is pol\u00edticas. Ela e o seu marido foron borrados da lista negra polo Departamento de Estado en 1957.\nA comezos da d\u00e9cada de 1960 foron vivir a Rowayton (Connecticut), e deu clase nunha escola privada feminina. O seu marido foi reposto polo Departamento de Estado e enviado a Ir\u00e1n, e morreu en 1963. En 1962 Boyle pasara a ser escritora residente no New York City Writer's Conference do Wagner College. Entre 1963 e 1979 traballou como escritora na facultade da Universidade Estatal de San Francisco.\nNesta \u00e9poca tivo un forta activismo pol\u00edtico. Viaxou a Camboxa en 1966 como parte da misi\u00f3n Americans Want to Know. Participou en numerosas protestas, e en 1967 foi arrestada e encarcerada. En 1968 asinou o manifesto \u201cWriters and Editors War Tax Protest\u201d, que defend\u00eda o rexeitamento a pagar impostos en protesta contra a guerra de Vietnam. Nos seus \u00faltimos anos converteuse en defensora activa de Amnist\u00eda Internacional e traballou para a NAACP. Despois de xubilarse na Universidade de San Francisco, tivo varias e breves estancias como escritora residente en lugares como a Eastern Washington University en Spokane e a Universidade de Oreg\u00f3n en Eugene.\nBoyle morreu nunha residencia de anci\u00e1ns en Mill Valley.\nLegado.\nKay Boyle publicou m\u00e1is de 40 libros, inclu\u00edndo 14 novelas, oito libros de poes\u00eda, once colecci\u00f3ns de relatos, tres libros infant\u00eds, ensaios e traduci\u00f3ns do franc\u00e9s ao ingl\u00e9s. A maior parte dos seus papeis e manuscritos cons\u00e9rvanse na Biblioteca Morris da Southern Illinois University en Carbondale (Illinois), inclu\u00edndo a correspondencia con Ruby Cohn e Alice L. Kahler.\nFoi membro da American Academy of Arts and Letters. Recibiu d\u00faas veces o Guggenheim Fellowship, e en 1980 recibiu o National Endowment for the Arts pola s\u00faa \"extraordinaria contribuci\u00f3n \u00e1 literatura estadounidense ao longo dunha vida de obra creativa\u201d."}
{"id": "398646", "revid": "89787", "url": "https://gl.wikipedia.org/wiki?curid=398646", "title": "Aplicaci\u00f3n linear", "text": "En matem\u00e1ticas unha aplicaci\u00f3n linear \u00e9 unha aplicaci\u00f3n entre dous espazos vectoriais, que preserva as operaci\u00f3ns de adici\u00f3n de vectores e multiplicaci\u00f3n por un escalar.\nEn \u00e1lxebra abstracta e en \u00e1lxebra linear unha aplicaci\u00f3n linear \u00e9 un homomorfismo entre espazos vectoriais ou na linguaxe da teor\u00eda de categor\u00edas un morfismo sobre a categor\u00eda dos espazos vectoriais sobre un corpo dado.\nDefinici\u00f3n.\nDenom\u00ednase aplicaci\u00f3n linear, funci\u00f3n linear ou transformaci\u00f3n linear a aplicaci\u00f3n en que os seus dominio e codominio sexan espazos vectoriais que cumpra a seguinte definici\u00f3n:\nPropiedades das transformaci\u00f3ns lineares.\nSexan formula_41 e formula_42 espazos vectoriais sobre formula_43 (onde formula_43 representa o corpo), satisfaise que:\nSe formula_45 \u00e9 linear, def\u00ednese o n\u00facleo (ker) e a imaxe (Im) de formula_46 como:\n\u00c9 dicir, que o n\u00facleo dunha transformaci\u00f3n linear est\u00e1 formado polo conxunto de todos os vectores do dominio que te\u00f1en por imaxe o vector nulo do codominio.\nO n\u00facleo de toda transformaci\u00f3n linear \u00e9 un subespazo vectorial do dominio:\nDenom\u00ednase nulidade \u00e1 dimensi\u00f3n do n\u00facleo. formula_52\nA imaxe dunha transformaci\u00f3n linear est\u00e1 formada polo conxunto de todos os vectores do codominio que son imaxe de polo menos alg\u00fan vector do dominio.\nObtenci\u00f3n de novas transformaci\u00f3ns lineares a partir doutras dadas.\nSe \"f\"1:formula_1\u2192formula_2 e \"f\"2:formula_1\u2192formula_2 son lineares, ent\u00f3n tam\u00e9n o \u00e9 a s\u00faa suma \"f\"1+\"f\"2 (definida como (\"f\"1+\"f\"2)(\"x\")=\"f\"1(\"x\")+\"f\"2(\"x\")).\nSe \"f\" :formula_1\u2192formula_2 \u00e9 linear e \"a\" \u00e9 un elemento do corpo \"K\", ent\u00f3n a funci\u00f3n \"af\", definida como (\"af\")(\"x\") = \"a\"(\"f\"(\"x\")), tam\u00e9n \u00e9 linear.\nGrazas a estas d\u00faas propiedades, e a que a funci\u00f3n que env\u00eda todo ao elemento nulo \u00e9 unha aplicaci\u00f3n linear, \u00e9 que o conxunto de transformaci\u00f3ns lineares \"f\":formula_1\u2192formula_2 forma un subespazo das funci\u00f3ns de formula_1 en \"W\". A este subespazo den\u00f3tase \"L\"(formula_2,formula_2) ou Hom(formula_2,formula_2). A dimensi\u00f3n de \"L\"(formula_1,formula_2) \u00e9 igual ao produto das dimensi\u00f3ns de formula_1 e formula_2.\nSe \"f\":formula_1\u2192formula_2 e \"g\":formula_2\u2192formula_74 son lineares ent\u00f3n a s\u00faa composici\u00f3n \"g\"\u2218\"f\":formula_1\u2192formula_74 tam\u00e9n o \u00e9.\nDado un espazo vectorial formula_1, o espazo vectorial \"L\"(formula_1,formula_1), que adoita denotarse End(formula_1), forma unha \u00e1lxebra asociativa sobre o corpo base, onde a multiplicaci\u00f3n \u00e9 a composici\u00f3n e a unidade \u00e9 a transformaci\u00f3n identidade.\nSe \"f\":formula_1\u2192formula_2 \u00e9 unha transformaci\u00f3n linear bixectiva, ent\u00f3n a s\u00faa inversa tam\u00e9n \u00e9 transformaci\u00f3n linear.\nTeoremas b\u00e1sicos das transformaci\u00f3ns.\nComo corolario b\u00e1sico deste teorema, obtense que unha transformaci\u00f3n linear dun espazo vectorial de dimensi\u00f3n finita nel mesmo \u00e9 un isomorfismo se e s\u00f3 se \u00e9 un epimorfismo se e s\u00f3 se \u00e9 un monomorfismo.\nMatriz asociada a unha transformaci\u00f3n linear.\nSe formula_1 e formula_2 te\u00f1en dimensi\u00f3n finita e se te\u00f1en escollidas bases en cada un dos espazos, ent\u00f3n toda transformaci\u00f3n linear de formula_1 en formula_2 pode representarse por unha matriz. Reciprocamente, toda matriz representa unha transformaci\u00f3n linear.\nSexan formula_4:formula_1\u2192formula_2 unha transformaci\u00f3n linear, \"B\"={v1, ..., v\"n\"} unha base de formula_1, \"C\"={w1, ..., w\"m\"} base de formula_2. Para calcular a matriz asociada a formula_4 bas bases \"B\" e \"C\" c\u00f3mpre calcular formula_4(vi) para cada \"i\"=1...,\"n\" e escribilo como combinaci\u00f3n linear da base \"C\":\nformula_4(v1)=\"a\"\"11\"w1+ ...+a\"m1\" w\"m\", ..., formula_4(vn)=\"a\"\"1n\"w1+ ...+a\"mn\" w\"m\".\nA matriz asociada den\u00f3tase C[T]B e \u00e9:\nComo un vector de formula_2 se escribe de forma \u00fanica como combinaci\u00f3n linear de elementos de \"C\", a matriz \u00e9 \u00fanica.\nComo dada calquera escolla de \"u1\", ..., \"un\" existe e \u00e9 \u00fanica a transformaci\u00f3n linear que env\u00eda \"v\"i en \"u\"i, ent\u00f3n, dada \"A\" calquera matriz \"m\"\u00d7\"n\", existe e \u00e9 \u00fanica a transformaci\u00f3n linear formula_4:formula_1\u2192formula_2 tal que \"C\" [\"T\"] \"B\"=\"A\".\nAdemais, as matrices asociadas cumpren que \"C\" [\"aT\"+\"bS\"] \"B\" = \"a\" \"C\" [\"T\"] \"B\" + \"b\" \"C\" [\"S\"] \"B\" para calquera \"a\",\"b\"\u2208\u211d, \"T\",\"S\"\u2208 \"L\"(\"V\",\"W\"). Por isto, a aplicaci\u00f3n que fai corresponder cada transformaci\u00f3n linear coa s\u00faa matriz asociada \u00e9 un isomorfismo entre \"L\"(formula_1,formula_2) e \"M\"\"n\"\u00d7\"mC\" (\"K\").\nDe restrinxirse ao caso formula_1=formula_2, \"C\"=\"B\", tense ademais que esta aplicaci\u00f3n \u00e9 un isomorfismo entre \u00e1lxebras."}
{"id": "398647", "revid": "47401", "url": "https://gl.wikipedia.org/wiki?curid=398647", "title": "Transformaci\u00f3n linear", "text": ""}
{"id": "398648", "revid": "47401", "url": "https://gl.wikipedia.org/wiki?curid=398648", "title": "Aplicaci\u00f3n lineal", "text": ""}
{"id": "398649", "revid": "47401", "url": "https://gl.wikipedia.org/wiki?curid=398649", "title": "Transformaci\u00f3n lineal", "text": ""}
{"id": "398650", "revid": "25871", "url": "https://gl.wikipedia.org/wiki?curid=398650", "title": "Autumn of the Seraphs", "text": "Autumn of the Seraphs \u00e9 o cuarto \u00e1lbum da banda estadounidense de indie rock Pinback, publicado o 11 de setembro de 2007 a trav\u00e9s do selo Touch and Go Records. A primeira impresi\u00f3n do traballo vi\u00f1a acompa\u00f1ada dun disco extra con tres canci\u00f3ns in\u00e9ditas, d\u00faas das cales se gravaron nas mesmas sesi\u00f3ns que \"Autumn of the Seraphs\". A portada foi realizada por Mike Sutfin que tam\u00e9n traballou para o xogo de cartas coleccionables \"\"."}
{"id": "398651", "revid": "1576", "url": "https://gl.wikipedia.org/wiki?curid=398651", "title": "Invictus (filme)", "text": ""}
{"id": "398652", "revid": "865", "url": "https://gl.wikipedia.org/wiki?curid=398652", "title": "Nothing", "text": "Nothing \u00e9 unha banda estadounidense de shoegaze formada en 2010 en Filadelfia. O grupo autoeditou varios EPs antes de asinar un contrato con Relapse Records e publicar o seu \u00e1lbum de estrea, \"Guilty of Everything\", en marzo de 2014. O seu segundo traballo, \"Tired of Tomorrow\", ser\u00eda editado o 13 de maio de 2016."}
{"id": "398653", "revid": "89787", "url": "https://gl.wikipedia.org/wiki?curid=398653", "title": "Abzima", "text": "Un abzima (contracci\u00f3n de anticorpo e enzima en ingl\u00e9s: antibody\" + \"enzyme), tam\u00e9n chamado catmab (anticorpo monoclonal catal\u00edtico, do ingl\u00e9s \"catalytic monoclonal antibody\"), ou simplemente anticorpo catal\u00edtico, \u00e9 un anticorpo monoclonal que presenta actividade catal\u00edtica. Hai abzimas producidos artificilmente, pero tam\u00e9n naturais. Os abzimas obt\u00e9\u00f1ense xeralmente de animais de laboratorio que foron inmunizados contra haptenos sint\u00e9ticos, pero tam\u00e9n poden atoparse abzimas naturais nos seres vivos, inclu\u00edndo os humanos en estado de sa\u00fade normal e en pacientes con doenzas autoinmunes como o lupus eritematoso sist\u00e9mico, nos que poden unirse e hidrolizar o ADN. Os abzimas naturais son moi diversos cataliticamente e poden ter actividade de DNase, RNase, ATPase e oxidorredutase, e poden fosforilar prote\u00ednas, l\u00edpidos e polisac\u00e1ridos. Un exemplo destes abzimas naturais son os autoanticorpos anti-p\u00e9ptido intestinal vasoactivo. Ata o momento os abzimas descubertos s\u00f3 mostran unha actividade catal\u00edtica feble e bastante modesta e non demostraron ter un uso pr\u00e1ctico. Por\u00e9n, despertan un considerable interese polas s\u00faas potencialidades e propiedades. O seu estudo serviu para co\u00f1ecer mellor os mecanismos de reacci\u00f3n, estrutura e funci\u00f3n de enzimas, a cat\u00e1lise, e o sistema inmunitario.\nOs enzimas funcionan rebaixando a enerx\u00eda de activaci\u00f3n do estado de transici\u00f3n dunha reacci\u00f3n qu\u00edmica, facilitando as\u00ed a formaci\u00f3n dun intermediario molecular entre os reactivos e os produtos cuxa formaci\u00f3n doutro modo ser\u00eda moito menos favorable. Se un anticorpo se desenvolve para que se una a unha mol\u00e9cula que \u00e9 estrutural e electronicamente similar ao estado de transici\u00f3n dunha determinada reacci\u00f3n qu\u00edmica, o anticorpo desenvolvido unirase ao estado de transici\u00f3n e estabilizarao, igual que far\u00eda un enzima natural, rebaixando a enerx\u00eda de activaci\u00f3n da reacci\u00f3n, e as\u00ed catalizando a reacci\u00f3n. Ao obtermos un anticorpo que se una a un an\u00e1logo de estado de transici\u00f3n estable, estamos producindo un peculiar tipo de enzima.\nAta o momento, todos os anticorpos catal\u00edticos producidos presentan unha actividade catal\u00edtica d\u00e9bil. As raz\u00f3ns que explican esta baixa actividade catal\u00edtica foron moi discutidas. Unha das posibilidades indica que factores m\u00e1is al\u00e1 do sitio de uni\u00f3n poden xogar un importante papel, especialmente por medio da din\u00e1mica das prote\u00ednas. Alg\u00fans abzimas foron tranformados por enxe\u00f1er\u00eda para que usen i\u00f3ns met\u00e1licos e outros cofactores para mellorar a s\u00faa actividade catal\u00edtica.\nHistoria.\nA posibilidade de catalizar unha reacci\u00f3n por medio dun anticorpo que se une ao estado de transici\u00f3n suxeriuna por primeira vez William P. Jencks en 1969. En 1994, Peter G. Schultz e Richard A. Lerner recibiron o prestixioso Premio Wolf de qu\u00edmica polo desenvolvemento de anticorpos catal\u00edticos para moitas reacci\u00f3ns e popularizaron o seu estudo na comunidade cient\u00edfica abrindo un importante ramo da enzimolox\u00eda.\nPosible tratamento contra o VIH.\nEn 2008 publicouse na revista \"Autoimmunity Review\", un artigo no que os investigadores S. Planque, Sudhir Paul e Yasuhiro Nishiyama da Escola de Medicina da Universidade de Texas en Houston anunciaban que preparan por enxe\u00f1er\u00eda un abzima que degradaba a rexi\u00f3n superantix\u00e9nica da prote\u00edna gp120 do virus VIH necesaria para unirse ao receptor celular das c\u00e9lulas B. O gp120 \u00e9 unha prote\u00edna que forma parte da envoltura externa do VIH, que \u00e9 a mol\u00e9cula mediante a que este se une aos linfocitos T, as c\u00e9lulas clave para o funcionamento da inmunidade mediada por c\u00e9lulas. Unha vez infectados polo VIH os pacientes producen anticorpos contra prote\u00ednas da envoltura do virus, pero os anticorpos convencionais non son efectivos porque o virus ten a capacidade de cambiar as prote\u00ednas da s\u00faa envoltura rapidamente. Por\u00e9n, neste caso o sitio superantix\u00e9nico da prote\u00edna gp120 (residuos 421-433) \u00e9 necesario para a uni\u00f3n \u00e1 c\u00e9lula do VIH, polo que non cambia nas diferentes cepas e \u00e9 un punto de vulnerabilidade para todas as poboaci\u00f3ns variantes do VIH.\nO abzima fai algo m\u00e1is que unirse ao sitio, xa que cataliticamente destr\u00fae o sitio (por un mecanismo similar \u00e1 dunha serina protease), deixando o virus inerte, e despois pode atacar a m\u00e1is virus VIH, de modo que unha soa mol\u00e9cula de abzima poder\u00eda destru\u00edr miles de virus VIH."}
{"id": "398654", "revid": "27155", "url": "https://gl.wikipedia.org/wiki?curid=398654", "title": "Abcima", "text": ""}
{"id": "398655", "revid": "27155", "url": "https://gl.wikipedia.org/wiki?curid=398655", "title": "Anticorpo catal\u00edtico", "text": ""}
{"id": "398656", "revid": "27155", "url": "https://gl.wikipedia.org/wiki?curid=398656", "title": "Catmab", "text": ""}
{"id": "398657", "revid": "865", "url": "https://gl.wikipedia.org/wiki?curid=398657", "title": "Drive Like Jehu (\u00e1lbum)", "text": "Drive Like Jehu \u00e9 o \u00e1lbum de estrea da banda estadounidense de post-hardcore Drive Like Jehu, publicado en 1991 a trav\u00e9s dos selos Cargo Music e Headhunter Records. A\u00ednda que non \u00e9 tan apreciado como o seu segundo e derradeiro disco \"Yank Crime\", o traballo ga\u00f1ou notoriedade nos emerxentes movementos noise rock e math rock, que posteriormente levar\u00eda a moitos dos seguidores a considearar a Drive Like Jehu como un v\u00ednculo entre estes dous x\u00e9neros. O \u00e1lbum tam\u00e9n axudou a atraer a atenci\u00f3n de grandes discogr\u00e1ficas, facendo que tanto Drive Like Jehu como a outra banda do guitarrista John Reis, Rocket From the Crypt, asinasen un lucrativo contrato con Interscope Records."}
{"id": "398658", "revid": "1131", "url": "https://gl.wikipedia.org/wiki?curid=398658", "title": "A Gra\u00f1a", "text": ""}
{"id": "398659", "revid": "1131", "url": "https://gl.wikipedia.org/wiki?curid=398659", "title": "A Gra\u00f1a da Acea", "text": ""}
{"id": "398660", "revid": "1131", "url": "https://gl.wikipedia.org/wiki?curid=398660", "title": "A Gra\u00f1a de Cabanelas", "text": ""}
{"id": "398661", "revid": "1131", "url": "https://gl.wikipedia.org/wiki?curid=398661", "title": "A Gra\u00f1a de Seoane", "text": ""}
{"id": "398662", "revid": "1131", "url": "https://gl.wikipedia.org/wiki?curid=398662", "title": "A Gra\u00f1a de Sevil", "text": ""}
{"id": "398663", "revid": "1131", "url": "https://gl.wikipedia.org/wiki?curid=398663", "title": "A Gra\u00f1a de Umia", "text": ""}
{"id": "398664", "revid": "1131", "url": "https://gl.wikipedia.org/wiki?curid=398664", "title": "A Gra\u00f1a do Crego", "text": ""}
{"id": "398665", "revid": "1131", "url": "https://gl.wikipedia.org/wiki?curid=398665", "title": "A Gra\u00f1a do Vilar", "text": ""}
{"id": "398666", "revid": "1131", "url": "https://gl.wikipedia.org/wiki?curid=398666", "title": "A Gra\u00f1a dos Carunchos", "text": ""}
{"id": "398667", "revid": "1131", "url": "https://gl.wikipedia.org/wiki?curid=398667", "title": "As Gra\u00f1as do Sor", "text": ""}
{"id": "398668", "revid": "1131", "url": "https://gl.wikipedia.org/wiki?curid=398668", "title": "O Gra\u00f1o", "text": ""}
{"id": "398669", "revid": "1131", "url": "https://gl.wikipedia.org/wiki?curid=398669", "title": "Graso", "text": ""}
{"id": "398670", "revid": "1131", "url": "https://gl.wikipedia.org/wiki?curid=398670", "title": "Gravido", "text": ""}
{"id": "398671", "revid": "1131", "url": "https://gl.wikipedia.org/wiki?curid=398671", "title": "O Graxal", "text": ""}
{"id": "398672", "revid": "1131", "url": "https://gl.wikipedia.org/wiki?curid=398672", "title": "Graz\u00e1n", "text": ""}
{"id": "398673", "revid": "23204", "url": "https://gl.wikipedia.org/wiki?curid=398673", "title": "Luanvi", "text": "Luanvi \u00e9 unha marca de roupa deportiva con sede en Paterna, Valencia.\nA empresa creouse a principios dos anos 1970. Son as siglas dos toma tres fundadores (Luis, Antonio e Vicente). Nos seus inicios adicada \u00e1 produci\u00f3n e comercializaci\u00f3n de disfraces. En 1972 pasa \u00e1 fabricaci\u00f3n de equipamento de f\u00fatbol. En 1977 crea a icona do abeto, baseado no concepto de natureza."}
{"id": "398675", "revid": "1131", "url": "https://gl.wikipedia.org/wiki?curid=398675", "title": "A Grela", "text": ""}
{"id": "398676", "revid": "85894", "url": "https://gl.wikipedia.org/wiki?curid=398676", "title": "Gres (cer\u00e1mica)", "text": "Gres (palabra do franc\u00e9s \"gr\u00e8s\", arenito) \u00e9 o termo xen\u00e9rico que designa unha pasta cer\u00e1mica, composta por arxilas, materiais desgraxantes (cuarzos, cinzas...) e fundentes (feldespato, etc.) As s\u00faas principais caracter\u00edsticas son a s\u00faa dureza e a s\u00faa baixa absorci\u00f3n de auga unha vez cocido \u00e1 s\u00faa temperatura de sinterizaci\u00f3n v\u00edtrea. \nCon gres p\u00f3dese fabricar unha certa variedade de produtos como sanitarios, tubos de saneamento, vaixelas, cer\u00e1mica entre outros, pero sen d\u00fabida o maior campo de aplicaci\u00f3n \u00e9 a produci\u00f3n de pavimentos e revestimentos de baldosas.\nHistoria.\nO gres (\"stoneware\" en ingl\u00e9s) ten a s\u00faa orixe ao redor do ano 1400\u00a0a.\u00a0C. entre a dinast\u00eda Han e a dinast\u00eda Shang (1600\u00a0a.\u00a0C. - 1046\u00a0a.\u00a0C.). En Europa, a produci\u00f3n de gres empezou no s\u00e9culo XII en Alema\u00f1a, na rexi\u00f3n do Rin. At\u00e9 o s\u00e9culo XIV non se empezou a difundir polo resto de pa\u00edses. Especial acerto nos esmaltes foi desenvolver os vidriados ao sal, para dotalos dunha maior impermeabilidade. En Inglaterra tivo un grande arraigamento e a partir do s\u00e9culo XVII desenvolveuse unha industria aut\u00f3noma en Staffordshire. Ceramistas famosos neste centro foron, John Dwight, e Josiah Wedgwood.\nMaterias primas.\nAs materias primas empregadas para a fabricaci\u00f3n de gres div\u00eddense en tres categor\u00edas: materiais pl\u00e1sticos, materiais fundentes e materiais inertes.\nAs materias pl\u00e1sticas son minerais arxilosos, principalmente caolin\u00edticos e/ou ill\u00edticos, que proporcionan en presenza de auga a suficiente plasticidade para obter, durante a etapa de conformado, unha forma definida e est\u00e1bel. Quimicamente achegan Al, Si e parte do Ca, Fe e Ti.\nAs materias fundentes son principalmente feldespatos e feldespatoides que na fase de cocci\u00f3n forman fases v\u00edtreas que act\u00faan de ligantes entre as part\u00edculas e reducen a porosidade final do produto. Son portadores de Na, K, Al e Si.\nAs materias inertes son principalmente areas sil\u00edceas que permiten un control dimensional das pezas durante a etapa de secado e cocci\u00f3n, as\u00ed como favorecer a desgasificaci\u00f3n das eventuais impurezas (materia org\u00e1nica) que puidese haber nas materias primas. Achegan maioritariamente Si.\nO gres porcel\u00e1nico \u00e9 un tipo de gres cun maior grao de vitrificaci\u00f3n, o que lle confire menos porosidade, maior dureza e resistencia. \u00dasase sobre todo para solos expostos a grandes cambios de temperatura ou auga.\nFabricaci\u00f3n.\nPor normal xeral as materias primas utilizadas para a fabricaci\u00f3n do gres son materias primas naturais que son sometidas a procesos de lavado e de homoxeneizaci\u00f3n. Unha vez realizada a primeira mestura das materias proc\u00e9dese \u00e1 molturaci\u00f3n das mesmas, co obxectivo de obter un tama\u00f1o de part\u00edcula medio acorde co produto que se quere fabricar, aumentando as\u00ed a superficie espec\u00edfica e diminu\u00edndo o tempo de reacci\u00f3n entre compo\u00f1entes durante a etapa de cocci\u00f3n.\nEste proceso de molturaci\u00f3n pode realizarse v\u00eda seca mediante mu\u00ed\u00f1os de martelos ou pendulares, ou ben por v\u00eda h\u00famida mediante mu\u00ed\u00f1os de b\u00f3las. Neste caso, imp\u00faxose nos \u00faltimos anos, acompa\u00f1ar a este proceso cun proceso posterior de secado por atomizaci\u00f3n, consistente en introducir a barbotina (suspensi\u00f3n resultante do moenda que cont\u00e9n un 30-45% de auga) nun pulverizador que formar\u00e1 finas pingas que entrar\u00e1n en contacto cunha corrente de aire quente producindo un produto s\u00f3lido con baixo contido de auga (5-7%).\nFinalmente o produto obtido do moenda \u00e9 sometido a procesos de conformado (por prensado ou extrusi\u00f3n), secado, esmaltado (non necesario en determinados produtos) e cocci\u00f3n que permitir\u00e1n obter os produtos finais."}
{"id": "398677", "revid": "1131", "url": "https://gl.wikipedia.org/wiki?curid=398677", "title": "O Gregorio", "text": ""}
{"id": "398678", "revid": "1131", "url": "https://gl.wikipedia.org/wiki?curid=398678", "title": "As Grelas", "text": ""}
{"id": "398679", "revid": "1131", "url": "https://gl.wikipedia.org/wiki?curid=398679", "title": "A Greleira", "text": ""}
{"id": "398680", "revid": "1131", "url": "https://gl.wikipedia.org/wiki?curid=398680", "title": "Gris", "text": "O gris \u00e9 unha cor, nunha escala intermedia entre o branco e o negro.\nO top\u00f3nimo galego A Gris pode referirse a:\nAmais, como apelido pode referirse a:"}
{"id": "398681", "revid": "1131", "url": "https://gl.wikipedia.org/wiki?curid=398681", "title": "A Gris", "text": ""}
{"id": "398682", "revid": "1131", "url": "https://gl.wikipedia.org/wiki?curid=398682", "title": "A Grixo\u00e1", "text": ""}
{"id": "398683", "revid": "1131", "url": "https://gl.wikipedia.org/wiki?curid=398683", "title": "A Groba", "text": ""}
{"id": "398684", "revid": "1131", "url": "https://gl.wikipedia.org/wiki?curid=398684", "title": "A Groba de Abaixo", "text": ""}
{"id": "398685", "revid": "1131", "url": "https://gl.wikipedia.org/wiki?curid=398685", "title": "A Groba de Arriba", "text": ""}
{"id": "398686", "revid": "1131", "url": "https://gl.wikipedia.org/wiki?curid=398686", "title": "A Grobia", "text": ""}
{"id": "398687", "revid": "1131", "url": "https://gl.wikipedia.org/wiki?curid=398687", "title": "A Grosa", "text": ""}
{"id": "398688", "revid": "1131", "url": "https://gl.wikipedia.org/wiki?curid=398688", "title": "Bimba y Lola", "text": "Bimba y Lola \u00e9 unha empresa galega do sector da moda e complementos con sede en Mos, Pontevedra.\nHistoria.\nA empresa foi creada en 2005 polas sobri\u00f1as de Adolfo Dom\u00ednguez, Ux\u00eda e Mar\u00eda. Creada como Moet &amp; Mos para a venda e dese\u00f1o de roupa e complentos de muller, ata 2013 en que trocou o nome por Bimba y Lola.\nCun investimento inicial de 15 mill\u00f3ns de euros, abriron 60 tendas en ano e medio, en Espa\u00f1a e Portugal. En Portugal ten rexistrado o nome Moet Mos Ltda. O logo inicial foron dous galgos en negro, mascotas das donas chamadas Bimba e Lola.\nA empresa ten tendas en propiedade e franqu\u00edas.\nLitixios.\nDende 2006 a 2008 a empresa foi levada aos tribunais por Bimba Bos\u00e9 polo uso da marca."}
{"id": "398689", "revid": "1131", "url": "https://gl.wikipedia.org/wiki?curid=398689", "title": "Gromaz", "text": ""}
{"id": "398690", "revid": "1131", "url": "https://gl.wikipedia.org/wiki?curid=398690", "title": "Gronzo", "text": ""}
{"id": "398691", "revid": "1131", "url": "https://gl.wikipedia.org/wiki?curid=398691", "title": "O Grou", "text": ""}
{"id": "398692", "revid": "1131", "url": "https://gl.wikipedia.org/wiki?curid=398692", "title": "A Gr\u00faa", "text": ""}
{"id": "398693", "revid": "1131", "url": "https://gl.wikipedia.org/wiki?curid=398693", "title": "O Grueiro", "text": ""}
{"id": "398694", "revid": "1131", "url": "https://gl.wikipedia.org/wiki?curid=398694", "title": "Grumar", "text": ""}
{"id": "398695", "revid": "1131", "url": "https://gl.wikipedia.org/wiki?curid=398695", "title": "As Gruncheiras", "text": ""}
{"id": "398696", "revid": "1131", "url": "https://gl.wikipedia.org/wiki?curid=398696", "title": "O Gru\u00f1ido", "text": ""}
{"id": "398702", "revid": "1888", "url": "https://gl.wikipedia.org/wiki?curid=398702", "title": "Alberto M\u00edguez", "text": "Alberto M\u00edguez Alvarellos, nado na Coru\u00f1a o 25 de outubro de 1940 e finado en Madrid o 25 de setembro de 2009, foi un xornalista e escritor galego.\nTraxectoria.\nFoi fillo de Enrique M\u00edguez Tapia catedr\u00e1tico e director do Instituto Masculino da Coru\u00f1a. Estudou Filosof\u00eda na Universidade de Santiago de Compostela e na Universidade Central, e graduouse na Escola Oficial de Xornalismo. En 1963 comezou a dirixir o primeiro suplemento cultural de \"La Voz de Galicia\", o \"Artes y Letras\", no que fac\u00eda recensi\u00f3ns de cine, literatura e pintura. Foi subdirector do peri\u00f3dico econ\u00f3mico \"3-E\".\nEn 1966 publicou o libro \"El pensamiento pol\u00edtico de Castelao\", editado en Par\u00eds por Ruedo Ib\u00e9rico. O volume, unha antolox\u00eda de textos de Castelao, levouno ante o Tribunal de Orde P\u00fablica. Foi defendido por Valent\u00edn Paz Andrade, e condenado a seis meses de prisi\u00f3n e unha multa.\nSeguiu a s\u00faa carreira profesional no diario \"Madrid\", pechado en 1971 por Manuel Fraga. Comezou a traballar ent\u00f3n en \"La Vanguardia\" como correspondente en Marrocos e despois en Lisboa, onde cubriu a Revoluci\u00f3n dos Caraveis. En 1976 participou na creaci\u00f3n do xornal \"El Pa\u00eds\" como redactor xefe da secci\u00f3n internacional, e despois regresou a \"La Vanguardia\" como correspondente diplom\u00e1tico. Entre 1982 e 1996 foi decano dos correspondentes diplom\u00e1ticos de Espa\u00f1a. En 1986 o seu chal\u00e9 de Zumaia (Guip\u00fascoa) foi asaltado por membros de ETA. Morreu por mor dunha doenza hep\u00e1tica en Madrid o 25 de setembro de 2009.\nVida persoal.\nEstivo casado coa francesa Lilliane Dublanc, con quen tivo un fillo."}
{"id": "398703", "revid": "1131", "url": "https://gl.wikipedia.org/wiki?curid=398703", "title": "Ursula Heinze", "text": ""}
{"id": "398704", "revid": "89787", "url": "https://gl.wikipedia.org/wiki?curid=398704", "title": "If These Trees Could Talk", "text": "If These Trees Could Talk \u00e9 unha banda estadounidense de post-rock instrumental procedente de Akron, Ohio. O grupo autoeditou o su EP de estrea, \"If These Trees Could Talk\", no ano 2006. O selo independente The Mylene Sheath re-editouno en vinilo no ano seguinte e tam\u00e9n publicou o seu primeiro \u00e1lbum, \"Above the Earth, Below the Sky\", en 2009. A banda autoeditou o seu segundo \u00e1lbum, \"Red Forest\", en marzo de 2012, que foi publicado en vinilo por Science of Silence Records. Tras o seu lanzamento realizaron unha xira promocional por Europa durante o mes segunte. A banda publicou o seu terceiro \u00e1lbum, \"The Bones of a Dying World\", en xu\u00f1o de 2016 a trav\u00e9s de Metal Blade Records."}
{"id": "398705", "revid": "1888", "url": "https://gl.wikipedia.org/wiki?curid=398705", "title": "Ricardo S\u00e1nchez", "text": "Co nome de Ricardo S\u00e1nchez podemos referirnos a:"}
{"id": "398706", "revid": "1131", "url": "https://gl.wikipedia.org/wiki?curid=398706", "title": "Blascar", "text": "Blascar \u00e9 unha empresa galega do sector naval adicada \u00e1 construci\u00f3n e reparaci\u00f3n naval. Ten sede na Gra\u00f1a e A Cabana, Ferrol.\nHistoria.\nAs orixes do estaleiros est\u00e1n nun estaleiro familiar en Muros. Blascar realizaba traballos el\u00e9ctricos no porto da Coru\u00f1a. Freinaval abriu unha nave en Fene, no pol\u00edgono de Vilar do Colo. Dende 2007 fai traballos nas instalaci\u00f3ns da Gra\u00f1a e A Cabana. Posteriormente far\u00edanse cargo das instalaci\u00f3n co nome de Blascar.\nA empresa utiliza as instalaci\u00f3ns dos anteriores estaleiros Astafersa na Gra\u00f1a e Cocimar na Cabana dende 2017."}
{"id": "398707", "revid": "1888", "url": "https://gl.wikipedia.org/wiki?curid=398707", "title": "Ricardo S\u00e1nchez Rivas", "text": "Ricardo S\u00e1nchez Rivas, nado en (Olas) Mes\u00eda, foi un pol\u00edtico e escritor galego.\nTraxectoria.\nOficial do concello de Mes\u00eda. Co golpe de Estado do 18 de xullo de 1936 formou parte do Comit\u00e9 de Defensa da Rep\u00fablica de Mes\u00eda. Foi detido e estivo preso no c\u00e1rcere de Ordes. Foi xulgado na Coru\u00f1a por rebeli\u00f3n. A Comisi\u00f3n Provincial de Incautaci\u00f3n de Bens abr\u00edulle expediente de responsabilidade civil en abril de 1938. O Tribunal Regional de Responsabilidades Pol\u00edticas condenouno en rebeld\u00eda a cinco anos de inhabilitaci\u00f3n en outubro de 1940. Relatou esta experiencia no libro \"El mundo del ma\u00f1ana\". Exiliouse na Arxentina onde foi directivo da Sociedad Uni\u00f3n del Partido Judicial de \u00d3rdenes. Tam\u00e9n foi secretario de Uni\u00f3n Gallega."}
{"id": "398708", "revid": "23204", "url": "https://gl.wikipedia.org/wiki?curid=398708", "title": "Gran Premio do Xap\u00f3n de 1992", "text": "O Gran Premio do Xap\u00f3n de 1992 (oficialmente o \"XVIII Fuji Television Japanese Grand Prix\") foi unha carreira de F\u00f3rmula Un disputada en Suzuka o 25 de outubro de 1992. Foi a d\u00e9cimo quinta e pen\u00faltima proba da tempada 1992 da F\u00f3rmula Un, o 19\u00ba Gran Premio do Xap\u00f3n, o sexto en Suzuka e o oitavo que se celebrou no marco do campionato mundial de pilotos de F\u00f3rmula Un. A carreira disputouse ao longo de 53 voltas ao circu\u00edto de seis quil\u00f3metros por unha carreira de 310 quil\u00f3metros. Ga\u00f1ouno Riccardo Patrese pilotando un Williams - Renault, con Gerhard Berger en segundo lugar para o equipo McLaren e Martin Brundle en terceiro lugar para Benetton. Esta foi a \u00faltima vitoria de Patrese nun Gran Premio.\nAntes da carreira.\nAntes da carreira houbo dous cambios de piloto: Ferrari substitu\u00edu a Ivan Capelli polo seu piloto de probas Nicola Larini, mentres que Karl Wendlinger deixou March para unirse ao programa preparatorio de Sauber antes do debut do equipo su\u00edzo en , o seu lugar ocupouno Jan Lammers, facendo a s\u00faa primeira sa\u00edda na F1 logo de m\u00e1is de 10 anos.\nCualificaci\u00f3n.\nNa cualificaci\u00f3n, o Williams de Nigel Mansell obtivo a s\u00faa 13\u00aa pole position da tempada, igualando o r\u00e9cord establecido por Ayrton Senna en e . O seu compa\u00f1eiro de equipo Riccardo Patrese estaba ao seu car\u00f3n na primeira fila, mentres que os McLarens de Senna e Gerhard Berger encheron a segunda fila. Michael Schumacher no Benetton foi o quinto, seguido polos dous Lotus de Johnny Herbert e Mika H\u00e4kkinen. O top ten foi completado por \u00c9rik Comas no Ligier, Andrea de Cesaris no Tyrrell e Thierry Boutsen no segundo Ligier.\nCarreira.\nMansell fixo un r\u00e1pido comezo e ao final da primeira volta lideraba diante de Patrese por tres segundos. Senna mant\u00edvose en terceiro lugar antes de converterse no primeiro retirado da carreira na volta 3 cunha falla no motor. Mentres tanto, Larini, que clasificara und\u00e9cimo, calou o coche na grella e caeu ao final, mentres que a caixa de cambios de Boutsen fallou na volta 4.\nBerger fixo unha temper\u00e1 parada en boxes e reincorporouse \u00e1 carreira en sexto lugar, detr\u00e1s de Schumacher e os dous Lotus. Na volta 13, Schumacher retirouse cunha falla na caixa de cambios, a s\u00faa \u00fanica retirada mec\u00e1nica do ano. A caixa de cambios de Herbert tam\u00e9n fallou d\u00faas voltas m\u00e1is tarde. Despois da parada en boxes a metade da carreira para cambiar pneum\u00e1ticos, Mansell conservou unha c\u00f3moda vantaxe sobre Patrese, mentres que Berger adiantouse a H\u00e4kkinen en terceiro lugar e Martin Lutund, que s\u00f3 cualificara 13\u00b0 no segundo Benetton, subiu ao quinto lugar diante de Comas e de Cesaris.\nNa volta 36, Mansell reduciu a velocidade e Patrese adiantouno. A seguinte volta, Comas retirouse cunha falla do motor. Na volta 45, tanto Mansell como H\u00e4kkinen sufriron fallas no motor, isto moveu a Berger e Brundle ao segundo e terceiro lugar, respectivamente. Patrese logrou a s\u00faa sexta e \u00faltima vitoria nun Gran Premio, terminando 13 segundos por diante de Berger con Brundle un minuto m\u00e1is atr\u00e1s, os seis primeiros os completaron de Cesaris, Jean Alesi no segundo Ferrari e Christian Fittipaldi, quen anotou o seu primeiro punto na F\u00f3rmula Un e o \u00fanico punto da tempada para o equipo Minardi."}
{"id": "398709", "revid": "45576", "url": "https://gl.wikipedia.org/wiki?curid=398709", "title": "Gran Premio de Australia de 1992", "text": "O Gran Premio de Australia de 1992 foi unha carreira de F\u00f3rmula 1 que se disputou o 8 de novembro de 1992 nun circu\u00edto urbano na cidade de Adelaida. A carreira foi o 57\u00ba Gran Premio de Australia e o oitavo disputado no circu\u00edto de Adelaida, que tam\u00e9n o converteu no oitavo GP de Australia que formou parte do Campionato do Mundo de F\u00f3rmula Un. Foi a d\u00e9cimo sexta e \u00faltima carreira do Campionato Mundial de F\u00f3rmula 1 de 1992.\nO momento m\u00e1is significativo foi unha colisi\u00f3n entre Ayrton Senna e Nigel Mansell cando o brasileiro intentou adiantar ao ingl\u00e9s, eliminando a ambos pilotos. Esta deb\u00eda ser a \u00faltima carreira de F\u00f3rmula 1 de Mansell antes de pasar a IndyCar, a\u00ednda que regresou brevemente en e .\nMartin Brundle (que pasou en a Ligier), o ga\u00f1ador da carreira Gerhard Berger (que regresou a Ferrari en 1993) e Riccardo Patrese (que se uniu a Benetton para 1993) estabann entre os moitos pilotos para quen esta foi a \u00faltima carreira cos seus equipos actuais, mentres que para Jan Lammers, Stefano Modena, Maur\u00edcio Gugelmin, Olivier Grouillard foi a \u00faltima carreira da s\u00faa andaina na F\u00f3rmula 1. Tam\u00e9n se rumoreaba que ser\u00eda a \u00faltima carreira de Ayrton Senna en Mcclaren, pero isto finalmente resultar\u00eda falso xa que o brasileiro permanecer\u00eda co equipo en .\nNicola Larini comezou esta carreira desde a parte posterior da grella. Jordan anotou o seu \u00fanico punto da tempada con Stefano Modena, mentres que Thierry Boutsen (quen ga\u00f1ou aqu\u00ed en 1989 anotou os seus \u00fanicos puntos da tempada 1992, e de feito os \u00faltimos puntos da s\u00faa carreira. O podio dobre de Benetton asegurou que anotasen puntos en cada rolda.\nEsta foi a carreira final de McLaren cun motor Honda Racing F1 ata . A compa\u00f1\u00eda deixou de participar neste deporte logo desta carreira, a\u00ednda que o Mugen unha filial da compa\u00f1\u00eda continuou. Regresaron en como fornecedores de motores a BAR. Para os equipos Dallara e March, esta foi a s\u00faa \u00faltima aparici\u00f3n no deporte."}
{"id": "398710", "revid": "98629", "url": "https://gl.wikipedia.org/wiki?curid=398710", "title": "Pygoscelis antarcticus", "text": " \nPygoscelis antarcticus \u00e9 unha especie de ping\u00fc\u00edn que habita en diversas illas e ba\u00edas do Pac\u00edfico sur e o oc\u00e9ano Glacial Ant\u00e1rtico. Ten unha caracter\u00edstica li\u00f1a fina negra que lle cruza a cara de modo que parece que leva un casco negro, o que fai que sexa un dos ping\u00fc\u00edns m\u00e1is doados de identificar.\nDescrici\u00f3n.\nMiden como media 72\u00a0cm de lonxitude e pesan de 3 a 5\u00a0kg, pero o seu peso pode baixar a s\u00f3 3\u00a0kg dependendo do seu ciclo reprodutor. Os machos son m\u00e1is grandes e pesados que as femias.\nAs \u00e1s con forma de aleta dos adultos son negras con beiras brancas; o lado interno das \u00e1s \u00e9 branco. A cara \u00e9 branca, cor que se estende por detr\u00e1s dos ollos, os cales son marr\u00f3ns avermellados; o queixo e a gorxa son brancos tam\u00e9n, e o peteiro \u00e9 curto e negro. A parte superior da cabeza \u00e9 negra e unha li\u00f1a negra fina cruza a cara pasando pola gorxa. As fortes patas e os p\u00e9s palmados son rosas. As s\u00faas patas curtas e gordas danlle unha distintiva forma de andar. A s\u00faa plumaxe branca e negra perm\u00edtelle camuflarse na auga de predadores como certas focas. Cando se ve desde arriba o dorso negro da ave fusi\u00f3nase coas augas escuras de abaixo, e se o ven desde abaixo, o seu ventre branco cam\u00faflase co brillo que produce o sol.\nDistribuci\u00f3n e h\u00e1bitat.\nTe\u00f1en unha distribuci\u00f3n circumpolar. Reprod\u00facense na Ant\u00e1rtida, Arxentina, illa Bouvet, Chile, as illas Malvinas (ou Falkland), e os Territorios franceses do sur, e en Xeorxia do Sur e as illas Sandwich do Sur. Individuos errantes atop\u00e1ronse en Nova Zelandia, as illas de Santa Helena e Trist\u00e1n da Cunha, e en Sur\u00e1frica. A poboaci\u00f3n global est\u00edmase en polo menos 8 mill\u00f3ns de individuos.\nEcolox\u00eda e comportamento.\nA s\u00faa dieta consiste en krill, camar\u00f3ns, peixes e luras. Para capturalos nadan uns 80\u00a0km cada d\u00eda en mar aberto. Pode resistir nadando en augas en conxelaci\u00f3n debido a que \u00e1s s\u00faas plumas est\u00e1n moi estreitamente empaquetadas, o que lle proporciona impermeabilidade. Ten grosos dep\u00f3sitos de graxa que tam\u00e9n lle proporcionan illamento t\u00e9rmico, e vasos sangu\u00edneos nas \u00e1s e patas nos que evolucionaron intricadas estruturas para darlle calor.\nEn terra constr\u00fae ni\u00f1os circulares con pedras, nos que pon dous ovos, que son chocados tanto polo macho como pola femia que fan quendas durante 6 d\u00edas. Os polos eclosionan pasados 37 d\u00edas, e te\u00f1en dorsos grises esponxosos e partes frontais claras. Os pitos permanecen no ni\u00f1o durante de 20 a 30 d\u00edas antes de que se xunten con outros en garder\u00edas. Cando te\u00f1en de 50 a 60 d\u00edas de vida, mudan a pluma, cubr\u00edndose coas plumas de adulto e parten para o mar.\nO predador do adulto \u00e9 a foca leopardo. Os ovos e polos poden ser presas de aves, como os \"Chionis\" e o \"Stercorarius antarcticus\"."}
{"id": "398711", "revid": "89787", "url": "https://gl.wikipedia.org/wiki?curid=398711", "title": "Laura Falc\u00f3", "text": "Laura Falc\u00f3 Lara, nada en Barcelona o 17 de marzo de 1969, \u00e9 unha editora e escritora catal\u00e1.\nTraxectoria.\nEstudou Filolox\u00eda Inglesa na Universidade de Barcelona e fixo un mestrado en Direcci\u00f3n de empresas na ESADE. En 1995 comezou a traballar no grupo Editorial Planeta como directora de mercadotecnia, e despois pasou a dirixir a editorial Mart\u00ednez Roca. En 2001 pasou a dirixir os selos Minotauro, Timun Mas e Libros C\u00fapula, e creou os selos Esencia e Zenith. En 2014 desenvolveu os proxectos Planeta Gifts e Conference Office, e en 2015 asumiu o selo Luci\u00e9rnaga. En xu\u00f1o de 2015 comezou a presidir Prisma Publicaciones.\nColaborou no programa de radio \"La Rosa de los Vientos\" de Onda Cero e no programa \"Hora punta\" de TVE. Tam\u00e9n tivo un espazo literario no programa \"Lev\u00e1ntate y C\u00e1rdenas\" de Europa FM.\nNo audiovisual participou como asesora no documental \"Imborrable\", de \u00c1ndale Producciones."}
{"id": "398712", "revid": "1131", "url": "https://gl.wikipedia.org/wiki?curid=398712", "title": "Laura Falc\u00f3 Lara", "text": ""}
{"id": "398713", "revid": "89787", "url": "https://gl.wikipedia.org/wiki?curid=398713", "title": "Fagor Automation", "text": "Fagor Automation \u00e9 unha empresa vasca da Corporaci\u00f3n Mondrag\u00f3n adicada ao dese\u00f1o e fabricaci\u00f3n de sistemas de Control num\u00e9rico computerizado para m\u00e1quinas-ferramenta, tanto hardware como software.\nHistoria.\nAs orixes da cooperativa est\u00e1n nos anos 1980 no departamento de automatismos de Fagor Electr\u00f3nica. Pasa a chamarse Aurki, posteriormente trocar\u00eda o nome a Fagor Automation. \u00c9 o quinto fabricante a nivel mundial de sistemas CNC.\nProdutos.\nA empresa ten certificaci\u00f3ns ISO 9001."}
{"id": "398714", "revid": "5863", "url": "https://gl.wikipedia.org/wiki?curid=398714", "title": "Caballito, Buenos Aires", "text": "Caballito \u00e9 un barrio situado no centro xeogr\u00e1fico da cidade de Bos Aires, capital da Arxentina.\nO barrio est\u00e1 atravesado polo Ferrocarril General Sarmiento (existindo a estaci\u00f3n Caballito), pola li\u00f1a A do Metro de Bos Aires (estaci\u00f3ns R\u00edo de Janeiro, Acoyte e Primera Junta) e diversas li\u00f1as de autocar. Tam\u00e9n \u00e9 onde se localiza o estadio do Club Ferro Carril Oeste."}
{"id": "398716", "revid": "1131", "url": "https://gl.wikipedia.org/wiki?curid=398716", "title": "Guariz", "text": ""}
{"id": "398717", "revid": "1131", "url": "https://gl.wikipedia.org/wiki?curid=398717", "title": "Gude", "text": "O top\u00f3nimo galego Gude pode referirse a:"}
{"id": "398718", "revid": "1131", "url": "https://gl.wikipedia.org/wiki?curid=398718", "title": "Guede", "text": "O top\u00f3nimo galego Guede pode referirse a:"}
{"id": "398719", "revid": "1131", "url": "https://gl.wikipedia.org/wiki?curid=398719", "title": "Guestrar", "text": "O top\u00f3nimo galego Guestrar pode referirse a:"}
{"id": "398720", "revid": "1131", "url": "https://gl.wikipedia.org/wiki?curid=398720", "title": "Gueifas", "text": ""}
{"id": "398721", "revid": "1131", "url": "https://gl.wikipedia.org/wiki?curid=398721", "title": "A Gueima", "text": ""}
{"id": "398722", "revid": "1131", "url": "https://gl.wikipedia.org/wiki?curid=398722", "title": "Guelle", "text": ""}
{"id": "398723", "revid": "1131", "url": "https://gl.wikipedia.org/wiki?curid=398723", "title": "A Guelra", "text": ""}
{"id": "398724", "revid": "1131", "url": "https://gl.wikipedia.org/wiki?curid=398724", "title": "Gueral de Arriba", "text": ""}
{"id": "398725", "revid": "109216", "url": "https://gl.wikipedia.org/wiki?curid=398725", "title": "Serie 599 de Renfe", "text": "A Serie 599 de Renfe ou TDMD (\"Tren Di\u00e9sel de Media Distancia\") \u00e9 unha familia de automotores rexionais di\u00e9sel dedicados a cubrir li\u00f1as de Media Distancia de Renfe Operadora. Foron fabricados pola empresa vasca CAF. Acadan unha velocidade de 160 km/h.\nHistoria.\nNo ano 2005 Renfe Operadora iniciou o proceso de adquisi\u00f3n dunha nova serie de automotores di\u00e9sel destinados a substitu\u00edr os da serie 592, 593 e 596. A compra realizouse mediante concurso, no que se recibiron varias ofertas. En xullo do 2006 Renfe adxudicou a CAF a construci\u00f3n da serie de 50 novos automotores. O contrato de compra asinouse en setembro do mesmo ano. O seu importe pola serie completa foi de 264.1 mill\u00f3ns de euros, o que supuxo, un custo de 5.36 mill\u00f3ns de euros por unidade constru\u00edda e de 28.670 euros por praza.\nA nova serie recibiu a numeraci\u00f3n oficial de serie 599. En orixe as caracteristas requiridas eran moi semellantes \u00e1s da \u00faltima serie que Renfe adquirira a CAF, a serie 598. CAF non presentou para a serie unha nova versi\u00f3n da anterior, sen\u00f3n que fixo do 599 un proxecto completo. Pouco despois da adquisici\u00f3n da serie adquiriuse unha segunda semellante \u00e1 599, a 449, composta de automotores el\u00e9ctricos.\nA primeira unidade finalizouse en outubro de 2008, e a serie entrou por primeira vez en servizo comercial no ver\u00e1n de 2009 na li\u00f1a Salamanca-Madrid. Posteriormente o seu uso foise estendendo a numerosas li\u00f1as de Media Distancia.\nCaracter\u00edsticas.\nComposici\u00f3n.\nCada tren est\u00e1 composto de tres coches, dous extremos motores moi semellantes entre si e un remolque intermedio. Cada extremo disp\u00f3n de dous motores, un en cada bogie, que accionan o eixo interior. Os catro motores dedicados \u00e1 tracci\u00f3n son di\u00e9sel-hidr\u00e1ulicos, do modelo \"MAN D2876 LUE 623\", cunha potencia nominal de 382 kW, o que sup\u00f3n un total de 1528\u00a0kW. O peso aproximado do tren rolda as 160 toneladas, o que significa que a potencia dispo\u00f1\u00edbel por tonelada \u00e9 de 9,5\u00a0kW por tonelada, moi superior \u00e1 doutros trens rexionais.\nO aspecto do remolque intermedio destaca debido a que \u00e9 un dos primeiros trens adaptados \u00e1s novas normativas de accesibilidade, polo que disp\u00f3n dunha zona de nivel baixo a que poden acceder as persoas de mobilidade reducida sen necesidade de axuda externa. Por mor desta disposici\u00f3n, os dous grupos motor-alternador que producen a enerx\u00eda auxiliar at\u00f3panse instalados no teito deste coche. A potencia de xeraci\u00f3n destes grupos est\u00e1 entre os 180\u2013190\u00a0kW. En servizo normal funciona un \u00fanico xerador, mant\u00e9ndose o xemelgo en reserva.\nO 599 inicialmente fabricouse para circular por largo ib\u00e9rico. Por\u00e9n, est\u00e1 previsto que poida nun futuro circular por v\u00edas de largo internacional, polo que disp\u00f3n dos espazos e ocos necesarios tanto no interior da caixa como baixo ela para incorporar os bogies necesarios. Esta necesidade de espazo impide dotar \u00e1 serie 599 de prestaci\u00f3ns das que dispo\u00f1en outros trens de CAF, como o sistema de cambio de largo BRAVA ou o de basculaci\u00f3n SIBI.\nEsta preparaci\u00f3n fai que todos os elementos estruturais do tren estean pensados para soportar a circulaci\u00f3n e o cruzamento con trens de alta velocidade. As\u00ed por exemplo, o cristal frontal debe superar unha proba de lanzamento dun proxectil a unha velocidade que supera os 350\u00a0km/h.\nDistribuci\u00f3n.\nA distribuci\u00f3n interior dun tren \u00e9 a adaptada para servizos rexionais. Existe unha \u00fanica clase, con asentos tapizados, reclin\u00e1beis e non orient\u00e1beis. Cada asento disp\u00f3n de bandexa, alc\u00e1ndara e unha toma de corrente est\u00e1ndar. A distribuci\u00f3n de asentos \u00e9 de corredor central, con riolas de 2+2 asentos orientados cada metade nun sentido. Algunhas riolas dispo\u00f1en de asentos enfrontados, entre os cales existe unha mesa, mentres que outras comparten orientaci\u00f3n coas contiguas.\nCada coche disp\u00f3n dun servizo e maleteiro. No coche intermedio at\u00f3pase a zona dedicada a persoas de mobilidade reducida, que disp\u00f3n dun ba\u00f1o adaptado a persoas que viaxan en cadeira de rodas e de m\u00e1quina de autovenda de bebidas e aperitivos. Tam\u00e9n existe unha zona para bicicletas que disp\u00f3n de 3 prazas.\nA diferenza de series anteriores de CAF, as portas de acceso ao tren son dunha \u00fanica folla con xunta inch\u00e1bel para soportar cruces con trens de alta velocidade, tendo un paso libre de 1.2 metros para permitir o acceso f\u00e1cil de calquera persoa con equipaxe. S\u00f3 existe unha porta por lado por coche, preto da metade, dividindo cada coche en d\u00faas salas para viaxeiros. O paso entre coche e coche, con portas automatizadas, \u00e9 sinxelo.\nAs pantallas interiores amosan o destino, as pr\u00f3ximas paradas e a velocidade \u00e1 que se circula. Te\u00f1en a capacidade de mostrar campa\u00f1as promocionais da compa\u00f1\u00eda ferroviaria. As exteriores amosan o destino e o n\u00famero de coche, e en caso de circular varias unidades axustadas, te\u00f1en a capacidade de mostrar n\u00fameros de coche distintos para cada unidade.\nSistemas.\nO control do tren real\u00edzase por unha rede TCN controlada polo sistema \"Cosmos\" de CAF. Isto fai que todo os circu\u00edtos e conexi\u00f3ns entre equipos sexan distintos aos da serie 598, permit\u00edndose que se implementen algunhas funci\u00f3ns que at\u00e9 agora non se realizaron en ning\u00fan tren di\u00e9sel de Renfe, como son a desaparici\u00f3n no regulador dos cl\u00e1sicos puntos de freo e de tracci\u00f3n.\nOutra novidade que presenta o tren \u00e9 que leva instalado un sistema de protecci\u00f3n anti-incendios bastante completo. Non s\u00f3 disp\u00f3n de sistemas de detecci\u00f3n nos motores e no interior da caixa, sen\u00f3n que disp\u00f3n de extintores que act\u00faan automaticamente ou poden ser accionados polo maquinista para apagar calquera incendio que se produza nos motores.\nEn cada extremo o tren disp\u00f3n de enganches Scharfenberg est\u00e1ndar que lle permiten conectarse con outras unidades. Non \u00e9 pos\u00edbel axustarse con unidades das series anteriores 598 e 594, xa que nesas series a altura do axuste non \u00e9 a est\u00e1ndar en Renfe."}
{"id": "398726", "revid": "89787", "url": "https://gl.wikipedia.org/wiki?curid=398726", "title": "Serie 598 de Renfe", "text": "A Serie 598 de Renfe \u00e9 unha familia de automotores rexionais di\u00e9sel dedicados a cubrir li\u00f1as de Media Distancia de Renfe Operadora. Foron fabricados pola empresa vasca CAF. Acadan unha velocidade de 160 km/h.\nHistoria.\nA serie, composta por 21 unidades, foi encargada en xu\u00f1o de 2001. A primeira unidade foi finalizada en marzo de 2004, e iniciou servizo comercial no corredor atl\u00e1ntico en decembro de 2004. Na s\u00faa orixe foron denominados \"Nexios\", marca comercial que caeu en favor da s\u00faa numeraci\u00f3n: R-598. O custo da serie completa foi de 95 mill\u00f3ns de euros, cun custo por unidade de 5,35 mill\u00f3ns de euros e por praza de 28.167 euros de 2006.\nOs 598 realizaron servizos en li\u00f1as andaluzas, galegas e estreme\u00f1as. En moitas delas v\u00edronse desprazados pola serie m\u00e1is moderna e numerosa 599. Est\u00e1 previsto adaptar estes trens para PMRs, instalando tam\u00e9n un elevador especial na porta intermedia. Renfe disp\u00f3n de varios destes automotores en alugueiro.\nAccidentes en Galiza.\nEn 2005, pouco tempo despois da s\u00faa estrea, un veh\u00edculo desta serie que cubr\u00eda o traxecto entre Pontevedra e Vigo sufriu unha grave colisi\u00f3n cunha escavadora, que invadira parcialmente a v\u00eda, nas proximidades da estaci\u00f3n pontevedresa. \nO 25 de abril de 2007 tres homes morreron no interior do veh\u00edculo que viaxaban logo de recibir o impacto dun S-598 en servizo nun paso a nivel en Valga, preto da estaci\u00f3n de Pontecesures.\nCaracter\u00edsticas.\nCada unidade consta de 3 coches, dous motores extremos e un remolque intermedio. Son automores di\u00e9sel cunha potencia total de 1.352 kW, un dese\u00f1o de baixo perfil aerodin\u00e1mico e que permiten ao tren unha velocidade m\u00e1xima de 160\u00a0km/h en tipo D. Todas as unidades desta serie te\u00f1en instalado o sistema de basculaci\u00f3n SIBI que xa se instalou na subserie 100 dos TRD.\nServizos.\nTodos os trens deste tipo operaban servizos denominados R-598, e no caso da li\u00f1a 52, tam\u00e9n alg\u00fans servizos de Rexional Expr\u00e9s. Actualmente pasaron a circular como Intercity e MD. Tam\u00e9n realizan servizos da li\u00f1a C-3 de proximidade de Sevilla, substitu\u00edndo aos antigos automotores da serie 592."}
{"id": "398727", "revid": "1131", "url": "https://gl.wikipedia.org/wiki?curid=398727", "title": "Aeroporto de Bac\u0103u-George Enescu", "text": "O aeroporto de Bac\u0103u-George Enescu \u00e9 un aeroporto situado en Bac\u0103u, Roman\u00eda. Foi bautizado na honra do compositor roman\u00e9s George Enescu e serve como cidade focal para aeroli\u00f1a de baixo custo Blue Air, que \u00e9 a \u00fanica compa\u00f1\u00eda que opera nel. O aeroporto de Bac\u0103u comparte a s\u00faa pista coa Base 95 da Forza A\u00e9rea de Roman\u00eda e con Aerostar, unha gran compa\u00f1\u00eda aeroespacial e de defensa romanesa. As s\u00faas instalaci\u00f3ns at\u00f3panse a 5 quil\u00f3metros ao sur de Bac\u0103u."}
{"id": "398728", "revid": "85894", "url": "https://gl.wikipedia.org/wiki?curid=398728", "title": "A Carballeira, Albixoi, Mes\u00eda", "text": "A Carballeira \u00e9 un lugar da parroquia de Albixoi no concello coru\u00f1\u00e9s de Mes\u00eda na comarca de Ordes. Ti\u00f1a 6 habitantes no ano 2021 segundo datos do INE dos cales 3 eran homes e 3 eran mulleres."}
{"id": "398729", "revid": "85894", "url": "https://gl.wikipedia.org/wiki?curid=398729", "title": "O Parceiro, Albixoi, Mes\u00eda", "text": "O Parceiro \u00e9 un lugar da parroquia de Albixoi no concello coru\u00f1\u00e9s de Mes\u00eda na comarca de Ordes. Ti\u00f1a 1 habitante no ano 2021 segundo datos do IGE, que era unha muller."}
{"id": "398731", "revid": "85894", "url": "https://gl.wikipedia.org/wiki?curid=398731", "title": "A Casanova, Albixoi, Mes\u00eda", "text": "A Casanova \u00e9 un lugar da parroquia de Albixoi no concello coru\u00f1\u00e9s de Mes\u00eda na comarca de Ordes. Ti\u00f1a 8 habitantes no ano 2021 segundo datos do INE dos cales 4 eran homes e 4 eran mulleres."}
{"id": "398733", "revid": "85894", "url": "https://gl.wikipedia.org/wiki?curid=398733", "title": "Nov\u00e1s, Albixoi, Mes\u00eda", "text": "Nov\u00e1s \u00e9 un lugar da parroquia de Albixoi no concello coru\u00f1\u00e9s de Mes\u00eda na comarca de Ordes. Ti\u00f1a 6 habitantes no ano 2021 segundo datos do IGE dos cales 4 eran homes e 2 eran mulleres."}
{"id": "398734", "revid": "85894", "url": "https://gl.wikipedia.org/wiki?curid=398734", "title": "A Lata, Albixoi, Mes\u00eda", "text": "A Lata \u00e9 un lugar da parroquia de Albixoi no concello coru\u00f1\u00e9s de Mes\u00eda na comarca de Ordes. Ti\u00f1a 15 habitantes no ano 2021 segundo datos do IGE dos cales 6 eran homes e 9 eran mulleres."}
{"id": "398735", "revid": "85894", "url": "https://gl.wikipedia.org/wiki?curid=398735", "title": "Pereira, Albixoi, Mes\u00eda", "text": "Pereira \u00e9 un lugar da parroquia de Albixoi no concello coru\u00f1\u00e9s de Mes\u00eda na comarca de Ordes. Ti\u00f1a 10 habitantes no ano 2021 segundo datos do IGE dos cales 5 eran homes e 5 eran mulleres."}
{"id": "398736", "revid": "85894", "url": "https://gl.wikipedia.org/wiki?curid=398736", "title": "A Fraga, Albixoi, Mes\u00eda", "text": "A Fraga \u00e9 un lugar da parroquia de Albixoi no concello coru\u00f1\u00e9s de Mes\u00eda na comarca de Ordes. Ti\u00f1a 4 habitantes no ano 2021 segundo datos do INE dos cales 3 eran homes e 1 era muller."}
{"id": "398737", "revid": "85894", "url": "https://gl.wikipedia.org/wiki?curid=398737", "title": "A Igrexa, Albixoi, Mes\u00eda", "text": "A Igrexa \u00e9 un lugar da parroquia de Albixoi no concello coru\u00f1\u00e9s de Mes\u00eda na comarca de Ordes. Ti\u00f1a 9 habitantes no ano 2021 segundo datos do IGE dos cales 3 eran homes e 6 eran mulleres.\nToponimia.\nA orixe do top\u00f3nimo \u00e9 o lat\u00edn , o lugar da igrexa."}
{"id": "398738", "revid": "85894", "url": "https://gl.wikipedia.org/wiki?curid=398738", "title": "Xemer\u00e1s, Albixoi, Mes\u00eda", "text": "Xemer\u00e1s \u00e9 un lugar da parroquia de Albixoi no concello coru\u00f1\u00e9s de Mes\u00eda na comarca de Ordes. Ti\u00f1a 7 habitantes no ano 2021 segundo datos do IGE dos cales 4 eran homes e 3 eran mulleres."}
{"id": "398739", "revid": "89787", "url": "https://gl.wikipedia.org/wiki?curid=398739", "title": "Construcciones y Auxiliar de Ferrocarriles", "text": "Construcciones y Auxiliar de Ferrocarriles m\u00e1is co\u00f1ecido pola contracci\u00f3n do seu nome: CAF, \u00e9 unha empresa vasca con sede social en Beasain (Guip\u00fascoa) que leva d\u00e9cadas a constru\u00edr trens e material ferroviario para as redes de tranv\u00eda, ferrocarril metropolitano e suburbano, de medio e longo percorrido e de alta velocidade m\u00e1is importantes do mundo.\nHistoria.\nAs s\u00faas orixes rem\u00f3ntanse a 1895, cando Gustavo Carde e Nicol\u00e1s Escoriaza fundaron a empresa de carpintar\u00eda mec\u00e1nica e fabricaci\u00f3n de material autom\u00f3bil Carde e Escoriaza. Esta sociedade forneceu, entre 1895 e 1918, tranv\u00edas a cidades como Donostia, Bilbao, C\u00e1diz, Madrid ou Barcelona entre outras. Asemade, produciu coches para o Metro de Madrid e diversos automotores e coches remolcados. En 1920 mudou o nome a Material M\u00f3vil y Construcciones, e en 1954 a Compa\u00f1\u00eda Auxiliar de Ferrocarriles adquiriu o control da sociedade fundada por Carde e Escoriaza.\nEntre 1971 e 1992 naceu CAF, tal e como se lle co\u00f1ece hoxe en d\u00eda, ap\u00f3s a fusi\u00f3n da empresa orixinal coa Compa\u00f1\u00eda Auxiliar de Ferrocarriles e o traslado \u00e1s instalaci\u00f3ns de Zaragoza. Logo chegou a s\u00faa presenza nos mercados europeos, a s\u00faa consolidaci\u00f3n internacional e a cofundaci\u00f3n de subsidiarias como Actren en Espa\u00f1a ou o consorcio Frota BH no Brasil. Nos \u00faltimos anos enc\u00f3ntrase entre as 200 maiores empresas espa\u00f1olas.\nEn xaneiro de 2018 confirmouse a participaci\u00f3n do Goberno Vasco en CAF coa adquisici\u00f3n do 1,24% -por 15 mill\u00f3ns de euros- do total de acci\u00f3ns da empresa.\nAlta Velocidade.\nCo seu automotor el\u00e9ctrico de alta velocidade bautizado como Oaris, CAF busca introducirse nun nicho, o de velocidades m\u00e1ximas comercias en servizos de longo percorrido, encomendado at\u00e9 o de agora por Renfe a competidores como Talgo, Siemens ou Alstom."}
{"id": "398740", "revid": "85894", "url": "https://gl.wikipedia.org/wiki?curid=398740", "title": "A Fraga da Lata, Albixoi, Mes\u00eda", "text": "A Fraga da Lata \u00e9 un lugar da parroquia de Albixoi no concello coru\u00f1\u00e9s de Mes\u00eda na comarca de Ordes. Segundo datos do INE en 2021 non ti\u00f1a habitantes."}
{"id": "398741", "revid": "85894", "url": "https://gl.wikipedia.org/wiki?curid=398741", "title": "Ousende, Albixoi, Mes\u00eda", "text": "Ousende \u00e9 un lugar da parroquia de Albixoi no concello coru\u00f1\u00e9s de Mes\u00eda na comarca de Ordes. Ti\u00f1a 13 habitantes no ano 2021 segundo datos do IGE dos cales 8 eran homes e 5 eran mulleres."}
{"id": "398742", "revid": "85894", "url": "https://gl.wikipedia.org/wiki?curid=398742", "title": "Quint\u00e1s, Albixoi, Mes\u00eda", "text": "Quint\u00e1s \u00e9 un lugar da parroquia de Albixoi no concello coru\u00f1\u00e9s de Mes\u00eda na comarca de Ordes. Ti\u00f1a 10 habitantes no ano 2021 segundo datos do IGE dos cales 5 eran homes e 5 eran mulleres."}
{"id": "398743", "revid": "85894", "url": "https://gl.wikipedia.org/wiki?curid=398743", "title": "A Torre, Albixoi, Mes\u00eda", "text": "A Torre \u00e9 un lugar da parroquia de Albixoi no concello coru\u00f1\u00e9s de Mes\u00eda na comarca de Ordes. Ti\u00f1a 9 habitantes no ano 2021 segundo datos do IGE dos cales 2 eran homes e 7 eran mulleres."}
{"id": "398744", "revid": "85894", "url": "https://gl.wikipedia.org/wiki?curid=398744", "title": "Xestosa, Albixoi, Mes\u00eda", "text": "Xestosa \u00e9 un lugar da parroquia de Albixoi no concello coru\u00f1\u00e9s de Mes\u00eda na comarca de Ordes. Ti\u00f1a 5 habitantes no ano 2021 segundo datos do IGE dos cales 3 eran homes e 2 eran mulleres."}
{"id": "398745", "revid": "85894", "url": "https://gl.wikipedia.org/wiki?curid=398745", "title": "O Formigueiro, Albixoi, Mes\u00eda", "text": "O Formigueiro \u00e9 un lugar da parroquia de Albixoi no concello coru\u00f1\u00e9s de Mes\u00eda na comarca de Ordes. Ti\u00f1a 7 habitantes no ano 2021 segundo datos do INE dos cales 4 eran homes e 3 eran mulleres."}
{"id": "398746", "revid": "85894", "url": "https://gl.wikipedia.org/wiki?curid=398746", "title": "A Fieiteira, Albixoi, Mes\u00eda", "text": "A Fieiteira \u00e9 un lugar da parroquia de Albixoi no concello coru\u00f1\u00e9s de Mes\u00eda na comarca de Ordes. Ti\u00f1a 9 habitantes no ano 2021 segundo datos do INE dos cales 5 eran homes e 4 eran mulleres."}
{"id": "398747", "revid": "85894", "url": "https://gl.wikipedia.org/wiki?curid=398747", "title": "Casti\u00f1eiras, Albixoi, Mes\u00eda", "text": "Casti\u00f1eiras \u00e9 un lugar da parroquia de Albixoi no concello coru\u00f1\u00e9s de Mes\u00eda na comarca de Ordes. Ti\u00f1a 6 habitantes no ano 2021 segundo datos do INE dos cales 2 eran homes e 4 eran mulleres."}
{"id": "398748", "revid": "23204", "url": "https://gl.wikipedia.org/wiki?curid=398748", "title": "Como nun espello", "text": "Como nun espello (en ) \u00e9 un filme dram\u00e1tico sueco de 1961 escrito e dirixido por Ingmar Bergman, coa interpretaci\u00f3n de Harriet Andersson, Gunnar Bj\u00f6rnstrand, Max von Sydow e Lars Passg\u00e5rd. Foi o primeiro dos moitos filmes que Bergman rodou en F\u00e5r\u00f6, na costa de Suecia.\nO t\u00edtulo ref\u00edrese a unha pasaxe b\u00edblica (1 Corintios, 13: 12 \"Igualmente: agora vemos nun espello, escuramente;\nmais daquela habemos ver cara a cara\".), en que ver nun espello se refire \u00e1 falta de entendemento dos vivos sobre Deus. O t\u00edtulo en sueco significa literalmente \"como nun espello\", que \u00e9 como foi escrita a pasaxe b\u00edblica na traduci\u00f3n sueca da Biblia de 1917.\nO filme foi emitido na TVG o 31 de maio de 2008.\nArgumento.\nCatro persoas saen do mar despois de ba\u00f1arse: David \u00e9 un escritor vi\u00favo; a s\u00faa filla Karin estivo ingresada por tempadas nun hospital por esquizofrenia; Martin, m\u00e9dio, \u00e9 o marido de Karin; Minus \u00e9 o irm\u00e1n de Karin e ten dezasete anos.\nDurante a cea David anuncia que volver\u00e1 decontado a Su\u00edza, de onde acaba de chegar. Os irm\u00e1ns representan unha obra que escribiu Minus, que trata dun escritor que s\u00f3 pode experimentar cando escribe sobre ese tema.\nEstrutura.\nBergman estruturou o filme como unha obra de teatro en tres actos, inspir\u00e1ndose nas s\u00faas experiencias e relaci\u00f3ns persoais."}
{"id": "398751", "revid": "47401", "url": "https://gl.wikipedia.org/wiki?curid=398751", "title": "S\u00e5som i en spegel", "text": ""}
{"id": "398752", "revid": "865", "url": "https://gl.wikipedia.org/wiki?curid=398752", "title": "Under the Pipal Tree", "text": "Under the Pipal Tree \u00e9 o \u00e1lbum de estrea da banda xaponesa de post-rock Mono, publicado o 11 de novembro de 2001 a trav\u00e9s do selo Tzadik Records."}
{"id": "398753", "revid": "89787", "url": "https://gl.wikipedia.org/wiki?curid=398753", "title": "Celestial", "text": "Celestial \u00e9 o \u00e1lbum de estrea da banda estadounidense de post-metal ISIS, publicado o 3 de abril de 2000 a trav\u00e9s dos selos Escape Artist Records e Hydra Head Records. Un ano despois o grupo publicou \"SGNL&gt;05\", un EP creado como unha extensi\u00f3n de \"Celestial\"; os seus temas foron collidos directamente das sesi\u00f3ns de gravaci\u00f3n de \"Celestial\". O l\u00edder Aaron Turner descr\u00edbeos como \"parte do mesmo todo\", separados porque publicar un dobre \u00e1lbum como primeiro lanzamento da banda poder\u00eda ser demasiado para os o\u00edntes."}
{"id": "398754", "revid": "1131", "url": "https://gl.wikipedia.org/wiki?curid=398754", "title": "Parque de Bens", "text": "O parque de Bens \u00e9 un parque do concello da Coru\u00f1a situado en Bens. Foi inaugurado o 5 de xu\u00f1o de 2001, D\u00eda Mundial do Medio Ambiente, sobre o antigo vertedoiro da cidade, que se derrubara en 1996 causando a morte dun veci\u00f1o do Porti\u00f1o.\nConta cunha extensi\u00f3n total de 605\u00a0000 m\u00b2 dividida en varias \u00e1reas:\nNo parque cons\u00e9rvase a \"Blanca Quiroga\", embarcaci\u00f3n de salvamento mar\u00edtimo."}
{"id": "398758", "revid": "23204", "url": "https://gl.wikipedia.org/wiki?curid=398758", "title": "Gran Premio de Sur\u00e1frica de 1993", "text": "O Gran Premio de Sur\u00e1frica de F\u00f3rmula 1 de , celebrouse no Circu\u00edto de Kyalami en Midrand, Sur\u00e1frica o 14 de marzo de 1993. Foi a primeira rolda da tempada de F\u00f3rmula Un de 1993 e disputouse durante 72 voltas. Foi o 33\u00ba Gran Premio de Sur\u00e1frica, e o 23\u00ba como parte do Campionato Mundial e ata 2018, o \u00faltimo. Foi ga\u00f1ado desde a pole position por Alain Prost, pilotando un Williams - Renault, con Ayrton Senna segundo nun McLaren - Ford e Mark Blundell terceiro nun Ligier - Renault.\nO equipo su\u00edzo Sauber fixo o seu debut no Gran Premio.\nInforme.\nA tempada comezou en Kyalami onde Prost, na s\u00faa primeira carreira con Williams (Williams Grand Prix Engineering), logrou pole por diante de Senna, Schumacher, Hill, Alesi e Lehto, impresionando no primeiro Gran Premio de Sauber. A sa\u00edda de Prost foi mala e Senna e Hill (que xa estaba por diante de Schumacher) adiant\u00e1rono. Logo, Hill trompeou diante de Prost perdendo varias posici\u00f3ns, Prost tivo que frear e deixar que Schumacher pasase ao segundo lugar. Senna lideraba a Schumacher, Prost, Lehto, Wendlinger e Alesi ao final da primeira volta.\nProst atacou a Schumacher, tomou o segundo posto na 13\u00aa volta e partiu na captura de Senna. Cinco voltas m\u00e1is tarde, atacou na primeira curva, pero Senna tomou o interior e defendeuse. Con todo, Senna non puido facer nada cando Prost atacou na volta 25 na trazada interna. tomou o liderado e foise. Schumacher tam\u00e9n superou a Senna para tomar o segundo lugar pouco despois. Ambos entraron en boxes, pero Senna foi m\u00e1is r\u00e1pido e reincorporouse \u00e1 fronte.\nSchumacher non estaba de humor para quedar terceiro e atacou a Senna na volta 40. Houbo un contacto menor e Schumacher trompeou para retirarse. Patrese era terceiro pero tam\u00e9n trompeou na volta 47 xusto cando Christian Fittipaldi pasou a Lehto. Prost ga\u00f1ou diante de Senna, Blundell, Fittipaldi, Lehto e Berger (estaba f\u00f3ra, pero clasificouse sexto)."}
{"id": "398765", "revid": "27155", "url": "https://gl.wikipedia.org/wiki?curid=398765", "title": "CLEC5A", "text": "O CLEC5A (do ingl\u00e9s \"C-type lectin domain family 5 member A\", ou membro A da familia do dominio de lectina tipo C 5), tam\u00e9n chamado CLECFSF5 (do ingl\u00e9s \"C-type lectin superfamily member 5\", ou membro 5 da superfamilia de lectina tipoC) e MDL1 (do ingl\u00e9s \"myeloid DAP12-associating lectin 1\", ou lectina 1 asociada a DAP12 mieloide) \u00e9 unha lectina tipo C que en humanos est\u00e1 codificada polo xene \"CLEC5A\", situado no cromosoma 7. Parece ser un membro dunha importante v\u00eda de activaci\u00f3n da li\u00f1axe mieloide. \u00c9 unha prote\u00edna necesaria para o desenvolvemento da enfermidade do dengue."}
{"id": "398766", "revid": "1131", "url": "https://gl.wikipedia.org/wiki?curid=398766", "title": "G\u00fc\u00edn", "text": "O top\u00f3nimo galego G\u00fc\u00edn pode referirse a:"}
{"id": "398767", "revid": "1131", "url": "https://gl.wikipedia.org/wiki?curid=398767", "title": "Guillufe", "text": "O top\u00f3nimo galego Guillufe pode referirse a:"}
{"id": "398768", "revid": "27155", "url": "https://gl.wikipedia.org/wiki?curid=398768", "title": "CLECFSF5", "text": ""}
{"id": "398769", "revid": "27155", "url": "https://gl.wikipedia.org/wiki?curid=398769", "title": "MDL1", "text": ""}
{"id": "398770", "revid": "45576", "url": "https://gl.wikipedia.org/wiki?curid=398770", "title": "Gran Premio de Brasil de 1993", "text": ""}
{"id": "398773", "revid": "1131", "url": "https://gl.wikipedia.org/wiki?curid=398773", "title": "Guldr\u00eds", "text": "O top\u00f3nimo galego Guldr\u00eds pode referirse a:"}
{"id": "398774", "revid": "1131", "url": "https://gl.wikipedia.org/wiki?curid=398774", "title": "Guldriz", "text": "O top\u00f3nimo galego Guldriz pode referirse a:"}
{"id": "398775", "revid": "1131", "url": "https://gl.wikipedia.org/wiki?curid=398775", "title": "Guiand\u00f3n", "text": ""}
{"id": "398776", "revid": "1131", "url": "https://gl.wikipedia.org/wiki?curid=398776", "title": "Guielas", "text": ""}
{"id": "398777", "revid": "1131", "url": "https://gl.wikipedia.org/wiki?curid=398777", "title": "Guiende", "text": ""}
{"id": "398778", "revid": "1131", "url": "https://gl.wikipedia.org/wiki?curid=398778", "title": "Guill\u00e1n", "text": ""}
{"id": "398779", "revid": "1131", "url": "https://gl.wikipedia.org/wiki?curid=398779", "title": "O Guilleiro", "text": ""}
{"id": "398780", "revid": "1131", "url": "https://gl.wikipedia.org/wiki?curid=398780", "title": "Guillurfe", "text": ""}
{"id": "398781", "revid": "1131", "url": "https://gl.wikipedia.org/wiki?curid=398781", "title": "Guimareu", "text": ""}
{"id": "398782", "revid": "1131", "url": "https://gl.wikipedia.org/wiki?curid=398782", "title": "Guimer\u00e1ns", "text": ""}
{"id": "398783", "revid": "1131", "url": "https://gl.wikipedia.org/wiki?curid=398783", "title": "Guinlle", "text": ""}
{"id": "398784", "revid": "1131", "url": "https://gl.wikipedia.org/wiki?curid=398784", "title": "Gu\u00edsamo", "text": ""}
{"id": "398785", "revid": "1131", "url": "https://gl.wikipedia.org/wiki?curid=398785", "title": "Guisamonde", "text": ""}
{"id": "398786", "revid": "1131", "url": "https://gl.wikipedia.org/wiki?curid=398786", "title": "Guitiande", "text": ""}
{"id": "398787", "revid": "1131", "url": "https://gl.wikipedia.org/wiki?curid=398787", "title": "Guitiz\u00e1", "text": ""}
{"id": "398788", "revid": "1131", "url": "https://gl.wikipedia.org/wiki?curid=398788", "title": "Guitoi de Abaixo", "text": ""}
{"id": "398789", "revid": "1131", "url": "https://gl.wikipedia.org/wiki?curid=398789", "title": "Guitoi de Arriba", "text": ""}
{"id": "398790", "revid": "1131", "url": "https://gl.wikipedia.org/wiki?curid=398790", "title": "Gulfariz", "text": ""}
{"id": "398791", "revid": "1131", "url": "https://gl.wikipedia.org/wiki?curid=398791", "title": "Gulfi\u00e1n", "text": ""}
{"id": "398792", "revid": "1131", "url": "https://gl.wikipedia.org/wiki?curid=398792", "title": "Gulf\u00edn", "text": ""}
{"id": "398793", "revid": "1131", "url": "https://gl.wikipedia.org/wiki?curid=398793", "title": "Gullade", "text": ""}
{"id": "398794", "revid": "1131", "url": "https://gl.wikipedia.org/wiki?curid=398794", "title": "Gulpilleiras", "text": ""}
{"id": "398795", "revid": "1131", "url": "https://gl.wikipedia.org/wiki?curid=398795", "title": "Gul\u00faa", "text": ""}
{"id": "398796", "revid": "98629", "url": "https://gl.wikipedia.org/wiki?curid=398796", "title": "Gran Premio do Brasil de 1993", "text": "O Gran Premio do Brasil de 1993 (oficialmente o XXII Grande Pr\u00eamio do Brasil) foi unha carreira de automobilismo de F\u00f3rmula 1, celebrada o 28 de marzo de 1993 no circu\u00edto de Interlagos de S\u00e3o Paulo. Foi a segunda carreira da tempada de . A carreira de 71 voltas ga\u00f1ouna Ayrton Senna, a s\u00faa primeira carreira da tempada, con Damon Hill ocupando o segundo lugar. Esta foi a \u00faltima vitoria para un piloto do Brasil na s\u00faa carreira de casa ata que Felipe Massa ga\u00f1ou con Ferrari no evento de 2006.\nInforme.\nCualificaci\u00f3n.\nBrasil era a carreira de casa de Senna, pero non puido facer nada para evitar que os Williams lograran a marca de 1-2 na cualificaci\u00f3n con Prost na pole por diante de Hill. Senna foi terceiro por diante de Schumacher, Andretti e Patrese.\nCarreira.\nAo principio, Senna adiantou a Hill, pero Andretti golpeou a Berger con ambos chocando forte na barreira de pneum\u00e1ticos na 1\u00aa curva. Ambos, xunto con Minardi de Brundle e Fabrizio Barbazza, quedaron f\u00f3ra. A orde quedou: Prost, Senna, Hill, Jean Alesi, Schumacher e Lehto.\nSchumacher superou a Alesi na 2\u00aa volta, pero o seu compa\u00f1eiro de equipo Patrese s\u00f3 durou ata a cuarta volta cando fallou a s\u00faa suspensi\u00f3n. Mentres que Prost acumulou unha vantaxe substancial, Senna viuse presionado por Hill, que quedou segundo na volta 11. Na volta 25, Senna recibiu unha penalizaci\u00f3n de stop &amp; go por derribar a un backmarker baixo bandeiras amarelas e caeu detr\u00e1s de Schumacher. Houbo unha chuvia torrencial, e moitos pilotos entraron a boxes para por pneum\u00e1ticos de mollado, inclu\u00edndo a Senna, Schumacher e Hill, mentres que Prost mant\u00edvose con pneum\u00e1ticos lisos. Varios pilotos trompearon, Ukyo Katayama e Aguri Suzuki chocaron na recta de sa\u00edda na volta 27, o Footwork bloqueou parcialmente o circu\u00edto e sa\u00edu o coche de seguridade, por segunda vez na F\u00f3rmula 1 a primeira vez foi no Gran Premio do Canad\u00e1 de 1973. Fittipaldi trompeou na primeira curva na volta 30 quedando o seu auto parado no medio da pista. Coa choiva cada vez m\u00e1is forte, Prost perdeu o control e, incapaz de evitar o auto de Fittipaldi, estrelouse contra el, quedando ambos f\u00f3ra da carreira. Cando os restos foron limpados, o novo auto de seguridade controlou a pista, Hill lideraba diante de Senna, Schumacher (que perdera tempo durante a s\u00faa parada en boxes porque o seu auto caeuse do gato), Alesi, Johnny Herbert e Lehto. Seguidos por Alessandro Zanardi, Philippe Alliot, Mark Blundell, Derek Warwick, o novato Luca Badoer, Karl Wendlinger, Andrea de Cesaris, \u00c9rik Comas, e Michele Alboreto.\nA pista comezou a secarse e todos se detiveron a por pneum\u00e1ticos de seco. Johnny Herbert entrou en boxes xusto cando o safety car regresou aos boxes, e pasou ao terceiro posto debido a este cambio cedo de regreso aos slicks.\nXusto despois de para a cambiar pneum\u00e1ticos, Senna pasou a Hill polo liderado e afastouse. Detr\u00e1s, Schumacher e Alesi tiveron penalizaci\u00f3ns por pasar baixo bandeiras amarelas, Schumacher caeu ao quinto e Alesi baixou ao noveno. Schumacher pasou a Blundell e logo a Herbert para tomar o terceiro posto. Senna ga\u00f1ou diante de Hill, Schumacher, Herbert, Blundell e Alessandro Zanardi."}
{"id": "398798", "revid": "22570", "url": "https://gl.wikipedia.org/wiki?curid=398798", "title": "Lectina tipo C", "text": "Unha lectina tipo C (CLEC) \u00e9 un tipo de dominio proteico de uni\u00f3n a carbohidratos de prote\u00ednas lectinas. A designaci\u00f3n tipo C ref\u00edrese ao seu requirimento de calcio para unirse. As prote\u00ednas que conte\u00f1en dominios de lectina tipo C te\u00f1en unha gama diversa de funci\u00f3ns inclu\u00edndo a adhesi\u00f3n c\u00e9lula a c\u00e9lula, resposta inmune a pat\u00f3xenos e apoptose.\nClasificaci\u00f3n.\nDrickamer \"et al.\" clasificaron as lectinas tipo C en 7 subgrupos (do I ao VII) base\u00e1ndose na orde de varios dominios proteicos en cada prote\u00edna. Esta clasificaci\u00f3n foi posteriormente actualizada en 2002, engad\u00edndose a ela sete subgrupos adicionais (do VIII ao XIV). M\u00e1is recentemente, engad\u00edronse tres subgrupos m\u00e1is (do XV ao XVII).\nEntre os CLEC est\u00e1n os seguintes:\nOs \"receptores de tipo lectina da c\u00e9lula NK\" est\u00e1n moi estreitamente relacionados con este grupo:\nOutras prote\u00ednas que conte\u00f1en este dominio son:"}
{"id": "398799", "revid": "27155", "url": "https://gl.wikipedia.org/wiki?curid=398799", "title": "Lectina de tipo C", "text": ""}
{"id": "398800", "revid": "1131", "url": "https://gl.wikipedia.org/wiki?curid=398800", "title": "Gunt\u00edn de Pallares", "text": "O top\u00f3nimo galego Gunt\u00edn de Pallares pode referirse a:"}
{"id": "398801", "revid": "27155", "url": "https://gl.wikipedia.org/wiki?curid=398801", "title": "CLEC", "text": ""}
{"id": "398802", "revid": "1131", "url": "https://gl.wikipedia.org/wiki?curid=398802", "title": "Gundi\u00e1", "text": ""}
{"id": "398803", "revid": "1131", "url": "https://gl.wikipedia.org/wiki?curid=398803", "title": "Gundiao", "text": ""}
{"id": "398804", "revid": "1131", "url": "https://gl.wikipedia.org/wiki?curid=398804", "title": "Gundisal", "text": ""}
{"id": "398805", "revid": "1131", "url": "https://gl.wikipedia.org/wiki?curid=398805", "title": "Gundiv\u00f3s", "text": ""}
{"id": "398806", "revid": "1131", "url": "https://gl.wikipedia.org/wiki?curid=398806", "title": "Gunti\u00e1n", "text": ""}
{"id": "398807", "revid": "1131", "url": "https://gl.wikipedia.org/wiki?curid=398807", "title": "Guntille", "text": ""}
{"id": "398808", "revid": "1131", "url": "https://gl.wikipedia.org/wiki?curid=398808", "title": "Gunturiz", "text": ""}
{"id": "398809", "revid": "1131", "url": "https://gl.wikipedia.org/wiki?curid=398809", "title": "Gunxar", "text": ""}
{"id": "398810", "revid": "1131", "url": "https://gl.wikipedia.org/wiki?curid=398810", "title": "Gunxel", "text": ""}
{"id": "398811", "revid": "1131", "url": "https://gl.wikipedia.org/wiki?curid=398811", "title": "Gures", "text": ""}
{"id": "398812", "revid": "1131", "url": "https://gl.wikipedia.org/wiki?curid=398812", "title": "Gux\u00edn", "text": "O top\u00f3nimo galego Gux\u00edn pode referirse a:"}
{"id": "398813", "revid": "1131", "url": "https://gl.wikipedia.org/wiki?curid=398813", "title": "Gustomeao", "text": ""}
{"id": "398814", "revid": "1131", "url": "https://gl.wikipedia.org/wiki?curid=398814", "title": "Guxeva", "text": ""}
{"id": "398815", "revid": "1131", "url": "https://gl.wikipedia.org/wiki?curid=398815", "title": "Guxinde", "text": ""}
{"id": "398816", "revid": "27155", "url": "https://gl.wikipedia.org/wiki?curid=398816", "title": "IGH@", "text": "O locus pesado de inmunoglobulina, tam\u00e9n chamado IGH (antes chamado tam\u00e9n IGHDY1 e IGH@), \u00e9 unha rexi\u00f3n do cromosoma 14 humano que cont\u00e9n un xene que codifica as cadeas pesadas dos anticorpos humanos (ou inmunoglobulinas).\nAs inmunoglobulinas reco\u00f1ecen ant\u00edxenos estra\u00f1os e inician as respostas inmunes como a fagocitose e o sistema do complemento. Cada mol\u00e9cula de inmunoglobulina consta de d\u00faas cadeas pesadas id\u00e9nticas e d\u00faas cadeas lixeiras tam\u00e9n iguais. Esta rexi\u00f3n representa a organizaci\u00f3n na li\u00f1a xerminal do locus das cadeas pesadas. O locus incl\u00fae os segmentos V (variable), D (de diversidade), J (de empalme ou acoplamento) e C (constante). Durante o desenvolvemento da c\u00e9lula B, un evento de recombinaci\u00f3n V(D)J no ADN une un s\u00f3 segmento D cun segmento J; o ex\u00f3n D-J fusionado desta rexi\u00f3n D-J parcialmente rearranxada \u00fanese cun segmento V. A rexi\u00f3n resultante V-D-J que cont\u00e9n o ex\u00f3n fusionado V-D-J \u00e9 despois transcrita e fusionada a nivel de ARN coa rexi\u00f3n IGHM constante; este transcrito codifica unha cadea pesada mu. Posteriormente no desenvolvemento da c\u00e9lula B x\u00e9rase un pre-ARNm V-D-J-Cmu-Cdelta, que sofre empalme alternativo e codifica unha cadea pesada mu ou delta. As c\u00e9lulas B maduras nos ganglios linf\u00e1ticos sofren unha recombinaci\u00f3n de cambio de clase, de modo que o segmento x\u00e9nico fusionado V-D-J l\u00e9vase ao lado dun dos segmentos x\u00e9nicos IGHG, IGHA ou IGHE e cada c\u00e9lula expresa ou ben a cadea pesada gamma ou a alfa ou a \u00e9psilon. A pottencial recombinaci\u00f3n de moi difeentes segmentos V con varios segmentos J proporciona un amplo rango de reco\u00f1ecemento de ant\u00edxenos. Cons\u00e9guese unha diversidade adicional pola diversidade de acoplamento, que ten como resultado a adici\u00f3n aleatoria de nucle\u00f3tidos pola desoxinucleotidiltransferase terminal, e por hipermutaci\u00f3n som\u00e1tica, que ocorre durante a maduraci\u00f3n da c\u00e9lula B no bazo e ganglios linf\u00e1ticos. S\u00e1bese que hai varios segmentos V, D, J e C que non poden codificar prote\u00ednas e son considerados segmentos pseudox\u00e9nicos (xeralmente chamados simplemente pseudoxenes)."}
{"id": "398817", "revid": "1131", "url": "https://gl.wikipedia.org/wiki?curid=398817", "title": "Mercado de Abastos de Santiago de Compostela", "text": "O Mercado de Abastos ou Praza de Abastos de Santiago de Compostela \u00e9 un mercado localizado na zona vella da capital galega, concretamente no distrito denominado Altamira.\nHistoria e caracter\u00edsticas.\nAs instalaci\u00f3n actual, ideadas polo arquitecto Joaqu\u00edn Vaquero Palacios e que seguen \u201cos gustos est\u00e9ticos neorrom\u00e1nicos do novo r\u00e9xime\u201d, substitu\u00edron o desaparecido Mercado da Cidade, que fora derrubado catro anos antes, en 1937. A funci\u00f3n mercantil da zona rem\u00f3ntase ao s\u00e9culo XVIII. A construci\u00f3n do mercado primitivo proxectouse en 1870 e conclu\u00edu en 1874, namentres que as obras do actual (conformado por un total de seis naves) comezaron en 1938 e remataron en 1945. Est\u00e1 localizado xunta a igrexa de San Fiz de Solovio.\n\u00c9 o lugar m\u00e1is visitado do municipio despois da catedral de Santiago.\nDiversos produtos frescos tales como queixo, chacina, peixe, marisco, verdura ou carne est\u00e1n \u00e1 venda tanto nos locais habilitados nas distintas naves coma nos arredores."}
{"id": "398818", "revid": "6939", "url": "https://gl.wikipedia.org/wiki?curid=398818", "title": "Mercado de Abastos de Santiago", "text": ""}
{"id": "398819", "revid": "6939", "url": "https://gl.wikipedia.org/wiki?curid=398819", "title": "Praza de Abastos de Santiago de Compostela", "text": ""}
{"id": "398820", "revid": "6939", "url": "https://gl.wikipedia.org/wiki?curid=398820", "title": "Praza de Abastos de Santiago", "text": ""}
{"id": "398833", "revid": "1576", "url": "https://gl.wikipedia.org/wiki?curid=398833", "title": "Qadafi", "text": ""}
{"id": "398834", "revid": "27155", "url": "https://gl.wikipedia.org/wiki?curid=398834", "title": "Receptor da manosa", "text": "O receptor da manosa (ou CD206) \u00e9 unha clase de lectina tipo C presente principalmente na superficie de macr\u00f3fagos e c\u00e9lulas dendr\u00edticas inmaturas, pero tam\u00e9n se expresa na superficie de c\u00e9lulas da pel como os fibroblastos d\u00e9rmicos humanos e queratinocitos. \u00c9 o primeiro membro da familia de receptores endoc\u00edticos que incl\u00fae Endo180 (CD280), PLA2R tipo M e DEC-205 (CD205).\nEste receptor reco\u00f1ece residuos terminais de manosa, \"N\"-acetilglicosamina e fucosa en glicanos unidos a prote\u00ednas que se encontran na superficie dalg\u00fans microorganismos, xogando un papel tanto no sistema inmunitario innato coma no adaptativo. Outras funci\u00f3ns que exerce son a eliminaci\u00f3n de glicoprote\u00ednas da circulaci\u00f3n, entre elas hormonas glicoproteicas sulfatadas e glicoprote\u00ednas liberadas en resposta a situaci\u00f3ns patol\u00f3xicas. O receptor da manosa rec\u00edclase continuamente entre a membrana plasm\u00e1tica e os compartimentos endos\u00f3micos dunha maneira dependente da clatrina.\nEstrutura.\nOrganizaci\u00f3n dos dominios.\nO receptor da manosa \u00e9 unha prote\u00edna transmembrana de tipo I cun extremo N-terminal extracelular e outro C-terminal intracelular. Sintet\u00edzase inicialmente en forma dun precursor inactivo, pero \u00e9 clivado proteoliticamente dando lugar \u00e1 s\u00faa forma activa no aparato de Golgi. A porci\u00f3n extracelular do receptor est\u00e1 composta por 8 dominios de reco\u00f1ecemento de carbohidratos (CDR) consecutivos de tipo C pr\u00f3ximos \u00e1 membrana plasm\u00e1tica, seguidos por un s\u00f3 dominio de repetici\u00f3n de fibronectina de tipo II e un dominio rico en ciste\u00edna N-terminal. O talo citoplasm\u00e1tico non ten capacidade de transduci\u00f3n de sinais en illamento, xa que carece dos motivos de sinalizaci\u00f3n apropiados.\nDominio rico en ciste\u00edna N-terminal.\nO dominio rico en ciste\u00edna N-terminal \u00e9 hom\u00f3logo da cadea B de ricina e \u00fanese a residuos de azucre sulfatados cunha afinidade especialmente alta para a \"N\"-acetilgalactosamina e a residuos de galactosa sulfatados nas posici\u00f3ns 3 e 4 dos seus aneis de piranosa.\nOutros ligandos incl\u00faen os condroit\u00edn sulfatos A e B, e o Lewisx sulfatado e estruturas Lewisa. O receptor da manosa \u00e9 o \u00fanico membro da familia no cal este dominio \u00e9 funcional.\nDominio de repetici\u00f3ns de fibronectina de tipo II.\nO dominio de repetici\u00f3ns de fibronectina de tipo II est\u00e1 conservado entre todos os membros da familia do receptor da manosa. Os col\u00e1xenos I-IV \u00fanense a este rexi\u00f3n con alta afinidade, mentres que o col\u00e1xeno V se une debilmente. A trav\u00e9s deste dominio, os receptores da manosa introducir\u00edan o col\u00e1xeno dentro dos macr\u00f3fagos e c\u00e9lulas dos sinusoides hep\u00e1ticas, independente da actividade de lectina do receptor. Xunto co dominio rico en ciste\u00edna N-terminal, este dominio \u00e9 o m\u00e1is altamente conservado entre ratos e humanos (92%).\nDominios de reco\u00f1ecemento de carbohidratos de tipo C (CRD).\nOs oito CRD en t\u00e1ndem da rexi\u00f3n extracelular do receptor da manosa comparten s\u00f3 o 30% de homoloxia entre eles. Cada un deles cont\u00e9n polo menos alg\u00fan dos residuos de amino\u00e1cidos necesarios para a uni\u00f3n do Ca2+ e os ligandos, en com\u00fan cos CDR de tipo C funcionais. S\u00f3 os CRD 4 e 5 conte\u00f1en todos os residuos necesarios para a uni\u00f3n de azucres, formando un n\u00facleo de uni\u00f3n a ligando resistente \u00e1 protease. Os ligandos m\u00e1is com\u00fan son residuos de manosa terminais, pero a \"N\"-acetilglicosamina e a fucosa tam\u00e9n se poden unir.\nA principal interacci\u00f3n entre o CRD-4 e o seu ligando azucre faise por uni\u00f3n directa do Ca2+ conservado no sitio de uni\u00f3n ao azucre, dun modo similar ao mecanismo de uni\u00f3n da lectina que se liga ao manano (MBL). Por\u00e9n, unha cuarta parte da enerx\u00eda libre da uni\u00f3n do azucre est\u00e1 asociada coas interacci\u00f3ns de amontoamento (\"stacking\") hidrof\u00f3bico formadas entre unha cara do anel do azucre e a cadea lateral dos residuos de tirosina conservados no sitio de uni\u00f3n, que non aparece no MBL. Malia estas semellanzas na uni\u00f3n da manosa entre o receptor da manosa e o MBL, estas diferenzas suxiren que a uni\u00f3n \u00e1 manosa polo receptor da manosa evolucionou separadamente do doutras lectinas tipo C.\nIndividualmente, os CRD \u00fanense \u00e1 manosa s\u00f3 cunha afinidade d\u00e9bil. A uni\u00f3n de alta afinidade p\u00e9nsase que resulta da agrupaci\u00f3n de m\u00faltiples CRD. Esta agrupaci\u00f3n permite a uni\u00f3n de ligandos multivalentes ramificados como os oligosac\u00e1ridos N-glicosilados altos en manosa.\nConformaci\u00f3n.\nSuxeriuse que o receptor de manosa pode existir en polo menos d\u00faas conformaci\u00f3ns estruturais distintas. Os CRD de tipo C est\u00e1n todos separados por rexi\u00f3ns \"linker\" de 10 a 20 amino\u00e1cidos que conte\u00f1en un certo n\u00famero de residuos de prolina, cuxa cadea lateral c\u00edclica \u00e9 bastante r\u00edxida e favorece unha conformaci\u00f3n na cal o dominio rico en ciste\u00edna N-terminal se estende tan lonxe da membrana plasm\u00e1tica como sexa posible.\nAlternativamente, as interacci\u00f3ns entre os CRD veci\u00f1os poden mantelos en estreita proximidade uns doutros e causar que a rexi\u00f3n extracelular do receptor se dobre, po\u00f1endo o dominio rico en ciste\u00edna N-terminal en estreito contacto cos CRD. Isto posicionar\u00eda os CRD 4 e 5 m\u00e1is lonxe da membrana para maximizar a s\u00faa interacci\u00f3n cos posibles ligandos. A resistencia \u00e1 prote\u00f3lise mostrada polos CRD 4 e 5 indica que hai interacci\u00f3ns f\u00edsicas entre os dous dominios, o que apoia a existencia desta conformaci\u00f3n con forma de U.\nP\u00e9nsase que as transici\u00f3ns entre estas d\u00faas conformaci\u00f3ns ocorren de meneira dependente do pH, regulando a selectividade de ligando e a s\u00faa liberaci\u00f3n durante a endocitose. O pH menor (m\u00e1is \u00e1cido) dos endosomas temper\u00e1ns crese que \u00e9 o responsable da liberaci\u00f3n do ligando.\nProcesamento proteol\u00edtico.\nUnha forma soluble funcional do receptor da manosa prod\u00facese por clivaxe proteol\u00edtica da forma unida \u00e1 membrana realizada polas metaloproteases que se encontran no ambiente extracellar.\nA prote\u00edna soluble consiste na rexi\u00f3n extracelular completa do receptor e pode estar implicada no transporte de prote\u00ednas manosiladas f\u00f3ra dos sitios de inflamaci\u00f3n. Observouse que o desprendemento do receptor da manosa dos macr\u00f3fagos aumenta co reco\u00f1ecemento de pat\u00f3xenos f\u00fanxicos como \"Candida albicans\" e \"Aspergillus fumigatus\", o que suxire que a forma soluble pode xogar un papel no reco\u00f1ecemento de pat\u00f3xenos f\u00fanxicos. Deste modo, o balance entre o receptor de manosa unido \u00e1 membrana e o soluble poder\u00eda afectar \u00e1 uni\u00f3n aos pat\u00f3xenos f\u00fanxicos durante o curso da infecci\u00f3n.\nGlicosilaci\u00f3n.\nO receptor da manosa est\u00e1 fortemente glicosilado e os seus sitios de N-glicosilaci\u00f3n est\u00e1n moi conservados entre ratos e humanos, indicando un papel importante para esta modificaci\u00f3n postraducional. A presenza de residuos de \u00e1cido si\u00e1lico de glicanos ligados a N do receptor da manosa \u00e9 importante para o seu papel na uni\u00f3n a glicoprote\u00ednas sulfatadas e manosiladas. A sialilaci\u00f3n regula a multimerizaci\u00f3n do receptor, que ten influencia na uni\u00f3n das glicoprote\u00ednas sulfatadas. Os residuos de \u00e1cido si\u00e1lico terminais son necesarios para a uni\u00f3n a glicanos manosilados. A ausencia de \u00e1cido si\u00e1lico reduce a capacidade do receptor de unirse e introducir na c\u00e9lula glicanos manosilados, pero non afecta \u00e1 s\u00faa localizaci\u00f3n na membrana plasm\u00e1tica ou \u00e1 s\u00faa actividade endoc\u00edtica.\nFunci\u00f3n.\nFagocitose de pat\u00f3xenos.\nVarios microorganismos pat\u00f3xenos como \"Candida albicans\", \"Pneumocystis carinii\" e \"Leishmania donovani\" presentan glicanos nas s\u00faas superficies con residuos de manosa terminais que son reco\u00f1ecidos polos CRD tipo C do receptor da manosa, por tanto, actuando como un marcador do non propio. Despois do reco\u00f1ecemento, o receptor introduce na c\u00e9lula o pat\u00f3xeno unido e transp\u00f3rtao aos lisosomas para a degradaci\u00f3n por medio da v\u00eda fagoc\u00edtica. Deste modo, o receptor da manosa act\u00faa como un receptor de reco\u00f1ecemento de padr\u00f3n. A presenza dun motivo de secuencia di-arom\u00e1tica FENTLY (Phe-Glu-Asn-Thr-Leu-Tyr) na cola citopl\u00e1smica do receptor \u00e9 vital para a s\u00faa internalizaci\u00f3n mediada por clatrina. Isto est\u00e1 apoiado polas evidencias de que as c\u00e9lulas Cos-1 transfectadas co receptor de manosa carentes da cola C-terminal non poden endocitar c\u00e9lulas de \"C. albicans\" e \"P. carinii\".\nSorprendentemente, os ratos knockout para o receptor da manosa non mostran un aumento da susceptibilidade \u00e1 infecci\u00f3n, o que suxire que o receptor non \u00e9 esencial para a fagocitose. Por\u00e9n, a s\u00faa implicaci\u00f3n non pode ser rexeitada, xa que outros mecanismos poden servir de compensaci\u00f3n. Por exemplo, a infecci\u00f3n de ratos knockout por \"P. carinii\" resultou nun incremento do recrutamento de macr\u00f3fagos no sitio de infecci\u00f3n. Ademais, outros receptores presentes na superficie de c\u00e9lulas fagoc\u00edticas, como DC-SIGN, SIGNR1 e Endo180, exhiben unha capacidade de uni\u00f3n a ligandos similar ao receptor da manosa e as\u00ed probablemente, na s\u00faa ausencia estas prote\u00ednas poden compensar isto e inducen a fagocitose.\nA capacidade do receptor de manosa para axudar \u00e1 introduci\u00f3n na c\u00e9lula do pat\u00f3xeno tam\u00e9n se pensa que facilita a infecci\u00f3n por \"Mycobacterium tuberculosis\" e \"Mycobacterium leprae\". Estas bacterias residen e multipl\u00edcanse en macr\u00f3fagos, impedindo a formaci\u00f3n dos fagolisosomas para evitar a degradaci\u00f3n. Por tanto, como \u00e9 un mediador na s\u00faa entrada nos macr\u00f3fagos, bloquear o receptor da manosa axuda estes pat\u00f3xenos a infectar e crecer nas s\u00faas c\u00e9lulas diana.\nPresentaci\u00f3n de ant\u00edxenos.\nO receptor da manosa pode tam\u00e9n xogar un papel na captaci\u00f3n de ant\u00edxenos e a s\u00faa presentaci\u00f3n polas c\u00e9lulas dendr\u00edticas inmaturas no sistema inmunitario adaptativo. Despois de unirse ao receptor, os ant\u00edxenos manosilados e internalizados e son transportados a compartimentos endoc\u00edticos dentro da c\u00e9lula para cargalos en mol\u00e9culas do complexo maior de histocompatibilidade (MHC) ou outras mol\u00e9culas relacionadas coa presentaci\u00f3n de ant\u00edxenos. Un exemplo indirecto deste \u00e9 o procesamento do ant\u00edxeno glicol\u00edpido lipoarabinomanano (LAM), derivado de micobacterias. O lipoarabinomanano \u00e9 presentado a c\u00e9lulas T en complexo co CD1b, pero pode tam\u00e9n unirse a un receptor de manosa. Como a presenza dun ligando alternativo como o manano inhibe a proliferaci\u00f3n de c\u00e9lula T dependente de LAM, sux\u00edrese que o receptor se une ao LAM extracelular, internal\u00edzase e despois transp\u00f3rtase a ves\u00edculas endoc\u00edticas para ser cargado no CD1b.\nAs c\u00e9lulas dendr\u00edticas maduras e macr\u00f3fagos usan o receptor da manosa para a presentaci\u00f3n do ant\u00edxeno por unha v\u00eda diferente. O receptor clivado soluble \u00fanese a ant\u00edxenos circulantes e dir\u00edxeos \u00e1s c\u00e9lulas efectoras nos \u00f3rganos linfoides por medio do seu dominio rico en ciste\u00edna, activando as\u00ed o sistema inmunitario adaptativo.\nSinalizaci\u00f3n intracelular.\nA cola citoplasm\u00e1tica do receptor da manosa non cont\u00e9n ning\u00fan motivo de sinalizaci\u00f3n, por\u00e9n, o receptor demostrou ser esencial para a produci\u00f3n de citocinas pro- e antiinflamatorias, indicando un papel m\u00e1is pasivo do receptor na fagocitose de pat\u00f3xenos. Isto suxire que o receptor da manosa \u00e9 axudado por outros receptores da superficie celular para desencadear unha fervenza de sinalizaci\u00f3n. Por exemplo, demostrouse que as c\u00e9lulas HEK 293 cotransfectadas co ADNc do receptor da manosa e o receptor de tipo Toll 2 humanos poden segregar IL-8 en resposta a unha infecci\u00f3n por \"P. carinii\", mentres que as que foron transfectados s\u00f3 co receptor non poden. \u00c9 posible que os dous receptores formen un complexo na superficie da c\u00e9lula que facilita a transduci\u00f3n de sinais ante un ataque patox\u00e9nico.\nResoluci\u00f3n de inflamaci\u00f3ns.\nOutro papel clave do receptor da manosa \u00e9 regular os niveis de mol\u00e9culas liberadas na circulaci\u00f3n durante a resposta inflamatoria. En resposta a eventos patol\u00f3xicos, son liberadas glicoprote\u00ednas inclu\u00edndo as hidrolases lisos\u00f3micas, activador do plasmin\u00f3xeno dos tecidos e mieloperoxidase de neutr\u00f3filos para axudar a loitar contra calquera microorganismo invasor. Unha vez que a ameaza foi sometida, estas glicoprote\u00ednas poden ser prexudiciais para os tecidos do h\u00f3spede, polo que os seus niveis na circulaci\u00f3n deben ser estritamente controlados.\nOs oligosac\u00e1ridos ricos en manosa presentes na superfice destas glicoprote\u00ednas act\u00faan marcando a s\u00faa natureza transitoria, polo que son finalmente reco\u00f1ecidas polo receptor da manosa e eliminadas da circulaci\u00f3n. Os ratos knockout para o receptor da manosa te\u00f1en menos capacidade de eliminar estas prote\u00ednas, e mostran un incremento das concentraci\u00f3ns de varias hidrolases lisos\u00f3micas no sangue.\nConsistente con esta funci\u00f3n, o receptor da manosa expr\u00e9sase a baixo nivel durante a inflamaci\u00f3n e a alto nivel durante a resoluci\u00f3n da inflamaci\u00f3n, para asegurar que os axentes inflamatorios son eliminados da circulaci\u00f3n s\u00f3 no momento axeitado.\nEliminaci\u00f3n de hormonas glicoproteicas.\nO dominio rico en ciste\u00edna N-terminal do receptor da manosa xoga un importante papel no reco\u00f1ecemento de hormonas glicoproteicas sulfatadas e a s\u00faa eliminaci\u00f3n da circulaci\u00f3n.\nAs hormonas glicoproteicas como a lutropina, que causa a liberaci\u00f3n da c\u00e9lula ovo durante a ovulaci\u00f3n, debe estimular os seus receptores en pulsos para evitar a desensibilizaci\u00f3n do receptor. Os glicanos da s\u00faa superficie est\u00e1n unidos a \"N\"-acetilgalactosamina (GalNAc) sulfatada, o que fai que se convertan en ligandos para o dominio de homolox\u00eda da ricina rico en ciste\u00edna do receptor da manosa. Esta etiqueta asegura un ciclo de liberaci\u00f3n, estimulaci\u00f3n e eliminaci\u00f3n da circulaci\u00f3n.\nOs ratos knockout que carecen do encima necesario para engadir a estrutura de GalNAc sulfatada mostran vidas medias m\u00e1is longas para a lutropina, o que ten como resultado un incremento da activaci\u00f3n do receptor e a produci\u00f3n de estr\u00f3xenos. As femias de ratos knockout chegan \u00e1 madurez sexual m\u00e1is r\u00e1pido que as s\u00faas conx\u00e9neres de tipo silvestre, te\u00f1en un ciclo estral m\u00e1is longo e producen m\u00e1is cr\u00edas. As\u00ed, a etiquera GalNAc sulfatada \u00e9 moi importante para regular as concentraci\u00f3ns s\u00e9ricas de certas hormonas glicoproteicas.\nTipos.\nOs humanos expresan dous tipos de receptores de manosa, cada un codificado no seu propio xene:\nAplicaci\u00f3ns na sa\u00fade e na enfermidade.\nAs propiedades de internalizaci\u00f3n efectiva do receptor da manosa suxiren varias aplicaci\u00f3ns potenciais en estado de boa sa\u00fade ou de enfermidade. Manipulando a glicosilaci\u00f3n de importantes prote\u00ednas bioactivas para que estean nun estado altamente manosilado, os seus niveis s\u00e9ricos poder\u00edan estar estreitamente regulados e poder\u00edan ser o obxectivo espec\u00edfico de c\u00e9lulas que expresan o receptor da manosa. Hai tam\u00e9n un potencial para o uso do receptor da manosa como unha diana para mellorar a activaci\u00f3n dos macr\u00f3fagos e a presentaci\u00f3n de ant\u00edxenos.\nMRC2/Endo180 interacciona con Basigin/CD147 por medio do seu cuarto dominio de lectina tipo C para formar un complexo supresor da transici\u00f3n epiteilial-mesenquimal molecular que se \u00e9 alterado ten como resultado a induci\u00f3n do comportamento invasivo da c\u00e9lula epitelial prost\u00e1tica asociada cunha mala perspectiva de supervivencia no cancro de pr\u00f3stata. Un incremento da rixidez da membrana basal debido \u00e1 s\u00faa glicaci\u00f3n pode tam\u00e9n desencadear a invasi\u00f3n dependente de Endo180 das c\u00e9lulas epiteliais de pr\u00f3stata e este mecanismo biomec\u00e1nico est\u00e1 igualmente asociado cun progn\u00f3stico de baixa supervivencia no cancro de pr\u00f3stata . Suxeriuse tam\u00e9n que a estabilizaci\u00f3n do complexo supresor da transici\u00f3n epitelial-mesenquimal Endo180-CD147 as\u00ed como tomar como obxectivo a forma non acomplexada de Endo180 nas c\u00e9lulas invasivas poder\u00eda ter un beneficio terap\u00e9utico na prevenci\u00f3n da progresi\u00f3n do cancro e a met\u00e1stase."}
{"id": "398837", "revid": "27155", "url": "https://gl.wikipedia.org/wiki?curid=398837", "title": "Receptor de manosa", "text": ""}
{"id": "398838", "revid": "27155", "url": "https://gl.wikipedia.org/wiki?curid=398838", "title": "CD206", "text": ""}
{"id": "398840", "revid": "1505", "url": "https://gl.wikipedia.org/wiki?curid=398840", "title": "C\u00f3digo Cero", "text": "C\u00f3digo Cero - Diario Tecnol\u00f3xico de Galicia \u00e9 unha publicaci\u00f3n en papel e soporte inform\u00e1tico en lingua galega, adicada \u00e1s novas sobre tecnolox\u00eda. Est\u00e1 dirixida por Xos\u00e9 Mar\u00eda Fern\u00e1ndez Pazos\nCaracter\u00edsticas.\nApareceu en formato dixital o 25 de xullo de 2001, e en decembro dese mesmo ano comezou a editarse en formato papel. Mensualmente publican unha lista das 100 webs galegas con m\u00e1is tr\u00e1fico."}
{"id": "398842", "revid": "85894", "url": "https://gl.wikipedia.org/wiki?curid=398842", "title": "Pedro del R\u00edo Caramelo", "text": "Pedro del R\u00edo Caramelo, nado en Ordes cara a 1894, foi un industrial e pol\u00edtico galego.\nTraxectoria.\nFerreiro de profesi\u00f3n. Fiscal municipal de Ordes nos anos vinte. Dono dun sal\u00f3n en Ordes, en xaneiro de 1926 abriu o Caf\u00e9 y Bar Pedro. En 1929 foi nomeado axente executivo de c\u00e9dulas persoais do partido de Ordes. Logo do triunfo do Fronte Popular foi nomeado concelleiro de Ordes e elixido 1\u00ba tenente alcalde. Co golpe de Estado do 18 de xullo de 1936 foi detido. Xulgado por traiz\u00f3n en consello de guerra en Compostela o 22 de decembro, foi condenado a cadea perpetua. A Comisi\u00f3n Provincial de Incautaci\u00f3n de Bens abr\u00edulle expediente de responsabilidade civil en abril de 1938. Estivo preso na Prisi\u00f3n Provincial da Coru\u00f1a da que sa\u00edu en liberdade provisional en maio de 1941.\nVida persoal.\nCasou con Manuela Calvi\u00f1o Fraga en 1922, e foi pai de Gabriel, Paz, Jos\u00e9, Manuel e Antonio del R\u00edo Calvl\u00f1o."}
{"id": "398843", "revid": "865", "url": "https://gl.wikipedia.org/wiki?curid=398843", "title": "High (\u00e1lbum)", "text": "High \u00e9 o segundo \u00e1lbum da banda australiana de punk rock Royal Headache, publicado o 21 de agosto de 2015 a trav\u00e9s do selo What's Your Rupture?."}
{"id": "398844", "revid": "98629", "url": "https://gl.wikipedia.org/wiki?curid=398844", "title": "OSSA", "text": "OSSA (Orpheo Sincronic Sociedad An\u00f3nima) \u00e9 unha marca de motocicletas e equipamento cinematogr\u00e1fico catal\u00e1. A empresa foi fundada en 1940 e desapareceu como fabricante en 1984. En 2010 anunciou a s\u00faa volta ao mercado, en 2014 fusionouse co fabricante Gas Gas. En 2017 a empresa volveu ao mercado como marca de bicicletas el\u00e9ctricas.\nHistoria.\nAs orixes da empresa est\u00e1n no ano 1928 na familia Gir\u00f3 adicada \u00e1 industria t\u00e9xtil. A marca espa\u00f1ola OSSA xurdiu como fabricante de material cinematogr\u00e1fico e dende 1940 motocicletas e outros produtos. Ossa foi a primeira marca espa\u00f1ola en fabricar un proxector comercial completo. Coa axuda de Ricardo Soriano a familia mercou a f\u00e1brica de autom\u00f3biles Nacional Pescara, onde fabricou as primeiras motocicletas. No ano 1942 presentaron o primeiro prototipo cun motor DKW de 125 cc. O primeiro modelo comercial foi cun motor de 125 cc en 1951. A s\u00faa presentaci\u00f3n fora na Feira Internacional de Mostras de Barcelona de 1948."}
{"id": "398845", "revid": "127505", "url": "https://gl.wikipedia.org/wiki?curid=398845", "title": "Manuel del R\u00edo Mandayo", "text": "Manuel del R\u00edo Mandayo, nado nos \u00c1nxeles (Oroso) e asasinado en Santiago de Compostela o 5 de outubro de 1936, foi un pol\u00edtico e sindicalista galego.\nTraxectoria.\nDe profesi\u00f3n ebanista, tam\u00e9n foi gaiteiro. Foi xulgado en consello de guerra en 1929 por insulto \u00e1 forza armada. Na II Rep\u00fablica foi membro das Xuventudes Socialistas e despois pasou a militar no PSOE do que foi secretario xeral de Ordes. Co golpe de Estado do 18 de xullo de 1936 foi detido por un falanxista e conducido ao c\u00e1rcere de Ordes onde foi torturado polo garda civil Jos\u00e9 P\u00e9rez P\u00e9rez. Foi paseado no cemiterio de Boisaca na madrugada do 5 de outubro de 1936. A pesar diso, foi posto en busca e captura polas autoridades franquista a finais de outubro de 1936.\nVida persoal.\nCasou con Pilar Naveira Gol\u00e1n e tivo catro fillos."}
{"id": "398847", "revid": "56817", "url": "https://gl.wikipedia.org/wiki?curid=398847", "title": "METZ (\u00e1lbum)", "text": "METZ \u00e9 o \u00e1lbum de estrea da banda canadense de noise rock METZ, publicado o 9 de outubro de 2012 a trav\u00e9s do selo Sub Pop Records. O \u00e1lbum en xeral foi moi ben acollido pola cr\u00edtica."}
{"id": "398849", "revid": "1131", "url": "https://gl.wikipedia.org/wiki?curid=398849", "title": "Andrea Rica Taboada", "text": "Andrea Rica Taboada, nada o 7 de decembro de 1984\u00a0en\u00a0Vigo, \u00e9 unha deportista galega que compite en\u00a0taekwondo, ga\u00f1adora de d\u00faas medallas de bronce no Campionato Mundial de Taekwondo nos anos 2007 e 2009, e d\u00faas medallas de bronce no Campionato Europeo de Taekwondo nos anos 2006 e 2012."}
{"id": "398850", "revid": "23204", "url": "https://gl.wikipedia.org/wiki?curid=398850", "title": "Gran Premio de Europa de 1993", "text": "O Gran Premio de Europa de 1993 (oficialmente o Sega European Grand Prix) foi unha carreira de F\u00f3rmula 1 celebrada o 11 de abril de 1993 en Donington Park. Foi a terceira carreira do Campionato Mundial de F\u00f3rmula 1 de 1993. A carreira se disputou sobre 76 voltas e foi ga\u00f1ada por Ayrton Senna para o equipo McLaren, por diante do segundo Damon Hill e Alain Prost (terceiro), ambos conducindo para o equipo Williams.\nA pilotaxe de Senna cara \u00e1 vitoria \u00e9 considerada unha das s\u00faas mellores, e as s\u00faas faza\u00f1as na primeira volta son particularmente eloxiadas, nas que superou a catro pilotos, Michael Schumacher, Karl Wendlinger, Damon Hill e Alain Prost, para tomar a dianteira nunha soa volta en condici\u00f3ns de chuvia torrencial. A carreira foi a primeira realizada baixo o t\u00edtulo do Gran Premio de Europa desde , e ata a data \u00e9 o \u00fanico Gran Premio de F\u00f3rmula Un que se celebrou no circu\u00edto de Donington Park.\nInforme.\nAntecedentes.\nOs plans para celebrar un Gran Premio de Asia na Nippon Autopolis no Xap\u00f3n non se materializaron, o primeiro Gran Premio de Europa logo de oito anos correuse como a terceira carreira da tempada de 1993. Donington Park foi designado para a carreira, logo de intentar sen \u00e9xito ser a sede do Gran Premio do Reino Unido. A compa\u00f1\u00eda de videojuegos Sega patrocinou a carreira e o seu logotipo pod\u00edase ver ao longo do Grand Prix e no podio. Sega tam\u00e9n ti\u00f1a os dereitos de denominaci\u00f3n para o Grand Prix.\nCarreira.\nOs Williams foron 1-2 en cualificaci\u00f3n con Prost na pole por diante de Hill, Schumacher, Senna, Wendlinger e Michael Andretti. Ao principio, chov\u00eda e Schumacher bloqueou a Senna, ambos perderon tempo e Wendlinger quedou terceiro. Logo de caer ao quinto posto, Senna pasou rapidamente a Schumacher na terceira curva. Logo foi tras Wendlinger, adiantandoo nas curvas Craner con Schumacher e Andretti tratando de seguilo. Schumacher adiantouno pero Andretti golpeou a Wendlinger e ambos sa\u00edronse. Senna foise por Hill e tomou o segundo lugar na curva McLean. Agora Prost era o obxectivo e tomou o liderado na pen\u00faltima curva, a Forquita Melbourne. N\u00e1 segunda volta, Senna lideraba diante de Prost, Hill, Rubens Barrichello (que comezara no 12\u00ba posto), Jean Alesi, Schumacher e JJ Lehto.\nA pista comezou a secarse e todo o mundo entrou en boxes para po\u00f1er pneum\u00e1ticos secos. Lehto era quinto, logo de comezar desde o pit lane, pero retirouse con problemas de manexo na 14\u00aa volta. Gerhard Berger tomou o lugar, pero tam\u00e9n se retirou con problemas de suspensi\u00f3n seis voltas m\u00e1is tarde. A chuvia regresou e os l\u00edderes entraron agora en boxes para volver a cambiar pneum\u00e1ticos de chuvia. Schumacher non entrou e lideraba a carreira cando trompeou na volta 23 porque estaba cos pneum\u00e1ticos equivocados. A pista comezou a secarse e todos entraron outra vez m\u00e1is en boxes, Senna tivo un problema e perdeu 20 segundos. Prost lideraba agora diante de Senna, Hill, Barrichello, Derek Warwick e Johnny Herbert. Comezou a chover e os dous Williams volveron a parar mentres que Senna qued\u00e1base f\u00f3ra. Foi a decisi\u00f3n correcta porque de novo comezou a secarse a pista. Os Williams entraron en boxes novamente. Prost tivo problemas na s\u00faa parada e cando volveu \u00e1 pista, era cuarto cunha volta perdida. Barrichello agora estaba en segundo lugar pero comezou a chover e det\u00edvose novamente. Entrou aos boxes d\u00faas veces e agora Hill estaba en segundo lugar, a\u00ednda que unha volta por detr\u00e1s. Barrichello, terceiro, tivo problemas coa s\u00faa presi\u00f3n de combustible e retirouse, deix\u00e1ndolle o lugar a Prost. Senna estableceu a volta r\u00e1pida na volta 57, nunha volta cando conduciu polo pit lane pero abortou a parada en boxes, mostrando que en realidade hab\u00eda un atallo a trav\u00e9s do pit lane. Isto d\u00e9bese \u00e1 configuraci\u00f3n Grand Prix de Donington, que ten a entrada ao pit antes da curva final na recta principal. Esta \u00e9 posiblemente a \u00fanica volta r\u00e1pida na historia moderna da F1 conducindo a trav\u00e9s do pit lane. Senna ga\u00f1ou diante de Hill e Prost, logo de facer catro paradas en boxes en condici\u00f3ns de seco e mollado en comparaci\u00f3n coas sete de Prost, que \u00e9 un r\u00e9cord que permanece en . Herbert terminou cuarto para Lotus ao deterse s\u00f3 unha vez, mentres que todos os demais finalistas detiv\u00e9ronse en boxes varias veces. Riccardo Patrese e Fabrizio Barbazza completaron os seis primeiros. Ao final, s\u00f3 Senna percorrera toda lonxitude total da pista, ag\u00e1s Hill, que terminou cun minuto de atraso. Ao final da carreira, Senna subiu ao podio e d\u00e9uselle un trofeo que representaba \u00e1 mascota de Sega, Sonic the Hedgehog sostendo un trofeo co logo de Sega debaixo. Unha imaxe amplamente difundida en Internet mostra a Senna sostendo o trofeo. Contrariamente \u00e1 crenza popular, este non foi o premio que obtivo Senna por ga\u00f1ar o Grand Prix, era un trofeo falso para un photocall. As imaxes de v\u00eddeo mostran que logo de tomarse a fotograf\u00eda, outorg\u00f3uselle o premio real, un trofeo no que non aparece Sonic nin o logo de Sega. A localizaci\u00f3n actual do famoso trofeo Sega \u00e9 desco\u00f1ecido."}
{"id": "398851", "revid": "27155", "url": "https://gl.wikipedia.org/wiki?curid=398851", "title": "DC-SIGN", "text": "DC-SIGN (do ingl\u00e9s \"Dendritic Cell-Specific Intercellular adhesion molecule-3-Grabbing Non-integrin\" ) tam\u00e9n chamada CD209 (\"cluser\" de diferenciaci\u00f3n 209) \u00e9 unha prote\u00edna que en humanos est\u00e1 codificada no xene \"CD209\" do cromosoma 19.\nDC-SIGN \u00e9 unha lectina tipo C receptora presente na superficie de macr\u00f3fagos e c\u00e9lulas dendr\u00edticas. Nos macr\u00f3fagos DC-SIGN reco\u00f1ece e \u00fanese ao carbohidrato manosa, unha clase de padr\u00f3ns moleculares asociados a pat\u00f3xenos ou PAMP que se atopan frecuentemente en virus, bacterias e fungos. Esta interacci\u00f3n de uni\u00f3n de ligandos activa a fagocitose. En c\u00e9lulas dendr\u00edticas preplasmocitoides e mieloides DC-SIGN media o rodamento da c\u00e9lula dendr\u00edtica no endotelio dos vasos sangu\u00edneos e a activaci\u00f3n das c\u00e9lulas T CD4+, e o reco\u00f1ecemento de haptenos de pat\u00f3xenos.\nFunci\u00f3n.\nDC-SIGN \u00e9 unha lectina tipo C e ten unha alta afinidade pola mol\u00e9cula ICAM3. \u00danese a varios microorganismos ao reco\u00f1ecer glicoprote\u00ednas que conte\u00f1en moitas manosas nas s\u00faas envoltas e funciona especialmente como receptor de varios virus como o VIH e o virus da hepatite C. A uni\u00f3n ao DC-SIGN pode promover que o VIH ou o virus da hepatite C infecten as c\u00e9lulas T desde as c\u00e9lulas dendr\u00edticas. Deste modo, a uni\u00f3n ao DC-SIGN \u00e9 un proceso esencial na infecci\u00f3n polo VIH. Xoga tam\u00e9n un papel no inicio da infecci\u00f3n polo virus do dengue.\nNos pasos iniciais da infecci\u00f3n polo virus da inmunodeficiencia humana (VIH) a prote\u00edna gp120 do VIH causa a cointernalizaci\u00f3n da mol\u00e9cula DC-SIGN e da propia part\u00edcula v\u00edrica (viri\u00f3n) na c\u00e9lula dendr\u00edtica. A c\u00e9lula dendr\u00edtica migra despois a un \u00f3rgano linfoide, onde a reciclaxe do complexo DC-SIGN/viri\u00f3n VIH na periferia da c\u00e9lula facilita a infecci\u00f3n polo VIH das c\u00e9lulas T CD4+ pola interacci\u00f3n entre DC-SIGN e ICAM3.\nAdemais de funcionar como unha mol\u00e9cula de adhesi\u00f3n celular, un recente estudo tam\u00e9n demostrou que o DC-SIGN pode iniciar a inmunidade innata ao modular os receptores de tipo Toll, a\u00ednda que os detalles do mecanismo polo momento non se co\u00f1ecen. O DC-SIGN, xunto con outras lectinas tipo C est\u00e1 implicado no reco\u00f1ecemento de tumores polas c\u00e9lulas dendr\u00edticas. O DC-SIGN \u00e9 tam\u00e9n unha diana de enxe\u00f1er\u00eda potencial para as vacinas contra o cancro baseadas en c\u00e9lulas dendr\u00edticas.\nFamilia x\u00e9nica.\nDC-SIGN/CD209 \u00e9 unha \"lectina C\" animal, unha ampla e diversa familia de prote\u00ednas que se encontran tanto en procariotas coma en eucaiotas, a maior\u00eda das cales son lectinas funcionais, o que significa que se unen a ligandos carbohidratos, e a s\u00faa afinidade na uni\u00f3n de ligandos necesita calcio (de a\u00ed que sexan \"lectinas C\"). Entre as lectinas C animais, unha subfamilia chamada grupo ASGR (receptores de asialoglicoprote\u00ednas) cont\u00e9n varias sub-sub-familias, moitas das cales son importantes na inmunidade innata.\nUn agrupamento de xenes presente en humanos e ratos cont\u00e9n tres membros da clase de \"Receptores DC\", as\u00ed chamados debido \u00e1 s\u00faa homolox\u00eda con DC-SIGN. Destes, CD23 non se expresa nas c\u00e9lulas dendr\u00edticas sen\u00f3n que \u00e9 caracter\u00edstico da superficie celular de linfocitos B, e a LSectina (CLEC4G) expr\u00e9sase no endotelio sinusoidal hep\u00e1tico. O terceiro grupo de xenes consiste en m\u00faltiples par\u00e1logos de CD209. As\u00ed, tanto os primates coma o rato te\u00f1en moitos par\u00e1logos de CD209 m\u00e1is estreitamente ralacionados entre si dentro da especie que coas s\u00faas contrapartes ort\u00f3logas noutras especies. Os primates superiores te\u00f1en polo menos tres xenes DC-SIGN, que son DC-SIGN, DC-SIGNL1 e DC-SIGNL2, a\u00ednda que non todos eles est\u00e1n presentes en todas as especies; DC-SIGNL2 non foi detectado en humanos. Informouse de oito par\u00e1logos de DC-SIGN no rato de laboratorio da cepa C57BL/6; que reciben os nomes DC-SIGN, DC-SIGNR2...DC-SIGNR8. O DC-SIGNR6 \u00e9 un pseudoxene. Os xenes etiquetados \"DC-SIGN\" en humanos e ratos non son, pois, ort\u00f3logos \u00fanicos, a\u00ednda que lembran uns a outros en canto a s\u00faa funcionalidade e por seren expresados nas c\u00e9lulas dendr\u00edticas. Outros membros do grupo de xenes CD209 do rato son expresados diferencialmente en distintos tipos de c\u00e9lulas. Por exemplo, DC-SIGNR1 expr\u00e9sase principalmente en macr\u00f3fagos nas zonas marxinais do bazo e na medula \u00f3sea e ganglios linf\u00e1ticos.\nV\u00e9xase tam\u00e9n.\nLigaz\u00f3ns externas.\n\"Este artigo incorpora texto da United States National Library of Medicine, en dominio p\u00fablico.\""}
{"id": "398852", "revid": "27155", "url": "https://gl.wikipedia.org/wiki?curid=398852", "title": "CD209", "text": ""}
{"id": "398853", "revid": "56817", "url": "https://gl.wikipedia.org/wiki?curid=398853", "title": "Gran Premio de San Marino de 1993", "text": "O Gran Premio de San Marino de 1993 foi unha carreira de motor de F\u00f3rmula Un celebrada en Imola o 25 de abril de 1993. A carreira de 61 voltas foi a cuarta rolda da tempada de F\u00f3rmula 1 e foi ga\u00f1ado por Alain Prost conducindo un Williams - Renault.\nInforme.\nCualificaci\u00f3n.\nOs Williams foron 1-2 na cualificaci\u00f3n, con Prost na pole por diante de Hill, Schumacher, Senna, Wendlinger e Andretti. Ambos pilotos de McLaren chocaron coa barreira logo de experimentar problemas coa suspensi\u00f3n activa.\nS\u00f3 0.176 segundos separ\u00e1ron o quinto do und\u00e9cimo lugar da grella.\nCarreira.\nAo principio, Hill e Senna pasaron a Prost (que xa adiantara a Schumacher). Hill lideraba diante de Senna, Prost, Schumacher, Wendlinger e Andretti ao final da 1\u00aa volta.\nHill afastouse rapidamente mentres Senna aguantaba de Prost. Prost pasou a Senna na 8\u00aa volta e partiu na busca de Hill. Nas paradas Senna adiantou a Prost. Na volta 17, Prost audazmente superou a Hill e Senna en Tosa en presenza dos dobrados. Ao mesmo tempo, Senna adiantou a Hill. Hill non durou moito, retir\u00e1ndose con f\u00e1llaa nos freos na volta 21. Ambos McLarens pronto abandonaron, Andretti cando era quinto na volta 33 ao trompear e Senna era segundo na volta 43 cando retirouse cunha falla hidr\u00e1ulica. No medio, Alesi, que tomara o quinto posto despois do trompo de Andretti retirouse cun fallo do embrague. Logo de ser retido polo Footwork de Suzuki, tivo lugar unha gran batalla entre Lehto e os dous Lotus de Herbert e Zanardi. Zanardi bloqueou os freos dianteiros na \u00faltima chicana, sa\u00edu da pista rompendo un tubo de aceite. Volveu ao circu\u00edto coa parte traseira do autom\u00f3bil en chamas, retirouse pouco despois ao achegarse a Tamburello.\nSchumacher agora era segundo e Wendlinger terceiro, pero Wendlinger retirouse cunha falla no motor na volta 49, d\u00e1ndolle o terceiro posto a Brundle. Prost ga\u00f1ou diante de Schumacher, Brundle, Lehto, Philippe Alliot e Barbazza."}
{"id": "398856", "revid": "25871", "url": "https://gl.wikipedia.org/wiki?curid=398856", "title": "Historia da comunidade xud\u00eda da Coru\u00f1a", "text": "Non se co\u00f1ece con exactitude cando chegaron e se estableceron na cidade da Coru\u00f1a\u00a0persoas xud\u00edas, mais o primeiro documento da presenza hebrea data de 1375. A xudar\u00eda coru\u00f1esa foi medrando rapidamente ao longo da Baixa Idade Media. P\u00e9nsase que logo das persecuci\u00f3ns que o pobo xudeu sufriu en Castela, un gran n\u00famero de persoas xud\u00edas se refuxiou en Galicia en xeral, e na cidade herculina en particular. S\u00e1bese que a comunidade xud\u00eda coru\u00f1esa comerciaba con Castela e Arag\u00f3n, e que en 1451 contribu\u00edron ao rescate da xudar\u00eda de Murcia cunha elevada suma de cartos, o que poder\u00eda demostrar a prosperidade da comunidade.\nNo s\u00e9culo XV, a cidade herculina contaba cunha pr\u00f3spera comunidade xud\u00eda que, segundo Cecil Roth, era unha das comunidades hebreas m\u00e1is ricas da pen\u00ednsula Ib\u00e9rica, posu\u00edndo varias Biblias en hebreo, entre as cales cita a Biblia de Cervera. Amais da prosperidade econ\u00f3mica, a comunidade xud\u00eda herculina ti\u00f1a unha relevante actividade cultural, destacando a maior escola de iluminadores hebreos de Europa, entre os que salientou a mediados do s\u00e9culo XV Abrah\u00e1n Ibn Hayyim, que era considerado o mestre m\u00e1is distinguido do continente na arte de mesturar cores para iluminar manuscritos e que realizou un dos libros m\u00e1is empregados en Europa a finais da Idade Media e nos inicios do Renacemento, o \"Tratado del arte de mezclar colores\". A fama dos artistas iluminadores coru\u00f1eses queda patente na obra de Roth \"The Jews in the Renaissance\", na que cita os xudeus co\u00f1ecidos m\u00e1is importantes nesta arte en Europa, se ben explica:\nEn 1492, os Reis Cat\u00f3licos asinaron en Granada o chamado Decreto da Alhambra, que obrigou as persoas que profesasen a relixi\u00f3n xud\u00eda a abandonaren o reino ou a convert\u00e9rense ao cristianismo. Este feito provocou o exilio ou a conversi\u00f3n de moitas familias hebreas, moitas das cales se lles perdeu a pista.\nA xudar\u00eda.\nSe ben a documentaci\u00f3n conservada sobre a comunidade xud\u00eda na Coru\u00f1a \u00e9 escasa, si \u00e9 suficientemente significativa como para que se poida considerar que houbese unha zona da cidade na que residisen maioritariamente persoas xud\u00edas, e que estar\u00eda nas proximidades das portas da muralla, como noutros casos como Monforte de Lemos.\nNon se co\u00f1ece con exactitude a localizaci\u00f3n da xudar\u00eda da cidade da Coru\u00f1a, e t\u00e9\u00f1ense presentado varias hip\u00f3teses sobre a mesma: a tradici\u00f3n defende que o barrio xudeu coru\u00f1\u00e9s estar\u00eda localizado dentro das murallas da cidade, na actual r\u00faa da Sinagoga; outra posible localizaci\u00f3n \u00e9 a zona co\u00f1ecida como A Rabiada, no antigo barrio de Santa Luc\u00eda; e unha terceira hip\u00f3tese defendida por outros autores afirma que ambas as xudar\u00edas coexistiron. Con todo, en base \u00e1 carta de foro de 1494, a xudar\u00eda herculina situar\u00edase na Cidade Vella, nas proximidades da actual Porta dos Ares:\nOs documentos non permiten saber se a comunidade xud\u00eda viv\u00eda dispersa por toda a cidade e foi segregada logo de 1480 como aconteceu na cidade de Ourense, ou se dende o principio se estableceu en torno a unha r\u00faa como fixo en Ribadavia.\nO aspecto externo da xudar\u00eda coru\u00f1esa ser\u00eda similar ao do resto de r\u00faas da cidade: unha r\u00faa ou conxunto de r\u00faas sen pavimentar, xa que non foi ata o ano 1502 cando se iniciou o proceso de pavimentaci\u00f3n das r\u00faas.\nSinagoga e cemiterio.\nO achado casual de varias l\u00e1pidas sepulcrais hebreas na zona da Palloza confirma a existencia dun cemiterio na cidade da Coru\u00f1a. A\u00ednda que non permiten co\u00f1ecer o seu lugar exacto, pode supo\u00f1erse que estar\u00eda localizado no exterior da muralla, unha pr\u00e1ctica habitual das comunidades xud\u00edas galegas. A localizaci\u00f3n do antigo cemiterio xudeu da cidade probablemente fora un illote co\u00f1ecido como Pena ou Illa dos Xudeus situado no que na actualidade \u00e9 o peirao de San Diego do porto coru\u00f1\u00e9s. Os \u00fanicos vestixios conservados ser\u00edan tres l\u00e1pidas hebreas que se conservan no Museo Arqueol\u00f3xico Nacional de Espa\u00f1a, en Madrid. A hip\u00f3tese de que a illa acolleu o ceciterio sust\u00e9ntase, amais de no hachado das l\u00e1pidas, na s\u00faa localizaci\u00f3n f\u00f3ra do casco urbano e en que para poder acceder a el era preciso cruzar un r\u00edo, algo que esix\u00eda a tradici\u00f3n xud\u00eda."}
{"id": "398857", "revid": "22570", "url": "https://gl.wikipedia.org/wiki?curid=398857", "title": "Castellciutat", "text": "Castellciutat \u00e9 unha entidade de poboaci\u00f3n do concello de La Seu d'Urgell, na provincia de Lleida. \u00c9 co\u00f1ecido popularmente como \"Ciutat\" (cidade) malia a s\u00faa poboaci\u00f3n, que era de 417 habitantes en 2016. A vila constitu\u00edu un concello independente ata 1975, cando foi anexionado ao de La Seu.\nA localidade at\u00f3pase ao oeste de La Seu d'Urgell, sobre un outeiro na marxe esquerda do r\u00edo Valira, sobre o que se atopan os restos do antigo Castelo de Ciutat e tam\u00e9n dunha cidadela. No centro da localidade destaca a igrexa parroquial de Sant Feliu.\nHistoria.\nSegundo Plinio o Vello e Estrab\u00f3n, a primitiva cidade romana \"Orgellia\", ocupada anteriormente polo poboado prehist\u00f3rico de \"Arse-durgui\", atop\u00e1base no outeiro de Castellciutat, cami\u00f1o obrigado de Julia Lybica (Ll\u00edvia) a Ilerda (Lleida), e polo tanto de grande importancia estrat\u00e9xica. A cidade romana foi a capital dos ceret\u00e1ns ou, segundo Ptolomeo, dos ilerxetes.\nNon hai documentaci\u00f3n sobre a s\u00faa cristianizaci\u00f3n, atribu\u00edda a un disc\u00edpulo de Santiago o Maior, nin da erecci\u00f3n do bispado de Urgell. Parece ser que este foi creado entre 516, data do concilio de Tarragona, no que non consta ning\u00fan bispo de Urgell, e 521, cando xa aparece mencionado. O primeiro bispo, venerado despois como santo, foi Xusto, que asistiu aos concilios da Espa\u00f1a visig\u00f3tica nos anos 527 e 546. Nesas datas xa aparece a caracter\u00edstica esencial da cidade medieval e que dar\u00e1 nome \u00e1 cidade: a s\u00e9 episcopal (en catal\u00e1n \"seu\").\nPouco despois de ser liberada polos francos do dominio musulm\u00e1n, a cidade de Urgell foi destru\u00edda polos sarracenos e entrou en crise pola represi\u00f3n do bispo F\u00e9lix. Por eses dous motivos, a s\u00e9 episcopal foi trasladada a unha nova localizaci\u00f3n. Do outeiro baixou ao val, onde naceu o \"vicus Sedis Urgelli\", actual cidade de La Seu d'Urgell. Castellciutat, despois de ser reconstru\u00edda, converteuse nunha fortaleza, residencia dos condes de Urgell ata a conquista de Agramunt e Balaguer (1105)."}
{"id": "398858", "revid": "1888", "url": "https://gl.wikipedia.org/wiki?curid=398858", "title": "Luis Barrena Alonso de Ojeda", "text": ""}
{"id": "398859", "revid": "89787", "url": "https://gl.wikipedia.org/wiki?curid=398859", "title": "Condado de Urgell", "text": "O Condado de Urgell (en catal\u00e1n: \"Comtat d'Urgell\") foi un condado medieval hist\u00f3rico de Catalu\u00f1a, independente entre 785 e 1413, cando quedou integrado definitivamente na Coroa de Arag\u00f3n. O condado foi creado polos reis francos e pertenceu ao imperio Carolinxio (785-790).\nOrixinariamente reducido \u00e1 comarca do Alt Urgell e Andorra, estendeuse cara ao sur polas comarcas da Noguera, o Solson\u00e8s, o Pla d'Urgell e o Urgell. Ti\u00f1a a s\u00faa capital na cidade de Urgell, co\u00f1ecida como La Seu polo dominio da s\u00faa catedral. M\u00e1is tarde a residencia dos condes trasladouse a Balaguer e o crecente poder dos nobres comportou a aparici\u00f3n de capitais rexionais como Agramunt, Castell\u00f3 de Farfanya, Ponts e Linyola. Na vila de Agramunt acu\u00f1ou a s\u00faa propia moeda, co\u00f1ecida como agramuntesa.\nO Condado de Urgell foi o m\u00e1is destacado dos condados catal\u00e1ns, s\u00f3 por detr\u00e1s do condado de Barcelona, con pol\u00edtica exterior estendida por Castela e Occitania.\nHistoria.\nAs orixes do condado de Urgell at\u00f3panse na conquista polos francos aos \u00e1rabes do territorio correspondente, aproximadamente, ao actual Alt Urgell. Esa conquista tivo lugar entre os anos 785 e 790. O condado considerouse inclu\u00eddo dentro da Marca de Tolosa.\nDominio franco.\nOs francos nomearon conde de Urgell a Borrell I (798), que tam\u00e9n era conde de Cerdanya. No 820, Borrell foi destitu\u00eddo e o condado pasou ao conde de Arag\u00f3n Asnar I Gal\u00edndez. Despois da s\u00faa morte en 832, o seu fillo Gal\u00edndez I Asnar conservou o dominio ata que foi expulsado en 838. Ent\u00f3n, o condado de Urgell pasou a ser gobernado por Sunifredo I, que fora investido conde no ano 834 por Lois I o Piadoso a petici\u00f3n do conde Berenguer de Tolosa. Segundo Ramon d'Abadal, Sunifredo era fillo de Bel\u00f3n I de Carcassonne, conde de Carcassonne en tempos de Carlomagno. Despois do asasinato de Sunifredo (848) por Guillem, fillo de Bernat de Septimania, o condado de Urgell foi gobernado polo conde Salom\u00f3n I (848-870), que non aparece nos documentos hist\u00f3ricos. No 870, Carlos o Calvo concedeu o condado de Urgell, xunto co da Cerdanya, a Guifr\u00e9 I, que puido ser fillo de Sunifredo I e, polo tanto, neto de Bel\u00f3n I.\nIndependencia feudal.\nA partir da morte do rei Lois o Tartamudo (879), o poder dos reis francos chegou a unha situaci\u00f3n de crise terminal, ata que acabou desaparecendo. Por iso, durante o \u00faltimo cuarto do s\u00e9culo IX, en todo o imperio Carolinxio, os condes deixaron de ser funcionarios nomeados polo rei e converteron os seus cargos en hereditarios. Nesa situaci\u00f3n de descomposici\u00f3n do poder real, despois da morte de Guifr\u00e9 I, os seus fillos pasaron a gobernar os seus condados: Barcelona, Xirona, Besal\u00fa, Osona, Conflent, Urgell e Cerdanya, ata que acabaron repart\u00edndose a herdanza. Nese repartimento, o condado de Urgell correspondeu a Sunifredo II (897-948).\nPrimeira dinast\u00eda: Barcelona-Urgell.\nSunifredo II morreu en 948 sen descendencia e deixou o condado ao seu sobri\u00f1o Borrell II, conde de Barcelona, Xirona e Osona. No seu testamento, Borrell II, morto en 992, dividiu a s\u00faa herdanza entre os seus fillos: Barcelona, Xirona e Osona foron para Ramon Borrell (992-1017), mentres que Urgell foi para Ermengol I (992-1010), separando os t\u00edtulos de Barcelona e Urgell. Con Ermengol I orixinouse a primeira dinast\u00eda de Urgell, que rexeu o condado dende finais do s\u00e9culo X ata principios do s\u00e9culo XIII. Orixinariamente, o condado de Urgell correspond\u00eda, m\u00e1is ou menos, \u00e1 actual comarca do Alt Urgell. A partir do s\u00e9culo XI, co declive do poder de Al-\u00c1ndalus motivado pola disgregaci\u00f3n do Califato de C\u00f3rdoba en reinos de taifas, comezou a expansi\u00f3n territorial do condado de Urgell por terras que ata ent\u00f3n dominaban os \u00e1rabes: pouco de despois do ano 1000 conquistaron a rexi\u00f3n de Ponts, o val de Artesa de Segre foi anexionado entre 1024 e 1026, igual que os vales de Mei\u00e0 (1018-1020), \u00c0ger (1034-1048), de Santa Linya (1036), Cubells e Camarasa (1050), Guissona (1020-1024) e Agramunt (1070). A conquista da serra de Almenara (1078) permitiu incorporar ao condado os actuais Urgell Mitj\u00e0 e Baix Urgell ata Barbens e Linyola. En 1105 conquistouse Balaguer, que acabar\u00eda sendo a capital do condado. En 1130 conquist\u00e1ronse os castelos de Castell\u00f3 de Farfanya e Algerri. En 1149, conde participou na conquista de Lleida xunto co conde de Barcelona e os condes de urgell tiveron a cidade en feudo ata 1231 cando Aurembiaix renunciou a favor de Barcelona.\nAdemais, en 1096, Guillem, fillo de Ermengol IV, herdou da s\u00faa nai Adelaida o condado de Forcalquier.\nOs condes da primeira dinast\u00eda de Urgell foron:\nSegunda dinast\u00eda: Cabrera-Urgell.\nA morte sen descendencia da condesa Aurembiaix (1231) significou a extinci\u00f3n da primeira dinast\u00eda de Urgell. Comezou ent\u00f3n un per\u00edodo de guerras e disputas entre os reis, que quer\u00edan incorporar o condado \u00e1 Coroa, e a casa de Cabrera, herdeira do condado polo seu parentesco coa primeira dinast\u00eda. En 1236, polo convenio de T\u00e0rrega, Xaime I de Arag\u00f3n reco\u00f1eceu a posesi\u00f3n do condado de Urgell a Pon\u00e7 IV de Cabrera; posteriormente, a cuesti\u00f3n do domino de Urgell provocou d\u00faas revoltas nobiliarias durante o reinado de Pedro III (1285-1291), que o rei conseguiu dominar.\nOs condes da segunda dinast\u00eda de Urgell foron:\nTerceira dinast\u00eda: Arag\u00f3n-Urgell.\nErmengol X d'Urgell nomeou herdeira universal a s\u00faa sobri\u00f1a Teresa de Enten\u00e7a, casada co infante Afonso o Benigno, fillo de Xaime II de Arag\u00f3n. Posteriormente, o primox\u00e9nito, Xaime, renunciou \u00e1 Coroa e os seus dereitos pasaron ao seu irm\u00e1n Afonso, rei despois da morte do seu pai en 1327. O rei Afonso IV (1327-1336) separou o condado de Urgell da herdanza do seu primox\u00e9nito, o infante Pedro o Ceremonioso e concedeullo ao seu segundo fillo, Xaime I de Urgell.\nOs condes da terceira dinast\u00eda de Urgell foron:\nCando morreu sen descendencia o rei Marti\u00f1o I o Humano (1410), o conde Xaime II de Urgell, bisneto de Afonso IV, foi un dos aspirantes \u00e1 Coroa. Non obstante, no Compromiso de Caspe de 1412, proclamouse rei ao pr\u00edncipe castel\u00e1n Fernando de Antequera (1412-1416), quen, por li\u00f1a materna, era neto de Pedro IV e sobri\u00f1o de Marti\u00f1o I. En 1413, Xaime II de Urgell rebelouse contra o rei Fernando, quen o desposeeu de todos os seus dominios e condenouno a prisi\u00f3n perpetua. Foi ent\u00f3n cando o condado de Urgell quedou incorporado aos dominios da Coroa de Arag\u00f3n."}
{"id": "398860", "revid": "10599", "url": "https://gl.wikipedia.org/wiki?curid=398860", "title": "Conde de Urgell", "text": ""}
{"id": "398861", "revid": "10599", "url": "https://gl.wikipedia.org/wiki?curid=398861", "title": "Condes de Urgell", "text": ""}
{"id": "398862", "revid": "10599", "url": "https://gl.wikipedia.org/wiki?curid=398862", "title": "Condesa de Urgell", "text": ""}
{"id": "398863", "revid": "23204", "url": "https://gl.wikipedia.org/wiki?curid=398863", "title": "Ponts, Lleida", "text": "Ponts \u00e9 un concello espa\u00f1ol da provincia de Lleida, en Catalu\u00f1a. At\u00f3pase no leste da comarca da Noguera, nun eixo importante de comunicaci\u00f3ns entre a monta\u00f1a, a chaira de Lleida e a Catalu\u00f1a Central.\nImportante na \u00e9poca do condado de Urgell, ti\u00f1a unha poboaci\u00f3n de 2.622 habitantes en 2017."}
{"id": "398864", "revid": "89787", "url": "https://gl.wikipedia.org/wiki?curid=398864", "title": "Aeroporto de Denver", "text": "O aeroporto internacional de Denver \u00e9 un aeroporto internacional en Denver, Colorado. \u00c9 o aeroporto m\u00e1is grande dos Estados Unidos en superficie e a pista 16R/34L, con 4 877 metros, \u00e9 a pista p\u00fablica m\u00e1is longa do pa\u00eds. No ano 2016 Denver foi o 18\u00ba aeroporto m\u00e1is concorrido do mundo e o sexto dos Estados Unidos en termos de pasaxeiros, con m\u00e1is de 58 mill\u00f3ns. Tam\u00e9n ten a terceira maior rede dom\u00e9stica de conexi\u00f3ns do pa\u00eds.\nDenver ten servizos sen escalas a Norteam\u00e9rica, Latinoam\u00e9rica, Europa e Asia, voando a 187 detinos no ano 2015. O aeroporto sit\u00faase no nord\u00e9s da cidade e \u00e9 propiedade do City &amp; County of Denver Department of Aviation. Denver foi votado como \"Mellor aeroporto en Norteam\u00e9rica\" polos lectores de \"Business Traveler Magazine\" durante seis anos seguidos (2005\u20132010) e foi nomeado \"Mellor aeroporto dos Estados Unidos\" pola revista \"Time\" no ano 2002.\nO aeroporto \u00e9 o principal centro de conexi\u00f3ns para Frontier Airlines e Great Lakes Airlines. Tam\u00e9n \u00e9 o cuarto maior centro de conexi\u00f3ns para United Airlines con 375 sa\u00eddas diarias a 141 destinos. Tam\u00e9n \u00e9 o cuarto centro de conexi\u00f3ns m\u00e1is usado de Southwest Airlines e o que m\u00e1is medra, con 190 sa\u00eddas diarias a uns 60 destinos."}
{"id": "398869", "revid": "72012", "url": "https://gl.wikipedia.org/wiki?curid=398869", "title": "Gran Premio de Espa\u00f1a de 1993", "text": "O Gran Premio de Espa\u00f1a de 1993 foi unha carreira de motor de F\u00f3rmula Un celebrada o 9 de maio de 1993 no Circu\u00edto de Catalu\u00f1a, Barcelona. A carreira de 65 voltas foi a quinta rolda da tempada 1993 de F\u00f3rmula Un e foi ga\u00f1ada polo piloto de Williams Alain Prost despois de comezar desde a pole position. Ayrton Senna terminou segundo para equipo McLaren e o piloto de Benetton Michael Schumacher quedou en terceiro lugar.\nComo de costume, os Williams tomaron os postos 1-2 na cualificaci\u00f3n en Espa\u00f1a, con Prost por diante de Hill, Senna, Schumacher, Patrese e Wendlinger. Ao principio, Hill adiantou a Prost sen cambios atr\u00e1s. Hill lideraba a Prost, Senna, Schumacher, Patrese e Wendlinger.\nHill e Prost afast\u00e1ronse do resto con Prost tomando a dianteira na volta 11. M\u00e1is tarde na carreira, o auto de Prost comezou a comportarse estra\u00f1amente e Hill achegouse, intentando volver adiantar ao franc\u00e9s, s\u00f3 para retirarse cando o seu motor fallou na volta 41. Schumacher e Senna entraron en boxes para cambiar pneum\u00e1ticos ao final da carreira. Senna tivo unha parada tard\u00eda, e perdeu case toda a s\u00faa vantaxe sobre Schumacher, quen realizou unha serie de voltas r\u00e1pidas para pechar a brecha. Este desaf\u00edo terminouse cando Schumacher sa\u00eduse da pista na \u00faltima curva, logo de ter que sa\u00edr da trazada para pasar ao fumeante Lotus de Alessandro Zanardi. Prost ga\u00f1ou de Senna, Schumacher, Patrese, Andretti e Berger."}
{"id": "398871", "revid": "89787", "url": "https://gl.wikipedia.org/wiki?curid=398871", "title": "Serie 594 de Renfe", "text": "A Serie 594 de Renfe ou TRD (\"Tren Rexional Di\u00e9sel\") \u00e9 unha serie de trens di\u00e9sel especialmente dese\u00f1ados para ofrecer un servizo de rexionais desaparecido denominado TRD. Esta serie entrou en funcionamento a finais dos 90, mellorando os servizos rexionais en li\u00f1as f\u00e9rreas sen electrificar ao ter estas unidades unha velocidade m\u00e1xima de 160 km/h e un equipamento moito m\u00e1is moderno que as antigas series 592 e 593 e o sucesor da antiga serie 597 que foron retirados desde 1995 que \u00e9 moi semellante por n\u00famero de coches e asentos. Na actualidade poden cubrir servizos tanto de Rexional como de MD.\nDescrici\u00f3n.\nA serie 594 est\u00e1 baseado no tren IC3 dinamarqu\u00e9s, desenvolvido por ABB Scandia, compa\u00f1\u00eda adquirida posteriormente por Adtranz. Hai trens do tipo IC3 que circulan en Dinamarca (desde 1990), Israel e Suecia. A principal diferenza con estes \u00e9 que os orixinais est\u00e1n constru\u00eddos como Motor-Remolque- Motor (M-R-M) e que \u00e9 articulado (comparten o bogie na uni\u00f3n dos coches).\nA versi\u00f3n espa\u00f1ola foi fabricada en Espa\u00f1a baixo licenza por CAF. A s\u00faa principal caracter\u00edstica inicial era a de dispor dun frontal pneum\u00e1tico que permit\u00eda axustar os trens dunha forma sinxela. A cabina abat\u00edbel, permite unha comunicaci\u00f3n completa entre os trens axustados, coma se formasen un \u00fanico tren. Os asentos, ao contrario que en trens rexionais precedentes, son fixos, orientados a metade en cada direcci\u00f3n.\nVersi\u00f3ns.\nNun principio entreg\u00e1ronse 16 unidades, pero m\u00e1is tarde entreg\u00e1ronse 7 novas cun sistema de basculaci\u00f3n denominado SIBI (\"Sistema Intelixente de Basculaci\u00f3n Integral\") desenvolvido por CAF, no que \u00e9 pregravado o percorrido do tren e o sistema antic\u00edpase a cada unha das curvas inclinando a caixa dos veh\u00edculos, co que se logra diminu\u00edr as forzas centr\u00edfugas ao pasar polas curvas. Nas unidades que dispo\u00f1en este sistema e cando este est\u00e1 activado, a velocidade deste tren \u00e9 de Tipo D, o que permite unha aceleraci\u00f3n en curva de 1,8 m/s\u00b2; cando est\u00e1 desactivado \u00e9 de Tipo A (1\u00a0m/s\u00b2). Estes trens poden ir axustados en mando m\u00faltiple at\u00e9 con 5 unidades, un total de 10 coches. Te\u00f1en a peculiaridade de que a\u00ednda que son unidades con cabina en ambos os testeiros, cando circulan en m\u00faltiple composici\u00f3n os pupitres poden abaterse cara a un lado, quedando paso totalmente di\u00e1fano entre composici\u00f3ns.\nExistiron tam\u00e9n d\u00faas unidades \u00e1s que se instalaron os bogies Brava de CAF cun sistema de rodaxe despraz\u00e1bel, co que estes trens pod\u00edan circular por diferentes anchos de v\u00eda. Estas unidades us\u00e1ronse no servizo entre Zaragoza-Delicias e Jaca, xa que pod\u00edan aproveitar a nova li\u00f1a de alta velocidade entre Zaragoza e Huesca.\nEn total hai 13 unidades da subserie 0, que son o modelo b\u00e1sico, 8 unidades da subserie 100 que contan co sistema de basculaci\u00f3n SIBI e 2 m\u00e1is da subserie 200 que contan co sistema de bogies de rodaxe desplazable (Sistema Brava).\nReforma.\nEntre os anos 2007 e 2008 efectu\u00e1ronse nas 23 unidades unha serie de reformas para mellorar o seu confort, substitu\u00edronse e despraz\u00e1ronse os compresores de produci\u00f3n de aire situ\u00e1ndoos baixo a caixa do testeiro. Tam\u00e9n se reformou o interior do tren e o seu frontal eliminando a goma dianteira co\u00f1ecida como zodiac, que permit\u00eda crear un corredor para viaxeiros, por un carenado m\u00e1is aerodin\u00e1mico. Tam\u00e9n se est\u00e1 engadindo unha zona de m\u00e1quinas de autovenda, un servizo adaptado para PMR e un elevador especial nunha porta que permite subir e baixar cadeiras de rodas.\nServizos.\nTodos os servizos realizados por este tren foron inicialmente denominados TRD, comezando a s\u00faa andaina en 1997, na relaci\u00f3n Vigo-A Coru\u00f1a. Na actualidade prestan servizos de Rexional, Rexional Expr\u00e9s e Media Distancia."}
{"id": "398886", "revid": "25871", "url": "https://gl.wikipedia.org/wiki?curid=398886", "title": "Belinda Bauer", "text": "Belinda Bauer, nada o 24 de decembro de 1962, \u00e9 unha xornalista, guionista e escritora brit\u00e1nica, autora de novela negra.\nTraxectoria.\nCreceu en Inglaterra e Sur\u00e1frica. A s\u00faa primeira novela, \"Blacklands\" ga\u00f1ou o premio Gold Dagger da Crime Writers' Association \u00e1 mellor novela criminal de 2010. Tanto \"Blacklands\" como a s\u00faa segunda (\"Darkside\", 2011) e terceira novelas (\"Finder Keepers\", 2012) est\u00e1n ambientadas na vila de Shipcott, en Exmoor, ao norte de Devon.\nEn 2014 a s\u00faa novela \"Rubbernecker\" ga\u00f1ou o premio Theakston's Old Peculier \u00e1 mellor novela criminal do ano.\nComo guionista ga\u00f1ou o premio Carl Foreman da BAFTA por \"The Locker Room\"."}
{"id": "398887", "revid": "22570", "url": "https://gl.wikipedia.org/wiki?curid=398887", "title": "Walls Have Ears", "text": "Walls Have Ears \u00e9 un \u00e1lbum ao vivo da banda estadounidense de rock alternativo Sonic Youth, publicado no ano 1986. Gravouse no ano 1985 de forma pirata e editouse como dous vinilos de 12\" sen o consentimento da banda.\nOs temas do 1 ao 7 grav\u00e1ronse o 30 de outubro de 1985 en Londres. O tema 8 gravouse o 8 de novembro no Brighton Beach de Brighton. O resto das canci\u00f3ns gravaronse tam\u00e9n en Londres o d\u00eda 28 de abril. Nestas \u00faltimas canci\u00f3ns os membros da banda eran Thurston Moore, Lee Ranaldo, Kim Gordon e Bob Bert. O resto contan co novo bater\u00eda do grupo, Steve Shelley."}
{"id": "398888", "revid": "89787", "url": "https://gl.wikipedia.org/wiki?curid=398888", "title": "Batalla do Trent", "text": "A Batalla do Trent foi unha batalla loitada nun lugar sen especificar preto do r\u00edo Trent dentro do Reino de Lindsey (hoxe parte de Inglaterra), en 679. A batalla enfrontou ao ex\u00e9rcito northumbriano de Ecgfrith e ao merciano de \u00c6thelred. Venceu Mercia, pondo fin ao dominio northumbrio da zona. Lindsey pasou a formar parte de Mercia at\u00e9 a invasi\u00f3n viquinga do s\u00e9culo IX.\nBeda indica que \u00c6lfwine de Deira, morreu na batalla, e que isto case leva a un maior enfrontamento entre ambos os reis, precis\u00e1ndose da mediaci\u00f3n de Teodoro, Arcebispo de Canterbury.\nNo seu relato da batalla, Beda relata a historia dun nobre northumbrio chamado Imm ou Imma, que puido ser o fundador de Immingham. Imma foi capturado polos mercianos e vendido como escravo a un mercador frisio que, ao descubrilo o entregou aos reis de Kent."}
{"id": "398890", "revid": "1131", "url": "https://gl.wikipedia.org/wiki?curid=398890", "title": "Jeff Pezzati", "text": "Jeffrey Neal \"Jeff\" Pezzati, nado en Chicago (Illinois) o 6 de febreiro de 1960, \u00e9 un cantante Estados Unidos de Am\u00e9rica, da banda de punk rock de Chicago Naked Raygun. \nTraxectoria.\nDende 1983 ata 1985 foi o baixista de Big Black. No ano 1980 Jeff Pezzati era membro dunha banda de versi\u00f3ns, Condor, cando os seus fundadores, Santiago Durango e o seu irm\u00e1n Marco Pezzati, lle pediron facer unha audici\u00f3n para Naked Raygun (ent\u00f3n co\u00f1ecida como Negro Commando) Jeff converter\u00edase en membro do grupo e a d\u00eda de hoxe e o comp\u00f1ente que m\u00e1is tempo leva nel. No presente tam\u00e9n \u00e9 membro da banda The Bomb."}
{"id": "398891", "revid": "865", "url": "https://gl.wikipedia.org/wiki?curid=398891", "title": "Fire of Love", "text": "Fire of Love \u00e9 o \u00e1lbum de estrea da banda estadounidense de post-punk The Gun Club, publicado o 31 de agosto de 1981 a trav\u00e9s do selo Ruby Records.\nListaxe de canci\u00f3ns.\nTodos os temas compostos por Jeffrey Lee Pierce; ag\u00e1s onde se indique"}
{"id": "398892", "revid": "23204", "url": "https://gl.wikipedia.org/wiki?curid=398892", "title": "Batalla de Dunnichen", "text": "A batalla de Dunnichen ou batalla de Nechtansmere (en ga\u00e9lico escoc\u00e9s: \"D\u00fain Necha\u00edn\", en gal\u00e9s: \"Linn garan\") enfrontou aos pictos e \u00e1s tribos de Northumbria o 20 de maio de 685 en Nechtansmere. A batalla terminou cunha decisiva vitoria dos pictos que supuxo un importante enfraquecemento da influencia de Northumbria no norte de Gran Breta\u00f1a.\nAntecedentes e desenvolvemento.\nNo cincuenta anos anteriores \u00e1 batalla, as tribos de Northumbria expandiran progresivamente os seus territorios cara ao norte, e o reino de Bernicia chegara mesmo a capturar Edimburgo de mans dos Gododdin cara ao ano 638. Durante os seguintes trinta anos, exerceron o seu dominio sobre os reinos de Strathclyde e Dalriada, e mesmo ao reino picto de Fortriu.\nSeguindo con esta expansi\u00f3n cara ao norte, e aparentemente tam\u00e9n para deter as incursi\u00f3ns pictas nas s\u00faas terras, o rei Ecgfrith de Northumbria invadiu o territorio picto en 685. O enfrontamento entre ambos os ex\u00e9rcitos produciuse o d\u00eda 20 de maio preto de Dunnichen. Os pictos finxiron retirarse, atraendo as\u00ed \u00e1s tropas de Northumbria cara a un pantano. O rei picto, Bridei III deu morte a Ecgfrith, masacrou o seu ex\u00e9rcito e fixo escravos a gran parte dos sobreviventes. Tras esta batalla, a influencia de Northumbria nunca volveu estenderse cara ao norte m\u00e1is al\u00f3 do fiorde de Forth.\nAs fontes hist\u00f3ricas sobre o desenvolvemento desta batalla son moi escasas. Beda o Vener\u00e1bel describiuna brevemente xa no s\u00e9culo VIII, e tam\u00e9n aparece nos Anais de Ulster e de Tigernach. Crese que unha estela picta ilustrada atopada nunha igrexa en Aberlemno, seis quil\u00f3metros ao norte de Dunnichen, foi erixida para conmemorar esta vitoria. Grazas \u00e1s referencias achegadas por Beda, os historiadores sit\u00faan Nechtansmere en Letham (Angus), preto de Dunnichen. Con todo, investigaci\u00f3ns recentes levadas a cabo por Alex Woolf, da Universidade de St Andrews, suxiren que a batalla puido ter lugar en Dunachton, Badenoch, na beira occidental do lago Insh."}
{"id": "398894", "revid": "25871", "url": "https://gl.wikipedia.org/wiki?curid=398894", "title": "Gran Premio do Canad\u00e1 de 1993", "text": "O Gran Premio do Canad\u00e1 de 1993 (oficialmente o 1993 Formula 1 Grand Prix du Canada) foi unha carreira de F\u00f3rmula 1 que se celebrou o 13 de xu\u00f1o de 1993 no Circu\u00edto Gilles Villeneuve, Montreal, Canad\u00e1. A carreira foi a s\u00e9tima rolda da tempada . Foi o 31\u00ba Gran Premio Canadense e o 15\u00ba no Circu\u00edto Gilles Villeneuve. A carreira de 69 voltas foi ga\u00f1ada polo piloto de Williams Alain Prost, quen consecuentemente retomou a vantaxe no Campionato de Pilotos e xa non a ceder\u00eda de novo. Michael Schumacher terminou en segundo lugar para o equipo Benetton, diante do compa\u00f1eiro de equipo de Prost, Damon Hill, quen completou o podio.\nInforme.\nCualificaci\u00f3n.\nHoubo unha formaci\u00f3n de dous por tres na cualificaci\u00f3n no Canad\u00e1 xa que os Williams estaban por diante dos Benettons e os Ferrari. Prost tomou a pole por diante de Hill, Schumacher, Patrese, Berger e Alesi. Desusadamente, Senna estaba abaixo en 8\u00ba lugar.\nCarreira.\nNa sa\u00edda, Hill pasou a Prost, mentres que os Benetton foron lentos e foron superados por Berger e Senna (que xa superara a Brundle e logo a Alesi). Hill lideraba diante de Prost, Berger, Senna, Schumacher e Patrese.\nSenna superou a Berger polo terceiro posto na 2\u00aa volta. Na volta 6, Prost tomou o liderado de Hill. Pouco despois, Schumacher superou a Berger e Patrese seguiuno cinco voltas m\u00e1is tarde. A orde se estabilizou en: Prost, Hill, Senna, Schumacher, Patrese e Berger.\nDurante as paradas a metade de carreira, Hill tivo un problema e caeu detr\u00e1s de Senna e Schumacher. Schumacher sa\u00edu detr\u00e1s de Senna. Senna sufriu un problema el\u00e9ctrico e tivo que retirarse. Prost ga\u00f1ou por diante de Schumacher, Hill, Berger, Brundle e Wendlinger.\nEsta \u00e9 a \u00faltima carreira na que o campi\u00f3n de F\u00f3rmula 1 de James Hunt comentou a carreira para o programa de TV \"Grand Prix\" da BBC. Morreu apenas 48 horas logo da carreira."}
{"id": "398895", "revid": "624", "url": "https://gl.wikipedia.org/wiki?curid=398895", "title": "Batalla de Nechtansmere", "text": ""}
{"id": "398896", "revid": "89787", "url": "https://gl.wikipedia.org/wiki?curid=398896", "title": "Batalla de Cirencester", "text": "A Batalla de Cirencester tivo lugar en 628 en Cirencester en Inglaterra. O conflito implicou os ex\u00e9rcitos de Mercia, baixo Penda, e os \"Gewisse\" (predecesores de Wessex), liderados por Cynegils e Cwichelm. Os mercianos derrotaron aos \"Gewisse\" e, segundo Beda, \"despois de lograr un acordo\", ocuparon o val do Severn e o reino dos Hwicce, que fora controlado polos \"Gewisse\" desde a Batalla de Dyrham en 577."}
{"id": "398898", "revid": "89787", "url": "https://gl.wikipedia.org/wiki?curid=398898", "title": "Batalla de Wippedesfleot", "text": "A batalla de Wippedesfleot foi unha batalla de 466 entre os anglosax\u00f3ns (ou xutos), dirixidos por Hengest, e os britanos. Descr\u00edbese na \"Cr\u00f3nica anglosaxoa\" as\u00ed:\nDise que esta batalla acabou en derramamento de sangue e masacre para os dous lados, at\u00e9 o punto de que despois as hostilidades cesaron por un tempo. Alg\u00fans historiadores cren nunha vitoria saxoa, pero iso non se menciona no texto. O limitado n\u00famero de baixas \u00e9 indicativo de que a batalla foi de pequeno tama\u00f1o. O n\u00famero de \"guerreiros\" involucrados non debeu alcanzar os 200.\nP\u00e9nsase que Wippedesfleot \u00e9 Ebbsfleet en Kent, preto de Ramsgate. A s\u00faa localizaci\u00f3n fixo pensar ao autor da Historia Brittonum que todos os sax\u00f3ns foran xa expulsados de Gran Breta\u00f1a. Ramsgate \u00e9 o lugar principal da ent\u00f3n pen\u00ednsula de Thanet, \u00abque foi dada aos sax\u00f3ns por Vortigern\u00bb. Foi de feito o sitio onde, segundo a Historia Brittonum, os sax\u00f3ns desembarcaron primeiro."}
{"id": "398900", "revid": "98629", "url": "https://gl.wikipedia.org/wiki?curid=398900", "title": "Batalla de Deorham", "text": "A batalla de Deorham (ou Dyrham) foi un encontro militar decisivo entre os sax\u00f3ns occidentais e os britanos occidentais en 577. A batalla, que se saldou cunha gran vitoria para as forzas de Wessex dirixidas por Ceawlin e o seu fillo, Cuthwine, levou \u00e1 captura das cidades britanas de \"Glevum \"(Gloucester), \"Corinium Dobunnorum\" (Cirencester) e \"Aquae Sulis\" (Bath). Tam\u00e9n provocou a separaci\u00f3n cultural e \u00e9tnica permanente entre Dumnonia (Devon e Cornualla) e Gales.\nA \"Cr\u00f3nica anglosaxoa\" \u00e9 a fonte \u00fanica que menciona a batalla. A pesar de que d\u00e1 poucos detalles, descr\u00edbea como un enfrontamento importante. A localizaci\u00f3n de Deorham \u00e9 Hinton Hill preto de Dyrham en South Gloucestershire.\nRelato.\nA entrada da \"Cr\u00f3nica anglosaxoa\" para 577 rexistra que aquel ano Ceawlin de Wessex e o seu fillo novo Cuthwine loitaron contra os britanos occidentais \"no sitio que \u00e9 chamado Deorham\". Consid\u00e9rase xeralmente que se trata de Dyrham no actual South Gloucestershire, nas pendentes dos Cotswolds a escasa distancia ao norte de Bath. Os sax\u00f3ns occidentais tiveron o seu d\u00eda, e tres reis britanos, cuxos nomes se dan como Conmail,\u00a0 Condidan e Farinmail, morreron. Por mor da batalla, os sax\u00f3ns tomaron tres cidades importantes, \"Glevum\", \"Corinium Dobunnorum\" e \"Aquae Sulis\", representando Gloucestershire e Worcestershire ao leste do Severn, e unha parte pequena de Somerset.\nEstratexia e t\u00e1cticas.\nO val do Severn foi sempre unha das chaves militares de Gran Breta\u00f1a, e algunhas das batallas m\u00e1is decisivas da conquista saxoa ti\u00f1an por obxecto o seu control. En 577 Ceawlin avanzou polo val do T\u00e1mese a trav\u00e9s das \"Cotswolds \"para capturar a \u00e1rea e romper o poder dos britanos no curso baixo do Severn.\nAlg\u00fans historiadores (como Welbore St Clair Baddeley en 1929) conclu\u00edu que os sax\u00f3ns puideron lanzar un ataque sorpresa e capturar o forte situado en Hinton Hill Camp que controlaba o Val do Avon e interrompeu as comunicaci\u00f3ns entre as cidades britano romanas de Bath e Gloucester e Cirencester. Unha vez os sax\u00f3ns ocuparon o sitio (e comezaron a reforzaren as estruturas defensivas do lugar, que databan da Idade de Ferro) os britanos v\u00edronse obrigados a un\u00edrsense e a lanzaren un ataque conxunto para os expulsar. O seu intento fracasou e os tres reis britanos pereceron (est\u00e1n nomeados como Commagil de Gloucester, Condidan de Cirencester e Farinmagil de Bath). As s\u00faas forzas foron empuxadas ao norte do r\u00edo Severn e ao sur de Bath onde comezaron a construci\u00f3n do foxo co\u00f1ecido como \"Wansdyke\", nun desesperado intento por evitar perder m\u00e1is terreo.\nO historiador militar Alfred Burne, empregando a s\u00faa teor\u00eda de 'Probabilidade Militar Inherente' optou por unha explicaci\u00f3n m\u00e1is sinxela. Desde o seu punto de vista Ceawlin avanzaba metodicamente cara ao Severn e as forzas britanas concentr\u00e1ronse para paralo. Burne suxire que formaron ao longo de d\u00faas leves cristas ao longo do cami\u00f1o que bordeaba o Bosque de Braden, con Hinton Hill Camp \u00e1s s\u00faas costas como almac\u00e9n\u2013 unha posici\u00f3n similar \u00e1 adoptada na batalla de Beranburh en 556. Burne sinala que se o ataque sax\u00f3n romp\u00eda a primeira li\u00f1a britana at\u00e9 a segunda crista, outra retirada deixar\u00eda os seus flancos abertos ante un ataque outeiro abaixo. A s\u00faa teor\u00eda \u00e9 que os sax\u00f3ns romperon as li\u00f1as britanas e conseguiron rodear ao principal corpo cos tres reis preto do forte, o que explicar\u00eda por que ning\u00fan deles foi quen de fuxir.\nResultado.\nA batalla supuxo un golpe demoledor militar, cultural e econ\u00f3mico para os britano-romanos porque perderon as cidades de Corinium, capital provincial no per\u00edodo romano (\"Cirencester\"); \"Glevum\", un antigo campamento da lexi\u00f3n (Gloucester); e \"Aquae Sulis\", un famoso balneario e centro relixioso pag\u00e1n (Bath). A investigaci\u00f3n arqueol\u00f3xica descubriu que moitas das vilas na era posromana estaban a\u00ednda ocupadas, o que suxire que a zona estaba controlada por britanos sofisticados e relativamente acomodados. A\u00ednda as\u00ed, foron finalmente abandonadas ou destru\u00eddas a medida que o territorio foi conquistado por Wessex.\nAlg\u00fans acad\u00e9micos cren que a batalla marcou tam\u00e9n o comezo da separaci\u00f3n entre os idiomas gal\u00e9s e c\u00f3rnico. Os sax\u00f3ns xermano-parlantes controlaban agora o terreo entre os pobos celtas do suroeste ingl\u00e9s e os que se situaban en Gales e as Midlands, cuxo territorio ser\u00eda conquistado polos anglos de Mercia no s\u00e9culo VIII. Outros sinalan que o contacto por mar era a\u00ednda pos\u00edbel sen especial complicaci\u00f3n, e de feito unha xenealox\u00eda galesa deixa constancia de que descendentes dos reis de Pengwern fundaron unha dinast\u00eda en Glastonbury o s\u00e9culo VII."}
{"id": "398902", "revid": "624", "url": "https://gl.wikipedia.org/wiki?curid=398902", "title": "Batalla de Dyrham", "text": ""}
{"id": "398906", "revid": "5863", "url": "https://gl.wikipedia.org/wiki?curid=398906", "title": "Tirafonda", "text": "Unha tirafonda ou fonda\u00a0\u00e9 unha arma\u00a0constitu\u00edda por unha correa ou corda dobrada, en cuxo centro \u00e9 colocado o obxecto que se desexa lanzar. Garda semellanza co\u00a0tirapedras\u00a0ou a\u00a0catapulta.\nUnha das m\u00e1is antigas e primitivas armas feitas polo home, o seu uso \u00e9 rexistrado entre os primitivos australianos, e diversos pobos da Antig\u00fcidade, tales como os\u00a0gregos\u00a0e os hebreos. Neste \u00faltimo pobo \u00e9 c\u00e9lebre a pasaxe contida no Antigo Testamento en que David derrota o xigante Goliat\u00a0val\u00e9ndose dunha tirafonda.\nLanzadores de tirafondas.\nNos antigos ex\u00e9rcitos os \"fondeiros\" (nome que tam\u00e9n designa o fabricante de fondas) ou \"tirafondeiros\" formaban unha importante li\u00f1a de ataque nas batallas, polo xeral detr\u00e1s dos lanceiros e antes dos besteiros e seteiros.\nEran soldados que adestraban a puntar\u00eda para lanzar pedras a longa distancia, provocando con elas tantas baixas como as frechas. Desempe\u00f1aron un importante papel nas batallas do cartaxin\u00e9s An\u00edbal Barca.\nEntre os romanos.\nO escritor romano Vexecio rexistrou:\nUso da fonda polos ind\u00edxenas do Novo Mundo.\nA fonda foi pouco utilizada polos nativos de Am\u00e9rica do Norte. Os timucua de Xeorxia e Florida us\u00e1bana.\nHai rexistro do emprego da fonda na era precolombiana polos ind\u00edxenas matlaltzinca, do vale de Toluca, en M\u00e9xico. Os proxect\u00eds usados na fonda pod\u00edan ser de pedra ou feitos de arxila, sendo estes moldeados a man e secados \u00f3 Sol. Na caza de parrulos e outras aves acu\u00e1ticas os de arxila eran os preferidos porque eran m\u00e1is lixeiros e rebotaban na superficie da auga, aumentando a oportunidade de abater m\u00e1is dun animal en cada lanzamento.\nNas batallas os lanzadores de fonda quedaban atr\u00e1s da li\u00f1a de batalla e eran abastecidos con proxect\u00eds levados en cestos por nenos. Moitos ind\u00edxenas consideraban a fonda unha arma m\u00e1is mortal que o arco e frecha e o seu proxectil atinx\u00eda unha distancia maior."}
{"id": "398907", "revid": "23204", "url": "https://gl.wikipedia.org/wiki?curid=398907", "title": "Fonda", "text": ""}
{"id": "398909", "revid": "121631", "url": "https://gl.wikipedia.org/wiki?curid=398909", "title": "Gran Premio de Francia de 1993", "text": "O Gran Premio de Francia de 1993 de f\u00f3rmula 1 celebrouse no Circu\u00edto de Nevers Magny-Cours en Francia o 4 de xullo de 1993. Foi a oitava proba da tempada de F\u00f3rmula Un de , o 71\u00ba Gran Premio de Francia, ou o 79\u00ba Gran Prix de l'ACF. A carreira, disputada en 72 voltas. Ga\u00f1ouno o piloto de Williams, e o favorito local, Alain Prost, quen ampliou a s\u00faa vantaxe no Campionato de Pilotos, o seu compa\u00f1eiro de equipo Damon Hill foi segundo, e Michael Schumacher completou o podio co Benetton. A carreira tam\u00e9n foi a \u00faltima para Fabrizio Barbazza.\nInforme.\nCualificaci\u00f3n.\nO heroe local Prost obtivo a pole en todas as sete carreiras previas, houbo unha gran competencia na cualificaci\u00f3n onde os Williams eran xeralmente dominantes. O Williams foron 1-2 na cualificaci\u00f3n, pero foi Hill quen logrou a s\u00faa primeira pole na F\u00f3rmula Un por diante de Prost. O equipo Ligier, na s\u00faa carreira de casa, encheu a segunda fila con Martin Brundle diante de Mark Blundell, e as\u00ed completou un 1-2-3-4 para os coches con motor Renault. Ayrton Senna no McLaren e Jean Alesi no Ferrari estaban na terceira fila, Schumacher no Benetton e Rubens Barrichello no Jordan conformaron a cuarta li\u00f1a, e o equipo Larrousse, tam\u00e9n disputando a s\u00faa carreira de casa, ocuparon o quinto con \u00c9rik Comas diante de Philippe Alliot.\nCarreira.\nAo principio, os primeiros 5 mantiv\u00e9ronse iguais mentres que Schumacher adiantouse a Alesi. Hill lideraba a Prost, Brundle, Blundell, Senna e Schumacher.\nWilliams afastouse mentres Brundle apartouse de Blundell, quen estaba aguantando a Senna e Schumacher. Con todo, isto terminou cando Blundell sa\u00eduse da pista e retirouse na volta 21 cando intentaba dobrar a de Cesaris. Era hora das paradas de metade de carreira, durante as cales Prost adiantouse a Hill e Senna e Schumacher achegouse a Brundle.\nDurante as segundas paradas, Prost mant\u00edvose por diante, s\u00f3 d\u00faas d\u00e9cimas, mentres que Senna e Schumacher adiant\u00e1ronse a Brundle. Schumacher pasou a Senna cando os dous atravesaban o tr\u00e1fico e afastouse. Prost ga\u00f1ou con Hill xusto detr\u00e1s para que Williams fixera un 1-2 por diante de Schumacher, Senna, Brundle e Andretti.\nPolo tanto, na metade da tempada, Prost lideraba o Campionato Mundial con 57 puntos. Senna estaba 12 puntos m\u00e1is atr\u00e1s en segundo lugar con 45, Hill estaba terceiro con 28, Schumacher cuarto con 24, Brundle quinto con 9, Blundell sexto con 6, Herbert s\u00e9timo con 6 e Lehto oitavo con 5. Non houbo batallas reais no Campionato de Construtores con Williams liderando comodamente con 85 puntos con McLaren 37 puntos atr\u00e1s no segundo lugar con 48. Benetton terceiro con 29 e Ligier cuarto con 15."}
{"id": "398910", "revid": "89787", "url": "https://gl.wikipedia.org/wiki?curid=398910", "title": "Alba Galocha", "text": "Alba Galocha Vallejo, nada o\u00a017 de xaneiro de 1990\u00a0en\u00a0Santiago de Compostela, \u00e9 unha modelo, actriz e blogger\u00a0galega.\nTraxectoria.\nO seu pai \u00e9 profesor de dese\u00f1o gr\u00e1fico na Universidade de Santiago de Compostela e a s\u00faa nai traballa como produtora. En 2008 trasladouse a Madrid e comezou a estudar dese\u00f1o de moda no Istituto Europeo di Design.\nEn 2010 comezou a s\u00faa carreira como modelo ao protagonizar o cat\u00e1logo da marca espa\u00f1ola Malababa e en 2011 abriu o seu propio blog de moda para Vogue.es chamado \"Tea Time\".\nA\u00ednda que \u00e9 relativamente baixa (mide 1,71 m) en comparaci\u00f3n con outras modelos, en 2012 recibiu o premio \u00e1 \"mellor modelo\" na semana da moda de Madrid. Unha foto dela co actor Hugo Silva sa\u00edu na portada da edici\u00f3n de setembro da revista espa\u00f1ola \"Vanidad\". Entre 2013 e 2014 foi imaxe para marcas como Loewe e Louis Vuitton. Tam\u00e9n actuou en varias pel\u00edculas espa\u00f1olas. Foi fotografada para as revistas \"Self Service\" e \"Jalouse\"."}
{"id": "398911", "revid": "25871", "url": "https://gl.wikipedia.org/wiki?curid=398911", "title": "Alba Galocha Valejo", "text": ""}
{"id": "398912", "revid": "23204", "url": "https://gl.wikipedia.org/wiki?curid=398912", "title": "Gran Premio do Reino Unido de 1993", "text": "O Gran Premio do Reino Unido de 1993 foi unha carreira de automobilismo de F\u00f3rmula Un, celebrada o 11 de xullo de 1993 no circu\u00edto de Circu\u00edto de Silverston en Silverston, Reino Unido. Foi a novena carreira do Campionato do Mundo da tempada de . Foi o 48\u00ba Gran Premio do Reino Unido e o 29\u00ba celebrado en Silverston. A carreira disputouse sobre 59 voltas ao circu\u00edto de m\u00e1is de cinco quil\u00f3metros para unha distancia de carreira de 308 quil\u00f3metros. Foi ga\u00f1ada desde pole position por Alain Prost, conducindo un Williams - Renault. Foi a sexta vitoria de Prost da tempada e a 50\u00b0 da s\u00faa carreira na F\u00f3rmula Un. Michael Schumacher terminou segundo nun Benetton - Ford, co seu compa\u00f1eiro de equipo Riccardo Patrese en terceiro lugar.\nInforme.\nCon Nigel Mansell competindo nas Indycars nos Estados Unidos, os seareiros brit\u00e1nicos lev\u00e1ron a Damon Hill aos seus coraz\u00f3ns. Williams logrou 1-2 en cualificaci\u00f3n con Prost na pole por diante de Hill, Schumacher, Ayrton Senna, Patrese e Martin Brundle.\nAo principio, Hill tomou a liderado diante de Prost, quen tam\u00e9n foi adiantado por Senna. Mentres Hill afast\u00e1base \u00e1 fronte, Senna aguantaba tanto a Prost como a Schumacher. Prost finalmente superou a Senna na volta 7, pero Hill xa estaba a cinco segundos. Na volta 13, Schumacher superou a Senna en terceiro lugar e afastouse.\nGradualmente, Prost pechou a Hill, reducindo a brecha a tres segundos despois de deterse no pit a metade de carreira. Logo, Luca Badoer estrelouse, sa\u00edu o Safety Car e a brecha entre Hill e Prost desapareceu. O Safety Car entrou na volta 40, antes de que o motor de Hill explotase d\u00faas voltas m\u00e1is tarde. A caixa de cambios de Brundle fallou na volta 54 cando \u00eda cuarto. Finalmente, na \u00faltima volta, o auto de Senna quedou sen combustible. Prost ga\u00f1ou o seu 50\u00ba Gran Premio por diante de Schumacher, Patrese, Johnny Herbert, Senna (que se clasificou quinto) e Derek Warwick.\nAo felicitar ao equipo Lotus polo cuarto posto de Herbert, Murray Walker pechou a s\u00faa transmisi\u00f3n coas palabras \"\u00a1Lotus regresou!\". Resultou que o equipo s\u00f3 anotou puntos unha vez m\u00e1is."}
{"id": "398913", "revid": "27155", "url": "https://gl.wikipedia.org/wiki?curid=398913", "title": "Receptor da manosa 6-fosfato", "text": "Os receptores da manosa 6-fosfato (MPR) son glicoprote\u00ednas transmembrana que se encontran principalmente en membranas intracelulares (m\u00e1is raramente na plasm\u00e1tica), que se unen e marcan encimas para o seu env\u00edo aos lisosomas por medio de ves\u00edculas do aparato de Golgi en vertebrados.\nOs receptores da manosa 6-fosfato \u00fanense a hidrolases lisos\u00f3micas acabadas de sintetizar na rede trans-Golgi e entr\u00e9ganas en compartimentos prelisos\u00f3micos. Hai dus tipos de MPR, un de ~300\u00a0kDa e outro m\u00e1is pequeno e dim\u00e9rico, de ~46\u00a0kDa. O receptor meirande co\u00f1\u00e9cese como receptor de manosa 6-fosfato independente de cati\u00f3n ou CI-MPR (CI significa independente de cati\u00f3n en ingl\u00e9s), mentres que o receptor pequeno, chamado CD-MPR (onde CD \u00e9 dependente de cati\u00f3n), necesita cati\u00f3ns divalentes para reco\u00f1ecer eficazmente as hidrolases lisos\u00f3micas. A\u00ednda que os cati\u00f3ns divalentes non son esenciais para a uni\u00f3n de ligandos polo CD-MPR humano, mant\u00edvose a nomenclatura orixinal.\nAmbos os tipos de receptores \u00fanense a residuos de manosa 6-fosfato terminais con similar afinidade (CI-MPR = 7 \u03bcM, CD-MPR = 8 \u03bcM) e te\u00f1en sinais similares nos dominios citoplasm\u00e1ticos para o tr\u00e1fico intracelular.\nHistoria.\nA Premio Nobel de 1988 Elizabeth Neufeld estaba estudando pacientes que ti\u00f1an nas s\u00faas c\u00e9lulas m\u00faltiples corpos de inclusi\u00f3n. Debido a esta gran cantidade de corpos de inclusi\u00f3n, chamou a esta condici\u00f3n enfermidade da c\u00e9lula I ou da c\u00e9lula con inclusi\u00f3ns (\"I-cell disease\"), tam\u00e9n chamada mucolipidose II. Estes corpos de inclusi\u00f3n representaban lisosomas que estaban cheos de material indixerible. Ao principio Neufeld pensou que estes pacientes deb\u00edan ter unha carencia de encimas lisos\u00f3micos. Un estudo posterior mostrou que produc\u00edan todos os encimas lisos\u00f3micos pero eran incorrectamente transportados dentro da c\u00e9lula, de modo que en vez de seren enviados aos lisosomas eran segregados ao exterior. Ademais, estes encimas enviados na direcci\u00f3n incorrecta non estaban fosforilados, como deber\u00eda ser normal. Por tanto, Neufeld suxeriu que a enfermidade da c\u00e9lula I era causada por unha deficiencia nos encimas que engad\u00edan unha etiqueta ou marca espec\u00edfica de manosa 6-fosfato aos encimas lisos\u00f3micos para que estes puidesen ser dirixidos cara ao lisosoma.\nOs estudos feitos sobre esta enfermidade levaron ao descubrimento dos receptores que se unen a esta etiqueta espec\u00edfica. Primeiramente, descubriuse o CI-MPR e illouse utilizando cromatograf\u00eda de afinidade. Por\u00e9n, os cient\u00edficos descubriron que alg\u00fans dos encimas lisos\u00f3micos a\u00ednda conseguian chegar aos lisosomas en ausencia de CI-MPR. Isto conduciu \u00e1 identificaci\u00f3n doutro receptor de uni\u00f3n \u00e1 manosa 6-fosfato, o CD-MPR, que se une ao seu ligando en prexenza de cati\u00f3ns divalentes como o Mn2+.\nOs xenes de cada un destes receptores foron clonados e caracterizados. P\u00e9nsase que evolucionaron a partir do mesmo xene ancestral, xa que presentan conservaci\u00f3n nalg\u00fans dos seus l\u00edmites intr\u00f3n/ ex\u00f3n e te\u00f1en homolox\u00eda nos seus dominios de uni\u00f3n.\nFunci\u00f3n.\nA principal funci\u00f3n dos MPR \u00e9 enviar os encimas lisos\u00f3micos ao lisosoma.\nMecanismo de reco\u00f1ecemento de diana.\nOs encimas lisos\u00f3micos sintet\u00edzanse no ret\u00edculo endoplasm\u00e1tico rugoso xunto con outras prote\u00ednas secretoras. Unha etiqueta de reco\u00f1ecemento espec\u00edfica evolucionou para impedir que estes encimas potencialmente nocivos sexan segregados f\u00f3ra da c\u00e9lula e asegurar que son enviados aos lisososmas. Esta etiqueta ou marca \u00e9 un residuo de mansosa 6-fofato.\nUnha vez que o encima lisos\u00f3mico \u00e9 translocado ao ret\u00edculo endoplasm\u00e1tico rugoso, un oligosac\u00e1rido composto por Glc3Man9GlcNAc2 transf\u00edrese \"en bloque\" \u00e1 prote\u00edna. O oligosac\u00e1rido presente en encimas lisos\u00f3micos \u00e9 procesado da mesma maneira que ocorre noutras prote\u00ednas secretorias mentres \u00e9 translocado desde o ret\u00edculo endoplasm\u00e1tico ao \"cis\"-Golgi.\nNo \"cis\"-Golgi unha N-acetilglicosamina (GlcNAc) fosfotransferase (EC 2.7.8.17) engade un residuo de GlcNAc-1-fosfato nun grupo 6-hidroxilo dun residuo de manosa espec\u00edfico do oligosac\u00e1rido. Isto forma un fosfodi\u00e9ster: Man-fosfato-GlcNAc. Unha ez que se formou o fosfodi\u00e9ster o encima lisos\u00f3mico ser\u00e1 translocado a trav\u00e9s do aparato de Golgi ao \"trans\"-Golgi. No \"trans\"-Golgi unha fosfodiesterase (EC 3.1.4.45) eliminar\u00e1 o residuo de GlcNAc deixando exposta a etiqueta de manosa 6-fosfato, o que permite que os encimas lisos\u00f3micos se unan ao CI-MPR e CD-MPR. O complexo MPR-encima lisos\u00f3mico \u00e9 translocado a un compartimento prelisos\u00f3mico, chamado endosoma, por medio dunha ves\u00edcula revestida de clatrina que se desprende do Golgi. Esta desviaci\u00f3n da v\u00eda secretora d\u00e9bese \u00e1 presenza dun sinal espec\u00edfico para a clasificaci\u00f3n de mol\u00e9culas, que consiste nun motivo agrupamento \u00e1cido/dileucina, que hai nas colas citoplasm\u00e1ticas dos MPR. Ambos os tipos de MPR \u00fanense aos seus ligandos de forma m\u00e1is efectiva a pH 6 \u2013 7; o que capacita os receptores para unirse aos encimas lisos\u00f3micos no \"trans\"-Golgi e liberalos no ambiente \u00e1cido do endosoma. Unha vez que o encima se disociou do receptor da manosa 6-fosfato, \u00e9 translocado desde o endosoma ao lisosoma, onde a etiqueta de fosfato \u00e9 retirada do encima.\nOs MPR non se encontran nos lisosomas, xa que circulan principalmente entre a rede \"trans\"-Golgi e os endosomas. O CI-MPR est\u00e1 tam\u00e9n presente na superficie celular. Arredor do 10-20% dos CI-MPR poden encontrarse na membrana plasm\u00e1tica. A s\u00faa funci\u00f3n al\u00ed \u00e9 capturar calquera encima etiquetado con manosa 6-fosfato que entrase accidentalmente na v\u00eda secretora para sa\u00edr f\u00f3ra da c\u00e9lula. Unha vez que se une al\u00ed a un encima lisos\u00f3mico o receptor \u00e9 introducido dentro da c\u00e9lula rapidamente. Esta internalizaci\u00f3n est\u00e1 mediada por un sinal de clasificaci\u00f3n de mol\u00e9culas que se encontra na s\u00faa cola citopl\u00e1smica, un motivo YSKV (tirosina-serina-leucina-valina). Isto asegura que todos os potencialmente nocivos encimas lisos\u00f3micos sexan dirixidos cara ao lisosoma.\nEstudos en ratos knockout.\nOs ratos knockout que carecen de CI-MPR morren aos 15 d\u00edas de xestaci\u00f3n debido a hiperplasia card\u00edaca. O rato sofre este crecemento anormal porque \u00e9 incapaz de regular os niveis de IGF-II (factor de crecemento similar \u00e1 insulina tipo II). Pode evitarse a morte do rato se o alelo do IGF-II \u00e9 tam\u00e9n sometido a knockout. As an\u00e1lises posteriores dos embri\u00f3ns mostraron tam\u00e9n que presentaban defectos na distribuci\u00f3n dos encimas lisos\u00f3micos, xa que ti\u00f1an un nivel incrementado de encimas lisos\u00f3micos fosforilados no l\u00edquido amni\u00f3tico. Aproximadamente o 70% dos encimas lisos\u00f3micos son segregados en ausencia de CI-MPR, o que suxire que o CD-MPR non pode compensar esta perda.\nCando o CD-MPR \u00e9 sometido a knock out en ratos observouse que os ratos parec\u00edan saudables excepto en que ti\u00f1an defectos na distribuci\u00f3n de m\u00faltiples encimas lisos\u00f3micos. Estes ratos mostraban niveis elevados de encimas lisos\u00f3micos fosforilados no seu sangue e acumulaban material sen dixerir nos seus lisososmas.\nA partir do estudo destes ratos knockout p\u00f3dese deducir que son necesarios ambos os receptores para unha clasificaci\u00f3n e distribuci\u00f3n na c\u00e9lula eficiente dos encimas lisos\u00f3micos. Se comparamos os encimas lisos\u00f3micos que son segregados por d\u00faas li\u00f1as c\u00e9lulares knockout diferentes atoparemos nelas distintos conxuntos de encimas. Isto suxire que cada MPR interacciona preferentemente cun subconxunto de encimas lisos\u00f3micos.\nEstrutura.\nO CI-MPR e o CD-MPR son estruturalmente distintos, pero te\u00f1en unha estrutura xeral com\u00fan, xa que ambos son prote\u00ednas integrais de membrana de tipo I. Ambos os receptores te\u00f1en un gran dominio extracitoplasm\u00e1tico N-terminal, un dominio transmembrana e unha curta cola citoplasm\u00e1tica C-terminal. Estas colas citoplasm\u00e1ticas conte\u00f1en m\u00faltiples sinais para clasificar mol\u00e9culas; alg\u00fans dos cales poden ser fosforilados ou palmitoilados.\nCI-MPR: O CI-MPR pesa ~300 kDa. O dominio extracitoplasm\u00e1tico N-terminal cont\u00e9n 15 dominios de reco\u00f1ecemento de carbohidratos de tipo P contiguos. Estes denom\u00ednanse dominios MRH (de homolox\u00eda do receptor da manosa 6-P). Os dominios son hom\u00f3logos porque te\u00f1en:\nDeterminouse a estrutura de 7 dos 15 dominios por cristalograf\u00eda de raios X, e parecen compartir un pregamento similar. O CI-MPR existe principalmente como d\u00edmero na membrana. Os dominios 3, 5 e 9 \u00fanense \u00e1 manosa 6-fosfato. Os dominios 3 e 9 poden unirse \u00e1 manosa 6-fosfato con alta afinidade. O dominio 5 s\u00f3 se une \u00e1 manosa 6-fosfato con d\u00e9bil afinidade. Por\u00e9n, o dominio 5 \u00fanese ao fosfodi\u00e9ster Man-fosfato-GlcNAc. Este \u00e9 un mecanismo de seguridade para a c\u00e9lula, o que significa que pode unirse a encimas lisos\u00f3micas que escaparon \u00e1 acci\u00f3n dos encimas que eliminan o residuo de GlcNAc. Combinando estes tres dominios o CI-MPR pode unirse a unha ampla variedade de estruturas de glicanos fosforiladas. O dominio 11 \u00fanese ao IGF-II.\nCD-MPR: O CD-MPR \u00e9 moito m\u00e1is pequeno que o CI-MPR, de s\u00f3 ~46 kDa. O seu dominio extracitoplasm\u00e1tico N-terminal cont\u00e9n s\u00f3 un dominio de reco\u00f1ecemento de carbohidrato de tipo P. O CD-MPR est\u00e1 principalmente en forma de d\u00edmero na membrana plasm\u00e1tica, pero p\u00e9nsase que existen tam\u00e9n formas mon\u00f3meras e tetr\u00e1meras. O equilibrio entre estes distintos olig\u00f3meros \u00e9 afectado polo pH, a temperatura e a presenza de residuos de manosa 6-fosfato. Cada mon\u00f3mero forma un barril \u00df de 9 febras e pode unirse a un s\u00f3 residuo de manosa 6-fosfato.\nUni\u00f3n da manosa 6-fosfato.\nO CI-MPR e o CD-MPR \u00fanese de maneira similar \u00e1 manosa 6-fosfato. Ambos os dous forman un conxunto de enlaces de hidr\u00f3xeno entre residuos de amino\u00e1cidos clave e grupos hidroxilo caracter\u00edsticos no residuo de manosa. Os enaces de hidr\u00f3xeno con grupos hidroxilo nas posici\u00f3ns 2, 3 e 4 fan que o sitio sexa espec\u00edfico s\u00f3 para a manosa.\nAmbos os MPR comparten 4 residuos que son esenciais para a uni\u00f3n do ligando. A mutaci\u00f3n de calquera destes residuos ten como resultado a perda da capacidade de uni\u00f3n coa manosa 6-fosfato. Estes residuos son glutamina, arxinina, \u00e1cido glut\u00e1mico e tirosina e son responsables da formaci\u00f3n dos enlaces de hidr\u00f3xeno que toman contacto con grupos hidroxilo espec\u00edficos do residuo de manosa.\nOs encimas lisos\u00f3micos pode presentar unha ampla variedade de estruturas de N-glicano. Estes glicanos poden variar en:\nO CI-MPR e o CD-MPR poden unirse a esta ampla gama de estruturas de N-glicano por teren unha diferente arquitectura do sitio de uni\u00f3n. Os MPR tam\u00e9n se unen ao grupo fosfato dunha maneira lixeiramente diferente. O dominio 3 do CI-MPR usa a Ser-386 e unha mol\u00e9cula de auga ordenada para unirse ao residuo de fosfato. Por outra parte, o CD-MPR utiliza os residuos de Asp-103, Asn-104 e His-105 para formar enlaces de hidr\u00f3xeno favorables co grupo fosfato. O CD-MPR tam\u00e9n cont\u00e9n un cati\u00f3n divalente Mn2+, que forma enlaces de hidr\u00f3xeno favorables co residuo de fosfato.\nCI-MPR e cancro.\nEst\u00e1 ben establecido que o CI-MPR se une a manosa 6-fosfato pero hai evidencias crecentes que indican que o CI-MPR tam\u00e9n se une a IGF-II non glicosilado. P\u00e9nsase que cando o CI-MPR est\u00e1 presente na membrana plasm\u00e1tica, o dominio 11 pode unirse a calquera IGF-II libre que haxa na matriz extracelular. O receptor \u00e9 despois internalizado rapidamente, xunto co IGF-II, por medio dun motivo YSKV (tirosina-serina-leucina-valina) presenta na cola citoplasm\u00e1tica do CI-MPR. O IGF-II ser\u00e1 despois dirixido ao lisosoma, onde ser\u00e1 degradado. Isto regula o nivel de IGF-II no corpo.\nEsta funci\u00f3n do CI-MPR foi determinada utilizando ratos knockout. Observouse que os ratos deficientes en CI-MPR ti\u00f1an un nivel incrementado de IGF-II libre e \u00f3rganos agrandados (cun 30% de aumento do seu tama\u00f1o normal). Estes ratos morr\u00edan aos 15 d\u00edas de xestaci\u00f3n debido \u00e1 hiperplasia card\u00edaca. A morte dos ratos pod\u00eda evitarse se tam\u00e9n se somet\u00eda a knockout o alelo do IGF-II. Cando o CI-MPR e o alelo IGF-II eran sometidos ambos a knockout os ratos eran normais porque xa non hab\u00eda factor de crecemento que tivese que ser regulado.\nDebido a esta capacidade dos CI-MPR de modular os niveis de IGF-II suxeriuse que pode xogar un papel como supresor de tumores. Estudos de moitos cancros humanos mostraron que a perda da fnci\u00f3n do CI-MPR est\u00e1 asociada cunha progresi\u00f3n da tumorox\u00e9nese. A perda de heterocigose no locus CI-MPR foi observada en moitos tipos de cancro, como o de f\u00edgado e de mama. Por\u00e9n, este \u00e9 un concepto relativamente novo e deben facerse a\u00ednda moitos m\u00e1is estudos para investigar as relaci\u00f3ns entre o CI-MPR e o cancro."}
{"id": "398914", "revid": "27155", "url": "https://gl.wikipedia.org/wiki?curid=398914", "title": "MPR", "text": ""}
{"id": "398915", "revid": "27155", "url": "https://gl.wikipedia.org/wiki?curid=398915", "title": "Receptor de manosa 6-fosfato", "text": ""}
{"id": "398916", "revid": "85894", "url": "https://gl.wikipedia.org/wiki?curid=398916", "title": "Antonio Recouso Boquete", "text": "Antonio Recouso Boquete, nado en Ordes o 7 de xullo de 1909 e finado en Parada (Ordes) o 26 de xu\u00f1o de 1946, foi guerrileiro antifranquista galego.\nTraxectoria.\nDurante a II Rep\u00fablica foi garda de asalto en Barcelona. Ao final da guerra foi expulsado e volveu a Ordes. Enlace da guerrilla antifranquista, morreu nun tiroteo coa Garda Civil cando esta atacou un grupo de guerrilleiros entre os que estaban Pedro Rodr\u00edguez G\u00f3mez, Jos\u00e9 Blanco N\u00fa\u00f1ez, Jos\u00e9 Santiago Temprano e Enrique Ferreir\u00f3s Candamo (os tres \u00faltimos resultaron feridos), pola delaci\u00f3n do infiltrado Claudio D\u00edaz Milia na Chousa de Urzal, lugar de Cesta\u00f1os, parroquia de Parada (Ordes)."}
{"id": "398917", "revid": "865", "url": "https://gl.wikipedia.org/wiki?curid=398917", "title": "Ken", "text": "ken \u00e9 o d\u00e9cimo primeiro \u00e1lbum da banda canadense de indie rock Destroyer, publicado o 20 de outubro de 2017 a trav\u00e9s do selo Merge Records."}
{"id": "398918", "revid": "1888", "url": "https://gl.wikipedia.org/wiki?curid=398918", "title": "Jos\u00e9 Ramu\u00f1\u00e1n Barreiro", "text": ""}
{"id": "398919", "revid": "22570", "url": "https://gl.wikipedia.org/wiki?curid=398919", "title": "Batalla de Aylesford", "text": "A Batalla de Aylesford ou Epsford (anglosax\u00f3n: \"\u00c6\u021delesford\") foi unha batalla entre os britanos e os anglosax\u00f3ns rexistrada na \"Cr\u00f3nica anglosaxoa\" e a \"Historia Brittonum.\" Ambas as fontes coinciden en que involucrou aos caudillos Hengest e Horsa por unha banda e \u00e1 familia de Vortigern pola outra, pero ningunha menciona quen ga\u00f1ou a batalla. Esta ocorreu preto de Aylesford en Kent.\nHistoria.\nA \"Cr\u00f3nica anglosaxoa\" (s. IX) menciona a batalla na entrada para o 455. Segundo o texto, os caudillos anglosax\u00f3ns Hengest e Horsa combateron contra Vortigern, rei dos britanos. Horsa atopou a morte, e Hengest e o seu fillo Oisc convert\u00e9ronse nos reis de Kent:\nA \"Historia Brittonum\", escrita tam\u00e9n no s\u00e9culo IX, cont\u00e9n unha explicaci\u00f3n distinta da batalla. Os cap\u00edtulos 43-45 indican que o fillo de Vortigern, Vortimer, e non o propio Vortigern, se alzou contra os sax\u00f3nse e se enfrontou a eles en catro batallas. A terceira destas batallas librouse \"no Vao [ingl\u00e9s: \"Ford]\", chamado \"Epsford\" no seu idioma, e \"Set thirgabail\" no noso\". Nesta batalla Horsa morreu, as\u00ed como o irm\u00e1n de Vortimer Catigern. A \"Historia\" non di quen ga\u00f1ou a batalla, dicindo especificamente que durante a campa\u00f1a de Vortimer os sax\u00f3ns \"\u00e1s veces ampliaron as s\u00faas fronteiras mediante a vitoria, e outras veces foron conquistados e fix\u00e9ronos retroceder\". De acordo ao texto, os britanos expulsaron con \u00e9xito aos sax\u00f3ns na cuarta batalla, librada \"preto da roca na beira do mar g\u00e1lico\". Con todo, a morte de Vortimer pouco despois asegurou que a vitoria durase pouco. A explicaci\u00f3n da \"Cr\u00f3nica anglosaxoa\" \u00e9 igualmente desalentadora para os britanos, dicindo que eles foron forzados a abandonar Kent pola seguinte vitoria sanguenta de Hengest e Oisc en Crayford en 457.\nD\u00faas tumbas de c\u00e1mara do neol\u00edtico preto de Aylesford, \"Kit's Coty House\" e \"White Horse Stone\", identif\u00edcanse na tradici\u00f3n local como os sitios onde enterraron a Catigern e Horsa respectivamente."}
{"id": "398921", "revid": "23204", "url": "https://gl.wikipedia.org/wiki?curid=398921", "title": "Bultaco", "text": "Bultaco foi unha marca catal\u00e1 de motos fundada en 1958. A empresa deixou de fabricar en 1983. En 2014 anunciou a volta ao mercado con motos el\u00e9ctricas.\nHistoria.\nPere Permanyer e Francisco Xavier Bult\u00f3 Marqu\u00e9s, pai de \u00c1lvaro Bult\u00f3 e av\u00f3 de Sete Gibernau, fundaron en 1944 a marca de motocicletas Montesa. Bult\u00f3 deixou Montesa debido ao abandono da competici\u00f3n. Pensaba que a innovaci\u00f3n nas motocicletas estaba intimamente ligada ao mundo da competici\u00f3n, e fundou o 17 de maio de 1958 Bultaco en Barcelona."}
{"id": "398922", "revid": "72012", "url": "https://gl.wikipedia.org/wiki?curid=398922", "title": "Falso cipr\u00e9s xapon\u00e9s hinoki", "text": ""}
{"id": "398923", "revid": "23204", "url": "https://gl.wikipedia.org/wiki?curid=398923", "title": "The Fox and the Hound 2", "text": "The Fox and the Hound 2 (en galego, \"O raposo e o can de caza 2\") \u00e9 un filme de animaci\u00f3n estadounidense do ano 2006 producido por DisneyToon Studios, e unha secuela do filme de animaci\u00f3n de Disney de 1981 \"The Fox and the Hound\". Foi dirixido por Jim Kammerud e estreado o 12 de decembro de 2006. Incl\u00fae as voces de Reba McEntire e Patrick Swayze."}
{"id": "398924", "revid": "98629", "url": "https://gl.wikipedia.org/wiki?curid=398924", "title": "Chamaecyparis taiwanensis", "text": "Chamaecyparis taiwanensis \u00e9 unha especie de con\u00edfera da familia das cupres\u00e1ceas (\"Cupressaceae\"), subfamilia das cupresoideas (\"Cupressoideae\"), unha das seis inclu\u00eddas no\nx\u00e9nero \"Chamaecyparis\".\nCo\u00f1ecida como \u53f0\u6e7e\u6241\u67cf en chin\u00e9s simplificado e como \u81fa\u7063\u6241\u67cf en chin\u00e9s tradicional (en pinyin, \"t\u00e1i w\u0101n bi\u01cen b\u01cei\"), \u00e9 unha \u00e1rbore end\u00e9mica das monta\u00f1as de Taiw\u00e1n, onde crece en altitudes de 1 300 a 2 800 m.\nCaracter\u00edsticas.\n\"Chamaecyparis taiwanensis\" \u00e9 unha con\u00edfera de crecemento lento, que pode medrar at\u00e9 os 40 m de altura, cun tronco de at\u00e9 2 m de di\u00e1metro. A casca do tronco \u00e9 de cor caf\u00e9 vermellada, aparece fisurada verticalmente e ten unha textura fibrosa. A follaxe est\u00e1 agrupada en rami\u00f1as planas; nos adultos as follas son escuamiformes, de 0,8 a 1,5\u00a0mm de longo, con puntas agudas (a diferenza das puntas romas das follas da especie xaponesa estreitamente emparentada \"Chamaecyparis obtusa\", e son verdes pola face, e tam\u00e9n verde polo env\u00e9s, pero presentando unha banda de estomas branca na base de cada folla; est\u00e1n dispostos en pares opostos en forma de \"X\" nos brotes. As follas dos esp\u00e9cimes xuven\u00eds, encontradas en plantas de semilleiro novas, son como agullas de 4 a 8\u00a0mm de longo. Os conos son menores que os de \" C. obtusa\", de 7 a 9\u00a0mm de di\u00e1metro e de forma globosa, con de 6 a 10 escamas dispostas en pares opostos. As froitos maduran en outono, a uns 7 ou 8 meses despois da polinizaci\u00f3n.\nTaxonom\u00eda.\nDescrici\u00f3n.\nA especie foi descrita en 1933 polo bot\u00e1nico xapon\u00e9s Genkei Masamune, residente en Taiw\u00e1n desde a segunda guerra mundial, e polo tam\u00e9n bot\u00e1nico xapon\u00e9s Sigeyosi Suzuki, nun traballo publicado na p\u00e1xina 57 do n\u00famero 4 da revista \"Sylvia\". \"Silvia\" \u00e9 como se co\u00f1ece a revista \"Forest Club Sylvia of the School of Forestry\", da Taihoky Imperial University. Taihoku (Taipei).\nEtimolox\u00eda.\nPara a do x\u00e9nero, v\u00e9xase \"Chamaecyparis\".\nO ep\u00edteto espec\u00edfico, \"taiwanensis\", alude \u00e1 illa onde a especie \u00e9 end\u00e9mica.\nSin\u00f3nimos.\nAdemais de polo nome actualmente v\u00e1lido, a especie co\u00f1\u00e9ces tam\u00e9n polos seguintes sin\u00f3nimos:\nEspecie semellante.\nO falso cipr\u00e9s xapon\u00e9s hinoki que se encontra en Taiw\u00e1n, \u00e9 tratado pola maior\u00eda dos bot\u00e1nicos como unha variedade, a \"formosana\", da especie \"Chamaecyparis obtusa\". Pero outros consid\u00e9rano como variedade dunha especie distinta, a \"Chamaecyparis taiwanensis\" (sustentada polos bot\u00e1nicos taiwaneses, e aceptada pola xenaralidade da comunidade cient\u00edfica). Esta difire, entre outros aspectos, en que ten conos menores (de 6 a 9\u00a0mm de di\u00e1metro) con escamas m\u00e1is pequenas e as follas cun \u00e1pice moito m\u00e1is agudo (non obtuso). Ademais ambas as taxa difiren nos seus requirimentos ecol\u00f3xicos, xa que \"C. obtusa\" medra sobre todo en sitios secos, mentres que \" C. taiwanensis\" ocupa solos h\u00famidos, en lugares con abundantes chuvias e necesita un aire as\u00ed mesmo h\u00famido.\nPos\u00edbeis nomes galegos.\nSegundo as normas para a nomenclatura en linguas vulgares das especies vexetais, que aconsellan dar nomes diferentes \u00e1s especies de x\u00e9neros distintos, uns pos\u00edbeis nomes galegos para esta especie poder\u00edan ser falso cipr\u00e9s de Taiw\u00e1n ou camec\u00edparis de Taiw\u00e1n."}
{"id": "398925", "revid": "5863", "url": "https://gl.wikipedia.org/wiki?curid=398925", "title": "Montesa", "text": "Montesa \u00e9 unha empresa catal\u00e1, actualmente propiedade de Honda, adicada \u00e1 fabricaci\u00f3n de motos.\nA empresa foi fundada en 1944 por Pere Permanyer i Puigjaner e Francisco Javier Bult\u00f3 Marqu\u00e9s."}
{"id": "398927", "revid": "77437", "url": "https://gl.wikipedia.org/wiki?curid=398927", "title": "Mo\u00ebt &amp; Chandon", "text": "Mo\u00ebt &amp; Chandon (pronuncia /mo\u025bt\u203fe \u0283\u0251\u0303\u02c8d\u0254\u0303/) ou Mo\u00ebt, \u00e9 unha marca de vi\u00f1o escumoso franc\u00e9s.\nMo\u00ebt et Chandon foi establecido en 1743 por Claude Mo\u00ebt, na actualidade ten m\u00e1is de 1 000 hect\u00e1reas de vides, e anualmente produce aproximadamente 26 mill\u00f3ns de botellas. A marca \u00e9 propiedade do grupo de artigos de luxo LVMH."}
{"id": "398928", "revid": "4817", "url": "https://gl.wikipedia.org/wiki?curid=398928", "title": "Finados en 2018", "text": "Esta \u00e9 unha listaxe de persoas de sona que finaron ao longo de 2018. Primeiro l\u00edstanse as personalidades internacionais, e a continuaci\u00f3n as personalidades galegas, ordenadas por data de falecemento. A lista recolle, por esta orde, data de falecemento, nome, idade ao falecer, profesi\u00f3n ou motivo de sona, nacionalidade de orixe e causa da morte.\nPara unha listaxe ordenada alfabeticamente, v\u00e9xase a ."}
{"id": "398930", "revid": "109216", "url": "https://gl.wikipedia.org/wiki?curid=398930", "title": "Serie 596 de Renfe", "text": "A Serie 596 de Renfe (TRDL) \u00e9 unha familia de automotores rexionais di\u00e9sel dun s\u00f3 coche dedicados a cubrir li\u00f1as de Media Distancia de Renfe Operadora.\nPoden acadar unha velocidade m\u00e1xima de 120 km/h en tipo A e realizan servizos denominados Rexional e Rexional Expr\u00e9s. \u00c1s veces son alcumadas como Tamagochi ou Galindos polo seu pequeno tama\u00f1o. Tam\u00e9n se lles alcuma como Tamagochis pola continua atenci\u00f3n que requiren.\nHistoria.\nO nacemento desta serie responde \u00e1 baixa demanda das li\u00f1as que atend\u00edan os automotores da serie 593, o que levou a que RENFE adoptara a decisi\u00f3n de crear un tren m\u00e1is pequeno e lixeiro. En lugar de crear un novo modelo, e dado que estaban destinados a substitu\u00edr a serie 593, RENFE constru\u00edu a serie 596 reformando trens da 593.\nCada unidade da serie 593 estaba composto de tres coches: dous motores extremos e un remolque intermedio. A serie 596 est\u00e1 composta dos motores extremos, obt\u00e9ndose d\u00faas novas unidades e refugando o remolque intermedio.\nA maior transformaci\u00f3n consistiu en engadir unha cabina a cada motor polo lado no que antes estaba o remolque intermedio. Debido \u00e1 escasa fiabilidade dos seus predecesores, RENFE tam\u00e9n introduciu melloras no sistema de transmisi\u00f3n, como o aut\u00f3mata que coordina e sincroniza todos os movementos que afectan a engrenaxes e embragues. Ademais, modificouse a sala de viaxeiros. Toda a reforma levou a cabo no TCR de Integria en Valladolid.\nServizos.\nOs 596 realizaron principalmente servizos denominados Rexional e Rexional Expr\u00e9s, en li\u00f1as de baixa demanda (Granada-Linares-Baeza, A Coru\u00f1a-Ferrol, A Coru\u00f1a-Monforte de Lemos, Madrid-Chamart\u00edn-Soria, Zamora-Pobra de Seabra...) ou como tren de reforzo en li\u00f1as de maior demanda (Lleida-Pobla de Segur, Murcia-Cartaxena, Sevilla-Santa Justa-Osuna...).\nNa maior\u00eda das li\u00f1as foron relevados por trens con maior capacidade, en ocasi\u00f3ns m\u00e1is da necesaria. Posteriormente, moitos trens foron recuperados para volver prestar servizo, tanto en li\u00f1as de baixa ocupaci\u00f3n como en novos servizos tur\u00edsticos cunha decoraci\u00f3n especial."}
{"id": "398931", "revid": "89787", "url": "https://gl.wikipedia.org/wiki?curid=398931", "title": "Control de Tr\u00e1fico Centralizado", "text": "O Control de Tr\u00e1fico Centralizado, co\u00f1ecido polas s\u00faas siglas como CTC, \u00e9 -segundo a propia definici\u00f3n do Regulamento de Circulaci\u00f3n Ferroviaria espa\u00f1ol- o sistema que permite realizar desde un posto central, o accionamento remoto das instalaci\u00f3ns dun conxunto de estaci\u00f3ns e traxectos, ordeando os movementos e coordinando a circulaci\u00f3n dos trens e manobras.\nAs redes ferroviarias poden estar ao amparo dun CTC ou deixar o control do tr\u00e1fico aos gabinetes de circulaci\u00f3n localizados nas estaci\u00f3ns ao longo da li\u00f1a.\nHistoria.\nEn Espa\u00f1a.\nO primeiro tramo controlado por un CTC foi o tramo en v\u00eda \u00fanica entre as estaci\u00f3ns de Bra\u00f1uelas e Ponferrada, no ano 1954. O mando do CTC situ\u00e1base na estaci\u00f3n de Ponferrada.\nOs CTC m\u00e1is modernos executan automaticamente a apertura de itinerarios aos trens, de xeito que os t\u00e9cnicos se dedican exclusivamente \u00e1 regulaci\u00f3n do tr\u00e1fico. Excepci\u00f3n feita das grandes terminais, onde a apertura dos sinais esixe a continua intervenci\u00f3n do Xefe do CTC.\nEn Galiza.\nTodas as li\u00f1as ferroviarias galegas son telemandadas desde o CTC da estaci\u00f3n de Ourense, ag\u00e1s a li\u00f1a de alta velocidade Ourense-Santiago, controlada desde o Centro de Regulaci\u00f3n e Control de alta velocidade de Madrid-Atocha e a li\u00f1a de largo m\u00e9trico Ferrol-Xix\u00f3n, gobernada desde El Berr\u00f3n."}
{"id": "398935", "revid": "83328", "url": "https://gl.wikipedia.org/wiki?curid=398935", "title": "Love (\u00e1lbum de Flipper)", "text": "Love \u00e9 o cuarto \u00e1lbum da banda estadounidense de punk rock Flipper, publicado o 19 de maio de 2009, 19 anos despois do seu anterior \u00e1lbum de estudio, \"American Grafishy\". \"Love\" \u00e9 o \u00fanico \u00e1lbum de estudio do grupo ata a data en contar con Krist Novoselic e as sesi\u00f3ns de gravaci\u00f3n tiveron lugar en Murky Slough Studios, propiedade de Novoselic.\nListaxe de canci\u00f3ns.\nTodas as canci\u00f3ns compostas por Bruce Loose, Ted Falconi, Krist Novoselic e Steve DePace."}
{"id": "398936", "revid": "27155", "url": "https://gl.wikipedia.org/wiki?curid=398936", "title": "IGF-II", "text": ""}
{"id": "398939", "revid": "5863", "url": "https://gl.wikipedia.org/wiki?curid=398939", "title": "El Pa\u00eds (Espa\u00f1a)", "text": ""}
{"id": "398940", "revid": "5863", "url": "https://gl.wikipedia.org/wiki?curid=398940", "title": "El Mundo (Espa\u00f1a)", "text": ""}
{"id": "398945", "revid": "5863", "url": "https://gl.wikipedia.org/wiki?curid=398945", "title": "As (peri\u00f3dico)", "text": ""}
{"id": "398946", "revid": "5863", "url": "https://gl.wikipedia.org/wiki?curid=398946", "title": "Marca (peri\u00f3dico)", "text": ""}
{"id": "398947", "revid": "5863", "url": "https://gl.wikipedia.org/wiki?curid=398947", "title": "El Mundo (peri\u00f3dico)", "text": ""}
{"id": "398948", "revid": "1888", "url": "https://gl.wikipedia.org/wiki?curid=398948", "title": "Jos\u00e9 Varela Bouza", "text": "Jos\u00e9 Varela Bouza, co\u00f1ecido como Pepe o Lobo, nado en Ba\u00f1obre (Mi\u00f1o) en 1910 e finado en Perbes o 29 de marzo de 1938, foi un pol\u00edtico galego.\nTraxectoria.\nMilitante da CNT e do PCE de Mi\u00f1o. Foi acusado de executar o incendio da igrexa de Santa Mar\u00eda de Castro o 10 de abril de 1936. Co golpe de Estado do 18 de xullo de 1936 foi detido. Abriron varias causas contra el. Xulgado na Coru\u00f1a o 13 de novembro de 1937 acusado de rebeli\u00f3n militar na causa 921/37, foi condenado a pena de morte o 18 de novembro. Preso no castelo de Santo Ant\u00f3n agardando o cumprimento da condena, fuxiu da cadea o 28 de xaneiro de 1938 logrando chegar a nado \u00e1 praia do Naval. Agochouse preto da s\u00faa casa de Ba\u00f1obre, pero foi descuberto polos falanxistas e a Garda Civil que o mataron en Perbes o 29 de marzo de 1938 xunto con Jos\u00e9 Mar\u00eda Blanco Barros.\nA s\u00faa muller Manuela L\u00f3pez Cabana foi detida e procesada por auxilio \u00e1 rebeli\u00f3n."}
{"id": "398949", "revid": "5863", "url": "https://gl.wikipedia.org/wiki?curid=398949", "title": "Jos\u00e9 Mar\u00eda Blanco Barros", "text": "Jos\u00e9 Mar\u00eda Blanco Barros, co\u00f1ecido como Viol\u00edn, nado en Castro (Mi\u00f1o) cara a 1902 e finado en Perbes o 29 de marzo de 1938, foi un carpinteiro e pol\u00edtico galego.\nTraxectoria.\nCarpinteiro de profesi\u00f3n. Logo do golpe de Estado do 18 de xullo de 1936 estivo fuxido. Morreu en Perbes pola explosi\u00f3n dunha bomba de man nun enfrontamento coa Garda Civil o 29 de marzo de 1938 con Jos\u00e9 Varela Bouza e Francisco Rodr\u00edguez Maro\u00f1o."}
{"id": "398950", "revid": "1131", "url": "https://gl.wikipedia.org/wiki?curid=398950", "title": "Aeroporto Indira Gandhi", "text": "O aeroporto internacional Indira Gandhi \u00e9 un aeroporto indio que serve \u00e1 cidade de Delhi. Est\u00e1 situado en Palam, a 15 quil\u00f3metros da estaci\u00f3n de trens de Nova Deli e a 16 do centro da cidade. Bautizado na honra de Indira G\u0101ndhi, antiga Primeira Ministra da India, \u00e9 o aeroporto m\u00e1is concorrido do pa\u00eds en n\u00famero de pasaxeiros dende o ano 2009. Tam\u00e9n \u00e9 o m\u00e1is concorrido da India en termos de carga, ao superar ao aeroporto de Bombai a finais do ano 2015. En 2016 foi o 21\u00ba m\u00e1is concorrido do mundo e o 10\u00ba de Asia en termos de pasaxe, cuns 55 mill\u00f3ns de pasaxeiros.\nCo inicio das operaci\u00f3ns na s\u00faa Terminal 3 no ano 2010 converteuse no centro de conexi\u00f3ns a\u00e9ra m\u00e1is grande da India e de todo o sur de Asia, cunha capacidade actual para m\u00e1is de 40 mill\u00f3ns de pasaxeiros anuais. O programa de expansi\u00f3n planeado aumentar\u00e1 a capacidade do aeroporto ata poder manexar 100 mill\u00f3ns de pasaxeiros no ano 2030.\nO aeroporto foi operado pola Forza A\u00e9rea da India antes de que a s\u00faa direcci\u00f3n fose transferida \u00e1 Autoridade Aeroportuaria da India. En maio de 2006 a direcci\u00f3n pasou \u00e1s mans de Delhi International Airport Limited (DIAL), un consorcio liderado polo GMR Group."}
{"id": "398958", "revid": "98629", "url": "https://gl.wikipedia.org/wiki?curid=398958", "title": "Zarabatana", "text": "A zarabatana (orixinaria da palabra \u00e1rabe \"zarabatan\") \u00e9 unha arma que consiste nun tubo orixinalmente de madeira, pero que tam\u00e9n pode ser de metal ou pl\u00e1stico, polo cal son soprados pequenos dardos, frechas ou proxect\u00eds. A zarabatana \u00e9 unha arma, non un xoguete, podendo inflixir danos graves. Existen restrici\u00f3ns a s\u00faa venda no Reino Unido, no Canad\u00e1 e nalg\u00fans estados americanos.\nNo presente, o tiro de competici\u00f3n con zarabatana \u00e9 regulado pola Asociaci\u00f3n Internacional de Fukiyado, na cal est\u00e1n afiliados os Estados Unidos, Francia, Alema\u00f1a e Filipinas.\nAs zarabatanas son utilizadas polos pobos ind\u00edxenas de Am\u00e9rica do Sur (Amazonia e G\u00fciana) e sueste da Asia, que as empregan para cazar pequenos animais, como paxaros, esqu\u00edos, macacos e coellos. As frechas utilizadas (moi lixeiras) roldan os 10 ou 15\u00a0cm de longo, e te\u00f1en puntas envelenadas ou substancias t\u00f3xicas."}
{"id": "398959", "revid": "98629", "url": "https://gl.wikipedia.org/wiki?curid=398959", "title": "Home dels nassos", "text": "O home dels nassos (en galego: \"Home dos foci\u00f1os\") \u00e9 unha personaxe da\u00a0mitolox\u00eda catal\u00e1\u00a0que ten tantos foci\u00f1os como d\u00edas\u00a0lle restan \u00f3\u00a0ano. Por\u00e9n, s\u00f3 se pode ver o\u00a031 de decembro ou aninovo. Fac\u00e9ndose\u00a0visible s\u00f3 o \u00faltimo d\u00eda do ano, a personaxe da mitolox\u00eda ten, como todos os seres humanos, un \u00fanico nariz, e polo tanto, pode ser calquera persoa.\nTradicionalmente, expl\u00edcaselles \u00f3s nenos que o \u00faltimo d\u00eda do ano aparece o Home dels nassos, unha persoa que ten tantos foci\u00f1os como d\u00edas ten o ano. C\u00f3ntaselles de tal xeito que os nenos imaxinan unha persoa monstruosa con 365 narices na s\u00faa faciana, sen pensar que o 31 de decembro s\u00f3 resta un d\u00eda para rematar o ano. Malia que esta tradici\u00f3n ten un forte arraigo na cidade de Barcelona, tam\u00e9n est\u00e1 presente en diversas poboaci\u00f3ns catal\u00e1s que presentan nalg\u00fans casos pequenas variaci\u00f3ns ou localismos."}
{"id": "398963", "revid": "98629", "url": "https://gl.wikipedia.org/wiki?curid=398963", "title": "It (filme de 2017)", "text": "It (tam\u00e9n co\u00f1ecido como It: Chapter One) \u00e9 un filme estadounidense de terror sobrenatural dirixido por Andy Muschietti que se estreou no 2017. Bas\u00e9ase na novela hom\u00f3nima de Stephen King publicada en 1986. O gui\u00f3n \u00e9 obra de Chase Palmer, Cary Fukunaga e Gary Dauberman. O filme conta a historia de sete nenos da vila ficticia de Derry, Maine, que son aterrorizados pola personaxe ep\u00f3nima, que se lles aparece representando os seus medos m\u00e1is profundos. A novela xa fora adaptada nunha miniserie de 1990.\nEst\u00e1 protagonizado por Jaeden Lieberher e Bill Skarsg\u00e5rd, que interpretan a Bill Denbrough e a Pennywise the Dancing Clown respectivamente. Tam\u00e9n aparecen os actores Jeremy Ray Taylor, Sophia Lillis, Finn Wolfhard, Wyatt Oleff, Chosen Jacobs, Jack Dylan Grazer, Nicholas Hamilton e Jackson Robert Scott nos papeis secundarios. A fotograf\u00eda principal do filme f\u00edxose en Riverdale, Toronto o 27 de xu\u00f1o de 2016 e rematou o 21 de setembro de 2016. Outras localizaci\u00f3ns de Ontario incl\u00faen Port Hope e Oshawa. A s\u00faa secuela, \"It Chapter Two\", estreouse o 6 de setembro de 2019.\nEstreouse en galego o 1 de xu\u00f1o de 2020 a trav\u00e9s da TVG."}
{"id": "398965", "revid": "23204", "url": "https://gl.wikipedia.org/wiki?curid=398965", "title": "It - Chapter One", "text": ""}
{"id": "398966", "revid": "98629", "url": "https://gl.wikipedia.org/wiki?curid=398966", "title": "Temple (filme)", "text": "Temple \u00e9 un filme estadounidense-xapon\u00e9s dirixido polo fot\u00f3grafo de cine Michael Barrett que se estreou en 2017. O gui\u00f3n \u00e9 obra de Simon Barrett. Est\u00e1 protagonizada por Logan Huffman, Natalia Warner e Brandon Tyler Sklenar, que interpretan uns americanos que visitan o Xap\u00f3n para investigar os templos locais. Unha vez al\u00ed, obsesi\u00f3nanse con investigar un templo custodiado pola estatua dun kitsune que se di que est\u00e1 enmeigado."}
{"id": "398967", "revid": "75439", "url": "https://gl.wikipedia.org/wiki?curid=398967", "title": "Ruby Cohn", "text": "Ruby Cohn (chamada Ruby Burman at\u00e9 casar), nada en Columbus (Ohio) o 13 de agosto de 1922 e finada en Oakland (California) o 18 de outubro de 2011, foi unha te\u00f3rica do teatro, especialista na obra e figura de Samuel Beckett. Foi profesora de Drama Comparativo na Universidade de California, Davis durante trinta anos.\nTraxectoria.\nDe nova mudouse coa s\u00faa familia a Nova York, onde fixo a educaci\u00f3n secundaria, e despois graduouse no Hunter College. Durante a segunda guerra mundial uniuse \u00e1s WAVES (Women Accepted for Volunteer Emergency Service) e serviu como mensaxeira. En 1946 casou co microbi\u00f3logo Melvin Cohn, e mud\u00e1ronse a Saint Louis. En 1961 divorci\u00e1ronse de forma amistosa\nDespois da guerra regresou a Europa e completou un grao doutoral na Universidade de Par\u00eds. O 5 de xaneiro de 1953, sendo alumna da Sorbona, asistiu \u00e1 primeira representaci\u00f3n da obra \"\u00c1 espera de Godot\" do autor irland\u00e9s, Samuel Beckett. A obra e o seu autor convert\u00e9ronse no tema central da s\u00faa vida acad\u00e9mica. Converteuse en amiga do autor, co que intercambiou correspondencia e visitas polo menos unha vez ao ano at\u00e9 a s\u00faa morte en 1989. Fixo un segundo doutoramento na Universidade de Washington en Saint Louis cunha disertaci\u00f3n acerca de Beckett, que se converteu no seu primeiro libro.\nEn 1961 comezou a dar clases na facultade de Linguas da Universidade Estatal de San Francisco, onde permaneceu at\u00e9 a s\u00faa dimisi\u00f3n en 1968 durante a folga estudantil. En 1969 uniuse \u00e1 facultade de Teatro do California Institute of the Arts, e en 1972 pasou \u00e1 Universidade de California, Davis."}
{"id": "398968", "revid": "23204", "url": "https://gl.wikipedia.org/wiki?curid=398968", "title": "Andrew Murray (bot\u00e1nico)", "text": "Andrew Dickson Murray, nado en Edimburgo o 19 de febreiro de 1812 e finado en Kensington, barrio do municipio de Kensington e Chelsea, no Gran Londres, o 10 de xaneiro de 1878, foi un bot\u00e1nico e entom\u00f3logo escoc\u00e9s.\nTraxectoria.\nEn 1857 Murray foi nomeado profesor de Historia Natural no \"New College\" de Edinburgo e, nese mesmo ano, foi elixido membro da Royal Society.\nFoi acad\u00e9mico da Real Sociedade de Edimburgo () sendo, entre 1858 e 1859 o seu presidente.\nEn 1861 trasladouse a Londres, onde foi membro da Sociedade linneana de Londres, e secretario da \"Royal Horticultural Society\", da que fora elixido membro cient\u00edfico en 1877.\nAbreviatura.\nA abreviatura A.Murray empr\u00e9gase para reco\u00f1ecer a Andrew Dickson Murray como autoridade na descrici\u00f3n e clasificaci\u00f3n cient\u00edfica en bot\u00e1nica."}
{"id": "398969", "revid": "98629", "url": "https://gl.wikipedia.org/wiki?curid=398969", "title": "Susana Reboreda", "text": "Susana Reboreda Morillo, nada en Vigo o 12 de novembro de 1962, \u00e9 unha historiadora galega especializada en mitolox\u00eda grega e as mulleres na antig\u00fcidade grega. \u00c9 profesora titular de Historia Antiga na Universidade de Vigo (campus de Ourense).\nTraxectoria profesional.\nLicenciada en Xeograf\u00eda e Historia coas especialidades de Historia Antiga e Prehistoria e Arqueolox\u00eda, pola Universidade de Santiago de Compostela (1986), doutorouse na mesma universidade en 1993 coa tese doutoral titulada \"Odiseo, el h\u00e9roe y el arco. An\u00e1lisis del canto XXI de la Odisea\", dirixida por Jos\u00e9 Carlos Bermejo Barrera, o que lle valeu o Premio Extraordinario de Doutoramento.\nComo docente imparte materias de Historia Antiga en licenciatura, grao e mestrado. Tam\u00e9n no mestrado interuniversitario (USC e UVigo): \u201cIconograf\u00eda y mitolog\u00eda cl\u00e1sicas\u201d e no curso virtual de CEPOAT da Universidade de Murcia: \u201cLas mujeres en la antig\u00fcedad griega: las diosas y las humanas\u201d.\n\u00c9 a investigadora principal do Grupo de Estudos de Arqueolox\u00eda, Antig\u00fcidade e Territorio (GEAAT) e colaboradora do grupo D\u00e9meter. Na actualidade participa nos proxectos de investigaci\u00f3n I+D+I \"Maternidades y familias. Pervivencias, cambios y rupturas en la historia. Entre las sociedades antigua y contempor\u00e1nea\" (Ministerio de Econom\u00eda e Competitividade) dirixido por Rosa Mar\u00eda Cid da Universidade de Oviedo e no Proxecto Europeo H2020 denominado \u201cCrossCult Empowering reuse of digital cultural heritage in context-aware crosscuts of European History\u201d formando parte do grupo da UVigo dirixido por Mart\u00edn L\u00f3pez Nores."}
{"id": "398970", "revid": "98629", "url": "https://gl.wikipedia.org/wiki?curid=398970", "title": "ISO 9001", "text": "ISO 9001 (EN ISO 9001:2015 sistemas de xesti\u00f3n da calidade - requirimentos) \u00e9 unha norma de calidade e certificaci\u00f3n internacional de ISO. A norma \u00e9 auditable por terceiras partes (alleas \u00e1 organizaci\u00f3n certificada e \u00e1 propia ISO).\nDescrici\u00f3n.\nEn setembro de 2018 os certificaci\u00f3ns de ISO 9001:2008 xa non ser\u00e1n v\u00e1lidos.\nA norma ISO 9001:2015 cont\u00e9n as seguintes partes:\nEvoluci\u00f3n da norma ISO 9001.\nA norma est\u00e1 en evoluci\u00f3n constante, revisi\u00f3n e actualizaci\u00f3n dende a s\u00faa primeira versi\u00f3n.\nVersi\u00f3n 1987.\nEN ISO 9001:1987 a norma est\u00e1 baseada no est\u00e1ndar brit\u00e1nico BS 5750, con tres \"modelos\" para sistemas de xesti\u00f3n da calidade, a selecci\u00f3n est\u00e1 baseada nos recursos de actividades da organizaci\u00f3n:\nVersi\u00f3n 1994.\nEN ISO 9001:1994 fai fincap\u00e9 no aseguramento da calidade mediante acci\u00f3ns preventivas, na vez de limitarse a comprobar o produto final, e seguiu exixindo probas do cumprimento dos procedementos documentados. Ao igual que na primeira edici\u00f3n, o inconveniente foi que as empresas tend\u00edan a implementar os seus requisitos mediante a creaci\u00f3n dunha morea de manuais de procedementos nos estantes e a carga dunha burocracia ISO. Nalgunhas empresas, a adaptaci\u00f3n e mellora dos procesos poder\u00eda verse obstaculizada pola xesti\u00f3n do sistema de calidade.\nVersi\u00f3n 2000.\nEN ISO 9001:2000 substitu\u00edu as tres normas anteriores de 1994 (ISO 9001, ISO 9002 e ISO 9003). Os procedementos de dese\u00f1o e desenvolvemento s\u00f3 eran necesarios se unha empresa se dedica \u00e1 creaci\u00f3n de novos produtos ou servizos. A versi\u00f3n 2000 pretend\u00eda introducir un cambio radical de mentalidade situando o concepto de xesti\u00f3n de procesos no centro da empresa (seguimento e optimizaci\u00f3n das tarefas e actividades da empresa, en lugar de limitarse \u00e1 inspecci\u00f3n do produto final). A versi\u00f3n 2000 tam\u00e9n exix\u00eda a participaci\u00f3n dos altos directivos para integrar a calidade no sistema empresarial e evitar a delegaci\u00f3n de funci\u00f3ns de xesti\u00f3n da calidade aos administradores subalternos. Outro obxectivo era mellorar a efectividade a trav\u00e9s das m\u00e9tricas de desempe\u00f1o do proceso. Medici\u00f3n num\u00e9rica da efectividade das tarefas e actividades. Fix\u00e9ronse expl\u00edcitas as expectativas de mellora continua dos procesos e o seguimento da satisfacci\u00f3n do cliente ou usuario.\nA ISO 9000 incl\u00fae requirimentos:\nVersi\u00f3n 2008.\nEN ISO 9001:2008 ten moitas semellanzas co famoso \u201cPDCA\u201d, acr\u00f3nimo en ingl\u00e9s de Plan, Do, Check, Act (\"Planificar, Facer, Verificar, Actuar\"). A norma est\u00e1 estruturada en catro grandes bloques, completamente l\u00f3xicos, e isto significa que co modelo de sistema de xesti\u00f3n da calidade baseado en ISO pode desenvolverse en calquera actividade, sen importar se o produto ou servizo o brinda unha organizaci\u00f3n p\u00fablica ou privada, calquera que sexa o seu tama\u00f1o. Algunhas melloras incl\u00faen aclaraci\u00f3ns aos requisitos existentes da norma ISO 9001:2000 e alg\u00fans cambios destinados a mellorar a coherencia coa norma ISO 14001:2004. ISO 9001 complem\u00e9ntase directamente con outras d\u00faas normas da familia:\nOutras normas, como ISO 19011 e a serie ISO 10000, tam\u00e9n poden utilizarse para partes espec\u00edficas do sistema de calidade.\nVersi\u00f3n 2015.\nEN ISO 9001:2015 en 2012 co gallo do 25 aniversario da aprobaci\u00f3n da primeira versi\u00f3n da normativa ISO 9000 inici\u00e1ronse os traballos de revisi\u00f3n e actualizaci\u00f3n. O 23 de setembro de 2015 publicouse a norma. O alcance da norma non cambiou, a\u00ednda que a estrutura e os termos b\u00e1sicos foron modificados para permitir que a norma se integrase m\u00e1is facilmente con outras normas internacionais de sistemas de xesti\u00f3n.\nCr\u00edticas \u00e1 norma ISO 9001.\nAs principais cr\u00edticas \u00e1s normas ISO 9000 e 9001 \u00e9 a cantidade de cartos, tempo e papeis requirido para o rexistro e xesti\u00f3n. O custo da norma por AENOR en versi\u00f3n Pdf \u00e9 de 89 euros. Unha certificadora externa pode custar entre 5 e 10 mil euros, a tramitaci\u00f3n e posta en marcha da certificaci\u00f3n, ao que haber\u00eda que engadir os custos da propia organizaci\u00f3n en recursos propios e tempo. A auditor\u00eda externa custar\u00eda anualmente entre 3 e 5 mil euros. Cantidades que variar\u00edan moito co tama\u00f1o da organizaci\u00f3n a certificar. Dalgleish cita a \"carga burocr\u00e1tica excesiva e a mi\u00fado innecesaria\" de ISO, e di que os xerentes de calidade consideran que os gastos xerais e os papeis de ISO son excesivos e extremadamente ineficaces."}
{"id": "398971", "revid": "25871", "url": "https://gl.wikipedia.org/wiki?curid=398971", "title": "Susana Reboreda Morillo", "text": ""}
{"id": "398972", "revid": "89787", "url": "https://gl.wikipedia.org/wiki?curid=398972", "title": "Glicosa-6-fosfato deshidroxenase", "text": "A glicosa-6-fosfato deshidroxenase (G6PD ou G6PDH) () \u00e9 un encima citos\u00f3lico que cataliza a seguinte reacci\u00f3n qu\u00edmica na que se produce NADP+:\nEste encima participa na ruta da pentosa fosfato, unha ruta metab\u00f3lica que fornece enerx\u00eda reducida \u00e1s c\u00e9lulas (como os eritrocitos) ao manter o nivel do coencima fosfato do dinucle\u00f3tido de nicotinamida e adenina (NADPH). O NADPH, \u00e1 s\u00faa vez, mant\u00e9n o nivel de glutati\u00f3n nesas c\u00e9lulas, o que, por exemplo, axuda a protexer os eritrocitos dos danos oxidativos causados por mol\u00e9culas como o per\u00f3xido de hidr\u00f3xeno. De grande importancia cuantitativa \u00e9 a produci\u00f3n de NADPH polos tecidos implicados na bios\u00edntese de \u00e1cidos graxos ou isoprenoides, como os do f\u00edgado, gl\u00e1ndulas mamarias, tecido adiposo e gl\u00e1ndulas adrenais. A G6PD reduce o NADP+ a NADPH \u00e1 vez que oxida a glicosa 6-fosfato.\nClinicamente, unha an deficiencia xen\u00e9tica de G6PD ligada ao cromosoma X predisp\u00f3n as persoas \u00e1 anemia hemol\u00edtica non inmune.\nDistribuci\u00f3n nas especies.\nA G6PD est\u00e1 amplamente distribu\u00edda en moitas especies, desde bacterias a humanos. Os ali\u00f1amentos m\u00faltiples de secuencias dunhas 100 G6PD co\u00f1ecidas de diferentes organismos revelan unha identidade de secuencia que vai do 30% ao 94%. A G6PD humana ten un 30% de identidade na secuencia de amino\u00e1cidos con secuencias de G6PD doutras especies. Os humanos tam\u00e9n te\u00f1en d\u00faas isoformas dun s\u00f3 xene que codifica a G6PD. Ademais, document\u00e1ronse 150 G6PD mutantes humanas. Estas mutaci\u00f3ns son principalmente mutaci\u00f3ns de cambio de sentido que te\u00f1en como resultado substituci\u00f3ns de amino\u00e1cidos, e mentres que algunhas delas causan deficiencia de G6PD, outras non parecen orixinar ningunha diferenza funcional salientable. Alg\u00fans cient\u00edficos propuxeron que algunhas das variaci\u00f3ns xen\u00e9ticas na G6PD humana son o resultado de xeraci\u00f3ns de adaptaci\u00f3n \u00e1 infecci\u00f3n da malaria.\nOutras especies tam\u00e9n experimentan unha variaci\u00f3n na G6PD. En plantas superiores, informouse do descubrimento de varias isoformas de G6PD, que est\u00e1n localizadas no citosol, no estroma plastidial, e nos peroxisomas. Unha G6PD modificada dependente de F420 (oposta \u00e1 dependente de NADP+) enc\u00f3ntrase en \"Mycobacterium tuberculosis\" e \u00e9 interesante para o tratamento da tuberculose. Unha G6PD bacteriana atopada en \"Leuconostoc mesenteroides\" \u00e9 reactiva ao 4-hidroxinonenal, ademais de \u00e1 G6P.\nEstrutura encim\u00e1tica.\nA G6PD enc\u00f3ntrase xeralmente en forma de d\u00edmero de dous mon\u00f3meros id\u00e9nticos. Dependendo das condici\u00f3ns, como o pH, estes d\u00edmeros poden dimerizarse e formar tetr\u00e1meros. Cada mon\u00f3mero do complexo ten un sitio de uni\u00f3n para o substrato, no que se une a G6P, e un sitio de uni\u00f3n para o coencima catal\u00edtico, que se une ao NADP+/NADPH usando o pregamento de Rossmann. Para alg\u00fans organismos superiores, como os humanos, a G6PD cont\u00e9n un sitio de uni\u00f3n adicional para o NADP+, chamado o sitio estrutural para o NADP+, que non parece participar directamente na reacci\u00f3n catalizada pola G6PD. O prop\u00f3sito evolutivo do sitio estrutural para o NADP+ non se co\u00f1ece. En canto ao seu tama\u00f1o, cada mon\u00f3mero \u00e9 de aproximadamente 500 amino\u00e1cidos de longo (514 amino\u00e1cidos en humanos).\nA conservaci\u00f3n funcional e estrutural entre a G6PD humana e a de \"Leuconostoc mesenteroides\" indica que hai 3 rexi\u00f3ns amplamente conservadas no encima, que son: un p\u00e9ptido de 9 residuos no sitio de uni\u00f3n ao substrato, coa secuencia RIDHYLGKE (residuos 198-206 na G6PD humana), unha pegada dactilar de uni\u00f3n a nucle\u00f3tidos, GxxGDLA (residuos 38-44 na G6PD humana), e unha secuencia parcialmente conservada EKPxG preto do sitio de uni\u00f3n ao substrato (residos 170-174 na G6PD humana), onde utilizamos as abreviaturas dunha letra dos amino\u00e1cidos e \"x\" significa un amino\u00e1cido variable. A estrutura cristalina da G6PD revela unha ampla rede de interacci\u00f3ns electrost\u00e1ticas e enlaces de hidr\u00f3xeno que implican a G6P, 3 mol\u00e9culas de auga, 3 lisinas, 1 arxinina, 2 histidinas, 2 \u00e1cidos glut\u00e1micos e outros amino\u00e1cidos polares.\nA prolina na posici\u00f3n 172 p\u00e9nsase que desempe\u00f1a un papel crucial en posicionar correctamente a Lys171 con respecto ao substrato G6P. Nas d\u00faas estruturas cristalinas co\u00f1ecidas da G6PD humana normal, a Pro172 vese exclusivamente na conformaci\u00f3n cis, mentres que na estrutura cristalina dun mutante causante dunha enfermidade (variante Canton R459L), a Pro172 vese case exclusivamente na conformaci\u00f3n trans.\nUnha vez que se dispuxo das estruturas cristalinas, alg\u00fans cient\u00edficos trataron de elaborar modelos das estruturas doutros mutantes. Por exemplo, en estudos de antepasados alem\u00e1ns, nos que a encimopat\u00eda debido \u00e1 deficiencia de G6PD \u00e9 rara, os sitios de mutaci\u00f3n na G6PD estaban preto do sitio de uni\u00f3n ao NADP+, no sitio de uni\u00f3n \u00e1 G6P, e preto da interface entre os dous mon\u00f3meros. As\u00ed, as mutaci\u00f3ns nestas \u00e1reas cr\u00edticas son posibles sen alterar completamente a funci\u00f3n da G6PD. De feito, a maior\u00eda das mutaci\u00f3ns causantes de doenzas da G6PD aparecen preto do sitio estrutural para o NADP+. \nSitio estrutural para o NADP+.\nO sitio estrutural para o NADP+ est\u00e1 localizado a m\u00e1is de 20\u00a0\u00c5 do sitio de uni\u00f3n ao substrato e o sitio de uni\u00f3n para o coencima catal\u00edtico NADP+. O seu prop\u00f3sito na reacci\u00f3n catalizada polo encima non estivo claro durante moitos anos. Durante alg\u00fan tempo pensouse que o NADP+ unido ao sitio estrutural era necesario para a dimerizaci\u00f3n dos mon\u00f3meros do encima. Por\u00e9n, despois viuse que isto era incorrecto. Por outra parte, demostrouse que a presenza do NADP+ no sitio estrutural promove a dimerizaci\u00f3n de d\u00edmeros para formar os tetr\u00e1meros do encima. Tam\u00e9n se pensaba que o estado tetram\u00e9rico era necesario para a actividade catal\u00edtica, pero isto tam\u00e9n era falso. Un dato interesante \u00e9 que o sitio estrutural para o NADP+ \u00e9 bastante diferente do sitio de uni\u00f3n para o coencima catal\u00edtico NADP+, e non cont\u00e9n a pegada dactilar de uni\u00f3n a nucle\u00f3tidos.\nO sitio estrutural unido ao NADP+ pos\u00fae interacci\u00f3ns favorables que o mante\u00f1en firmemente unido. En concreto, hai unha forte rede de enlaces de hidr\u00f3xeno con cargas electrost\u00e1ticas que difunden a trav\u00e9s de moitos \u00e1tomos por medio de enlaces de hidr\u00f3xeno con 4 mol\u00e9culas de auga (ver figura). Ademais, hai un conxunto extremadamente forte de interacci\u00f3ns hidrof\u00f3bicas de \"stacking\" que orixinan sistemas \u03c0 solapados. \nO sitio estrutural demostrouse que \u00e9 importante para manter a estabilidade a longo prazo do encima. M\u00e1is de 40 mutaci\u00f3ns de clase I graves implican mutaci\u00f3ns preto do sitio estrutural, afectando as\u00ed \u00e1 estabilidade a longo prazo destes encimas no corpo, o que finalmente resulta na deficiencia de G6PD. Por exemplo, d\u00faas mutaci\u00f3ns de clase I graves, a G488S e a G488V, causan un dr\u00e1stico incremento da constante de disociaci\u00f3n entre o NADP+ e o sitio estrutural, multiplic\u00e1ndoa por de 7 a 13. Coa proximidade do residuo 488 \u00e1 Arg487, p\u00e9nsase que unha mutaci\u00f3n na posici\u00f3n 488 poder\u00eda afectar ao posicionamento de Arg487 en relaci\u00f3n ao NADP+, e as\u00ed altera a uni\u00f3n. \nRegulaci\u00f3n.\nA G6PD converte a G6P en 6-fosfoglicono-\u03b4-lactona e \u00e9 o e paso limitante encim\u00e1tico da ruta da pentosa fosfato. As\u00ed, a regulaci\u00f3n da G6PD ten consecuencias \"augas abaixo\" da ruta para a actividade do resto da ruta da pentosa fosfato.\nA glicosa-6-fosfato deshidroxenase \u00e9 estimulada polo seu substrato, a G6P. A proporci\u00f3n habitual de NADPH/NADP+ no citosol de tecidos moi implicados nas bios\u00ednteses \u00e9 de aproximadamente 100/1. O aumento da utilizaci\u00f3n do NADPH para a bios\u00edntese de \u00e1cidos graxos incrementa moit\u00edsimo o nivel de NADP+, estimulando as\u00ed a G6PD para producir m\u00e1is NADPH.\nA G6PD est\u00e1 negativamente regulada pola acetilaci\u00f3n na lisina 403 (Lys403 ou K403), un residuo evolutivamente conservado. A G6PD acetilada na Lys403 non pode formar d\u00edmeros activos e mostrar unha completa perda de actividade. A acetilaci\u00f3n da Lys304 impide estericamente que o NADP+ entre no sitio estrutural do NADP+, o cal reduce a estabilidade do encima. As c\u00e9lulas perciben est\u00edmulos oxidativos extracelulares para facer diminu\u00edr a acetilaci\u00f3n da G6PD de maneira dependente de SIRT2. En ratos a desacetilaci\u00f3n mediada por SIRT2 e a activaci\u00f3n da G6PD estimula a v\u00eda da pentosa fosfato para subministrar NADPH citos\u00f3lico para contrarrrestar os danos oxidativos e protexer os eritrocitos desa especie.\nA regulaci\u00f3n pode tam\u00e9n ocorrer por v\u00edas xen\u00e9ticas. A isoforma, G6PDH, \u00e9 regulada por factores de transcrici\u00f3n e postranscrici\u00f3n. Ademais, a G6PD \u00e9 un dos varios encimas glicol\u00edticos activados polo factor de transcrici\u00f3n factor inducible pola hipoxia 1 (HIF1).\nImportancia cl\u00ednica.\nA G6PD \u00e9 salientable pola s\u00faa diversidade xen\u00e9tica. Describ\u00edronse moitas variantes da G6PD, principalmente producidas a partir de mutaci\u00f3ns de cambio de sentido cunha ampla gama de niveis de actividade encim\u00e1tica e asociadas con s\u00edntomas cl\u00ednicos. Atop\u00e1ronse d\u00faas variantes de transcrici\u00f3n que codifican diferentes isoformas deste xene.\nA deficiencia de glicosa-6-fosfato deshidoxenase \u00e9 moi com\u00fan en todo o mundo, e causa unha anemia hemol\u00edtica aguda en presenza de infecci\u00f3ns simples, inxesti\u00f3n de feix\u00f3ns ou reacci\u00f3ns con certas medicinas, antibi\u00f3ticos, antipir\u00e9ticos, e antimal\u00e1ricos.\nO crecemento e proliferaci\u00f3n celular vense afectados pola G6PD. Est\u00e1n investig\u00e1ndose inhibidores da G6PD para tratar o cancro e outras condici\u00f3ns. \"In vitro\" un ensaio de proliferaci\u00f3n de c\u00e9lulas indica que os inhibidores da G6PD DHEA (deshidroepiandrosterona) e ANAD (6-aminonicotinamida), fan decrecer o crecemento de li\u00f1as celulares AML. A G6PD \u00e9 hipometilatda na Lys403 na leucemia mieloide aguda, o SIRT2 activa a G6PD para aumentar a produci\u00f3n de NADPH e promover a proliferaci\u00f3n das c\u00e9lulas da leucemia."}
{"id": "398973", "revid": "5863", "url": "https://gl.wikipedia.org/wiki?curid=398973", "title": "O curioso incidente do can \u00e1 medianoite", "text": "O curioso incidente do can \u00e1 medianoite (en ) \u00e9 unha novela do escritor ingl\u00e9s Mark Haddon, escrita orixinalmente en lingua inglesa. A obra recibiu en 2003 o premio Libro do Ano Whitbread, en 2005 o premio ao Mellor primeiro libro para novos lectores e lectoras, e en 2004 o Premio para Escritores da Commonwealth como mellor primeiro libro. O t\u00edtulo da novela \u00e9 unha cita a un comentario feito polo detective de ficci\u00f3n Sherlock Holmes no conto \"Silver Blaze\", de Arthur Conan Doyle. A novela foi traducida ao galego por Mois\u00e9s Barcia e publicada en 2008 por Rinoceronte Editora\nA historia est\u00e1 escrita en primeira persoa por Christopher John Francis Boone, un mozo de 15 anos cun trastorno do espectro autista que vive en Swindon (Wiltshire). O trastorno de Christopher dentro do espectro do autismo non se determina de forma expl\u00edcita, se ben a propaganda do libro indica que poder\u00eda ser a s\u00edndrome de Asperger, o autismo de alto funcionamento ou a s\u00edndrome do savant.\nTrama.\nChristopher vive co seu pai en Swindon. Unha noite descobre o cad\u00e1ver de Wellington, o can da s\u00faa veci\u00f1a, atravesado por unha forca no xard\u00edn. A se\u00f1ora Shears, dona do can, chama \u00e1 polic\u00eda, que comeza a interrogar ao mozo. Christopher empeza a sentirse axitado por tantas preguntas, e un dos oficiais tenta agarralo dun brazo, o que provoca que o mozo lle golpee e l\u00e9vano \u00e1 comisar\u00eda ata que o seu pai o recolle. Christopher decide investigar o caso para resolver o misterio da morte de Wellington. Con todo, a s\u00faa investigaci\u00f3n vese gravemente limitada polos seus temores e dificultades \u00e1 hora de interpretar o mundo que o rodea. Durante a s\u00faa investigaci\u00f3n, Christopher vese forzado a entrar en contacto con xente con quen nunca se relacionou, a pesar de que viven na s\u00faa mesma r\u00faa.\nChristopher leva un rexistro das s\u00faas experiencias nun libro, titulado \"O curioso incidente do can \u00e1 media noite\". Ed, o seu pai, descobre o libro e preocupado porque se poida meter en m\u00e1is leas, conf\u00edscallo despois dunha breve pelexa entre os dous. O seu pai explic\u00e1ralle a ausencia da s\u00faa nai dicindo que tivo un accidente e que no hospital faleceu por un ataque ao coraz\u00f3n que Christopher asume que \u00e9 unha embolia. Por\u00e9n, \u00e1 procura do libro escondido Christopher descobre unha chea de cartas da s\u00faa nai dirixidas a el mesmo no armario do seu pai, datadas despois de que ela morrese. A xulgar polas cartas, Christopher chega \u00e1 conclusi\u00f3n de que a s\u00faa nai est\u00e1 a\u00ednda viva e que o seu pai lle mentiu. Queda tan profundamente conmocionado por este feito que \u00e9 incapaz de moverse, treme e ax\u00edtase sobre a cama, vomita e xeme durante varias horas ata que o seu pai volve a casa. Ed d\u00e1se conta de que Christopher leu as cartas, e conf\u00e9salle que mentiu acerca da morte de Judy, a s\u00faa nai, e tam\u00e9n que foi el quen matou o can, deix\u00e1ndose levar pola s\u00faa ira despois dunha acalorada discusi\u00f3n coa se\u00f1ora Shears, xa que Ed lle pedira que vivisen xuntos e a Se\u00f1ora Shears rexeitouno.\nChristopher, que perdeu toda a confianza no seu pai, e temendo que tam\u00e9n poida tratar de matalo a el dado que xa matara antes a Wellington, decide escapar de casa e vivir coa s\u00faa nai. Guiado polo enderezo das cartas da s\u00faa nai, emb\u00e1rcase nunha viaxe de aventura a Londres coa s\u00faa mascota, a rata Toby, metida no peto. Tras unha longa e confusa viaxe, eludindo os polic\u00edas que o estaban a buscar despois de que Ed chamase \u00e1 polic\u00eda denunciando a s\u00faa desaparici\u00f3n, e sent\u00edndose enfermar pola inmensa informaci\u00f3n que recibe das multitudes e os carteis nos trens, Christopher finalmente atopa o cami\u00f1o para atopar o domicilio da s\u00faa nai e o se\u00f1or Shears, e queda f\u00f3ra esperando ata que chegan a casa.\nA s\u00faa nai, Judy, sente feliz pola s\u00faa chegada e trata de mantelo con ela, non pode crer que o seu exmarido lle dixese ao rapaz que morrera, e decide permitir a Christopher que viva con ela e o Sr. Shears no seu pequeno apartamento, o que orixina un problema co Sr. Shears, que non quere que o raparigo viva con eles. Ademais, ao pouco de instalarse Christopher quere volver a Swindon para poder presentarse ao exame para facer o Bacharelato de matem\u00e1ticas. A s\u00faa nai finalmente abandona o se\u00f1or Shears, xa que a s\u00faa relaci\u00f3n con el xa estaba aparentemente rota e cando chega Chistopher empeora, e m\u00fadase de volta a Swindon, onde aluga unha habitaci\u00f3n. Despois dunha discusi\u00f3n co seu exmarido, chegan ao acordo de permitir que el se re\u00fana con Christopher a diario uns minutos.\nChristopher segue tendo terror cara ao seu pai, e espera que sexa encarcerado polo asasinato de Wellington. A historia termina con Ed regal\u00e1ndolle a Christopher un can como mascota, xa que Toby, a s\u00faa rata, morrera, e promet\u00e9ndolle que vai conseguir restablecer a confianza con Christopher aos poucos. Christopher aproba o seu exame coa m\u00e1xima nota, e decide presentarse aos seguintes niveis, e ir \u00e1 universidade, porque quere ser cient\u00edfico.\nProtagonista.\nChristopher Boone ten 15 anos e vai a unha escola para estudantes con necesidades especiais, un eufemismo que non lle gusta. Adora as matem\u00e1ticas (sabe de memoria os n\u00fameros primos at\u00e9 o 7507), ten memoria fotogr\u00e1fica, \u00e9 extremadamente observador e \u00e9 patoloxicamente incapaz de dicir mentiras. Con todo ten dificultades para entender o comportamento humano, as expresi\u00f3ns e as relaci\u00f3ns.\nChristopher ten moitos trazos que o diferencian dos demais debido \u00e1 s\u00faa percepci\u00f3n da vida. \u00c9 incapaz de reco\u00f1ecer e comprender as expresi\u00f3ns faciais, \u00e1 parte das de felicidade e tristura porque llas explicaron, e ten dificultades para entender as met\u00e1foras e os chistes. G\u00fastanlle as informaci\u00f3ns concretas, as listas e os feitos, ten medo dos estra\u00f1os e dos lugares desco\u00f1ecidos, e o seu so\u00f1o favorito \u00e9 aquel no que toda a xente \"normal\" (aqueles que non son como el) est\u00e1n mortos e el ten liberdade de ser como \u00e9 sen xente que o moleste. Ademais disto, \u00e9 moi sensible \u00e1 informaci\u00f3n e aos est\u00edmulos. Por esta raz\u00f3n grita e reacciona con violencia cando a xente o toca. Para protexerse do exceso de ru\u00eddo e de informaci\u00f3n fai un nobelo e rosma. Ten unha relaci\u00f3n agradable con Siobhan, a terapeuta do seu colexio.\nChristopher odia a cor amarela e o marr\u00f3n, mentres que lle encanta o vermello. Isto l\u00e9vao a utilizar colorantes vermellos para a comida marr\u00f3n e amarela. Tampouco pode comer dous tipos diferentes de comida se se tocan no prato e ademais considera que ver 3, 4 ou 5 coches vermellos seguidos augura que ter\u00e1 un d\u00eda bo, moi bo, ou s\u00faper bo. En cambio se ve 4 coches amarelos significa que ter\u00e1 un d\u00eda negro, e ent\u00f3n non come o seu xantar e non fala con ningu\u00e9n. Non lle gusta consumir comida de sitios estra\u00f1os nin que se cambien de posici\u00f3n os mobles.\nNarraci\u00f3n.\nA obra est\u00e1 escrita en primeira persoa. O texto est\u00e1 acompa\u00f1ado de planos, \"smileys\" ou mesmo problemas matem\u00e1ticos. A acci\u00f3n desenv\u00f3lvese en Swindon, unha vila do suroeste de Inglaterra."}
{"id": "398974", "revid": "89787", "url": "https://gl.wikipedia.org/wiki?curid=398974", "title": "OHSAS 18001", "text": "OHSAS 18001 (en ingl\u00e9s: Occupational Health and Safety Assessment Series) \u00e9 unha normativa internacional sobre seguridade dos traballadores e un sistema de xesti\u00f3n da seguridade laboral.\nNo ano 2013, hab\u00eda 40 versi\u00f3ns internacionais de OHSAS 18001 adoptadas por diferentes pa\u00edses e preto de 90.000 certificados en todo o mundo, emitidos en 127 pa\u00edses.\nDescrici\u00f3n.\nAs etapas do processo incl\u00faen (entre outras):\nISO 45001.\nEn outubro de 2013, ISO aprobou a proposta para desenvolver a norma ISO 45001, similar \u00e1s normas OHSAS 18001. O inicio desta norma est\u00e1 a ter en conta OHSAS 18001 e outras normas."}
{"id": "398977", "revid": "27155", "url": "https://gl.wikipedia.org/wiki?curid=398977", "title": "G6PD", "text": ""}
{"id": "398978", "revid": "27155", "url": "https://gl.wikipedia.org/wiki?curid=398978", "title": "G6PDH", "text": ""}
{"id": "398979", "revid": "6165905", "url": "https://gl.wikipedia.org/wiki?curid=398979", "title": "Miguel Roig Lest\u00f3n", "text": "Miguel Roig Lest\u00f3n, nado en Porto do Son o 31 de outubro de 1916 e finado en Vigo o 1 de febreiro de 1998, foi un mestre e pol\u00edtico galego.\nTraxectoria.\nFillo de Rogelio Roig Mari\u00f1o e Concepci\u00f3n Lest\u00f3n Lojo. Estudou o bacharelato no Instituto de Noia. Pertenceu \u00e1 agrupaci\u00f3n Ultreya de Noia, participou na estad\u00eda na Granxa de Salcedo entre o 20 e o 27 de marzo de 1932. Logo fixo o curso preparatorio para estudar medicina en Compostela. En 1937 incorporouse ao Ex\u00e9rcito e estivo na fronte de Asturias e despois formando parte do corpo sanitario na fronte de Teruel e nas ofensivas de Arag\u00f3n e Levante. Ao rematar a guerra foi destinado a Tetu\u00e1n onde acadou o grao de tenente. En 1941 deixou o ex\u00e9rcito e f\u00edxose mestre. Exerceu primeiro en Laxe e despois en Coir\u00f3s, onde foi axente de Extensi\u00f3n Agraria e alcalde do Concello. Despois pasou \u00e1 escola de nenos de Sai\u00e1ns (Vigo), e m\u00e1is tarde director do Grupo Escolar de Coia.\nVida persoal.\nFoi o 6\u00ba de sete irm\u00e1ns.\nO seu av\u00f3 paterno, Miguel Roig Poch, foi un fomentador catal\u00e1n que estableceuse en Porto do Son.\nCasou en 1941 con Aurita Varela Bouza, irm\u00e1 de Amelia, Juan e Jos\u00e9 Varela Bouza. E tivo con ela 1 fillo."}
{"id": "398980", "revid": "54334", "url": "https://gl.wikipedia.org/wiki?curid=398980", "title": "EN 62262", "text": "EN 62262 \u00e9 unha norma europea baseada na norma internacional IEC 62262 (2002) referida aos grados de protecci\u00f3n IK, como protecci\u00f3n antivand\u00e1lica para aparellos el\u00e9ctricos. O c\u00f3digo IK foi orixinariamente definido no Est\u00e1ndar Europeo BS EN 50102 (de 1995, emendado en 1998). Seguidamente foi adoptado como norma internacional en 2002, a norma europea foi renumerada como EN 62262.\nA escada est\u00e1 graduada dende IK00, sen protecci\u00f3n, a IK10 m\u00e1ximo valor da escada."}
{"id": "398981", "revid": "23204", "url": "https://gl.wikipedia.org/wiki?curid=398981", "title": "Ered Nimrais", "text": "No legendarium de J. R. R. Tolkien, as Ered Nimrais (Monta\u00f1as Brancas en sindarin) ou Monta\u00f1as do Corno Branco son unha gran cadea monta\u00f1osa ficticia da Terra Media que transcorre do oeste para o leste entre Gondor e Rohan, \u00f3 sur de Hithaeglir. Ten unha lonxitude de polo menos novecentos quil\u00f3metros, xa que nace a car\u00f3n do r\u00edo Anduin e chega case at\u00e9 o mar.\nHistoria.\nOs primeiros en habitar as Monta\u00f1as do Corno Branco foron os antergos dos isengardos e dos woses, e xa na Terceira Idade foron habitadas polas xentes de Gondor e mais polos rohirrim. \u00d3 norte do cordal at\u00f3panse as fortificaci\u00f3ns dos rohirrim, o Abismo de Helmo e O Sagrario. Na faldra do \u00faltimo pico do leste, ergueuse Minas Tirith."}
{"id": "398982", "revid": "22570", "url": "https://gl.wikipedia.org/wiki?curid=398982", "title": "Copa (bot\u00e1nica)", "text": "En bot\u00e1nica denom\u00ednase copa dunha planta \u00e1 parte superior dunha \u00e1rbore ou dun arbusto, formada polo caule e o conxunto das p\u00f3las, inclu\u00edndo as follas, e as estruturas reprodutivas.\nNas especies caducifolias tam\u00e9n se denomina copa ao tronco e ramas desprovistas de follas.\nEtimolox\u00eda.\nO termo copa procede do lat\u00edn vulgar \"cuppa\", e este do lat\u00edn c\u00e1sico , \"cuba\", \"barril\", \"tonel\".\nCaracter\u00edsticas.\nAs formas das copas son moi vari\u00e1beis. Os principais tipos de \u00e1rbores son de h\u00e1bito excurrente con ramificaci\u00f3n en formas conoides, ou decurrente, que d\u00e1 lugar a formas arredondadas. Tam\u00e9n se poden caracterizar pola s\u00faa anchura, profundidade, \u00e1rea superficial, volume e densidade.\nAs medici\u00f3ns das copas son importantes na cuantificaci\u00f3n e cualificaci\u00f3n da sanidade vexetal, etapas de crecemento e eficiencia.\nAs principais funci\u00f3ns da copa incl\u00faen a asimilaci\u00f3n da enerx\u00eda da luz, a absorci\u00f3n de di\u00f3xido de carbono e a liberaci\u00f3n de ox\u00edxeno a trav\u00e9s da fotos\u00edntese, a liberaci\u00f3n de enerx\u00eda pola respiraci\u00f3n, e o liberaci\u00f3n de auga \u00e1 atmosfera pola transpiraci\u00f3n. Estas funci\u00f3ns son realizadas polas follas.\nAs p\u00f3las da copa proporcionan soporte mec\u00e1nico para distribu\u00edr as follas de maneira eficiente e servir como condutos para os recursos (auga, nutrientes) para realizar estas funci\u00f3ns."}
{"id": "398983", "revid": "15490", "url": "https://gl.wikipedia.org/wiki?curid=398983", "title": "Pilar Mill\u00e1n Astray", "text": "Pilar Mill\u00e1n-Astray Terreros, nada na Coru\u00f1a cara a 1879 e finada en Madrid o 22 de maio de 1949, foi unha escritora e comedi\u00f3grafa galega en lingua castel\u00e1. As s\u00faas obras foron moi populares nas d\u00e9cadas de 1920 e 1930, especialmente \"La tonta del bote\", estreada en teatro en 1925 e levada ao cine en 1970.\nTraxectoria.\nFoi filla de Jos\u00e9 Mill\u00e1n Astray, avogado e director do C\u00e1rcere M\u00f3delo de Madrid, e de Pilar Terreros Segade. O seu irm\u00e1n m\u00e1is novo foi o militar Jos\u00e9 Mill\u00e1n-Astray. Aos vinte anos casou con Javier P\u00e9rez de Linares, membro da aristocracia de Valencia, e foi vivir a esa cidade. Tiveron tres fillos (Javier, Carmen e Pilar), mais quedou vi\u00fava sendo nova, tras o cal retomou a actividade literaria.\nDurante a primeira guerra mundial traballou en Barcelona como esp\u00eda para o Imperio alem\u00e1n, O personaxe m\u00e1is importante que espiou foi o embaixador brit\u00e1nico en Espa\u00f1a, Arthur Henry Hardinge, e recib\u00eda mil pesetas por cada copia de documentos que entregaba.\nColaborou en publicaci\u00f3ns como \"ABC\", \"Blanco y Negro\", \"El Sol\", \"El Espectador\" ou \"La Naci\u00f3n\". En 1919 ga\u00f1ou o Premio Blanco y Negro coa novela curta \"La hermana Teresa\", e en 1920 publicou o seu primeiro libro, a colecci\u00f3n de contos \"Todo amor\". En 1923 estreouse a s\u00faa primeira obra de teatro, \"El rugir del le\u00f3n\", \u00e1 que seguiron outros sainetes e obras costumistas como \"La galana\", \"Una chula de coraz\u00f3n\" ou \"La tonta del bote\". Esta \u00faltima tivo un grande \u00e9xito e chegou a representarse 310 d\u00edas consecutivos. Foi adaptada en cine en 1939 (a\u00ednda que non se conservan copias), en 1956 co t\u00edtulo de \"La chica del barrio\", e en 1970 con Lina Morgan como protagonista. Na tempada 1932-33 dirixiu o Teatro Mu\u00f1oz Seca de Madrid.\nDe ideas conservadoras, apoiou os militares que se sublevaron no alzamento nacional en xullo de 1936, entre eles o seu irm\u00e1n. Foi encarcerada na prisi\u00f3n feminina que o goberno da segunda rep\u00fablica organizou en Alaqu\u00e0s (provincia de Valencia), na que tam\u00e9n estiveron Rosario Queipo de Llano, Carmen Primo de Rivera ou Pilar Jaraiz Franco, emparentadas cos xenerais sublevados m\u00e1is destacados. Terminada a Guerra Civil Espa\u00f1ola, publicou a s\u00faa experiencia en prisi\u00f3n no libro \"Cautivas. 32 meses en las prisiones rojas\" (1940). O paso polo c\u00e1rcere provocoulle problemas de sa\u00fade. Finou en 1949 cando participaba nunha homenaxe \u00e1 actriz Josita Hern\u00e1n."}
{"id": "399002", "revid": "1131", "url": "https://gl.wikipedia.org/wiki?curid=399002", "title": "P\u00edo Font Quer", "text": ""}
{"id": "399019", "revid": "98629", "url": "https://gl.wikipedia.org/wiki?curid=399019", "title": "Eugenia Osterberger", "text": "Prudencia Eugenia Juana Osterberger Luard, co\u00f1ecida simplemente como Eugenia Osterberger, nada en Santiago de Compostela o 20 de decembro de 1852 e finada en Niza o 8 de febreiro de 1932, foi unha compositora galega do romanticismo. Filla dunha coru\u00f1esa e un gravador e lit\u00f3grafo alsaciano, Eugenia Osterberger pronto amosou interese pola m\u00fasica, aprendendo dende nena a tocar o piano. Anos despois do seu regreso de formarse en Francia casou co enxe\u00f1eiro franc\u00e9s Francisco Saunier e instalouse na cidade da Coru\u00f1a. Na cidade herculina Osterberger mantivo relaci\u00f3n non s\u00f3 con destacadas personalidades da m\u00fasica galega do seu tempo, sen\u00f3n tam\u00e9n da literatura, como Emilia Pardo Baz\u00e1n, integr\u00e1ndose na sociedade El Folk-Lore Gallego, que presid\u00eda a propia Emilia. Polas s\u00faas achegas no campo da m\u00fasica foi nomeada membro correspondente da Real Academia Galega cando esta se fundou en 1906. En 1908 trasladouse coa s\u00faa familia \u00e1 cidade de Niza, onde residiu ata a s\u00faa morte.\nA s\u00faa obra, en boa parte desco\u00f1ecida, foi publicada pola editorial de Canuto Berea na Coru\u00f1a (editando obras puramente instrumentais), F. Laurens en Par\u00eds e as editoriais de Benito Zozaya e Casa Dotesio en Madrid. As poucas obras co\u00f1ecidas da compositora compostel\u00e1 incl\u00faen obras para piano s\u00f3 e canci\u00f3ns de sal\u00f3n para voz e piano. Ademais de destacar a s\u00faa produci\u00f3n musical, Eugenia Osterberger participou en diversas iniciativas de dignificaci\u00f3n da cultura galega.\nCanto menos durante os anos que residiu na Coru\u00f1a c\u00f3mpre salientar tam\u00e9n a s\u00faa actividade pedag\u00f3xica, cont\u00e1ndose entre as s\u00faas alumnas Pilar Castillo, quen logo ser\u00eda unha pianista reco\u00f1ecida internacionalmente e que posiblemente ocupou a c\u00e1tedra de piano en Madrid.\nTraxectoria.\nPrimeiros anos e formaci\u00f3n.\nPrudencia Eugenia Juana Osterberger Luard naceu o 20 de decembro de 1852 en Santiago de Compostela, sendo bautizada ao d\u00eda seguinte na capela de Santa Mar\u00eda a Antiga da Corticela. O seu pai, Jorge Osterberger, era un destacado gravador e lit\u00f3grafo alsaciano que anos atr\u00e1s se instalara na cidade da Coru\u00f1a para traballar co prateiro, gravador e fot\u00f3grafo su\u00edzo Enrique Luard Falconier. Pouco despois de instalarse na cidade herculina, Jorge Osterberger casou con Emilia Luard \u00c1lvarez, filla do seu patr\u00f3n e de Bernarda \u00c1lvarez Gondovia, nada en Monforte de Lemos. O matrimonio tivo d\u00faas fillas: Elisa e Eugenia.\nCriada nun ambiente cosmopolita e de sensibilidade art\u00edstica, tivo acceso a unha formaci\u00f3n intelectual e art\u00edstica m\u00e1is completa do que era habitual na formaci\u00f3n feminina na \u00e9poca. Axi\u00f1a Eugenia amosou a s\u00faa paix\u00f3n pola m\u00fasica, se ben non se sabe moito da s\u00faa primeira formaci\u00f3n musical, desenvolvida na s\u00faa cidade natal, e antes de cumprir os nove anos tivo o seu primeiro piano, que o seu t\u00edo Justo Luard adquirira na tenda do que ser\u00eda o seu provedor de partituras dende aquela, Canuto Berea. Na elecci\u00f3n do instrumento participou o organista da Catedral de Santiago de Compostela Mariano Tafall, que posiblemente fose o mestre da nena. Pola correspondencia entre Manuel Mart\u00ed e Canuto Berea pode deducirse que Eugenia era alumna de Mart\u00ed no momento en que a s\u00faa familia adquiriu o piano, e que nese momento estaba o suficientemente \"adiantada\" e ti\u00f1a cualidades suficientes como para que a s\u00faa familia investise unha suma de cartos considerable en mercarlle un piano.\nAnos m\u00e1is tarde, a preocupaci\u00f3n por darlle unha educaci\u00f3n coidada \u00e1 s\u00faa filla levou a s\u00faa familia a mandala estudar \u00e1 localidade francesa de Juilly (Seine-et-Marne), a uns 30 quil\u00f3metros de Par\u00eds, onde uns anos antes o Abade Bautain reabrira unha escola fundada en 1638 e creara o colexio feminino rexido por monxas da orde das Dames de Saint Louis. A s\u00faa formaci\u00f3n francesa permitir\u00edalle posteriormente ga\u00f1ar o seu sustento, dando clases de franc\u00e9s ou m\u00fasica, sen necesidade de casar.\nProfesora de franc\u00e9s e m\u00fasica.\nGrazas \u00e1 correspondencia mantida con Canuto Berea s\u00e1bese que en 1874 regresara a Galicia, vivindo na casa dos seus pais na s\u00faa cidade natal e que mercaba partituras no almac\u00e9n do m\u00fasico e empresario coru\u00f1\u00e9s. Ao seu regreso adicouse de xeito vocacional \u00e1 m\u00fasica, e deu clases de franc\u00e9s, como se pode ver nun anuncio publicado no \"El Diario de Santiago\" o 19 de outubro de 1875 no que di:\nNa mesma p\u00e1xina, a seguinte nota falaba das outras cualidades de Eugenia, entre as que salientaba ser unha \"excelente profesora de piano\":\nSemella probable, polo tanto, que a s\u00faa intenci\u00f3n non era unicamente dar clases de franc\u00e9s, sen\u00f3n que xa daba clases de piano, e que procuraba unha independencia econ\u00f3mica.\nNa s\u00faa correspondencia dese ano con Canuto Berea fai alusi\u00f3n \u00e1 s\u00faa delicada sa\u00fade. Nunha carta sen datar, pero posiblemente escrita no ver\u00e1n de 1875, sinala que ese ano non poder\u00eda visitar A Coru\u00f1a logo de pasar un mal inverno e atop\u00e1ndose moi feble, motivo polo cal os m\u00e9dicos lle recomendar\u00edan o aire do campo e se trasladar\u00eda a Betanzos. Nesa carta pode apreciarse a s\u00faa relaci\u00f3n m\u00e1is \u00edntima coa m\u00fasica, que non era para ela un simple entretemento, xa que nela lle pide un piano de alugueiro e p\u00eddelle que de estar conforme co prezo llo env\u00ede axi\u00f1a, xa que sen el \"fico e ficarei sempre un corpo sen alma, un esp\u00edrito sen alento\". Tam\u00e9n na mesma carta fai referencia a tres obras que estaba a compo\u00f1er e que lle enviar\u00eda unha vez estivesen finalizadas: unha sonata, un impromptu e un terceto. Os problemas de sa\u00fade da compositora ser\u00edan unha constante ao longo da s\u00faa vida. Hai m\u00e1is alusi\u00f3ns \u00e1 s\u00faa delicada sa\u00fade na s\u00faa correspondencia, como nunha carta dirixida de novo a Canuto Berea tres anos m\u00e1is tarde, en 1878, na que de novo lle ped\u00eda un piano de alugueiro para a s\u00faa estad\u00eda en Carballo, onde se dirixira para recibir un tratamento termal. Posiblemente a s\u00faa situaci\u00f3n econ\u00f3mica ese ano fose precaria, xa que na carta lle explicaba a Berea que non dera clases ese curso. A\u00ednda que se desco\u00f1ece que tipo de doenza pod\u00eda padecer, nunha segunda carta a Berea solicit\u00e1ndolle de novo un piano para a s\u00faa estad\u00eda en Carballo sinala:\nCasamento e traslado \u00e1 Coru\u00f1a.\nO 20 de outubro de 1879, dous meses antes de cumprir os 27 anos e xa nun mellor estado de sa\u00fade, Eugenia Osterberger casou en Santiago de Compostela, na mesma igrexa na que fora bautizada, co enxe\u00f1eiro franc\u00e9s Francisco Saunier Goubard, que daquela traballaba na f\u00e1brica do gas compostel\u00e1 situada nos Agros da Carreira. Pouco despois, en 1880, a parella trasladouse \u00e1 cidade da Coru\u00f1a, onde fora nomeado director da f\u00e1brica do gas, instal\u00e1ndose inicialmente na r\u00faa do Socorro. O mesmo ano do seu traslado \u00e1 Coru\u00f1a naceu Jorge, o primeiro dos fillos do matrimonio. Nesa \u00e9poca os padr\u00f3ns atribu\u00edronlle como profesi\u00f3n \"a s\u00faa casa\" ou \"ningunha\", como adoitaba pasar coas mulleres casadas, se ben determinados detalles apuntan a que seguiu a dar clases de m\u00fasica a alg\u00fan alumno amais de aos seus fillos.\nDurante os anos que viviu na Coru\u00f1a, Eugenia Osterberger ocupou un lugar de consideraci\u00f3n na burgues\u00eda herculina, tanto pola posici\u00f3n econ\u00f3mica e social do seu marido como polo prestixio da s\u00faa familia materna e a s\u00faa propia capacidade, inclinaci\u00f3n art\u00edstica e cultura. A compositora participou activamente na vida cultural e social da cidade e mantivo relaci\u00f3n coas familias franc\u00f3fonas afincadas na cidade. Na \u00faltima d\u00e9cada do s\u00e9culo XIX o seu marido foi nomeado vicec\u00f3nsul de Rusia, ampli\u00e1ndose o seu c\u00edrculo de amizades, recibindo con frecuencia na s\u00faa casa aquelas persoas que formaban parte do corpo consular establecido na cidade.\nNa cidade herculina Osterberger e o seu marido participaron activamente en actividades solidarias mediante donativos econ\u00f3micos ou achegas de obxectos para poxas. A compositora compostel\u00e1 participou especialmente e de xeito permanente en iniciativas de car\u00e1cter progresista como as colonias escolares. Posiblemente esta tendencia progresista estea relacionada coa s\u00faa propia educaci\u00f3n e coa li\u00f1a do seu c\u00edrculo familiar, xa que o seu av\u00f3 materno (Enrique Luard Falconier), o seu marido, e o irm\u00e1n deste, eran ou foran mas\u00f3ns. De feito, cando a cidade da Coru\u00f1a decidiu formar un Padroado das Colonias Escolares en 1903, Eugenia Osterberger foi nomeada secretaria nunha directiva na que tam\u00e9n se encontraban Evi Zachar\u00edas como presidenta e Emilia Pardo Baz\u00e1n como presidenta honoraria.\nA Coru\u00f1a da \u00e9poca ti\u00f1a unha intensa actividade musical, recibindo periodicamente compa\u00f1\u00edas de \u00f3pera italianas, Pascual Veiga fundara El Orfe\u00f3n Coru\u00f1\u00e9s, Marcial del Adalid volvera a L\u00f3ngora, e na cidade tam\u00e9n resid\u00edan compositores como Jos\u00e9 Castro Chan\u00e9, Francisco Pillado Villamil, ou o propio Canuto Berea, fac\u00edan posible o desenvolvemento desta arte, popularizada tam\u00e9n polos concertos ofrecidos polas bandas militares nos Xard\u00edns de M\u00e9ndez N\u00fa\u00f1ez. Este ambiente supuxo un est\u00edmulo para Osterberger, que nunca deixou de adicarse a tocar e a compo\u00f1er. Con todo, as convenci\u00f3ns sociais da \u00e9poca en relaci\u00f3n co punto ao que deb\u00edan chegar as actividades propias que correspond\u00edan a unha muller da condici\u00f3n de Eugenia Osterberger imped\u00edan que as s\u00faas interpretaci\u00f3ns musicais sa\u00edsen do c\u00edrculo familiar ou de amizades. Por outra banda, consider\u00e1base que os logros compositivos eran m\u00e1is ben propios dun m\u00fasico profesional que dunha se\u00f1ora, polo que publicar e estrear as s\u00faas obras non se consideraba unha pr\u00e1ctica tan ortodoxa.\nS\u00e1bese que tanto Eugenia Osterberger como o seu home se implicaron de cheo na Liga Gallega, celebr\u00e1ndose en 1898 no seu chal\u00e9 a entrega do t\u00edtulo de socia honoraria da instituci\u00f3n a Sof\u00eda Casanova, que ademais se aloxou al\u00ed xunto coa s\u00faa familia. D\u00edas despois do acto a \"Revista Gallega\" recoll\u00eda a cr\u00f3nica, na que sinala a participaci\u00f3n activa de Eugenia Osterberger ao piano e cantando, salientando a interpretaci\u00f3n dalgunha obra propia e o seu talento na interpretaci\u00f3n:\nPolos t\u00edtulos das obras mencionadas pode apreciarse a preferencia da compositora pola melod\u00eda galega e a m\u00fasica tradicional.\nEse mesmo ano, Sof\u00eda Casanova adicoulle o seu poema \"Al fondear en la Coru\u00f1a la Escuadra francesa\" coas palabras:\nEugenia Osterberger continuou a s\u00faa actividade compositiva logo do cambio de s\u00e9culo, difund\u00edndose a s\u00faa obra por outros pa\u00edses como a Arxentina, onde en decembro de 1907 a revista \"Regi\u00f3n Galaica\" de Buenos Aires agradec\u00eda o env\u00edo de 25 exemplares da s\u00faa obra \"Cantigas y melod\u00edas gallegas\", adicada ao Centro Gallego de Buenos Aires, as\u00ed como outras obras compostas por ela, entre as cales cita unha \"Mui\u00f1eira\" e unha \"Melod\u00eda Gallega\". Tam\u00e9n seguiu desenvolvendo unha certa actividade concert\u00edstica, sempre ligada a fins caritativas. A s\u00faa actividade docente na \u00e9poca aparece reflectida na prensa da \u00e9poca, citando como alumna s\u00faa Pilar Castillo, que posteriormente ser\u00eda unha destacada pianista e que en 1904 recib\u00eda clases de piano da compositora compostel\u00e1.\nCanto menos nos \u00faltimos anos que permaneceron na cidade, o matrimonio ti\u00f1a costume de organizar reuni\u00f3ns na s\u00faa casa nas que ademais de conversar, l\u00edase poes\u00eda e interpret\u00e1base m\u00fasica. Estas reuni\u00f3ns foron noticia na prensa da \u00e9poca e a elas asist\u00edan destacadas personalidades como o tenor Ignacio Varela.\nO \u00faltimo documento de Eugenia Osterberger na Coru\u00f1a data do 29 de febreiro de 1908. Tr\u00e1tase dunha carta escrita a Canuto Berea na que xa se pode percibir unha nova etapa na vida da compositora, se ben nela tam\u00e9n queda patente que os seus problemas de sa\u00fade persist\u00edan. Logo de abandonar a cidade herculina, Francisco Saunier seguiu a ser director xerente de Aguas de La Coru\u00f1a e ti\u00f1a que seguir atendendo asuntos na cidade, a\u00ednda que non se ten constancia de que Eugenia regresase \u00e1 cidade galega nos anos posteriores \u00e1 redacci\u00f3n da carta. Finalmente a familia trasladouse a Francia, pa\u00eds no que estudaran e traballaban moitos dos seus fillos, que posu\u00edan nacionalidade francesa. O propio Francisco Saunier aceptara tam\u00e9n un posto de traballo na Costa Azul, asumindo a direcci\u00f3n dos vellos \u00c9tablissements Farge en Niza.\nTraslado a Niza e \u00faltimos anos.\nEn 1908, logo de residir durante 27 anos na cidade herculina, Eugenia Osterberger e Francisco Saunier abandonaron definitivamente A Coru\u00f1a e traslad\u00e1ronse \u00e1 cidade francesa de Niza. Se ben non se atopan moitos datos das actividades que a compositora realizou na cidade francesa, s\u00e1bese que o tipo de vida social que levaba en Niza non era moi distinto do que levaba na cidade herculina.\nOsterberger seguiu compatibilizando o seu rol de esposa, nai e avoa co seu labor compositivo, escribindo novas obras e participando noutras de varios autores publicadas para pianistas. Posiblemente foi en Niza onde co\u00f1eceu o compositor de orixe ucra\u00edna Fedir Stepanovych Yakymenko, quen lle adicou unha obra para piano titulada \"Chant printanier\". Outro m\u00fasico da \u00e9poca co que tivo relaci\u00f3n foi o italiano Gabriel Bonincontro, quen lle adicou a s\u00faa obra para piano \"Hol\u00e9! Zagala. Le plus brillant paso doble\" e arranxou para quinteto de corda e piano e orquestrou \"Mignardises\", que Osterberguer compuxera para clavic\u00e9mbalo.\nCon todo, non todos os anos que a familia viviu na Costa Azul foron felices, xa que co estalido da primeira guerra mundial, e do mesmo xeito que boa parte das familias francesas, sufriron amarguras e viron partir \u00e1 fronte os seus fillos e xenros. Pouco antes de finalizar a contenda, o 11 de setembro de 1918, finaba no seu domicilio de Niza aos 65 anos Francisco Saunier Goubard. Logo da morte do seu marido Eugenia Osterberger continuou vivindo na cidade francesa ata a s\u00faa morte o 8 de febreiro de 1932. Na s\u00faa acta de defunci\u00f3n consta como cidad\u00e1 francesa, a\u00ednda que nada en Santiago de Compostela.\nRedescubrimento da s\u00faa figura.\nA figura de Eugenia Osterberger permaneceu esquecida durante m\u00e1is de cen anos ata que a investigadora Rosario Mart\u00ednez atopou casualmente o nome da compositora nun artigo sobre Sof\u00eda Casanova. A partir dese momento comezou unha investigaci\u00f3n que reconstru\u00edu a vida da compositora e redescubriu 14 das s\u00faas obras, que ser\u00edan estudadas e analizadas pola music\u00f3loga Beatriz L\u00f3pez Suevos. Os primeiros traballos sobre Osterberger public\u00e1ronse en 2013.\nEste esquecemento posiblemente fora debido ao seu apelido e a estar casada cun franc\u00e9s, o que puido levar aos estudosos da m\u00fasica galega a pensar que non era galega sen\u00f3n unha estranxeira que vivira algunha vez en Galicia. Para Rosario Mart\u00ednez, outro factor do desco\u00f1ecemento da figura de Eugenia Osterberger ser\u00eda o propio feito de ser muller, xa que tivo que criar nove fillos, e a profesi\u00f3n de compositora non se consideraba algo \"decoroso\" para unha muller do seu tempo, o que fixo que nunca se puidese adicar \u00e1 m\u00fasica de xeito profesional, e sinala que na \u00e9poca:\nO 22 de novembro de 2017 presentouse no Paraninfo da Universidade de Santiago de Compostela o libro \"Eugenia Osterberger. A compositora galega da Belle \u00c9poque\" nun acto no que a soprano Susana de Lorenzo interpretou algunhas obras da compositora compostel\u00e1. O libro presenta ademais un CD cunha selecci\u00f3n das obras recuperadas interpretadas pola propia Beatriz L\u00f3pez Suevos ao piano e a soprano Susana de Lorenzo, nas que se inclu\u00edron as obras vocais compostas na Coru\u00f1a e \"Le Rouet de Grand'maman (Fileuse)\" para piano s\u00f3.\nFoi homenaxeada en xullo de 2018 no IKFEM.\nObra.\nA s\u00faa obra, en boa parte desco\u00f1ecida, foi publicada pola editorial de Canuto Berea na Coru\u00f1a (editando obras puramente instrumentais), F. Laurens en Par\u00eds e as editoriais de Benito Zozaya e Casa Dotesio en Madrid. As poucas obras co\u00f1ecidas da compositora compostel\u00e1 incl\u00faen obras para piano s\u00f3 e canci\u00f3ns de sal\u00f3n para voz e piano. A obra de Eugenia Osterberger enc\u00f3ntrase distribu\u00edda en diversos arquivos e bibliotecas en Espa\u00f1a e Francia: o Fondo Cartelle da Biblioteca Municipal de Estudos Locais da Coru\u00f1a, o Fondo Berea do Arquivo da Deputaci\u00f3n da Coru\u00f1a, na Real Academia Galega de Belas Artes, no Arquivo do C\u00edrculo das Artes de Lugo, na Biblioteca Carlos Mart\u00ednez Barbeito da Fundaci\u00f3n Barri\u00e9, no Real Conservatorio Superior de M\u00fasica de Madrid, na Biblioteca Nacional de Espa\u00f1a, na Biblioteca de Castela e Le\u00f3n, no Arquivo Hist\u00f3rico de Uni\u00f3n Musical Espa\u00f1ola, e na Biblioteca Nacional de Francia. Con todo, desco\u00f1\u00e9cese a dimensi\u00f3n real da s\u00faa obra, xa que logo do estudo realizado por Beatriz L\u00f3pez-Suevos e Rosario Mart\u00ednez apenas se co\u00f1ec\u00edan unhas poucas ducias de composici\u00f3ns, unha das cales ti\u00f1a o n\u00famero de opus 158.\nEugenia Osterberger contribu\u00edu \u00e1 creaci\u00f3n dunha m\u00fasica acad\u00e9mica galega de ra\u00edz popular, cunha obra composta principalmente para piano solista e canci\u00f3ns ou melod\u00edas galegas para voz e piano. Segundo Rosario Mart\u00ednez, a obra de Osterberger \"est\u00e1 \u00e1 mesma altura que a dos compositores var\u00f3ns do seu tempo, como Baldomir ou Chan\u00e9\", situ\u00e1ndoa mesmo nun nivel superior \u00e1 m\u00fasica do propio Chan\u00e9 ou Xo\u00e1n Montes, xa que nas propias palabras de Rosario Mart\u00ednez \"fixo m\u00fasica doutros estilos m\u00e1is europeos que eles non fixeron\". A formulaci\u00f3n da produci\u00f3n de Osterberger, do mesmo xeito que a deles, ten como punto de partida a reivindicaci\u00f3n e recuperaci\u00f3n da cultura propia en di\u00e1logo coas correntes europeas do seu tempo. En palabras de Mart\u00ednez: \"Recuperan o aut\u00f3ctono, o noso, mais nunha cultura que emana do Romanticismo\". A m\u00fasica de Osterberger est\u00e1 moi inspirada polos estilos que nese momento estaban m\u00e1is de moda en Europa, se ben a compositora compostel\u00e1 procurou nas letras das s\u00faas composici\u00f3ns vocais a ra\u00edz popular e tradicional da s\u00faa Galicia natal.\nObras para piano s\u00f3.\nAs s\u00faas obras para piano s\u00f3 escritas na s\u00faa etapa coru\u00f1esa est\u00e1n destinadas ao consumo dom\u00e9stico, isto \u00e9, son obras abordables por int\u00e9rpretes diletantes ou afeccionados, nas que se incluir\u00edan pezas l\u00edricas e danzas populares, as\u00ed como pezas de car\u00e1cter (\"nocturnos\", \"baladas\", \"impromptus\", \"berceuses\"...).\nOsterberger compuxo canto menos tres valses: \"Lucia\" (valse de sal\u00f3n), \"Les Hirondelles\" (valse de sal\u00f3n) e \"Insinuante\" (valse lento). Os tres comezan cunha introduci\u00f3n lenta que d\u00e1 paso ao valse, mais no primeiro a compositora opta por darlle variedade r\u00edtmica, en \"Les Hirondelles\" realza o aspecto mel\u00f3dico, mentres que con \"Insinuante\" incl\u00ednase por un \"valse-boston\", o que demostra o co\u00f1ecemento que ti\u00f1a Eugenia Osterberger das modas.\nNa obra \"Le Rouet de Grand'maman (Fileuse)\" Op. 148, pode apreciarse a influencia de d\u00faas obras moi populares no s\u00e9culo XIX: o \"lied\" de Franz Schubert \"Gretchen am Spinnrade\" e a romanza sen palabras de Felix Mendelssohn \"La fileuse\". Do mesmo xeito que nesas d\u00faas pezas, na \"fileuse\" de Osterberger o acompa\u00f1amento en corcheas da man esquerda representa o xiro e movemento continuo da roca, por outra banda, o \"ostinato\" da primeira nota grave sostida en cada comp\u00e1s conv\u00e9rtese no pedal da roca e impulsor do movemento. A influencia dos grandes compositores rom\u00e1nticos tam\u00e9n pode apreciarse na s\u00faa \"M\u00e9ditation (Nocturne)\", na que Osterberger escolle un acompa\u00f1amento homof\u00f3nico para resaltar a melod\u00eda, como fixera Fr\u00e9d\u00e9ric Chopin.\nHai constancia de que a s\u00faa \"Pavana Louis XIII\", orixinal para piano s\u00f3, foi arranxada para banda e que foi unha das s\u00faas obras m\u00e1is interpretadas precisamente nesa versi\u00f3n, a\u00ednda que se desco\u00f1ece se a orquestraci\u00f3n para banda foi feita pola propia compositora ou por Ricardo Quiroga, director da Banda do Rexemento de Isabel a Cat\u00f3lica, que interpretou a peza en p\u00fablico canto menos en d\u00faas ocasi\u00f3ns en 1907.\nDa s\u00faa etapa francesa s\u00f3 se recuperaron ata 2017 d\u00faas composici\u00f3ns: \"Zingha-Bandi, danse hindoue pour piano\" e \"Mignardises\" e \"Danse Jacquelinette\", se ben \"Mignardises\" foi escrita para clavic\u00e9mbalo.\nObra vocal.\nNa produci\u00f3n vocal de Eugenia Osterberger, a compositora amosa a s\u00faa preferencia por unha poes\u00eda l\u00edrica e intimista, moi na li\u00f1a do gusto das personalidades da literatura do Romanticismo. Polo que respecta \u00e1 estrutura destas composici\u00f3ns, adoitan alternar preludio-secci\u00f3n vocal- interludio-secci\u00f3n vocal- interludio-secci\u00f3n vocal-posludio.\nComposici\u00f3ns italianas e francesas.\nA obra vocal de Eugenia Osterberger consta fundamentalmente de melod\u00edas galegas, se ben tam\u00e9n hai d\u00faas composici\u00f3ns italianas e canci\u00f3ns francesas. Na s\u00faa etapa coru\u00f1esa s\u00f3 hai d\u00faas composici\u00f3ns vocais que non corresponden ao x\u00e9nero da melod\u00eda galega, sen\u00f3n a composici\u00f3ns italianas: \"M'ami dicesti\", Op. 158 e \"Ove sei?\" A primeira delas \u00e9 unha aria na li\u00f1a das arias oper\u00edsticas do s\u00e9culo XIX, mentres que a segunda non indica x\u00e9nero, sen\u00f3n que segue a tradici\u00f3n da canci\u00f3n italiana derivada de autores como Paolo Tosti e que tam\u00e9n se denominar\u00eda \"canci\u00f3n de sal\u00f3n\".\nAs s\u00faas canci\u00f3ns francesas incl\u00faen \"Les Roses de Saadi\" (Par\u00eds, 1922), \"Solitude, m\u00e9lodie romantique\" (Par\u00eds, 1923), \"Amour est mort!\" (Par\u00eds, 1922) e \"Simple Histoire\" (Par\u00eds, 1922). En \"Les Roses de Saadi\" presenta unha linguaxe harm\u00f3nica m\u00e1is avanzada que a das s\u00faas composici\u00f3ns coru\u00f1esas. \"Amour est mort!\" est\u00e1 inspirada nun poema de Andr\u00e9 Rastier, marido da s\u00faa filla Rosina, e salienta o feito de que cada vez que a voz di \"Amour est mort!\" faino cunha entoaci\u00f3n distinta. \"Simple Histoire\" est\u00e1 adicada \u00e1 s\u00faa filla Rosina e est\u00e1 encadrada no x\u00e9nero da \"m\u00e9lodie\", a\u00ednda que poder\u00eda encadrarse no do \"romance\" polo seu marcado car\u00e1cter narrativo como pola preponderancia do texto e o canto sobre o acompa\u00f1amento.\nMelod\u00edas galegas.\nO x\u00e9nero da melod\u00eda galega, cuxos precedentes ser\u00edan o \"lied\" alem\u00e1n e a \"m\u00e9lodie\" francesa, chegou a ter tanta repercusi\u00f3n e prestixio que os contempor\u00e1neos de Eugenia Osterberger deben boa parte da s\u00faa fama a este x\u00e9nero. Eugenia Osterberger non foi unha excepci\u00f3n e compuxo un n\u00famero significativo de pezas neste x\u00e9nero, a\u00ednda que se ben Canuto Berea era o principal editor destas composici\u00f3ns nunca chegou a editar ningunha melod\u00eda galega da compositora compostel\u00e1. En 2017 recuper\u00e1ranse un total de catro melod\u00edas galegas m\u00e1is outras catro recollidas nas s\u00faas \"C\u00e1ntigas y Melod\u00edas Gallegas\" xunto con outras catro coplas populares \u00e1s que por\u00eda m\u00fasica nese caderno.\nEn xeral, as melod\u00edas galegas de Osterberger presentan un acompa\u00f1amento sinxelo, que no caso de \"Ausencia. Melod\u00eda gallega\" por exemplo, act\u00faa a modo de bord\u00f3n. \u00c9 frecuente o emprego do comp\u00e1s de 6/8, presente por exemplo en \"Ausencia. Melod\u00eda gallega\", en \"\u00a1Adi\u00f3s Galicia!\" ou en \"Neve\". Unha estrutura r\u00edtmica recorrente \u00e9 o acompa\u00f1amento co t\u00edpico ritmo galego de corchea con punto-semicorchea-corchea, que pode verse tanto en \"\u00a1Adi\u00f3s Galicia!\" (se ben a parte central cambia a 3/4) como en \"Neve\". En \"C\u00e1ntigas y Melod\u00edas Gallegas\" pres\u00e9ntase sempre un preludio pian\u00edstico no que a compositora procura unha sonoridade asociada \u00e1 m\u00fasica galega como ronc\u00f3ns de gaita, pequenos aturuxos ou xiros mel\u00f3dicos tradicionais. Esta idea do preludio pian\u00edstico pode verse tam\u00e9n en \"Neve\", neste caso a modo de cantilena, que nos traslada a austeridade da peza.\nComo mostra da importancia deste x\u00e9nero cabe salientar que o 14 de novembro de 1899 o xornal \"El Pa\u00eds\" informou da publicaci\u00f3n de \"\u00a1Adi\u00f3s Galicia!\":\nA melod\u00eda galega \"\u00a1Adi\u00f3s Galicia!\", con letra do m\u00e9dico e poeta masidao Manuel Lois V\u00e1zquez, \u00e9 hoxe o himno do concello ourens\u00e1n de Maside.\n\"T'amo\", unha composici\u00f3n biling\u00fce.\n\"T'amo\" \u00e9 unha obra para piano e voz na que a compositora tomou un texto en castel\u00e1n, neste caso de Jos\u00e9 Zorrilla. O texto est\u00e1 extra\u00eddo da obra \"Gnomos y Mujeres\" do escritor valisoletano, obra que na segunda parte (\"Mujeres\") in\u00edciase cunha extensa alegaci\u00f3n en verso a favor da dignidade da muller e que contin\u00faa cunha serie de poemas adicados a diferentes mulleres, entre eles \"Yo te amo\". Nesta obra Eugenia Osterberger adapta e traduce ao franc\u00e9s o texto en castel\u00e1n, posiblemente como agasallo \u00e1 dedicataria da obra, Mme. de Servoules, a muller de M. Louis Richaud de Servoules, vicec\u00f3nsul destinado na Coru\u00f1a en outubro de 1885.\nPola portada da partitura pode supo\u00f1erse que a obra foi publicada na Coru\u00f1a o 15 de abril de 1886, e chama a atenci\u00f3n o curto lapso de tempo entre a publicaci\u00f3n de \"Gnomos y Mujeres\" e a desta composici\u00f3n, publicada en Madrid ese mesmo ano. A partitura foi localizada na Biblioteca de Castela e Le\u00f3n.\nNa obra, denominada \"Romance\", predomina a estrutura narrativa con interludios pian\u00edsticos entre as tres secci\u00f3ns. Cada unha destas tres secci\u00f3ns nas que interve\u00f1en o piano e a voz presentan d\u00faas estrofas, en castel\u00e1n e franc\u00e9s, para ser interpretadas en cada caso, ou o texto en franc\u00e9s repetindo o texto en castel\u00e1n.\nObra camer\u00edstica.\nEn 2017 tan s\u00f3 se localizara unha obra camer\u00edstica de Eugenia Osterberger, a \"M\u00e9lodie Espagnole (Sentimentale)\", escrita para violonchelo e piano. Con todo, \u00e9 probable que a s\u00faa produci\u00f3n camer\u00edstica sexa maior, xa que na s\u00faa correspondencia con Canuto Berea dende Betanzos hai alusi\u00f3ns a outras obras que ser\u00edan enviadas para que o compositor e empresario dese a s\u00faa opini\u00f3n:\nPor\u00e9n, ningunha destas tres composici\u00f3ns foi encontrada.\nPolo que respecta \u00e1 \"M\u00e9lodie Espagnole (Sentimentale)\", tr\u00e1tase dunha composici\u00f3n breve (catro p\u00e1xinas a parte de piano e unha a de violonchelo) escrita na cidade da Coru\u00f1a en 1890 e que posiblemente foi editada pola propia compositora, xa que nela non figura ningunha editorial. Est\u00e1 adicada a M. Tondu, posiblemente un editor franc\u00e9s que iniciara a s\u00faa actividade en 1854, e que en 1853 escribira un m\u00e9todo de transposici\u00f3n que Eugenia puido co\u00f1ecer durante os seus anos de formaci\u00f3n en Francia.\nEugenia Osterberger e a intelectualidade galega do seu tempo.\nOsterberger mantivo relaci\u00f3n non s\u00f3 con destacadas personalidades da m\u00fasica galega do seu tempo, sen\u00f3n tam\u00e9n da literatura, como Emilia Pardo Baz\u00e1n. Na Coru\u00f1a de finais do s\u00e9culo XIX resid\u00eda unha importante elite cultural preocupada pola salvagarda da lingua e a tradici\u00f3n propias de Galicia. Eugenia Osterberger non foi allea a esta inquedanza, compo\u00f1endo obras inspiradas en poemas de personalidades participantes nesta corrente e que empregaron a lingua galega. Osterberger chegar\u00eda a integrarse na sociedade El Folk-Lore Gallego, que presid\u00eda a propia Emilia Pardo Baz\u00e1n. Polas s\u00faas achegas no campo da m\u00fasica foi nomeada membro correspondente da Real Academia Galega cando esta se fundou en 1906.\nC\u00f3mpre salientar a s\u00faa relaci\u00f3n coa escritora e xornalista Sof\u00eda Casanova, quen lle adicou o seu poema \"Al fondear en la Coru\u00f1a la Escuadra francesa\" e coa que mantivo correspondencia. Ademais Sof\u00eda Casanova posiblemente levou con ela as partituras desas obras de Eugenia Osterberger e outras doutros m\u00fasicos galegos para difundir a s\u00faa obra en Polonia toc\u00e1ndoas o seu cu\u00f1ado Josef Lutos\u0142awski, pai do que ser\u00eda o famoso compositor e director polon\u00e9s Witold Lutos\u0142awski. A relaci\u00f3n de amizade entre a compositora e a escritora ponse de manifesto nunha carta publicada en \"La Voz de Galicia\" o 9 de setembro de 1898 na que Sof\u00eda Casanova se laiaba polo desastre de 1898 e na que se aprecia o seu mutuo afecto.\nPosiblemente tam\u00e9n tivese relaci\u00f3n coa escritora ourens\u00e1 Filomena Dato, xa que esta era moi amiga de Sof\u00eda Casanova e resid\u00eda nas proximidades da cidade herculina. Ademais Osterberger puido inspirarse nun poema seu para a s\u00faa melod\u00eda galega \"Neve\".\nPola s\u00faa participaci\u00f3n na Liga Gallega, Osterberger tam\u00e9n mantivo contacto con figuras notables do Rexurdimento como Manuel Murgu\u00eda, Eduardo Pondal ou Andr\u00e9s Mart\u00ednez Salazar, que asistir\u00edan \u00e1 despedida de Sof\u00eda Casanova celebrada na casa de Eugenia Osterberger, na que lle ofreceran \u00e1 escritora e xornalista coru\u00f1esa un art\u00edstico pergameo."}
{"id": "399021", "revid": "27155", "url": "https://gl.wikipedia.org/wiki?curid=399021", "title": "Glucosa-6-fosfato deshidroxenase", "text": ""}
{"id": "399024", "revid": "1131", "url": "https://gl.wikipedia.org/wiki?curid=399024", "title": "Horacio G\u00f3mez Ara\u00fajo", "text": ""}
{"id": "399025", "revid": "98629", "url": "https://gl.wikipedia.org/wiki?curid=399025", "title": "Copa (hom\u00f3nimos)", "text": "Copa pode referirse a:"}
{"id": "399027", "revid": "15490", "url": "https://gl.wikipedia.org/wiki?curid=399027", "title": "Francisca Aguirre", "text": "Francisca Aguirre Benito, tam\u00e9n co\u00f1ecida como Paca Aguirre, nada en Alacant o 27 de outubro de 1930 e finada en Madrid o 13 de abril de 2019, foi unha poeta e narradora espa\u00f1ola en lingua castel\u00e1 da denominada \"a outra xeraci\u00f3n do 50\". Foi nomeada Filla Predilecta de Alacant en 2012, Premio Nacional de Poes\u00eda no 2011 e Premio Nacional das Letras no 2018.\nTraxectoria.\nFoi filla do pintor Lorenzo Aguirre, a quen dedicou o poemario \"Trescientos escalones\", e que fora condenado a morte en 1942, durante o franquismo. Estivo casada co poeta F\u00e9lix Grande (1937-2014) e foi nai da tam\u00e9n poeta Guadalupe Grande.\nA s\u00faa poes\u00eda foi traducida ao ingl\u00e9s, franc\u00e9s, italiano, portugu\u00e9s e valenciano. O seu primeiro poemario foi \"\u00cdtaca\", publicado en 1971, co que ga\u00f1ou o Premio de poes\u00eda Leopoldo Panero. Desde ent\u00f3n, e coa excepci\u00f3n da d\u00e9cada de 1980, a autora continuou publicando a s\u00faa obra de maneira ininterrompida, como se pode comprobar na relaci\u00f3n da s\u00faa obra.\nGa\u00f1ou o Premio Nacional de Poes\u00eda en 2011 co seu poemario \"Historia de una anatom\u00eda\" (2010), libro co que xa ga\u00f1ara o Premio Miguel Hern\u00e1ndez en 2010.\nMalia que a poeta pertenceu por data de nacemento \u00e1 xeraci\u00f3n do 50 ( \u00e1 que pertencen, entre outros, Jaime Gil de Biedma e Jos\u00e9 \u00c1ngel Valente (nados en 1929), Francisco Brines (1932) ou Claudio Rodr\u00edguez en (1934)) a tard\u00eda publicaci\u00f3n do seu primeiro poemario supuxo que o seu nome se vira apartado das antolox\u00edas da s\u00faa xeraci\u00f3n. Como a mesma autora dic\u00eda \u00ab\"considero que pertenzo a esa Xeraci\u00f3n do 98 paciente, sen pr\u00e9sas, que como explicaba Antonio Machado, pensaba que a arte \u00e9 longa e ademais non importa, porque o \u00fanico importante \u00e9 a vida\"\u00bb.\nNo \u00e1mbito tem\u00e1tico, a poes\u00eda de Francisca Aguirre m\u00f3vese por unha banda como testemu\u00f1o do mundo no que vive: \u00ab\"De o artista non aceptar un principio de realidade est\u00e1 perdido. Para modificala \u00e9 necesario que previamente a aceptemos. Ao longo de todos os meus libros eu tentei iso: dar noticia da mi\u00f1a historia\"\u00bb. Como a propia poeta declarou, \u00ab\"a poes\u00eda \u00e9 unha ferramenta do co\u00f1ecemento e serve para sacar o que levamos dentro\"\u00bb. Doutra banda, a reflexi\u00f3n, dun marcado car\u00e1cter existencial, \u00fanese umbilicalmente \u00e1 s\u00faa mirada externa para conformar un universo propio, proteico, dual e \u00e1 vez concentrado nun n\u00facleo no que a poes\u00eda \u00e9 o rastro da vida, o perenne."}
{"id": "399037", "revid": "5863", "url": "https://gl.wikipedia.org/wiki?curid=399037", "title": "Negra sombra", "text": "\"Negra sombra\" \u00e9 un dos poemas m\u00e1is co\u00f1ecidos de Rosal\u00eda de Castro publicado no seu libro \"Follas novas\" de 1880.\nHistoria.\nFoi publicado cinco anos antes da morte de Rosal\u00eda. Levaba por t\u00edtulo o primeiro verso, \"Cando penso que te fuches\", e aparec\u00eda inclu\u00eddo na segunda secci\u00f3n do libro, \"\u00a1Do \u00edntimo!\". A peza foi musicada por primeira vez por Xo\u00e1n Montes e presentado no Gran Teatro da Habana en 1892. Axi\u00f1a acadou sona e pasou a ser unha das canci\u00f3ns m\u00e1is co\u00f1ecidas de Galicia.\nO poema de Rosal\u00eda ter\u00eda precedentes nos poemas de Nicomedes Pastor D\u00edaz, \"La mariposa negra\" e \"Una voz\". Segundo Ricardo Carballo Calero o poema de Rosal\u00eda prov\u00e9n dun fragmento de \"El murmullo de las olas\" de Aurelio Aguirre (1833-1858), co\u00f1ecido persoal da escritora.\nPoema.\n&lt;poem&gt;\n&lt;/poem&gt;\nVersi\u00f3ns musicais.\nDe \"Negra sombra\" hai gravadas m\u00e1is de 300 versi\u00f3ns."}
{"id": "399042", "revid": "1131", "url": "https://gl.wikipedia.org/wiki?curid=399042", "title": "Jos\u00e9 Isorna Ferreir\u00f3s", "text": ""}
{"id": "399043", "revid": "1576", "url": "https://gl.wikipedia.org/wiki?curid=399043", "title": "Polinomios", "text": ""}
{"id": "399044", "revid": "1576", "url": "https://gl.wikipedia.org/wiki?curid=399044", "title": "Funci\u00f3ns polinomiais", "text": ""}
{"id": "399048", "revid": "1131", "url": "https://gl.wikipedia.org/wiki?curid=399048", "title": "Manuel Jove Capell\u00e1n", "text": ""}
{"id": "399050", "revid": "89787", "url": "https://gl.wikipedia.org/wiki?curid=399050", "title": "Oh Sees", "text": "Oh Sees \u00e9 unha banda estadounidense de rock formada no ano 1997 en San Francisco. A d\u00eda de hoxe est\u00e1 composta por John Dwyer (voces, guitarra), Tim Hellman (baixo), Dan Rincon (bater\u00eda) e Paul Quattrone (bater\u00eda). O son de Oh Sees incorpora un amplo rango de x\u00e9neros do rock, como garage rock, rock psicod\u00e9lico, punk rock, noise rock, art punk e post-punk.\nInicialmente foi unha v\u00eda de escape para Dwyer (Coachwhips, Pink and Brown e The Hospitals) para publicar gravaci\u00f3ns caseiras experimentais, pero Oh Sees converter\u00edase nunha banda, contando con Brigid Dawson (voces, teclados), Petey Dammit (baixo, guitarra), Mike Shoun (bater\u00eda) e Lars Finberg (bater\u00eda, guitarra). A banda comezou a destacar pola s\u00faa prol\u00edfica discograf\u00eda, os seus enerx\u00e9ticos concertos e a s\u00faa caprichosa est\u00e9tica visual. A banda cambiou a s\u00faa formaci\u00f3n e o seu nome varias veces, sendo co\u00f1ecida anteriormente como Orinoka Crash Suite, OCS, Orange County Sound, The Ohsees, The Oh Sees, Thee Oh Sees e Oh Sees.\nA finais do ano 2013 anunciouse que a banda entrar\u00eda en hiato. Por\u00e9n, publicaron un novo \u00e1lbum de estudio en 2014, \"Drop\", e posteriormente Oh Sees xirou como un tr\u00edo, con baixista de Sic Alps Tim Hellman e o bater\u00eda de White Fence Nick Murray substitu\u00edndo a Dawson, Dammit! e Shoun. No ano 2015 Dawson regresou \u00e1 banda listo para gravar o seu seguinte \u00e1lbum, \"Mutilator Defeated At Last\". Tras o seu lanzamento Dwyer e Hellman comezaron a xirar con dous bater\u00edas, Ryan Moutinho e Dan Rincon, substitu\u00edndo a Murray. Esta formaci\u00f3n gravar\u00eda os dous seguintes \u00e1lbums do grupo, \"A Weird Exits\" e \"An Odd Entrances\"."}
{"id": "399052", "revid": "865", "url": "https://gl.wikipedia.org/wiki?curid=399052", "title": "Thee Oh Sees", "text": ""}
{"id": "399057", "revid": "1131", "url": "https://gl.wikipedia.org/wiki?curid=399057", "title": "Aeroporto de S\u00e3o Paulo-Guarulhos", "text": "O aeroporto internacional de S\u00e3o Paulo/Guarulhos-Governador Andr\u00e9 Franco Montoro , co\u00f1ecido tam\u00e9n como aeroporto de S\u00e3o Paulo-Guarulhos ou sinxelamente GRU, \u00e9 o principal aeroporto internacional que serve a S\u00e3o Paulo. Localmente \u00e9 popularmente co\u00f1ecido tam\u00e9n como aeroporto de Cumbica, polo distrito onde se sit\u00faa e pola base da Forza A\u00e9rea do Brasil que a\u00ednda existe no seu complexo. Dende o 28 de novembro de 2001 o aeroporto leva o nome de Andr\u00e9 Franco Montoro (1916\u20131999), antigo gobernador do estado de S\u00e3o Paulo. No ano 2012 o aeroporto adoptou a s\u00faa nova identidade de marca, GRU Airport.\n\u00c9 o aeroporto m\u00e1is concorrido do Brasil en termos de pasaxeiros, operaci\u00f3ns e carga, e o segundo de Latinoam\u00e9rico en n\u00famero de pasaxeiros, despois do aeroporto da Cidade de M\u00e9xico. Dende o ano 2012 o aeroporto v\u00e9n sendo operado por un consorcio formado por Invepar S/A, Airports Company South Africa e Infraero."}
{"id": "399059", "revid": "1131", "url": "https://gl.wikipedia.org/wiki?curid=399059", "title": "A Hedra", "text": "O top\u00f3nimo galego A Hedra pode referirse a:"}
{"id": "399060", "revid": "1131", "url": "https://gl.wikipedia.org/wiki?curid=399060", "title": "A Hedrada", "text": ""}
{"id": "399062", "revid": "1131", "url": "https://gl.wikipedia.org/wiki?curid=399062", "title": "A Hedreira", "text": ""}
{"id": "399064", "revid": "1131", "url": "https://gl.wikipedia.org/wiki?curid=399064", "title": "Hedrosa", "text": "O top\u00f3nimo galego Hedrosa pode referirse a:"}
{"id": "399065", "revid": "1131", "url": "https://gl.wikipedia.org/wiki?curid=399065", "title": "Hedroso", "text": "O top\u00f3nimo galego Hedroso pode referirse a:"}
{"id": "399067", "revid": "1131", "url": "https://gl.wikipedia.org/wiki?curid=399067", "title": "H\u00f3rreos", "text": "O top\u00f3nimo galego H\u00f3rreos pode referirse a:"}
{"id": "399071", "revid": "98629", "url": "https://gl.wikipedia.org/wiki?curid=399071", "title": "Transmissions from the Satellite Heart", "text": "Transmissions from the Satellite Heart \u00e9 o sexto \u00e1lbum da banda estadounidense de rock alternativo The Flaming Lips, publicado o 22 de xu\u00f1o de 1993 a trav\u00e9s do selo Warner Bros. Records. O seu cuarto tema, \"She Don't Use Jelly\", destaca por ter sido o primeiro \u00e9xito na radio do grupo, despois de que o seu v\u00eddeo aparecese no programa da MTV \"Beavis and Butt-Head\", case un ano despois do lanzamento do disco. \"Turn It On\" foi un sinxelo que tam\u00e9n colleitou un \u00e9xito moderado e tivo dous v\u00eddeos musicais distintos. O \u00e1lbum marcou a marcha de Jonathan Donahue (a Mercury Rev) e de Nathan Roberts, e o ingreso do guitarrista Ronald Jones e do bater\u00eda Steven Drozd.\nO EP \"Due to High Expectations... The Flaming Lips Are Providing Needles for Your Balloons\" publicouse no ano seguinte para promocionar o \u00e1lbum e contaba con versi\u00f3ns ao vivo de \"Chewin the Apple of Your Eye\" e \"Slow\u2022Nerve\u2022Action\". A portada do EP \u00e9 semellante \u00e1 de \"Transmissions from the Satellite Heart\".\nListaxe de canci\u00f3ns.\nTodos os temas compostos por The Flaming Lips ag\u00e1s onde se indique. "}
{"id": "399072", "revid": "5560782", "url": "https://gl.wikipedia.org/wiki?curid=399072", "title": "I Am the Highway", "text": "\"I Am the Highway\" \u00e9 unha canci\u00f3n do supergrupo estadounidense de rock alternativo Audioslave, publicada como quinto sinxelo do seu \u00e1lbum \"Audioslave\" en outubro de 2003. Acadou o n\u00famero 66 na lista \"Billboard Hot 100\" en 2004, o n\u00famero 2 na \"Mainstream Rock Tracks\" e o n\u00famero 3 na \" Modern Rock Tracks\"."}
{"id": "399076", "revid": "27155", "url": "https://gl.wikipedia.org/wiki?curid=399076", "title": "Presentaci\u00f3n de ant\u00edxenos", "text": "A presentaci\u00f3n de ant\u00edxenos \u00e9 un proceso inmunitario esencial para o comezo da resposta inmunitaria das c\u00e9lulas T, a cal \u00e1 s\u00faa vez \u00e9 necesaria para a activaci\u00f3n da resposta das c\u00e9lulas B (ag\u00e1s nuns poucos casos en que o ant\u00edxeno pode ser presentado directamente \u00e1 c\u00e9lula B). Como as c\u00e9lulas T s\u00f3 poden reco\u00f1ecer ant\u00edxenos fragmentados presentados na superficie da c\u00e9lula, Previamente debe ter lugar o procesamento do ant\u00edxenos, para que este sexa fragmentado, e unido a mol\u00e9culas do complexo maior de histocompatibilidade (MHC), e despois transportado \u00e1 superficie da c\u00e9lula, no proceso que propiamente se chama presentaci\u00f3n do ant\u00edxeno, onde ser\u00e1 reco\u00f1ecido polo receptor da c\u00e9lula T. Se houbo unha infecci\u00f3n por virus ou bacterias, a c\u00e9lula presentar\u00e1 un fragmento de p\u00e9ptido ex\u00f3xeno (de f\u00f3ra da c\u00e9lula) ou end\u00f3xeno (de dentro da c\u00e9lula) derivado do ant\u00edxeno unido \u00e1s mol\u00e9culas do MHC. Hai dous tipos de mol\u00e9culas MHC, que se diferencian desde un punto de vista funcional polo tipo de ant\u00edxenos que presentan: mol\u00e9culas MHC de clase I (MHC-I), que se unen a p\u00e9ptidos do citosol da c\u00e9lula, e mol\u00e9culas MHC de clase II (MHC-II), que se unen a p\u00e9ptidos xerados nas ves\u00edculas endoc\u00edticas introducidas na c\u00e9lula. As membranas celulares separan os compartimentos celulres intracelular e extracelular. Cada c\u00e9lula T pode finalmente reco\u00f1ecer s\u00f3 de dez a centos de copias dunha \u00fanica secuencia dun s\u00f3 p\u00e9ptido entre miles doutros p\u00e9ptidos presentados \u00e1 mesma c\u00e9lula porque as mol\u00e9culas do MHC dunha c\u00e9lula poden unirse a unha gama de p\u00e9ptidos bastante grande.\nPresentaci\u00f3n de ant\u00edxenos intracelulares: Clase I.\nAs c\u00e9lulas T citot\u00f3xicas (tam\u00e9n chamadas Tc, c\u00e9lulas T asasinas, ou linfocitos T citot\u00f3xicos (CTL)), que expresan o correceptor CD8 na s\u00faa superficie, son unha poboaci\u00f3n de c\u00e9lulas T que est\u00e1n especializadas na induci\u00f3n dunha morte celular programada noutras c\u00e9lulas. As c\u00e9lulas T citot\u00f3xicas patrullan regularmente por todo o corpo para manter a homeostase do organismo. Cando encontran signos dunha doenza causada pola presenza de virus ou bacterias intracelulares ou unha c\u00e9lula tumoral transformada, inician o proceso de destru\u00edr a c\u00e9lula potencialmente nociva. Todas as c\u00e9lulas nucleadas do corpo (xunto con plaquetas) te\u00f1en mol\u00e9culas do complexo maior de histocompatibilidade de clase I (MHC-I). Os ant\u00edxenos xerados endoxenamente dentro desas c\u00e9lulas son unidos dentro da c\u00e9lula a mol\u00e9culas do MHC-I e despois presentadas na superficie celular. Esta v\u00eda de presentaci\u00f3n de ant\u00edxenos permite que o sistema inmunitario detecte c\u00e9lulas infectadas ou transformadas que mostran p\u00e9ptidos de prote\u00ednas alleas ao organismo ou prote\u00ednas propias modificadas (mutadas).\nNo proceso de presentaci\u00f3n, estas prote\u00ednas son degradadas en pequenos p\u00e9ptidos principalmente por proteases citos\u00f3licas no proteasoma, pero hai tam\u00e9n outras v\u00edas proteol\u00edticas citoplasm\u00e1ticas que se poden utilizar. Despois, os p\u00e9ptidos son distribu\u00eddos ao ret\u00edculo endoplasm\u00e1tico pola intermediaci\u00f3n de prote\u00ednas de shock t\u00e9rmico e o transportador asociado co procesamento de ant\u00edxenos (TAP), que traslada os p\u00e9ptidos citos\u00f3licos ao lume do ret\u00edculo edoplasm\u00e1tico por un mecanismo de transporte dependente do ATP. Hai varias chaperonas do ret\u00edculo endoplasm\u00e1tico que est\u00e1n implicadas na ensamblaxe das mol\u00e9culas MHC-I, como a calnexina, calreticulina e tapasina. Os p\u00e9ptidos son cargados na fenda de uni\u00f3n a p\u00e9ptidos das MHC-I situada entre d\u00faas h\u00e9lices \u03b1 no fondo dos dominios \u03b11 e \u03b12 da mol\u00e9cula MHC-I. Despois de liberarse da tapasina, os complexos p\u00e9ptido-MHC-I (pMHC-I) saen do ret\u00edculo endoplasm\u00e1tico e son transportados \u00e1 superficie celular por medio de ves\u00edculas exoc\u00edticas.\nAs c\u00e9lulas T virxes antivirais (c\u00e9lula T CD8+) non poden eliminar directamente c\u00e9lulas infectadas ou transformadas, sen\u00f3n que te\u00f1en que ser activadas polos complexos pMHC-I das c\u00e9lulas presentadoras de ant\u00edxenos. O ant\u00edxeno pode ser presentado directamente (como se describiu antes) ou indirectamente (presentaci\u00f3n cruzada, descrita m\u00e1is abaixo) desde c\u00e9lulas infectadas por virus ou non infectadas. Despois da interacci\u00f3n entre o pMHC-I e o TCR, en presenza de sinais coestimuladores e/ou citocinas, as c\u00e9lulas T est\u00e1n activadas, migran aos tecidos perifericos e matan as c\u00e9lulas diana (c\u00e9lulas infectadas ou danadas) ao inducir a citotoxicidade.\nA presentaci\u00f3n cruzada \u00e9 un caso especial no cal as mol\u00e9culas MHC-I poden presentar ant\u00edxenos extracelulares, xeralmente expostos s\u00f3 nas mol\u00e9culas do MHC-II. Esta capacidade aparece en varias c\u00e9lulas presentadoras de ant\u00edxenos, principalmente as c\u00e9lulas dendr\u00edticas plasmacitoides en tecidos que estimulan as c\u00e9lulas T CD8+ directamente. Este proceso \u00e9 esencial cando as c\u00e9lulas presentadoras de ant\u00edxenos non son infectadas directamente, desencadeando respostas inmunitarias antivirais locais e antitumorais inmediatamente sen circular as c\u00e9lulas presentadoras de ant\u00edxenos nos ganglios linf\u00e1ticos locais.\nPresentaci\u00f3n de ant\u00edxenos extracelulares: Clase II.\nOs ant\u00edxenos do espazo extracelular e \u00e1s veces alg\u00fans end\u00f3xenos, pasan a formar parte de ves\u00edculas endoc\u00edticas e son presentados na superficie da c\u00e9lula por mol\u00e9uclas MHC-II \u00e1s c\u00e9lulas T CD4+. S\u00f3 as c\u00e9lulas presentadoras de ant\u00edxenos expresan as mol\u00e9culas MHC-II na superficie en grandes cantidades, como as c\u00e9lulas dendr\u00edticas, c\u00e9lulas B ou macr\u00f3fagos, polo que a expresi\u00f3n das mol\u00e9culas MHC-II \u00e9 m\u00e1is espec\u00edfica que a das MHC-I.\nAs c\u00e9lulas presentadoras de ant\u00edxenos xeralmente introducen dentro da c\u00e9lula (internalizan) os ant\u00edxenos ex\u00f3xenos por endocitose, pero tam\u00e9n por pinocitose, macroautofaxia, microautofaxia endos\u00f3mica ou por autofaxia mediada por chaperona. No primeiro caso, despois da internalizaci\u00f3n, os ant\u00edxenos son encerrados en ves\u00edculas chamadas endosomas. Son tres os compartimentos implicados nesta v\u00eda de presentaci\u00f3n de ant\u00edxenos: endosomas temper\u00e1ns, endosomas tard\u00edos ou endolisosomas e lisosomas, onde os ant\u00edxenos son hidrolizados por encimas asociados aos lisosomas (hidrolases \u00e1cidas, glicosidases, proteases, lipases). Este proceso est\u00e1 favorecido pola reduci\u00f3n gradual do pH. As principais proteases nos endosomas son as catepsinas e o resultado \u00e9 a degradaci\u00f3n dos ant\u00edxenos dando lugar a oligop\u00e9ptidos.\nAs mol\u00e9culas do MHC-II son transportadas desde o ret\u00edculo endoplasm\u00e1tico ao compartimento de carga das MHC de clase II xunto coa prote\u00edna Cadea invariante (Ii, CD74). Unha mol\u00e9cula MHC-II non cl\u00e1sica (HLA-DO e HLA-DM) cataliza o intercambio de parte do CD74 (p\u00e9ptido CLIP) co ant\u00edxeno p\u00e9ptido. Os complexos p\u00e9ptido-MHC-II (pMHC-II) son transportados \u00e1 membrana plasm\u00e1tica e o ant\u00edxeno procesado \u00e9 presentado \u00e1s c\u00e9lulas T colaboradoras nos ganglios linf\u00e1ticos.\nAs c\u00e9lulas presentadoras de ant\u00edxenos sofren un proceso de maduraci\u00f3n mentres migran, por medio de sinais quimiot\u00e1cticos, aos tecidos linfoides, nos cales perden a capacidade fagoc\u00edtica e desenvolven unha crecente capacidade de comunicarse coas c\u00e9lulas T por medio da presentaci\u00f3n do ant\u00edxeno. Igual que as c\u00e9lulas T citot\u00f3xicas CD8+, as c\u00e9lulas presentadoras de ant\u00edxenos necesitan o pMHC-II e sinais coestimulatorios adicionais para activar completamente as c\u00e9lulas T colaboradoras virxes.\nA v\u00eda alternativa do procesamento dos ant\u00edxenos end\u00f3xenos e a s\u00faa presentaci\u00f3n en mol\u00e9culas MHC-II d\u00e1se en c\u00e9lulas epiteliais t\u00edmicas medulares (mTEC) por medio de autofaxia. \u00c9 importante para o proceso da tolerancia central das c\u00e9lulas T en particular a selecci\u00f3n negativa de clons autorreactivos. A expresi\u00f3n x\u00e9nica aleatoria do xenoma completo cons\u00e9guese por medio da acci\u00f3n do regulador autoinmune (AIRE) e unha autodixesti\u00f3n das mol\u00e9culas expresadas presentadas tanto en mol\u00e9culas MHC-I coma MHC-II.\nPresentaci\u00f3n de ant\u00edxenos intactos nativos \u00e1s c\u00e9lulas B.\nO receptor da c\u00e9lula B (BCR) da superficie das c\u00e9lulas B pode unirse a ant\u00edxenos non dixeridos intactos nativos de natureza estrutural, en lugar de a unha secuencia linear dun p\u00e9ptido que fora dixerido en pequenos fragmentos e presentado a mol\u00e9culas do MHC. Nos ganglios linf\u00e1ticos as c\u00e9lulas dendr\u00edticas foliculares presentan \u00e1s c\u00e9lulas B grandes complexos de ant\u00edxeno intacto en forma de inmunocomplexos. Algunhas c\u00e9lulas presentadoras de ant\u00edxenos que expresan niveis comparativamente m\u00e1is baixos de encimas lisos\u00f3micos \u00e9 menos probable que dixiran o ant\u00edxeno que capturaron antes de presentalo \u00e1s c\u00e9lulas B."}
{"id": "399077", "revid": "27155", "url": "https://gl.wikipedia.org/wiki?curid=399077", "title": "Presentaci\u00f3n do ant\u00edxeno", "text": ""}
{"id": "399078", "revid": "27155", "url": "https://gl.wikipedia.org/wiki?curid=399078", "title": "Presentaci\u00f3n de ant\u00edxeno", "text": ""}
{"id": "399080", "revid": "89787", "url": "https://gl.wikipedia.org/wiki?curid=399080", "title": "Colors", "text": "Colors \u00e9 o d\u00e9cimo terceiro \u00e1lbum do m\u00fasico estadounidense Beck, publicado o 13 de outubro de 2017 a trav\u00e9s do selo Capitol Records. O disco gravouse entre 2013 e 2017 e foi producido por Beck xunto con Greg Kurstin. O primeiro sinxelo, \"Dreams\", foi editado en xu\u00f1o de 2015, e tres sinxelos m\u00e1is (\"Wow\", \"Dear Life\" en Italia e \"Up All Night\" nos Estados Unidos) apareceron entre xu\u00f1o de 2016 e setembro de 2017."}
{"id": "399093", "revid": "1131", "url": "https://gl.wikipedia.org/wiki?curid=399093", "title": "Amelia Varela Bouza", "text": "Amelia Varela Bouza, nada en Ba\u00f1obre (Mi\u00f1o) en 1908, foi unha pol\u00edtica galega.\nTraxectoria.\nIrm\u00e1 de Juan e Jos\u00e9 Varela Bouza. Durante a II Rep\u00fablica participou nos actos pol\u00edticos de esquerda en Mi\u00f1o. Co golpe de Estado do 18 de xullo de 1936 foi detida e procesada na causa 318/38 contra o seu curm\u00e1n Manuel Tenreiro Mosquera e outros. Foi xulgada en consello de guerra en Ferrol o 12 de maio de 1939, acusada de encubridora do delito de rebeli\u00f3n militar e condenada a seis anos e un d\u00eda de prisi\u00f3n. Abr\u00edronlle expediente de responsabilidades pol\u00edticas e foi sancionada polo Tribunal con 1.000 pesetas o 14 de outubro de 1940. Os seus bens foron embargados. Estivo presa no campo de concentraci\u00f3n de Saturrar\u00e1n. Foi posta en liberdade en agosto de 1941. Ao sa\u00edr da prisi\u00f3n marchou a Madrid, onde traballou de criada. Morreu a finais da d\u00e9cada de 1980."}
{"id": "399094", "revid": "85894", "url": "https://gl.wikipedia.org/wiki?curid=399094", "title": "Juan Varela Bouza", "text": "Juan Varela Bouza, nado en Ba\u00f1obre (Mi\u00f1o), foi un pol\u00edtico galego.\nTraxectoria.\nIrm\u00e1n de Amelia e Jos\u00e9 Varela Bouza.. Foi acusado de executar o incendio da igrexa de Santa Mar\u00eda de Castro o 10 de abril de 1936. Co golpe de Estado do 18 de xullo de 1936 abr\u00eduselle causa por deserci\u00f3n na que se certificaba que desapareceu do seu domicilio nos primeiros d\u00edas de xullo. O 11 de agosto de 1937 conseguiu fuxir na lancha pesqueira \"La Golondrina\" xunto con Ricardo P\u00e9rez Med\u00edn e outros nove compa\u00f1eiros e logrou chegar a Francia. as autoridades devolv\u00e9ronos pola fronteira de Catalu\u00f1a e chegaron a Barcelona o 17 de setembro. Incorporouse ao ex\u00e9rcito leal. Coa derrota da Rep\u00fablica foi detido. Estivo varios anos en prisi\u00f3n. Morreu a principios dos anos sesenta no m\u00e1is absoluto abandono."}
{"id": "399098", "revid": "27155", "url": "https://gl.wikipedia.org/wiki?curid=399098", "title": "Tapasina", "text": "A tapasina ou glicoprote\u00edna asociada a TAP ou TAPBP \u00e9 unha prote\u00edna que nos humanos est\u00e1 codificada polo xene \"TAPBP\" do cromosoma 6.\nFunci\u00f3n.\nO xene \"TAPBP\" codifica unha glicoprote\u00edna transmembrana que media na interacci\u00f3n entre mol\u00e9culas do complexo maior de histocompatibilidade de clase I acabadas de ensamblar e o transportador asociado co procesamento de ant\u00edxenos (TAP), que \u00e9 necesario para o transporte de p\u00e9ptidos antix\u00e9nicos a trav\u00e9s da membrana do ret\u00edculo endoplasm\u00e1tico. Esta interacci\u00f3n facilita un \u00f3ptimo cargamento do p\u00e9ptido na mol\u00e9cula do MHC de clase I. Poden unirse ata catro complexos do MHC de clase I e tapasina a unha soa mol\u00e9cula de TAP. A tapasina cont\u00e9n un motivo C-terminal de dobre lisina (KKKAE) que se sabe que mant\u00e9n as prote\u00ednas de membrana no ret\u00edculo endoplasm\u00e1tico. Nos humanos, o xene da tapasina enc\u00f3ntrase dentro do complexo maior de histocompatibilidade no cromosoma 6. O empalme alternativo orixina tres variantes de transcrici\u00f3n que codifican diferentes isoformas.\nA tapasina \u00e9 unha mol\u00e9cula procesadora de ant\u00edxenos presente no lume do ret\u00edculo endoplasm\u00e1tico. Xoga un importante papel na maduraci\u00f3n das mol\u00e9culas MHC de clase I no lume do ret\u00edculo endoplasm\u00e1tico. A tapasina \u00e9 un compo\u00f1ente do complexo de cargamento do p\u00e9ptido, e pode encontrarse asociada a mol\u00e9uclas MHC de clase I despois de que a cadea pesada do MHC de clase I se asociou coa \u03b22 microglobulina. O complexo de cargamento do p\u00e9ptido consta de TAP, tapasina, a MHC de clase I, calreticulina e ERp57. A tapasina recruta mol\u00e9culas de MHC de clase I ao transportador de p\u00e9ptidos TAP, e tam\u00e9n potencia o cargamento da MHC de clase I con p\u00e9ptidos de alta afinidade. Despois do cargamento das MHC de clase I con este ligando de alta afinidade, a interacci\u00f3n entre a tapasina e o MHC de clase I desaparece.\nInteracci\u00f3ns.\nA tapasina presenta interacci\u00f3ns con:"}
{"id": "399099", "revid": "27155", "url": "https://gl.wikipedia.org/wiki?curid=399099", "title": "Glicoprote\u00edna asociada a TAP", "text": ""}
{"id": "399100", "revid": "27155", "url": "https://gl.wikipedia.org/wiki?curid=399100", "title": "TAPBP", "text": ""}
{"id": "399104", "revid": "1987", "url": "https://gl.wikipedia.org/wiki?curid=399104", "title": "Alvin Ailey", "text": " Alvin Ailey Jr. nado o 5 de xaneiro de 1931 en Rogers, Texas e finado o 1 de decembro de 1989 en Nova York foi un bailar\u00edn e core\u00f3grafo estadounidense.\nEn 1942 trasladouse a Os \u00c1nxeles, onde estudou danza e coreograf\u00eda entre 1949 e 1954. Despois mudouse a Nova York, onde participou en varias produci\u00f3ns teatrais.\nEn 1958 fundou o Alvin Ailey American Dance Theater, composto principalmente de xente de etnia afroamericana. Entre as cuantiosas obras que coreografiou para a compa\u00f1\u00eda at\u00f3pase a s\u00faa representaci\u00f3n exclusiva \" Revelations\" de 1960, formada de espirituais afroamericanos.\nDesde os anos 1960 ata os 1980, a agrupaci\u00f3n estivo de xira mundial e Ailey converteuse nun dos core\u00f3grafos m\u00e1is co\u00f1ecidos dos Estados Unidos. Morreu de sida.\nIndalecio Sobrino homenaxeou a arte do bailar\u00edn a trav\u00e9s da s\u00faa pintura. O tr\u00edptico \"O salto\", o retrato \" Alvin Ailey\" e o cadro \" The stack- up\" reflicten a s\u00faa personalidade e o seu traballo."}
{"id": "399105", "revid": "1093", "url": "https://gl.wikipedia.org/wiki?curid=399105", "title": "Gonzalo Adrio Barreiro", "text": ""}
{"id": "399106", "revid": "1131", "url": "https://gl.wikipedia.org/wiki?curid=399106", "title": "Praza de Ourense (A Coru\u00f1a)", "text": "A praza de Ourense \u00e9 un espazo p\u00fablico da cidade da Coru\u00f1a, situado entre as r\u00faas de S\u00e1nchez Bregua e de Linares Rivas. Ata 2016 estivo rotulada oficialmente como \"praza de Orense\".\nHistoria.\nComo outras prazas do Ensanche coru\u00f1\u00e9s recibiu o nome dunha capital galega. Foi bautizada o 6 de outubro de 1876, o mesmo d\u00eda que as prazas de Lugo e Mar\u00eda Pita.\nNo n\u00famero 2 da praza ti\u00f1a a s\u00faa residencia o tenor Miguel Fleta, e nela faleceu en 1938.\nArquitectura.\nOs edificios catalogados na praza de Ourense son:\nNo interior da praza existe un arboredo tam\u00e9n catalogado e sit\u00faase ademais o quiosco atribu\u00eddo ao arquitecto municipal Santiago Rey Pedreira (1953). Ten 7,5 metros de di\u00e1metro e unha estrutura de formig\u00f3n armado. Pr\u00f3ximo ao quiosco hai un busto obra de Emilio de Madariaga en homenaxe ao m\u00e9dico Rodr\u00edguez levantado en 1933 cun pedestal de formas vangardistas.\nNo n\u00famero 11 da praza local\u00edzase a Delegaci\u00f3n do Goberno en Galicia."}
{"id": "399107", "revid": "85894", "url": "https://gl.wikipedia.org/wiki?curid=399107", "title": "Celestina Penabad", "text": "Celestina Penabad Garc\u00eda, nada o 2 de agosto de 1907 no Burgo (Muras) e finada o 13 de setembro de 2018, foi unha labrega e supercentenaria galega que en decembro de 2017 se converteu na persoa m\u00e1is vella de Galicia.\nTraxectoria.\nCelestina Penabad Garc\u00eda foi unha labrega galega. Logo de casar mudouse a vivir a Roupar (Xermade), e nos \u00faltimos anos trasladouse \u00e1 cidade da Coru\u00f1a, onde vive cunha das s\u00faas fillas se ben segu\u00eda a pasar as vacaci\u00f3ns en Roupar.\nLogo do pasamento de Avelina Mouzo nos \u00faltimos d\u00edas de 2017, Celestina Penabad converteuse na galega viva m\u00e1is vella e, ademais, na \u00fanica persoa supercentenaria, \u00e9 dicir, a \u00fanica que daquela superaba os 110 anos, en toda a comunidade de Galicia. \u00d3 falecer quedoulle a remuda de supercentenaria e \"avoa de Galicia\" a Concepci\u00f3n Pichel Sampayo.\nVida persoal.\nCasou con Antonio Pardo, que foi alcalde de Xermade durante uns meses durante a Segunda Rep\u00fablica. Tivo d\u00faas fillas, Teresa e Olga."}
{"id": "399108", "revid": "98629", "url": "https://gl.wikipedia.org/wiki?curid=399108", "title": "S\u00f3 ante o perigo", "text": "S\u00f3 ante o perigo (en ) \u00e9 un filme estadounidense de 1952 do x\u00e9nero de western, dirixido por Fred Zinnemann e interpretado por Gary Cooper, Grace Kelly, Lloyd Bridges, Katy Jurado e Thomas Mitchell. O filme desenv\u00f3lvese en tempo real, coa montaxe de varios reloxos que marcan o paso do tempo intercalados entre as escenas de tensi\u00f3n.\nGa\u00f1ou catro premios Oscar de sete candidaturas e catro premios Globo de Ouro de oito candidaturas. Recibiu o posto 33 na lista de mellores filmes estadounidenses do American Film Institute.\nFoi emitido na TVG o 3 de novembro de 2007.\nArgumento.\nWill Kane, o sh\u00e9riff de Hadleyville, casou coa cu\u00e1quera Amy e prep\u00e1rase para cambiar de cidade. Durante os preparativos da mudanza, \u00f3uvese que Frank Miller, un home que Kane arrestara, sa\u00edra da prisi\u00f3n e chegar\u00eda no tren do mediod\u00eda para vingarse del. A banda de Miller ag\u00e1rdao na estaci\u00f3n para axudalo a cumprir o seu desexo.\nKane e a s\u00faa dona deixan a cidade, mais logo el decide volver, perturbado pola s\u00faa conciencia. Kane conta con que os seus amigos e veci\u00f1os o axuden contra a banda de catro homes, mais para a s\u00faa sorpresa ningu\u00e9n quere verse envolveito na rifa e mesmo o seu mellor amigo e axudante, Harvey Pell, o deixa s\u00f3 e a s\u00faa esposa ameaza con marchar sen el. S\u00f3 a s\u00faa ex-namorada Helen Ramirez intenta axudalo."}
{"id": "399109", "revid": "89787", "url": "https://gl.wikipedia.org/wiki?curid=399109", "title": "Josefa \u00c1lvarez", "text": "Josefa \u00c1lvarez Rodr\u00edguez, nada en San Tom\u00e9, na parroquia de Fre\u00e1s de Eiras (Ramir\u00e1s) o 16 de febreiro de 1906 e finada no Carregal (Cartelle) o 17 de setembro de 2017, foi unha supercentenaria galega que durante un tempo foi a segunda persoa m\u00e1is vella de Galicia.\nTraxectoria.\nTraballou de labrega e, ao quedar orfa de nai cedo, levou a crianza dos seus nove irm\u00e1ns e mais do pai, que quedara cego. Finou con 111 anos e 215 d\u00edas. Os seus \u00faltimos anos pasounos nunha residencia de anci\u00e1ns, a da Nosa Se\u00f1ora do Mundil, en Cartelle.\nVida persoal.\nNon casou."}
{"id": "399110", "revid": "47401", "url": "https://gl.wikipedia.org/wiki?curid=399110", "title": "High Noon", "text": ""}
{"id": "399111", "revid": "47401", "url": "https://gl.wikipedia.org/wiki?curid=399111", "title": "Josefa \u00c1lvarez Rodr\u00edguez", "text": ""}
{"id": "399117", "revid": "89787", "url": "https://gl.wikipedia.org/wiki?curid=399117", "title": "C\u00e9sar del Ca\u00f1o", "text": "Jos\u00e9 C\u00e9sar \u00c1lvarez del Ca\u00f1o, nado en Castrelo de Mi\u00f1o en 1958, \u00e9 un m\u00fasico, cantor, compositor e director coral galego, m\u00e1is co\u00f1ecido como C\u00e9sar del Ca\u00f1o.\nTraxectoria.\nOs seus comezos musicais est\u00e1n ligados \u00e1 cidade de Ourense, na que cursou os estudos universitarios e onde deu os primeiros concertos, tanto en festivais locais como en emisoras de radio e clubs nocturnos da capital.\nA principios dos anos oitenta trasladouse a Barcelona, onde realizou os seus estudos musicais e de canto, fixando naquela cidade a s\u00faa residencia.\n\u00c9 autor e arranxador de numerosas obras musicais, as\u00ed como compositor doutras sobre textos de poetas diversos ou mesmo sobre cantigas medievais, moitas das cales foron publicadas en respectivas edici\u00f3ns gr\u00e1ficas e discogr\u00e1ficas.\nComo int\u00e9rprete m\u00f3vese en diversos x\u00e9neros e modalidades, que van dende a m\u00fasica alternativa e a canci\u00f3n de autor ata o folk ou a l\u00edrica.\nParalelamente levou a termo unha importante actividade dentro do \u00e1mbito da m\u00fasica coral, como compositor de obras polif\u00f3nicas e mais como fundador e director de diversas entidades, entre as que cabe salientar o \"Coro Universitario Galego de Barcelona\" (CUGAB. 1992-2001), \"Galeuzcamerata\" (2006-2016) e \"Don de Son\" (2016-actualidade), todas elas no seo da Universidade de Barcelona, co apoio institucional do \"Vicerectorat d'arts, cultura i patrimoni\" da propia UB. Nesta vertente \u00e9 de destacar tam\u00e9n a fundaci\u00f3n da \"Coordinadora Coral Galega de Catalunya\"."}
{"id": "399118", "revid": "27155", "url": "https://gl.wikipedia.org/wiki?curid=399118", "title": "Transportador asociado co procesamento de ant\u00edxenos", "text": "O transportador asociado co procesamento de ant\u00edxenos (TAP) \u00e9 unha prote\u00edna transportadora membro da familia do transportador de casete de uni\u00f3n ao ATP. Funciona entregando p\u00e9ptidos citos\u00f3licos no ret\u00edculo endoplasm\u00e1tico, onde se une a mol\u00e9culas nacentes de MHC de clase I.\nA estrutura do TAP est\u00e1 formada por d\u00faas prote\u00ednas: TAP-1 e TAP-2; ambas te\u00f1en unha rexi\u00f3n hidr\u00f3foba e unha rexi\u00f3n de uni\u00f3n ao ATP. Ens\u00e1mblanse formando un heterod\u00edmero, que constit\u00fae un transportador de catro dominios.\nFunci\u00f3n.\nO transportador TAP enc\u00f3ntrase no lume no ret\u00edculo endoplasm\u00e1tico asociado co \"complexo de carga do p\u00e9ptido\" (ou PLC, do ingl\u00e9s \"peptide-loading complex\"). Este complexo formado pola \u03b22 microglobulina, calreticulina, ERp57, o propio TAP, tapasina e MHC de clase I act\u00faa mantendo unidas as mol\u00e9culas do complexo maior de histocompatibilidade (MHC) ata que queden completamente cargadas con p\u00e9ptidos.\nTransporte de p\u00e9ptidos.\nO transporte de p\u00e9ptidos mediado por TAP \u00e9 un proceso de m\u00faltiples etapas. O peto de uni\u00f3n ao p\u00e9ptido est\u00e1 formado por TAP-1 e TAP-2. A asociaci\u00f3n co TAP \u00e9 un evento independente do ATP, \"nun r\u00e1pido paso de asociaci\u00f3n biomolecular, o p\u00e9ptido \u00fanese ao TAP, seguido por unha lenta isomerizaci\u00f3n do complexo TAP\". Suxeriuse que o cambio conformacional en estrutura desencadea a hidr\u00f3lise do ATP, o que inicia o transporte de p\u00e9ptidos.\nPara a translocaci\u00f3n dos p\u00e9ptidos son necesarios ambos os dominios de uni\u00f3n a nucle\u00f3tidos (NBD, \"nucleotide-binding domain\"), xa que cada NBD non pode hidrolizar o ATP en solitario. O mecanismo exacto do transporte non se co\u00f1ece; por\u00e9n, os descubrimentos realizados indican que a uni\u00f3n do ATP a TAP-1 \u00e9 o paso inicial no proceso de transporte, e que o ATP unido a TAP-1 induce a uni\u00f3n de ATP a TAP-2. Tam\u00e9n se demostrou que o desatraque da MHC de clase I cargada est\u00e1 ligada ao ciclo de tranporte de TAP causado por sinais procedentes da subunidade TAP-1.\nEspecificidade.\nA actividade de ATPase de TAP \u00e9 moi dependente da presenza do substrato correcto, e a uni\u00f3n de p\u00e9ptidos \u00e9 un requisito para a hidr\u00f3lise de ATP. Isto impide malgastar ATP por medio da hidr\u00f3lise independente de p\u00e9ptido.\nA especificidade das prote\u00ednas TAP foi investigada primeiro atrapando p\u00e9ptidos no ret\u00edculo endoplasm\u00e1tico utilizando a glicosilaci\u00f3n. O TAP \u00fanese a p\u00e9ptidos de 8 a 16 residuos con igual afinidade, pero a translocaci\u00f3n \u00e9 m\u00e1is eficiente para p\u00e9ptidos que son de 8 a 12 residuos de lonxitude. A eficiencia red\u00facese para p\u00e9ptidos maiores de 12 residuos. Por\u00e9n, os p\u00e9ptidos con m\u00e1is de 40 residuos son tam\u00e9n translocados, pero con baixa eficacia. Os p\u00e9ptidos con baixa afinidade para as mol\u00e9culas do MHC de clase I son transportados f\u00f3ra do ret\u00edculo endoplasm\u00e1tico por unha eficaz prote\u00edna de exportaci\u00f3n dependente de ATP. Este mecanismo resumido pode representar un mecanismo que asegura que s\u00f3 os p\u00e9ptidos de alta afinidade est\u00e1n unidos \u00e1s MHC de clase I."}
{"id": "399119", "revid": "1576", "url": "https://gl.wikipedia.org/wiki?curid=399119", "title": "Talbot 1100", "text": ""}
{"id": "399120", "revid": "1576", "url": "https://gl.wikipedia.org/wiki?curid=399120", "title": "Simca 1200", "text": ""}
{"id": "399121", "revid": "1576", "url": "https://gl.wikipedia.org/wiki?curid=399121", "title": "Talbot 1200", "text": ""}
{"id": "399122", "revid": "1576", "url": "https://gl.wikipedia.org/wiki?curid=399122", "title": "Citro\u00ebn Dyane", "text": ""}
{"id": "399123", "revid": "27155", "url": "https://gl.wikipedia.org/wiki?curid=399123", "title": "Transportador asociado co procesamento do ant\u00edxeno", "text": ""}
{"id": "399124", "revid": "27155", "url": "https://gl.wikipedia.org/wiki?curid=399124", "title": "Transportador asociado co procesamento de ant\u00edxeno", "text": ""}
{"id": "399125", "revid": "1576", "url": "https://gl.wikipedia.org/wiki?curid=399125", "title": "Ford Model T", "text": ""}
{"id": "399126", "revid": "1410", "url": "https://gl.wikipedia.org/wiki?curid=399126", "title": "Gran Premio de Alema\u00f1a de 1993", "text": "O Gran Premio de Alema\u00f1a de F\u00f3rmula 1 de (oficialmente o LIV Grosser Preis von Deutschland) foi unha carreira de F\u00f3rmula 1 que se celebrou en Hockenheimring o 25 de xullo de 1993. Foi a d\u00e9cima rolda da tempada de , o 55\u00ba Gran Premio de Alema\u00f1a e o d\u00e9cimo s\u00e9timo que se celebrou no circu\u00edto de Hockenheim. A carreira disputouse sobre 45 voltas do circu\u00edto de sete quil\u00f3metros para unha distancia de carreira de 306 quil\u00f3metros e foi ga\u00f1ada por Alain Prost, conducindo un Williams - Renault, logo de que ao seu compa\u00f1eiro de equipo Damon Hill neg\u00f3uselle unha primeira vitoria por un problema de pneum\u00e1ticos na pen\u00faltima volta. Esta foi a vitoria n\u00famero 51 e derradeira de Prost nun Gran Premio.\nInforme.\nOs dous Williams foron primeiro e segundo na cualificaci\u00f3n con Prost na pole por diante de Hill, Schumacher, Senna, Blundell e Brundle. Prost tivo un mal comezo e foi pasado por Hill, Schumacher e Senna. Prost recuperou o terceiro posto a costa de Senna na carreira cara \u00e1 primeira chicana, na que entraron un \u00e1 beira do outro. Ao sa\u00edr da chicana, Senna trompeou e tivo que esperar a que pasasen todos os participantes antes de poder volver a reincorporarse. En cuarto lugar, Brundle tam\u00e9n trompeou na segunda chicana, o que obrigou a Prost a tomar medidas evasivas e atallar parte da pista. Ambos cumprir\u00edan penalizaci\u00f3ns de stop &amp; go de 10 segundos m\u00e1is adiante na carreira. Ao final da primeira volta, Hill lideraba diante de Schumacher, Prost, Blundell, Patrese, Berger e Alesi.\nProst atacou, pasando a Schumacher na volta 6. Acercouse a Hill tres voltas m\u00e1is tarde. Detr\u00e1s, na seguinte volta, Berger intentou pasar a Suzuki e chocaron, Suzuki sa\u00eduse. Axit\u00e1ronse bandeiras amarelas e Hill reduciu a velocidade un pouco na seguinte volta. Prost aproveitou a s\u00faa oportunidade e pasou a Hill para liderar. A continuaci\u00f3n, cumpriu a s\u00faa penalizaci\u00f3n de stop &amp; go (que calificou de esc\u00e1ndalo na conferencia de prensa m\u00e1is tarde ese mesmo d\u00eda) na seguinte volta e caeu ao sexto posto detr\u00e1s de Patrese.\nSchumacher foi o primeiro dos l\u00edderes en entrar a cambiar pneum\u00e1ticos, volvendo en cuarto lugar, detr\u00e1s de Prost e Blundell e xusto diante do seu compa\u00f1eiro de equipo Patrese. Logo pasou a Blundell polo terceiro posto na primeira chicana na seguinte volta, Brundle regresou \u00e1 metade do peloton ao cumprir a s\u00faa penalizaci\u00f3n de stop &amp; go na volta 12. Senna subira ao s\u00e9timo posto pero non puido pasar ao Ferrari de Berger, finalmente optou por entrar a cambiar pneum\u00e1ticos, do mesmo xeito que Patrese e Blundell, deixando a orde na metade da carreira: Hill, Prost, Schumacher, Berger, Blundell, Patrese e Senna, ning\u00fan Williams optou por cambiar pneum\u00e1ticos nesta carreira. Blundell con pinas novas foi capaz de superar a Berger no cuarto posto, s\u00f3 para que o austr\u00edaco o pasara na seguinte recta nunha feroz remontada. Blundell finalmente superou a Berger definitivamente na secci\u00f3n do estadio, con Patrese e Senna acerc\u00e1ndose rapidamente ao austr\u00edaco. Senna colocouse no quinto lugar, superando tanto a Patrese como a Berger na volta seguinte, con Patrese tam\u00e9n capaz de pasar ao Ferrari, que sufr\u00eda cada vez m\u00e1is cos seus vellos pneum\u00e1ticos. Logo Schumacher det\u00edvose para po\u00f1er un terceiro xogo de pinas que o deixou m\u00e1is atr\u00e1s dos dous Williams mentres que a\u00ednda estaba a medio minuto de Blundell na cuarta posici\u00f3n, quen conservaba unha lixeira diferenza co McLaren de Senna no quinto posto.\nNas \u00faltimas voltas Prost acercouse a Hill, mentres que Schumacher estableceu unha serie de voltas r\u00e1pidas para achegarse a 17 segundos de Prost. Senna , a\u00ednda incapaz de pasar a Blundell, entrou para unha parada non programada na volta 41, reincorpor\u00e1ndose de forma segura diante de Patrese. A vantaxe de Hill reduciuse a 8 segundos na pen\u00faltima volta, pero parec\u00eda estar correndo cara \u00e1 vitoria cando, ao sa\u00edr da Ostkurve, o seu pneum\u00e1tico traseiro esquerdo desinflouse, tendo que retirar o seu auto antes de chegar a boxes. En lugar de que Hill obtivese a s\u00faa primeira vitoria, Prost levouse a s\u00faa deradeira vitoria a n\u00famero 51 diante dun encantado Schumacher seguido de Blundell, Senna, Patrese e Berger."}
{"id": "399129", "revid": "89787", "url": "https://gl.wikipedia.org/wiki?curid=399129", "title": "Anduin", "text": "No legendarium do escritor ingl\u00e9s J. R. R. Tolkien, Anduin o Grande (An(d)= longo, e duin = r\u00edo en sindarin) \u00e9 un r\u00edo ficticio que fica \u00f3 leste das Hitaeglir. O Anduin percorre aproximadamente 2500 quil\u00f3metros at\u00e9 a s\u00faa foz na ba\u00eda de Belfalas, formando un delta chamado Ethir Anduin. No seu curso pasa a car\u00f3n de importantes lugares na cosmolox\u00eda tolkiniana como a fervenza Rauros, Caor Andros ou Minas Tirith. Frecuentemente, durante a Segunda Idade e Terceira Idade fixo as veces de raia entre varios reinos.\nHistoria.\nDurante os Anos das \u00c1rbores os elfos marcharon cara \u00f3 oeste. Alg\u00fans dunha das tres li\u00f1axes destes elfos, os teleri, seguiron o curso do Anduin cara \u00f3 sur pasando a ser denominados nandor, os que tornan. Estes elfos nunca chegaron a Valinor e decidiron asentarse nos bosques da rexi\u00f3n.\nNo val formado no seu tramo superior habitan os hobbits sendo a rama dos Nidios os que m\u00e1is se achegaban \u00e1 ribeira para vivir.\nFoi neste r\u00edo onde Isildur perdeu o Anel Dominante que posteriormente atopar\u00eda o hobbit D\u00e9agol e tempo despois a Irmandade do Anel tam\u00e9n recorreu o Anduin, xa que foi a car\u00f3n del onde a Irmandade se despediu de Galadriel e de Celeborn deixando atr\u00e1s Lothl\u00f3rien."}
{"id": "399131", "revid": "1888", "url": "https://gl.wikipedia.org/wiki?curid=399131", "title": "Xos\u00e9 Manuel Cid Fern\u00e1ndez", "text": ""}
{"id": "399132", "revid": "85894", "url": "https://gl.wikipedia.org/wiki?curid=399132", "title": "Tereixa Constenla", "text": "Tereixa Constenla Fontenla, nada en Arca (A Estrada) en 1968, \u00e9 unha xornalista galega.\nTraxectoria.\nComezou a s\u00faa traxectoria profesional en 1990 no diario granadino \"Ideal\", na delegaci\u00f3n de Almer\u00eda. Despois pasou a \"El Pa\u00eds\", primeiro na secci\u00f3n social da delegaci\u00f3n de Andaluc\u00eda e desde 2008 na secci\u00f3n de Cultura a nivel estatal.\nVida persoal.\nCasou en 2018 co tam\u00e9n xornalista Alejandro Bola\u00f1os, do que enviuvou a mediados dese ano. Padeceu un cancro de mama."}
{"id": "399133", "revid": "5914340", "url": "https://gl.wikipedia.org/wiki?curid=399133", "title": "Alfonso Garc\u00eda Rojo", "text": "Alfonso Garc\u00eda Rojo, nado en Villalpando o 28 de decembro de 1906 e finado en Madrid en 1997, foi un mestre espa\u00f1ol residente en Galicia.\nTraxectoria.\nEstudou maxisterio en Pontevedra e Ourense. Foi mestre no Mourisco (Ri\u00f3s), e despois foi destinado a Parada de Sil, onde permaneceu tres anos. Al\u00ed puxo en marcha unha experiencia de educaci\u00f3n graduada e coeducaci\u00f3n coa mestra Rosa Pons i F\u00e1bregas. Pasou despois a Faramontaos (Nogueira de Ramu\u00edn) onde foi mestre dende 1934. Colaborou con artigos pedag\u00f3xicos en \"El Pueblo Gallego\", Logo do golpe de Estado do 18 de xullo de 1936 foi suspendido o 20 de setembro e marchou a Pontevedra. Permaneceu al\u00ed ata o seu retorno \u00e1 docencia en 1963. Marchou despois a Catalu\u00f1a, Cantabria e Madrid."}
{"id": "399143", "revid": "1576", "url": "https://gl.wikipedia.org/wiki?curid=399143", "title": "Rexi\u00f3n de Gie\u00dfen", "text": ""}
{"id": "399149", "revid": "5863", "url": "https://gl.wikipedia.org/wiki?curid=399149", "title": "\u00c1lbum da emigraci\u00f3n", "text": ""}
{"id": "399150", "revid": "12452", "url": "https://gl.wikipedia.org/wiki?curid=399150", "title": "W. A. Ins\u00faa", "text": ""}
{"id": "399151", "revid": "23204", "url": "https://gl.wikipedia.org/wiki?curid=399151", "title": "Cruzada albixense", "text": "A cruzada albixense \u2014denominaci\u00f3n derivada de Albi, cidade situada no suroeste de Francia\u2014, tam\u00e9n co\u00f1ecida como cruzada c\u00e1tara ou cruzada contra os c\u00e1taros, foi un conflito armado que tivo lugar entre 1209 e 1244, por iniciativa do papa Inocencio III co apoio da dinast\u00eda dos Capetos (reis de Francia na \u00e9poca), co fin de reducir pola forza o catarismo, un movemento relixioso cualificado como herex\u00eda pola Igrexa cat\u00f3lica e asentado desde o s\u00e9culo XII nos territorios feudais do Languedoc, favorecendo a expansi\u00f3n cara ao sur das posesi\u00f3ns da monarqu\u00eda capetana e os seus vasalos.\nA guerra, que se desenvolveu en varias fases, iniciouse co enfrontamento entre os ex\u00e9rcitos de cruzados s\u00fabditos do rei Filipe Augusto de Francia coas forzas dos condes de Tolosa e vasalos, provocando a intervenci\u00f3n da Coroa de Arag\u00f3n que culminou na batalla de Muret. Nunha segunda etapa, na que inicialmente os tolosanos alcanzaron certos \u00e9xitos, a intervenci\u00f3n de Lu\u00eds VIII decidiu a submisi\u00f3n do condado certificada polo Tratado de Par\u00eds (1229). Nunha prolongada fase final, as operaci\u00f3ns militares e as actividades da recentemente creada Inquisici\u00f3n centr\u00e1ronse na supresi\u00f3n dos focos de resistencia c\u00e1tara, que, desprovistos dos seus apoios pol\u00edticos, terminaron por ser reducidos. A guerra destacou por episodios de gran violencia, provocou a decadencia do movemento relixioso c\u00e1taro, o ocaso da at\u00e9 ent\u00f3n florecente cultura languedociana e a conformaci\u00f3n dun novo espazo xeopol\u00edtico en Europa occidental.\nXeopol\u00edtica occitana da \u00e9poca.\nA principios do s\u00e9culo XIII, as rexi\u00f3ns do Languedoc atop\u00e1banse baixo o dominio de varios se\u00f1ores: \nAs cinco dioceses c\u00e1taras \u2014Albi, Cahors, Carcasona, Narbona e Tolosa\u2014, e mesmo Agen, ocupaban case exactamente os territorios dos grandes se\u00f1ores feudais do Languedoc. Os c\u00e1taros recib\u00edan o apoio dalg\u00fans nobres e lograran asentarse grazas \u00e1 acci\u00f3n exemplar dos Perfectos \u2014seguidores c\u00e1taros dunha vida asc\u00e9tica\u2014 e \u00e1 incapacidade do clero cat\u00f3lico. Os Perfectos e Perfectas non eran moi numerosos, pero unha gran parte da poboaci\u00f3n toleraba a s\u00faa doutrina e mesmo a favorec\u00eda.\nCausas da Cruzada.\nO catarismo.\nO catarismo \u00e9 frecuentemente clasificado como unha relixi\u00f3n de car\u00e1cter gn\u00f3stico e manique\u00edsta, especialmente inspirada no movemento dos bogomilos que xurdiron no s\u00e9culo X nos Balc\u00e1ns e con influencias lit\u00farxicas do cristianismo primitivo.\nTivo un forte auxe durante os s\u00e9culos XII e XIII en Europa occidental onde chegaron a ser co\u00f1ecidos tam\u00e9n como albixenses, en alusi\u00f3n \u00e1 cidade de Albi onde resid\u00edan algunhas das maiores comunidades c\u00e1taras, xunto con outras establecidas no norte de Italia, no reino de Arag\u00f3n e condado de Barcelona, a\u00ednda que o seu enclave principal atop\u00e1base na rexi\u00f3n do Languedoc. Implantouse principalmente nos burgos, poboaci\u00f3ns complexas nas que coexist\u00edan os se\u00f1ores, cabaleiros, burgueses e xente do pobo; vilas e cidades con obradoiros, artes\u00e1ns e comercio. En 1178 Henri de Marcy, legado do papa, cualificou as poboaci\u00f3ns de implantaci\u00f3n c\u00e1tara co alcume en lat\u00edn de \"sedes Satanae\" \u2014sedes de Sat\u00e1n\u2014.\nDoutrina.\nO catarismo base\u00e1base nunha interpretaci\u00f3n dualista do Novo Testamento (rexeitaban o Antigo por ser unha cr\u00f3nica da creaci\u00f3n do mundo material polo falso Deus, tam\u00e9n denominado Demiurgo). Deste xeito defend\u00edan a existencia de dous principios supremos: o 'Ben' e o 'Mal', sendo o primeiro o creador dos esp\u00edritos e o segundo o do mundo material.\nPara eles o mundo era unha plasmaci\u00f3n desta dualidade na que vagaban as almas (esp\u00edritos puros creados polo Deus bo) envoltas nos seus corpos (materia creada polo Deus malo). Rexeitaban o concepto do inferno, sendo o equivalente a este o propio mundo no cal as almas deb\u00edan purificarse a trav\u00e9s de sucesivas reencarnaci\u00f3ns at\u00e9 alcanzar un grao de autoco\u00f1ecemento que as levar\u00eda \u00e1 visi\u00f3n da divindade escapando do mundo material ao para\u00edso inmaterial.\nPara chegar a este estado predicaban unha vida asc\u00e9tica e contemplativa. Aos que a segu\u00edan denomin\u00e1baselles \u00abPerfectos\u00bb e consider\u00e1baselles unha especie de herdeiros ou continuadores das pr\u00e1cticas dos ap\u00f3stolos tendo o poder de absolver dos pecados a trav\u00e9s da cerimonia do \"consolamentum\", \u00fanico sacramento na relixi\u00f3n c\u00e1tara.\nPosici\u00f3n da Igrexa cat\u00f3lica.\nA doutrina c\u00e1tara colid\u00eda radicalmente coa predicada pola Igrexa romana. Entre outras cousas:\nAdemais, o modo de vida asc\u00e9tico predicado e practicado polos Perfectos contrastaba coa corrupci\u00f3n e o luxo amplamente estendidos na Igrexa cat\u00f3lica, representando unha ameaza para a supervivencia das dioceses cat\u00f3licas nun medio rural empobrecido e canso de d\u00e9cimos eclesi\u00e1sticos.\nTam\u00e9n rexeitaban os xuramentos, por ser ataduras ao mundo material, o que atacaba \u00e1 s\u00faa vez a propia disposici\u00f3n da sociedade feudal europea, onde dado o analfabetismo reinante case todas as transacci\u00f3ns comerciais e compromisos de fidelidade base\u00e1banse en xuramentos.\nPor todo iso a Igrexa romana co papa Celestino III tratou de contrarrestar o auxe do catarismo mediante unha pol\u00edtica misioneira, multiplicando as fundaci\u00f3ns cistercienses e enviando a predicadores de relevancia como Bernaldo de Claraval no s\u00e9culo XII.\nXa a finais de devandito s\u00e9culo, Celestino III foi sucedido por Inocencio III, que pola s\u00faa orixe familiar era un gran se\u00f1or feudal. Cr\u00eda na virtude das armas cando estaban guiadas por Deus; tam\u00e9n era un xurista, formaci\u00f3n que recibira en Par\u00eds e Bolonia. Comprendeu que o catarismo xurdira por unha carencia da Igrexa; hab\u00eda poucos cl\u00e9rigos cat\u00f3licos ben instru\u00eddos, poucas abad\u00edas e bispos; moitos destes \u00faltimos non visitaban as s\u00faas dioceses m\u00e1is que para recoller impostos.\nO 1 de abril de 1198 escribiu aos seus arcebispos inst\u00e1ndolles a castigar os herexes c\u00e1taros. En 1199 equiparouse a herex\u00eda ao crime de lesa maxestade; en diante, os herexes obstinados ser\u00edan proscritos e os seus bens confiscados. Esta disposici\u00f3n estendeuse a Occitania en xullo do ano 1200. Institu\u00edu legados e outorgoulles plenos poderes: dereito de excomu\u00f1\u00f3n, de pronunciar interdito, de facerse obedecer polos prelados e, en caso necesario, de substitu\u00edlos por homes m\u00e1is decididos. A s\u00faa principal misi\u00f3n consist\u00eda en reformar o clero local e combater a herex\u00eda.\nAs misi\u00f3ns.\nEn 1203 Inocencio III designou como legados a dous irm\u00e1ns cistercienses da abad\u00eda de Fontfroide, Raoul de Fontfroide e Pierre de Castelnau, un xurista da orde do c\u00edster que se conduc\u00eda coa intransigencia dun xu\u00edz seguro da lei que aplicaba. En decembro dirix\u00edronse a Tolosa onde fixeron xurar ao conde que se extirpar\u00eda a herex\u00eda. En febreiro de 1204 tivo lugar unha reuni\u00f3n en B\u00e9ziers presidida polo rei Pedro II de Arag\u00f3n. O rei reco\u00f1eceuse vasalo da Santa S\u00e9 mais, en contra do que ped\u00edan os legados, manifestou que non estaba disposto a facer uso da espada contra os seus vasalos occidentais, sen\u00f3n todo o contrario.\nUns meses m\u00e1is tarde Arnaud Amaury, abade de C\u00eeteaux, incorporouse \u00e1 delegaci\u00f3n, mais mesmo co reforzo de Arnaud Amaury, os legados non obti\u00f1an logros. A s\u00faa presentaci\u00f3n non era a m\u00e1is adecuada para alcanzar o \u00e9xito que pretend\u00edan: percorr\u00edan o pa\u00eds en luxosos coches de cabalos acompa\u00f1ados de todo un cortexo de servidores. \u00c9 l\u00f3xico o efecto adverso que causaron cando precisamente o luxo e a suntuosidade era o que m\u00e1is reprochaba o pobo occitano \u00e1 igrexa romana. En maio de 1206 os abades decidiron regresar \u00e1s s\u00faas respectivas abad\u00edas. No cami\u00f1o de regreso fixeron unha parada en Montpellier e al\u00ed coincidiron con dous castel\u00e1ns que regresaban de Roma. Eran Diego de Acebes, bispo de Osma, e o seu viceprior, Domingo de Guzm\u00e1n, posterior fundador da Orde dominica. Este encontro foi decisivo. Os legados expuxeron as s\u00faas dificultades: cando predicaban obxect\u00e1baselles o comportamento detest\u00e1bel dos cl\u00e9rigos, mais de dedic\u00e1rense a reformar os cl\u00e9rigos, ter\u00edan que renunciar \u00e1 predicaci\u00f3n. Os castel\u00e1ns expuxeron a soluci\u00f3n: deixar de lado a reforma dos cl\u00e9rigos e dedicarse exclusivamente \u00e1 predicaci\u00f3n mais, para que esta fose eficaz, era preciso que cumprise unha condici\u00f3n imperativa: a pobreza, \u00e9 dicir, viaxar con humildade, ir a p\u00e9, sen di\u00f1eiro, en parellas de dous en dous, imitando os costumes dos Perfectos c\u00e1taros e que antigamente utilizaran os ap\u00f3stolos.\nAos poucos, os m\u00e9todos de Diego de Acebes e Domingo de Guzm\u00e1n lograban os seus efectos, convertendo a crentes c\u00e1taros e mesmo a alg\u00fans Perfectos. Diego regresou a Osma e Domingo de Guzm\u00e1n elixiu ent\u00f3n como compa\u00f1eiro a Guillem Claret, cl\u00e9rigo de Pamiers, co que se instalou en Fanjeaux, o centro mesmo da rexi\u00f3n, onde converteu a un grupo de Perfectas e mulleres crentes c\u00e1taras, \u00e1s que instalou no mosteiro de Prouilhe, preto de Fanjeaux, convert\u00e9ndose nun centro educativo e hospitalario de raparigas, a semellanza das \u00abcasas das Perfectas\u00bb.\nO fracaso das misi\u00f3ns e o \"casus belli\".\nOs logros de Domingo de Guzm\u00e1n pu\u00f1an de manifesto a eficacia dos seus m\u00e9todos, mais trat\u00e1base dunha predicaci\u00f3n longa e dif\u00edcil que exix\u00eda modestia e paciencia, Domingo de Guzm\u00e1n parec\u00eda adaptado a esta situaci\u00f3n mais non as\u00ed os cistercienses que esperaban unha conversi\u00f3n en masa e entusiasta e, en lugar diso, ti\u00f1an que ir de poboaci\u00f3n en poboaci\u00f3n enfront\u00e1ndose aos contrapredicadores c\u00e1taros que en ocasi\u00f3ns co\u00f1ec\u00edan o Evanxeo mellor que os seus propios cl\u00e9rigos. Para eles, a campa\u00f1a de 1207 era un fracaso.\nNeste clima, coa herex\u00eda en pleno auxe e a crecente humillaci\u00f3n da Igrexa Romana ante a pasividade e conivencia dos se\u00f1ores occitanos, s\u00f3 faltaba unha fa\u00edsca que servise de argumento a Inocencio III para tomar as armas. Esta produciuse na primavera de 1208 co asasinato do legado papal Pedro de Castelnou en Saint-Gilles (atribu\u00eddo segundo as cr\u00f3nicas a unha orde do conde tolosano Raimundo VI). O papa pronunciou un anatema contra o conde tolosano e declarou as s\u00faas terras \u00abentregadas como presa\u00bb. Isto equival\u00eda a unha chamada directa a Filipe II Augusto, rei de Francia, as\u00ed como a todos os condes, bar\u00f3ns e cabaleiros do seu reino para acudir \u00e1 cruzada.\nDesenvolvemento da cruzada.\nO desenvolvemento desta \"Guerra Santa\" ou cruzada \u00e9 con frecuencia relatado pola historiograf\u00eda en tres fases diferenciadas: unha primeira etapa, a partir de 1209 e que destacou por episodios de gran violencia como o da matanza de B\u00e9ziers, enfrontou \u00e1s forzas reunidas por se\u00f1ores vasalos dos Capetos provenientes principalmente de Illa de Francia e do Norte, comandadas por Sim\u00f3n de Montfort, con parte da nobreza tolosana encabezada polo conde Ram\u00f3n VI de Tolosa e a familia Trencavel que, sendo aliados e vasalos do rei de Arag\u00f3n Pedro II o Cat\u00f3lico, invocaron \u00e1 participaci\u00f3n directa no conflito do monarca aragon\u00e9s, que resultou derrotado e morto no curso da batalla de Muret en 1213.\nNunha segunda fase a morte de Sim\u00f3n de Montfort no sitio a Tolosa tras o retorno do conde Raimundo VII de Tolosa e a consolidaci\u00f3n da resistencia occitana apoiada polo conde de Foix e forzas aragonesas, decidiron a intervenci\u00f3n militar de Lu\u00eds VIII de Francia a partir de 1226 co apoio do papa Honorio III que culminou co Tratado de Meaux-Par\u00eds de 1229, no que se pactou a integraci\u00f3n do territorio occitano na coroa francesa.\nNunha terceira e \u00faltima etapa os abusos da Inquisici\u00f3n provocaron numerosas revoltas e sublevaci\u00f3ns urbanas e decidiu unha \u00faltima tentativa de Raimundo VII \u00e1 que tivo que renunciar a pesar do apoio da coroa inglesa e dos condes de Lusignan, terminando coa toma das \u00faltimas fortalezas de Montsegur e de Queribus en 1244.\nO asasinato de Castelnau e chamada \u00e1 cruzada.\nEn 1207, mentres Domingo e os outros cistercienses predicaban, o legado papal Pierre de Castelnau tomou a iniciativa de expor un acordo xeral de paz a todos os condes e se\u00f1ores do Languedoc. Ped\u00eda a promesa de comprometerse a non empregar xudeus na s\u00faa administraci\u00f3n (en intento de evitar pr\u00e9stamos que non fosen eclesi\u00e1sticos), devolver \u00e1s igrexas o di\u00f1eiro non pagado en concepto de tributo, non contratar salteadores e, sobre todo, perseguir os herexes c\u00e1taros.\nAo conde Ram\u00f3n VI de Tolosa \u00e9ralle imposible aceptar estas condici\u00f3ns sen quebrantar os fundamentos do seu poder, de modo que se negou. Foi excomungado por iso o 29 de maio de 1207. Decidiu ent\u00f3n prestar xuramento e levant\u00f3uselle a excomu\u00f1\u00f3n. Pero, evidentemente, non puido levar a cabo as petici\u00f3ns e foi excomungado de novo nunha reuni\u00f3n en Saint-Gilles.\nO 14 de xaneiro de 1208, Castelnau foi asasinado cando se dispu\u00f1a a cruzar o r\u00edo R\u00f3dano, cando volv\u00eda da reuni\u00f3n de Saint-Gilles. O asasinato non foi ordenado por Raimundo mais sobre el, as s\u00faas terras e os se\u00f1ores feudais occitanos cos que manti\u00f1a alg\u00fan tipo de v\u00ednculo, caeu toda a responsabilidade. O papa Inocencio III acusou abertamente o conde de Tolosa. A cruzada militar \u00eda substitu\u00edr a cruzada pac\u00edfica.\nEn Felipe Augusto, rei de Francia, pod\u00eda estar a clave pol\u00edtica, mais estaba en guerra co rei de Inglaterra e o reino franc\u00e9s non pod\u00eda manter dous ex\u00e9rcitos, un para defenderse de Inglaterra e outro para perseguir herexes.\nO 9 de marzo de 1208, o papa dirixiu unha carta a todos os arcebispos do Languedoc e a todos os condes, bar\u00f3ns e se\u00f1ores do reino de Francia. Un fragmento desta dic\u00eda:\nAs\u00ed, outorgaba a quen tomasen parte da cruzada iguais privilexios concedidos para as cruzadas en Terra Santa: absoluci\u00f3n dos pecados e promesa do para\u00edso para os mortos en combate. Engadiuse unha cl\u00e1usula espec\u00edfica suplementaria: as terras \u00ablimpas de herexes\u00bb pasar\u00edan a ser posesi\u00f3n, de pleno dereito, do cruzado que as conquistase.\nFormouse unha numerosa tropa; nun territorio con diferentes se\u00f1ores feudais, mal defendido e pouco habitado, a vitoria pod\u00eda parecer f\u00e1cil a bar\u00f3ns habituados \u00e1s cruzadas en ultramar. Fundamentalmente a forza b\u00e9lica estaba formada por nobres vindos de Francia, non dispostos a prolongar a s\u00faa estancia m\u00e1is al\u00f3 do corenta d\u00edas regulamentarios de servizo \"d'Ost\".\nSim\u00f3n de Montfort, bar\u00f3n de Amury, proveniente de Illa de Francia, destacar\u00eda como xefe militar da cruzada; Arnaud Amaury, abade de C\u00eeteaux, foi nomeado polo papa xefe relixioso da expedici\u00f3n. O financiamento, nun principio, recaeu nos prelados, que deb\u00edan detraer das poboaci\u00f3ns das s\u00faas dioceses o dez por cento dos ingresos.\nA concentraci\u00f3n de tropas tivo lugar en Li\u00f3n: 20\u00a0000 cabaleiros, m\u00e1is de 200\u00a0000 cidad\u00e1ns e campesi\u00f1os, sen contar o clero. As\u00ed o describe o trobador da \u00e9poca Guillem de Tud\u00e8le; o certo \u00e9 que a chamada concentrou a unha elevada tropa.\nOs cruzados partiron cara ao Mediod\u00eda baixando polo val do R\u00f3dano. Raimon Roger Trencavel, vizconde de Carcasona e conde de B\u00e9ziers, cabalgou ao seu encontro nun intento por chegar a un acordo cos legados papais. Nada ti\u00f1a que ver co asasinato de Pierre Castelnau, pero era sospeitoso de herex\u00eda e foi rexeitado. Trencavel dirixiuse inmediatamente cara a B\u00e9ziers, puxo a cidade e aos seus c\u00f3nsules en estado de defensa, partindo inmediatamente cara a Carcasona para facer o propio.\nA campa\u00f1a relampo.\nO 21 de xullo de 1209 os cruzados apost\u00e1ronse diante de B\u00e9ziers; Sim\u00f3n de Montfort \u00e1 fronte do ex\u00e9rcito cruzado atacou a cidade e exterminou a unha parte da poboaci\u00f3n sen ter en conta a s\u00faa filiaci\u00f3n relixiosa e pronunciando, segundo a cr\u00f3nica que escribiu Ces\u00e1reo de Heisterbach m\u00e1is de 50 anos despois dos feitos, a frase:Esta primeira matanza, de 7000 a 8000 persoas, que tivo lugar principalmente na igrexa da Madeleine, non entraba nos costumes da \u00e9poca. Est\u00e1 considerada m\u00e1is ben un golpe de efecto ou instauraci\u00f3n de terror entre a poboaci\u00f3n: causar p\u00e1nico para evitar resistencia nos se\u00f1ores do Mediod\u00eda, segundo alg\u00fans cronistas, a\u00ednda que outros resaltan o comportamento e car\u00e1cter cruel do xefe militar da cruzada.\nTras a conquista de B\u00e9ziers, a cruzada avanzou cara a Carcasona, o masacre de Beziers causou efecto e todas as fortalezas e burgos \u00edan capitulando sen ofrecer resistencia.\nOs cruzados chegaron a Carcasona o 1 de agosto de 1209. Pedro II de Arag\u00f3n cabalgou at\u00e9 a cidade solicitando condici\u00f3ns de paz acept\u00e1beis para o seu sobri\u00f1o Raimon Roger Trencavel. Arnaud Amaury exixiu \u00e1 s\u00faa vez as s\u00faas condici\u00f3ns: s\u00f3 autorizar a Raimon Roger e doce acompa\u00f1antes o abandonar a cidade. Condici\u00f3ns inacept\u00e1beis para Trencavel que, con vinte e catro anos, morrer\u00eda nos alxubes da que fora a s\u00faa propia fortaleza unha vez tomada a\u00a0\"Cit\u00e9\".\nReforzado no seu posto de xefe dos cruzados, Montfort emprende a continuaci\u00f3n a conquista da rexi\u00f3n de Rasez. Montr\u00e9al, Preixan, Fanjeaux, Montlaur, Bram van caendo sistematicamente ao seu paso.\nCampa\u00f1as de 1210 e 1211.\nDesde a\u00ed pon cerco a Minerve. \u00c9 xu\u00f1o de 1210 e \u00e1 ca\u00edda da vila cento corenta c\u00e1taros ser\u00e1n queimados vivos. A continuaci\u00f3n durante catro meses asedia o castelo de Termes e acto seguido o de Puivert que caer\u00e1 en s\u00f3 tres d\u00edas. Tras a ca\u00edda destes dous basti\u00f3ns, Pierre-Roger de Cabaret decide entregar os castelos de Lastours ao xefe cruzado a cambio da liberaci\u00f3n de Bouchard de Marly, se\u00f1or de Saissac.\nA finais dese mesmo ano Montfort controla o leste do Languedoc e \u00e9 nomeado vizconde de Rasez. Est\u00e1 preparado para entrar nos dominios dos dous se\u00f1ores m\u00e1is poderosos de Occitania, os condes de Tolosa e Foix.\nE farao precisamente pola vila de Lavaur, a pouco m\u00e1is de trinta quil\u00f3metros da cidade do Garona. O 3 de maio de 1211 as s\u00faas tropas entran na cidade desatando unha feroz represi\u00f3n. O se\u00f1or Aymeri de Montr\u00e9al e oitenta dos seus cabaleiros son aforcados, a s\u00faa irm\u00e1 Guiraude embarazada \u00e9 lapidada no fondo dun pozo e catrocentos c\u00e1taros queimados vivos. A continuaci\u00f3n dir\u00edxense \u00e1 pr\u00f3xima Tolosa sen conseguir dobregala. Para ent\u00f3n Raimundo VI pediu axuda a todos os seus vasalos e ao rei de Arag\u00f3n e disponse a presentar batalla.\nA batalla de Muret.\nA primeira batalla co bando occitano ao completo produciuse en Castelnaudary en setembro de 1211. O resultado foi incerto e a pesar das abundantes baixas ambos os bandos reclamaron a vitoria para si; mais s\u00f3 foi o pre\u00e1mbulo dun enfrontamento maior.\nChamado por Ram\u00f3n VI de Tolosa, Bernaldo IV de Comminges e Raimundo Roger de Foix, Pedro II de Arag\u00f3n decide finalmente acudir en axuda dos seus s\u00fabditos no ver\u00e1n de 1213. V\u00e9n precedido pola aureola do seu \u00e9xito na batalla das Navas de Tolosa na que participara xunto cos outros reinos cristi\u00e1ns peninsulares.\nO 30 de agosto pon cerco ao castelo de Muret, a uns vinte quil\u00f3metros ao suroeste de Tolosa, onde se refuxian uns trinta cabaleiros cruzados. Sim\u00f3n de Montfort que se atopaba naquel momento en Fanjeaux parte cara a Muret en compa\u00f1\u00eda doutros mil cabaleiros chegando a este a v\u00e9spera da batalla.\nO 12 de setembro de 1213 as r\u00faas de Muret, estreitas e cheas de barricadas, serven de refuxio aos cruzados amplamente superados en n\u00famero pola alianza occitano-aragonesa, que con todo acabar\u00e1 sufrindo unha derrota sen paliativos.\nNun mesmo d\u00eda os occitanos perden entre 10\u00a0000 e 15\u00a0000 homes, ademais de ao rei de Arag\u00f3n Pedro II, e Foix, Narbona e Comminges pasan a mans de Sim\u00f3n de Monfort. En novembro de 1215 o Concilio de Letr\u00e1n IV despos\u00fae das s\u00faas terras a Raimundo VI de Tolosa e Raimundo II Trencavel nomeando a Montfort duque de Narbona, conde de Tolosa e vizconde de Carcasona e Rasez, e a Arnaud Amaury arcebispo de Narbona.\nA reconquista occitana e a intervenci\u00f3n real francesa.\nInocencio III falece en 1216 e a s\u00faa morte desencadea unha sublevaci\u00f3n xeral en todo o Mediod\u00eda. Raimundo VI, que estivera rearm\u00e1ndose no Condado de Barcelona xunto co seu fillo Raimundo VII, desembarca en Marsella (o Concilio de Letr\u00e1n conserv\u00e1ralle as s\u00faas posesi\u00f3ns provenzais) e retoma a loita.\nEn agosto de 1216 derrota por primeira vez a Montfort en Beaucaire. Este trata de desfacerse definitivamente do seu adversario pondo asedio \u00e1 cidade de Tolosa, pero o 25 de xu\u00f1o de 1218 unha pedra de catapulta lanzada por mulleres desde a cidade, segundo contan os cronistas, acerta a dar no xeneral inimigo e m\u00e1tao.\nO seu fillo, Amaury VI de Monfort, suc\u00e9deo, mais non ti\u00f1a o xenio militar do seu pai e \u00e9 derrotado sucesivamente. En 1221 os cruzados abandonan o cerco de Castelnaudary onde encerraran ao conde de Foix e foxen a Carcasona. Raimundo VII (o seu pai morre ese mesmo ano) \u00fanese a Roger-Bernarldo e recupera sucesivamente Montr\u00e9al, Fanjeaux, Limoux e Pieusse. Contin\u00faa as s\u00faas conquistas polas rexi\u00f3ns de Carcass\u00e8s e o baixo Razes e, en marzo de 1223, Mirepoix onde se atopaba Guy I de L\u00e9vis, Mariscal da Fe e lugartenente de Montfort, que deber\u00e1 fuxir tam\u00e9n cara a Carcasona.\nOs cruzados retrocederon at\u00e9 posici\u00f3ns similares ao comezo da guerra e o novo papa Honorio II reacciona excomungando ao novo conde tolosano. Pola s\u00faa banda Lu\u00eds VIII de Francia, por influencia da s\u00faa esposa Branca de Castela, \u00e9 convencido para que tome el mesmo as rendas da cruzada. En 1226 descende coas s\u00faas tropas francesas o val do R\u00f3dano e somete Avi\u00f1\u00f3n. Advertidos da presenza da armada real, os habitantes de Carcasona reb\u00e9lanse contra a familia Trencavel, que se volveu a establecer na cidade, e \u00e9 forzada a repregarse en Limoux. Finalmente tras escribir unha carta o 17 de xu\u00f1o de 1227, Trencavel foxe a Barcelona deixando as s\u00faas terras baixo a protecci\u00f3n de Roger-Bernaldo de Foix.\nDerrotado Trencavel e excomungado Raimundo VII, os occitanos vense forzados a asinar os humillantes termos do Tratado de Meaux.\n\u00daltimas batallas, exilio e decadencia c\u00e1tara.\nA\u00ednda tentar\u00eda en 1240 Trencavel recuperar os seus antigos dominios \u00e1 cabeza duns ex\u00e9rcitos de \"faydits\" (cabaleiros occitanos favor\u00e1beis ao catarismo e desposu\u00eddos dos seus dominios) de Rasez, o Carcason\u00e9s e Fenolleda apoiados por infantar\u00eda aragonesa, mais en lugar de aproveitar o efecto sorpresa e dirixirse directamente a Carcasona, fan acto de presenza nas fortalezas da comarca de Minerve, a Monta\u00f1a Negra e as Corbi\u00e8res, dando tempo ao senescal de \"Citeina\", Guillaume des Ormes, a reforzar as s\u00faas defensas.[6] Finalmente o asedio fracasa e os condes de Tolosa e Foix deben acudir en axuda de Trencavel para permitirlle unha rendici\u00f3n honor\u00e1bel e fuxir a Arag\u00f3n.\nEn 1242 Raimundo VII de Tolosa co apoio de Trencavel, Almaric vizconde de Narbona e o conde de Foix apr\u00f3piase de Rasez e a continuaci\u00f3n do Minervois e Albi antes de entrar en Narbona. Os franceses resisten en Carcasona e B\u00e9ziers, e as chamadas de Raimundo VII ao alzamento occitano e as s\u00faas petici\u00f3ns de axuda aos duques da Breta\u00f1a, condes de Provenza e ao rei de Arag\u00f3n son desatendidas. Lu\u00eds IX ponse en marcha cara ao Languedoc \u00e1 cabeza dos seus ex\u00e9rcitos obrigando unha vez m\u00e1is ao conde tolosano a capitular. En xaneiro de 1243 Raimundo VII fai acto de submisi\u00f3n a Lu\u00eds IX e \u00e9 imitado polo conde de Foix e o vizconde de Narbona.\nA pesar da derrota dos se\u00f1ores feudais, a herex\u00eda c\u00e1tara seguiu presente no Mediod\u00eda. Para terminar de extirpala a Igrexa crea a Inquisici\u00f3n, que nun principio se centrar\u00e1 en reprimir a c\u00e1taros e valdenses. A s\u00faa presenza \u00e9 motivo de distintos alzamentos populares e de que os c\u00e1taros se retiren paulatinamente a fortalezas apartadas coa esperanza de sobrevivir afastados das fontes militares do conflito. A ca\u00edda destes castelos e fortalezas, como a de Montsegur en 1244 e a de Qu\u00e9ribus en 1255, causar\u00e1 as \u00faltimas matanzas da guerra e o fin do catarismo. A Inquisici\u00f3n seguir\u00e1 actuando na zona no seguintes tres cuartos de s\u00e9culo, mais con casos individuais, ata que se d\u00e1 por extinguido.\nConsecuencias.\nA primeira e m\u00e1is evidente consecuencia da cruzada tivo lugar no plano relixioso. O movemento c\u00e1taro, a\u00ednda sen deixar de ser minoritario e malia ser perseguido noutras partes de Europa, alcanzara ao longo o s\u00e9culo XII unha influencia crecente na avanzada e tolerante sociedade do Languedoc, incrementando o seu n\u00famero de fieis, particularmente, entre os membros da nobreza. Como consecuencia da guerra e a represi\u00f3n posterior o movemento foi desorganizado e entrou en decadencia; a\u00ednda que logrou sobrevivir en \u00e1reas perif\u00e9ricas do reino de Arag\u00f3n e de Bosnia, a s\u00faa influencia acabou desaparecendo de Europa Occidental cara a principios do s\u00e9culo XIV (definitivamente coa conquista turca de Bosnia). A Igrexa romana consolidou as\u00ed, pola forza das armas, a s\u00faa posici\u00f3n hexem\u00f3nica antes de que a ameaza considerada her\u00e9tica se estendese a toda a sociedade languedociana ou a outros territorios. Ademais no curso do conflito naceron dous instrumentos que lle ser\u00edan fundamentais nos s\u00e9culos seguintes: a Inquisici\u00f3n e a Orde dos Irm\u00e1ns Predicadores.\nNo plano pol\u00edtico houbo dous: o fin da expansi\u00f3n aragonesa ao norte dos Pireneos e a desaparici\u00f3n do Condado de Tolosa.\nOs aragoneses sufriron unha dobre derrota, militar na batalla de Muret, e estrat\u00e9xica coa desaparici\u00f3n de territorios que lles rend\u00edan vasalaxe. At\u00e9 aquel momento Tolosa, Carcasona, Foix, Provenza ou Comminges foran te\u00f3ricos vasalos do rei de Francia mais levaban d\u00e9cadas actuando con independencia da Illa de Francia, e en 1213 declar\u00e1ronse s\u00fabditos aragoneses. Tras a cruzada albixense case todos estes territorios volveron \u00e1 \u00f3rbita francesa, quedando s\u00f3 como posesi\u00f3ns da coroa aragonesa o se\u00f1or\u00edo de Montpellier (at\u00e9 1349) e os condados do Rosell\u00f3n e a Cerda\u00f1a at\u00e9 1659. Este retroceso na s\u00faa expansi\u00f3n cara ao norte, unido \u00e1 limitaci\u00f3n nos seus avances cara ao sur (Sentenza Arbitral de Torrellas e Tratado de Elxe) ser\u00eda unha das causas de que a monarqu\u00eda aragonesa se concentrase na s\u00faa expansi\u00f3n polo Mediterr\u00e1neo nos s\u00e9culos seguintes.\nPolo seu lado a disoluci\u00f3n do Condado de Tolosa e a integraci\u00f3n dos seus territorios na Coroa francesa foi especialmente transcendental polo momento en que se produciu. Dado o grao de autonom\u00eda, a riqueza comercial dos territorios controlados polos Saint-Gilles e o seu crecente peso estrat\u00e9xico ao sumar outros se\u00f1ores feudais que lle rend\u00edan pleites\u00eda, non \u00e9 desatinado supor que o condado de Tolosa seguir\u00eda ga\u00f1ando independencia cos anos actuando como entidade independente ao estilo, por exemplo, do Ducado da Breta\u00f1a. No seu lugar, a s\u00faa inclusi\u00f3n deu acceso a Francia ao Mediterr\u00e1neo (o que ser\u00eda aproveitado polo propio san Lu\u00eds IX para partir \u00e1s cruzadas desde Aigues-Mortes) e asentou a s\u00faa autoridade sobre uns territorios nos que apoiarse na posterior guerra dos Cen Anos (cabe lembrar que o Mediod\u00eda limita con Aquitania).\nNo plano cultural a inclusi\u00f3n tivo como efecto unha progresiva diglosia do idioma franc\u00e9s sobre o occitano. A partir da Revoluci\u00f3n francesa e o Primeiro Imperio as sucesivas leis non fixeron sen\u00f3n fomentar esta inferioridade para potenciar o franc\u00e9s (dado que as linguas perif\u00e9ricas eran percibidas como ameazas \u00e1 unidade nacional), o que por\u00eda o occitano mesmo en perigo de desaparici\u00f3n at\u00e9 o seu renacemento a finais do s\u00e9culo XIX grazas a autores como Fr\u00e9d\u00e9ric Mistral e movementos como o F\u00e9librige. Esta consecuencia \u00e9 significativa por canto o occitano vi\u00f1a de vivir a s\u00faa idade de ouro como lingua dos trobadores, e no momento da ca\u00edda en desgraza do Condado de Tolosa a corte desta cidade era considerada como unha das m\u00e1is importantes de Europa no plano cultural.\nA mediados do s\u00e9culo XX diversos investigadores e historiadores recuperaron a memoria da cruzada albixense como reivindicaci\u00f3n do patrimonio hist\u00f3rico-cultural da rexi\u00f3n cultural francesa de Occitania, sendo o concepto do catarismo explotado actualmente con fins comerciais tur\u00edsticos principalmente, como a marca \"Pays Cathare\" (Pa\u00eds C\u00e1taro) con que se promociona o departamento do Aude ou os denominados castelos c\u00e1taros.\nCultura popular.\nA V entrega da saga de videoxogos Broken Sword fai referencia \u00e1 fuxida dun grupo de c\u00e1taros do Castelo de Montsegur."}
{"id": "399152", "revid": "1576", "url": "https://gl.wikipedia.org/wiki?curid=399152", "title": "F\u00e9lix Lope de Vega", "text": ""}
{"id": "399153", "revid": "1576", "url": "https://gl.wikipedia.org/wiki?curid=399153", "title": "Carlos Alvar Ezquerra", "text": ""}
{"id": "399154", "revid": "1576", "url": "https://gl.wikipedia.org/wiki?curid=399154", "title": "Ram\u00f3n Ac\u00edn Aquilu\u00e9", "text": ""}
{"id": "399155", "revid": "1576", "url": "https://gl.wikipedia.org/wiki?curid=399155", "title": "Ana Mar\u00eda Matute Ausejo", "text": ""}
{"id": "399156", "revid": "1576", "url": "https://gl.wikipedia.org/wiki?curid=399156", "title": "Asunci\u00f3n Balzola Elorza", "text": ""}
{"id": "399157", "revid": "1576", "url": "https://gl.wikipedia.org/wiki?curid=399157", "title": "Francisco Eugenio de Santa Cruz", "text": ""}
{"id": "399158", "revid": "1576", "url": "https://gl.wikipedia.org/wiki?curid=399158", "title": "Francisco Javier Eugenio de Santa Cruz y Espejo", "text": ""}
{"id": "399159", "revid": "1576", "url": "https://gl.wikipedia.org/wiki?curid=399159", "title": "Miguel Delibes Seti\u00e9n", "text": ""}
{"id": "399160", "revid": "1576", "url": "https://gl.wikipedia.org/wiki?curid=399160", "title": "Rosa Chacel Arim\u00f3n", "text": ""}
{"id": "399161", "revid": "1576", "url": "https://gl.wikipedia.org/wiki?curid=399161", "title": "Fernando Fern\u00e1n-G\u00f3mez", "text": ""}
{"id": "399162", "revid": "1576", "url": "https://gl.wikipedia.org/wiki?curid=399162", "title": "Ram\u00f3n Jos\u00e9 Sender Garc\u00e9s", "text": ""}
{"id": "399163", "revid": "1576", "url": "https://gl.wikipedia.org/wiki?curid=399163", "title": "Francisco de Quevedo y Villegas", "text": ""}
{"id": "399164", "revid": "1576", "url": "https://gl.wikipedia.org/wiki?curid=399164", "title": "Eduardo Garc\u00eda de Enterr\u00eda y Mart\u00ednez-Carande", "text": ""}
{"id": "399165", "revid": "1576", "url": "https://gl.wikipedia.org/wiki?curid=399165", "title": "Santos Juli\u00e1 D\u00edaz", "text": ""}
{"id": "399166", "revid": "1576", "url": "https://gl.wikipedia.org/wiki?curid=399166", "title": "H\u00e9ctor G. Oesterheld", "text": ""}
{"id": "399167", "revid": "1576", "url": "https://gl.wikipedia.org/wiki?curid=399167", "title": "Emilio Lled\u00f3 \u00cd\u00f1igo", "text": ""}
{"id": "399168", "revid": "1576", "url": "https://gl.wikipedia.org/wiki?curid=399168", "title": "Rafael Lapesa Melgar", "text": ""}
{"id": "399169", "revid": "1576", "url": "https://gl.wikipedia.org/wiki?curid=399169", "title": "Conrado Dur\u00e1ntez Corral", "text": ""}
{"id": "399170", "revid": "1576", "url": "https://gl.wikipedia.org/wiki?curid=399170", "title": "T. Mommsen", "text": ""}
{"id": "399171", "revid": "1576", "url": "https://gl.wikipedia.org/wiki?curid=399171", "title": "Hans Theodor Storm", "text": ""}
{"id": "399172", "revid": "1576", "url": "https://gl.wikipedia.org/wiki?curid=399172", "title": "Karl Wilhelm Friedrich Schlegel", "text": ""}
{"id": "399173", "revid": "1576", "url": "https://gl.wikipedia.org/wiki?curid=399173", "title": "Friedrich Ludwig Zacharias Werner", "text": ""}
{"id": "399175", "revid": "1576", "url": "https://gl.wikipedia.org/wiki?curid=399175", "title": "Christian Grabbe", "text": ""}
{"id": "399176", "revid": "1131", "url": "https://gl.wikipedia.org/wiki?curid=399176", "title": "Aeroporto de Lankaran", "text": "O aeroporto internacional de Lankaran \u00e9 un aeroporto que serve \u00e1 cidade de Lankaran, no sueste de Acerbaix\u00e1n. Est\u00e1 situado a 3,3 quil\u00f3metros ao leste da cidade. A s\u00faa reconstruci\u00f3n comezou no ano 2005 e rematou en 2008, cando recibiu o seu status de aeroporto internacional."}
{"id": "399178", "revid": "1576", "url": "https://gl.wikipedia.org/wiki?curid=399178", "title": "Mario Husillos", "text": ""}
{"id": "399179", "revid": "1576", "url": "https://gl.wikipedia.org/wiki?curid=399179", "title": "Mario Alberto Kempes", "text": ""}
{"id": "399180", "revid": "1576", "url": "https://gl.wikipedia.org/wiki?curid=399180", "title": "Claudio Javier L\u00f3pez", "text": ""}
{"id": "399181", "revid": "1576", "url": "https://gl.wikipedia.org/wiki?curid=399181", "title": "Daniel Pend\u00edn", "text": ""}
{"id": "399182", "revid": "1576", "url": "https://gl.wikipedia.org/wiki?curid=399182", "title": "Diego Rodolfo Placente", "text": ""}
{"id": "399183", "revid": "1576", "url": "https://gl.wikipedia.org/wiki?curid=399183", "title": "Enrique Omar S\u00edvori", "text": ""}
{"id": "399184", "revid": "1576", "url": "https://gl.wikipedia.org/wiki?curid=399184", "title": "Ignacio Insa Bohigues", "text": ""}
{"id": "399185", "revid": "1576", "url": "https://gl.wikipedia.org/wiki?curid=399185", "title": "Vicente Moreno Peris", "text": ""}
{"id": "399187", "revid": "1576", "url": "https://gl.wikipedia.org/wiki?curid=399187", "title": "Alejandro Arribas Garrido", "text": ""}
{"id": "399188", "revid": "1576", "url": "https://gl.wikipedia.org/wiki?curid=399188", "title": "Rafa Benitez", "text": ""}
{"id": "399189", "revid": "1576", "url": "https://gl.wikipedia.org/wiki?curid=399189", "title": "Javier Camu\u00f1as Gallego", "text": ""}
{"id": "399190", "revid": "1576", "url": "https://gl.wikipedia.org/wiki?curid=399190", "title": "Jos\u00e9 Manuel Reina P\u00e1ez", "text": ""}
{"id": "399191", "revid": "1576", "url": "https://gl.wikipedia.org/wiki?curid=399191", "title": "Jos\u00e9 Verd\u00fa Nicol\u00e1s", "text": ""}
{"id": "399192", "revid": "1576", "url": "https://gl.wikipedia.org/wiki?curid=399192", "title": "Pablo Pinillos Caro", "text": ""}
{"id": "399193", "revid": "1576", "url": "https://gl.wikipedia.org/wiki?curid=399193", "title": "Alexis Ruano Delgado", "text": ""}
{"id": "399194", "revid": "1576", "url": "https://gl.wikipedia.org/wiki?curid=399194", "title": "Juan Francisco Mart\u00ednez Modesto", "text": ""}
{"id": "399195", "revid": "1576", "url": "https://gl.wikipedia.org/wiki?curid=399195", "title": "Ricardo Serna (futbolista)", "text": ""}
{"id": "399196", "revid": "1576", "url": "https://gl.wikipedia.org/wiki?curid=399196", "title": "Javier Guerra Rodr\u00edguez", "text": ""}
{"id": "399197", "revid": "1576", "url": "https://gl.wikipedia.org/wiki?curid=399197", "title": "Jonathan Mej\u00eda Ruiz", "text": ""}
{"id": "399198", "revid": "1576", "url": "https://gl.wikipedia.org/wiki?curid=399198", "title": "Fritz Walter (futbolista)", "text": ""}
{"id": "399199", "revid": "1576", "url": "https://gl.wikipedia.org/wiki?curid=399199", "title": "Hans-Georg Schwarzenbeck", "text": ""}
{"id": "399200", "revid": "1576", "url": "https://gl.wikipedia.org/wiki?curid=399200", "title": "Josef Heynckes", "text": ""}
{"id": "399201", "revid": "1576", "url": "https://gl.wikipedia.org/wiki?curid=399201", "title": "Mario G\u00f3mez Garc\u00eda", "text": ""}
{"id": "399202", "revid": "1576", "url": "https://gl.wikipedia.org/wiki?curid=399202", "title": "Jorge Larena Avellaneda Roig", "text": ""}
{"id": "399203", "revid": "1576", "url": "https://gl.wikipedia.org/wiki?curid=399203", "title": "Agust\u00edn (futbolista)", "text": ""}
{"id": "399204", "revid": "1576", "url": "https://gl.wikipedia.org/wiki?curid=399204", "title": "Gustavo Souto Sampedro", "text": ""}
{"id": "399205", "revid": "1576", "url": "https://gl.wikipedia.org/wiki?curid=399205", "title": "Jos\u00e9 Villar Fern\u00e1ndez", "text": ""}
{"id": "399206", "revid": "1576", "url": "https://gl.wikipedia.org/wiki?curid=399206", "title": "Jos\u00e9 Manuel Lafuente Garrido", "text": ""}
{"id": "399207", "revid": "1576", "url": "https://gl.wikipedia.org/wiki?curid=399207", "title": "Manuel Borja Calvar Sim\u00f3n", "text": ""}
{"id": "399208", "revid": "1576", "url": "https://gl.wikipedia.org/wiki?curid=399208", "title": "Fernando V\u00e1zquez Pena", "text": ""}
{"id": "399209", "revid": "1576", "url": "https://gl.wikipedia.org/wiki?curid=399209", "title": "Eduardo Seoane D\u00edaz", "text": ""}
{"id": "399210", "revid": "17467", "url": "https://gl.wikipedia.org/wiki?curid=399210", "title": "\u00d3scar Pinchi", "text": ""}
{"id": "399211", "revid": "1576", "url": "https://gl.wikipedia.org/wiki?curid=399211", "title": "Piscu", "text": ""}
{"id": "399212", "revid": "1576", "url": "https://gl.wikipedia.org/wiki?curid=399212", "title": "Guillermo Donoso Alonso", "text": ""}
{"id": "399213", "revid": "1576", "url": "https://gl.wikipedia.org/wiki?curid=399213", "title": "Antonio Cuervo Fern\u00e1ndez", "text": ""}
{"id": "399214", "revid": "12452", "url": "https://gl.wikipedia.org/wiki?curid=399214", "title": "Luis Enrique (futbolista)", "text": ""}
{"id": "399215", "revid": "1576", "url": "https://gl.wikipedia.org/wiki?curid=399215", "title": "Luis Enrique Mart\u00ednez Garc\u00eda", "text": ""}
{"id": "399216", "revid": "1576", "url": "https://gl.wikipedia.org/wiki?curid=399216", "title": "Enrique Castro Gonz\u00e1lez", "text": ""}
{"id": "399217", "revid": "1576", "url": "https://gl.wikipedia.org/wiki?curid=399217", "title": "Sa\u00fal Garc\u00eda Cabrero", "text": ""}
{"id": "399218", "revid": "1576", "url": "https://gl.wikipedia.org/wiki?curid=399218", "title": "Manuel Preciado Rebolledo", "text": ""}
{"id": "399219", "revid": "1576", "url": "https://gl.wikipedia.org/wiki?curid=399219", "title": "Abel Resino G\u00f3mez", "text": ""}
{"id": "399220", "revid": "1576", "url": "https://gl.wikipedia.org/wiki?curid=399220", "title": "Pablo Infante Mu\u00f1oz", "text": ""}
{"id": "399221", "revid": "1576", "url": "https://gl.wikipedia.org/wiki?curid=399221", "title": "Francisco Flores Lajusticia", "text": ""}
{"id": "399222", "revid": "1576", "url": "https://gl.wikipedia.org/wiki?curid=399222", "title": "Ricardo Zamora Mart\u00ednez", "text": ""}
{"id": "399223", "revid": "1576", "url": "https://gl.wikipedia.org/wiki?curid=399223", "title": "Fernando Mu\u00f1oz Rodr\u00edguez", "text": ""}
{"id": "399224", "revid": "1576", "url": "https://gl.wikipedia.org/wiki?curid=399224", "title": "\u00c1lvaro Cervera D\u00edaz", "text": ""}
{"id": "399225", "revid": "1576", "url": "https://gl.wikipedia.org/wiki?curid=399225", "title": "Juan Jos\u00e9 Serrano Mac\u00edas", "text": ""}
{"id": "399226", "revid": "1131", "url": "https://gl.wikipedia.org/wiki?curid=399226", "title": "As Hedreiras", "text": ""}
{"id": "399227", "revid": "1131", "url": "https://gl.wikipedia.org/wiki?curid=399227", "title": "A Herbosa", "text": ""}
{"id": "399228", "revid": "1131", "url": "https://gl.wikipedia.org/wiki?curid=399228", "title": "A Herdadi\u00f1a", "text": ""}
{"id": "399229", "revid": "1131", "url": "https://gl.wikipedia.org/wiki?curid=399229", "title": "Herves", "text": ""}
{"id": "399230", "revid": "1576", "url": "https://gl.wikipedia.org/wiki?curid=399230", "title": "Kostas Mitroglou", "text": ""}
{"id": "399231", "revid": "1131", "url": "https://gl.wikipedia.org/wiki?curid=399231", "title": "A Horta da Zapateira", "text": ""}
{"id": "399232", "revid": "1131", "url": "https://gl.wikipedia.org/wiki?curid=399232", "title": "A Horta do Conde", "text": ""}
{"id": "399233", "revid": "1131", "url": "https://gl.wikipedia.org/wiki?curid=399233", "title": "O H\u00f3rreo", "text": "Un h\u00f3rreo \u00e9 unha construci\u00f3n destinada a gardar e conservar os alimentos afastados da humidade e dos animais. Como top\u00f3nimo, O H\u00f3rreo pode referirse a:"}
{"id": "399234", "revid": "5863", "url": "https://gl.wikipedia.org/wiki?curid=399234", "title": "Deng Xiaoping", "text": " , nado en Guang'an, Sichuan o 22 de agosto de 1904 e finado en Pequ\u00edn o 19 de febreiro de 1997 foi un pol\u00edtico chin\u00e9s, m\u00e1ximo l\u00edder da Rep\u00fablica Popular da China dende 1978 ata os \u00faltimos anos da s\u00faa vida.\nBaixo o seu liderado, a Rep\u00fablica Popular da China emprendeu as reformas econ\u00f3micas de liberalizaci\u00f3n da econom\u00eda socialista que permitiron a este pa\u00eds acadar unhas altas cotas de crecemento econ\u00f3mico. Fronte a estes \u00e9xitos na econom\u00eda, Deng exerceu un poder de marcado car\u00e1cter autoritario, e o seu papel foi decisivo na represi\u00f3n violenta das protestas da praza de Tian'anmen en 1989.\nMembro do Partido Comunista da China dende os seus anos de estudo en Francia e na Uni\u00f3n Sovi\u00e9tica, Deng converteuse nun dos dirixentes m\u00e1is importantes do partido durante a \u00e9poca de Mao Zedong. Por\u00e9n, a s\u00faa proximidade ideol\u00f3xica ao ent\u00f3n presidente da Rep\u00fablica Popular Liu Shaoqi, fixo del un dos albos da Revoluci\u00f3n Cultural e Deng e Liu foron acusados de dereitistas e contrarrevolucionarios. Apartado da c\u00fapula do poder durante eses anos, Deng volveu ao primeiro plano da actividade pol\u00edtica trala morte de Mao, impo\u00f1\u00e9ndose finalmente ao sucesor deste, Hua Guofeng, na loita polo poder. A diferenza do seu antecesor, as s\u00faas aparici\u00f3ns p\u00fablicas foron escasas.\nDurante os \u00faltimos anos da s\u00faa vida, Deng non ocupaba ning\u00fan cargo pol\u00edtico e, aqueixado de p\u00e1rkinson, apenas pod\u00eda seguir os asuntos de estado. Con todo, seguiu a ser considerado o l\u00edder supremo da China ata a s\u00faa morte.\nLegado.\nDeng Xiaoping foi considerado ata a s\u00faa morte o l\u00edder supremo da China, e mesmo despois da s\u00faa desaparici\u00f3n, o Partido Comunista seguiu a grandes trazos as pol\u00edticas que Deng puxera en marcha. O seu sucesor Jiang Zemin cedeu o poder a outro dirixente tam\u00e9n achegado a Deng, o expresidente da Rep\u00fablica Popular da China Hu Jintao.\nSegundo os seus partidario, baixo o liderado de Deng, a China, con m\u00e1is de mil mill\u00f3ns de habitantes, iniciou unha \u00e9poca de desenvolvemento econ\u00f3mico sen precedentes. A pesar dos problemas sociais que se derivaron das reformas econ\u00f3micas, consideran que as s\u00faas pol\u00edticas sacaron da pobreza absoluta centos de mill\u00f3ns de chineses e situaron a China no cami\u00f1o de converterse nunha das superpotencias econ\u00f3micas do mundo.\nFronte a estes \u00e9xitos no desenvolvemento econ\u00f3mico e social da China, Deng Xiaoping foi criticado pola s\u00faa forma de goberno autoritaria e polo seu papel no uso da forza contra os manifestantes da praza de Tiananmen en 1989. Non obstante, alg\u00fans analistas consideran que o estilo de goberno de Deng foi m\u00e1is humano e altru\u00edsta c\u00f3 do seu predecesor Mao Zedong e a diferenza de Mao, Deng non promoveu o culto \u00e1 s\u00faa persoa.\nXunto a estas visi\u00f3ns positivas da figura hist\u00f3rica de Deng Xiaoping tam\u00e9n houbo analistas de ideolox\u00eda marxista que criticaron o abandono da ortodoxia comunista e a introduci\u00f3n de pol\u00edticas econ\u00f3micas capitalistas. As\u00ed, responsabilizan a Deng de arrebatar aos traballadores e campesi\u00f1os o control do Estado para deixalo en mans dos grandes bur\u00f3cratas e empresarios."}
{"id": "399235", "revid": "98629", "url": "https://gl.wikipedia.org/wiki?curid=399235", "title": "Anna May Wong", "text": "Anna May Wong, nada co nome Wong Liu-tsong o 3 de xaneiro de 1905 nos \u00c1nxeles e finada o 3 de febreiro de 1961 en Santa Monica, foi unha actriz estadounidense, considerada a primeira estrela de cine chinoamericana, a primeira desta orixe en ga\u00f1arse o reco\u00f1ecemento internacional. Durante a s\u00faa carreira actuou no cine mudo, no cine sonoro, na televisi\u00f3n, no teatro e na radio.\nNada nos \u00c1nxeles no seo dunha familia de chinoamericanos de segunda xeraci\u00f3n, Wong sentiuse atra\u00edda cara \u00e1 actuaci\u00f3n dende unha idade temper\u00e1. Durante a \u00e9poca do cine mudo actuou no filme \"The Toll of the Sea\" de 1922, un dos primeiros filmes rodados a cor, e no filme de 1924 de Douglas Fairbanks \"The Thief of Bagdad\", tralo que se converteu nunha icona de moda e acadou a fama internacional en 1924. Frustrada polos papeis secundarios estereotipados que representaba en Hollywood, Wong trasladouse a Europa a finais dos anos 1920, sendo a protagonista de varias obras de teatro e filmes destacados, entre eles o filme de 1929 \"Piccadilly\". Pasou a primeira metade dos anos 1930 viaxando entre os Estados Unidos e Europa realizando diversos traballos no teatro e no cinema. Actuou en varios filmes dos inicios da \u00e9poca do cine sonoro coma \"Daughter of the Dragon\" de 1931 e \"Daughter of Shanghai\" de 1937, as\u00ed como xunto a Marlene Dietrich no filme de 1932 de Josef von Sternberg \"Shanghai Express\".\nEn 1935 a Metro-Goldwyn-Mayer rexeitou tela en consideraci\u00f3n para o papel protagonista da personaxe chinesa O-Lan na versi\u00f3n cinematogr\u00e1fica da obra de Pearl S. Buck \"The Good Earth\", escollendo no seu lugar a actriz de raza branca Luise Rainer. Wong pasou o ano seguinte viaxando pola China, visitando a vila ancestral da s\u00faa familia e estudando a cultura chinesa. A finais dos anos 1930 foi a protagonista de varios filmes de serie B para Paramount Pictures, representando papeis de persoas chinesas e chinoamericanas desde unha perspectiva positiva. Durante a segunda guerra mundial ocupou o seu tempo e di\u00f1eiro na procura de axuda para a causa chinesa contra o Xap\u00f3n. Nos anos 1950 volveu \u00e1 escena p\u00fablica realizando varias aparici\u00f3ns televisivas.\nEn 1951 Wong foi a protagonista do programa de televisi\u00f3n \"The Gallery of Madame Liu-Tsong\", o primeiro programa televisivo dos Estados Unidos cunha protagonista de orixe asi\u00e1tica. Sen poder chegar a realizar os seus plans de actuar de novo no cinema co filme \"Flower Drum Song\", Wong faleceu en 1961 \u00f3s 56 anos de idade a causa dun infarto, tras padecer unha cirrose nos \u00faltimos anos da s\u00faa vida. Trala s\u00faa morte, Wong foi recordada durante d\u00e9cadas principalmente polos seus papeis estereotipados de \"Dama Drag\u00f3n\" e de \"muller recatada\" que adoitaban ofrecerlle para representar. A s\u00faa vida e carreira foron avaliadas de novo a comezos do s\u00e9culo XXI grazas a varias obras literarias e filmes retrospectivos.\nTraxectoria.\nPrimeiros anos.\nAnna May Wong naceu o 3 de xaneiro de 1905 co nome de Wong Liu-tsong na r\u00faa Flower Street dos \u00c1nxeles, preto de Chinatown, nunha comunidade integrada de residentes de orixe chinesa, irlandesa, alem\u00e1 e xaponesa. Foi a segunda de sete irm\u00e1ns, filla de Wong Sam-sing, propietario da lavander\u00eda Sam Kee Laundry nos \u00c1nxeles, e da segunda esposa deste, Lee Gon-toy.\nOs pais de Anna May eran chinoamericanos de segunda xeraci\u00f3n. Os seus av\u00f3s maternos e paternos residiran nos Estados Unidos dende polo menos o ano 1855. O seu av\u00f3 paterno fora un mercador propietario de d\u00faas tendas en Michigan Hills, unha zona de minar\u00eda de ouro no condado de Placer. Era orixinario de Chang On, unha vila preto de Taishan na provincia de Guangdong. O pai de Anna May pasara os seus anos de mocidade viaxando entre os Estados Unidos e a China, onde casou coa s\u00faa primeira muller e tivo un fillo no ano 1890. Volveu \u00f3s Estados Unidos a finais dos anos 1890 e casou coa s\u00faa segunda esposa Lee Gon Toy, a nai de Anna May, en 1901, \u00f3 mesmo tempo que continuaba apoiando economicamente a s\u00faa familia na China. A irm\u00e1 m\u00e1is vella de Anna May, Lew Ying (Lulu), nacera a finais de 1902.\nEn 1910 a familia trasladouse \u00f3 barrio de Figueroa Street, sendo os \u00fanicos chineses no seu edificio e convivindo na s\u00faa maior\u00eda xunto a familias de orixe mexicano e de Europa oriental. A distancia entre este novo fogar e Chinatown axud\u00e1ronlle a Anna May a asimilar a cultura estadounidense. Asistiu nun primeiro momento a unha escola p\u00fablica xunto coa s\u00faa irm\u00e1, pasando a estudar posteriormente na escola chinesa presbiteriana por mor do acoso racial que sufr\u00edan por parte doutros estudantes. Aqu\u00ed recib\u00eda clases en ingl\u00e9s, mais Anna May asist\u00eda tam\u00e9n a clases de chin\u00e9s polas tardes e os s\u00e1bados.\nNesa mesma \u00e9poca a produci\u00f3n estadounidense de cinema comezara a trasladarse dende a costa leste ata a zona dos \u00c1nxeles, e Anna May comezou a asistir asiduamente \u00f3s cinemas Nickelodeon, obsesion\u00e1ndose cos \"flickers\", faltando \u00e1 escola e usando os cartos para a comida para ir \u00f3 cinema. Malia o desacordo do seu pai, Anna May decidiu tratar de facerse unha carreira na industria cinematogr\u00e1fica. \u00d3s nove anos de idade solicitoulle insistentemente a varios cineastas que lle desen un papel nos seus filmes, e \u00f3s 11 anos de idade adoptou o seu nome art\u00edstico de Anna May Wong.\nPrimeiras actuaci\u00f3ns.\nEn 1919 Anna May estaba traballando nos grandes almac\u00e9ns de Ville de Paris en Hollywood cando Metro Pictures anunciou que precisaban 300 extras femininos para o filme de Alla Nazimova \"The Red Lantern\". Sen o co\u00f1ecemento do seu pai, unha amizade axudouna a conseguir un papel non acreditado como extra no filme portando unha lanterna. Durante os dous anos seguintes traballou de forma continua como extra en varios filmes, inclu\u00edndo aparici\u00f3ns en filmes de Priscilla Dean e Colleen Moore. A\u00ednda na s\u00faa \u00e9poca estudantil, Anna May sufriu unha doenza diagnosticada como baile de san Vito, que lle obrigou a perder varios meses de escola. O seu pai levouna a ver a un practicante de medicina tradicional chinesa e os tratamentos resultaron ter \u00e9xito, malia que a propia Anna May afirmar\u00eda posteriormente que isto deb\u00e9rase m\u00e1is \u00f3 seu desagrado por estes m\u00e9todos. Por\u00e9n, o confucianismo e particularmente o tao\u00edsmo e as ensinanzas de Laozi ter\u00edan unha grande influencia na filosof\u00eda persoal de Anna May durante a s\u00faa vida. A vida familiar da s\u00faa familia inclu\u00eda tam\u00e9n o pensamento cristi\u00e1n na forma do presbiterianismo, e xa en idade adulta Anna May foi cient\u00edfica cristi\u00e1 durante un tempo.\nCon dificultades para manter \u00f3 d\u00eda os seus deberes escolares e a s\u00faa paix\u00f3n no cinema, deixou o instituto dos \u00c1nxeles en 1921 procurando unha carreira a tempo completo como actriz. Reflectindo sobre esta decisi\u00f3n, Anna May afirmou nunha entrevista para a revista \"Motion Picture Magazine\" en 1931: \"Era tan nova cando comecei que sab\u00eda que a\u00ednda ti\u00f1a xuventude se fracasaba, polo que decid\u00edn darme 10 anos para obter o \u00e9xito como actriz\". Ese mesmo ano recibiu a s\u00faa primeira acreditaci\u00f3n pola s\u00faa actuaci\u00f3n en \"Bits of Life\", considerado o primeiro filme antol\u00f3xico, no que representou o papel da muller da personaxe de Lon Chaney, Toy Ling, nun segmento titulado \"Hop\". Anos despois Anna May afirmou que recordaba este papel con agarimo por ser a \u00fanica vez na que representou o papel dunha nai.\n\u00c1 idade de 17 anos representou o seu primeiro papel protagonista no filme en d\u00faas cores Technicolor \"The Toll of the Sea\". Escrito por Frances Marion, a historia do filme era unha adaptaci\u00f3n libre da \u00f3pera \"Madama Butterfly\". A revista \"Variety\" destacou positivamente a Anna May, indicando que realizara unha actuaci\u00f3n \"extraordinariamente boa\". Pola s\u00faa banda no \"New York Times\" unha cr\u00edtica indicou: \"A se\u00f1orita Wong provoca no espectador toda a simpat\u00eda que esixe o seu papel e nunca repele a un por exceso de 'sentimento' teatral. Ten un papel dif\u00edcil, un papel que sae mal nove veces de cada dez, pero a s\u00faa \u00e9 a d\u00e9cima actuaci\u00f3n. Completamente inconsciente da c\u00e1mara, cun bo sentido da proporci\u00f3n e unha precisi\u00f3n pantom\u00edmica destacada\u00a0... Deber\u00eda aparecer de novo e m\u00e1is a mi\u00fado na pantalla\".\nMalia estas cr\u00edticas positivas, Hollywood resultou ser pouco dado a crear papeis protagonistas para Anna May. A s\u00faa etnia foi un detrimento para que os cineastas estadounidenses a visen como unha actriz protagonista. David Schwartz, conservador xefe do Museo Americano da Imaxe en Movemento, afirmou que \"medrou ata un nivel de fama de estrela de Hollywood, mais Hollywood non soubo que facer con ela\". Anna May pasou os seguintes anos realizando papeis secundarios fornecendo o que James Parish denominou unha \"atmosfera ex\u00f3tica\", como por exemplo actuando no papel dunha concubina no filme de 1923 de Tod Browning titulado \"Drifting\". En xeral os produtores cinematogr\u00e1ficos capitalizaron a crecente fama de Anna May, pero \u00f3 mesmo tempo releg\u00e1rona a papeis secundarios.\nFama e papeis secundarios.\nA idade de 19 anos Anna May foi seleccionada para o papel secundario de escrava mongol no filme de 1924 de Douglas Fairbanks \"The Thief of Bagdad\". Representando un papel estereotipado de \"Dama Drag\u00f3n\", as s\u00faas breves aparici\u00f3ns en pantalla foron notables tanto para a audiencia coma para a cr\u00edtica. O filme conseguiu uns 2\u00a0mill\u00f3ns de d\u00f3lares de recadaci\u00f3n, contribu\u00edndo a introducir a Anna May \u00f3 publico xeral. Tras este segundo papel prominente, Anna May trasladouse a vivir \u00f3 seu propio apartamento. Consciente de que os estadounidenses v\u00edana coma unha \"estranxeira\" malia nacer e terse criado en California, Anna May comezou a cultivar unha imaxe \"flapper\". En marzo de 1924 chegou a un acordo para crear a compa\u00f1\u00eda Anna May Wong Productions, planeando producir filmes sobre mitolox\u00eda chinesa. Por\u00e9n, descubriu que o seu colega de negocios estaba realizando pr\u00e1cticas deshonestas, polo que tras denuncialo e ga\u00f1ar o xu\u00edzo, disolveuse a empresa. A s\u00faa carreira viuse limitada polas leis antimestizaxe dos Estados Unidos que lle imped\u00edan bicarse en pantalla con actores doutras razas, incluso se o personaxe era asi\u00e1tico pero representado por un actor de raza branca, polo que a Anna May result\u00e1balle dif\u00edcil conseguir un papel de protagonista.\nAnna May continuou recibindo ofertas de papeis secundarios ex\u00f3ticos, representando a ind\u00edxenas nativas en dous filmes de 1924. Rodada no Territorio de Alasca, representou a unha esquim\u00f3 en \"The Alaskan\", e de volta nos \u00c1nxeles representou \u00e1 princesa Tiger Lily en \"Peter Pan\". \u00c1mbolos dous filmes foron rodados por James Wong Howe, e \"Peter Pan\" foi o de maior \u00e9xito, convert\u00e9ndose nun \u00e9xito da tempada de Nadal dese ano. \u00d3 ano seguinte Anna May obtivo eloxios da cr\u00edtica polo seu papel de muller oriental manipuladora no filme \"Forty Winks\". Malia as cr\u00edticas favorables continuaba a sentirse insatisfeita cos seus papeis e comezou a procurar outros traballos. En 1925 uniuse a un grupo de actores nun circu\u00edto de vodevil que non obtivo \u00e9xito, polo que acabou retornando a Hollywood.\nEn 1926, Anna May participou xunto a Norma Talmadge na cerimonia da colocaci\u00f3n da primeira pedra do Grauman's Chinese Theatre, a\u00ednda que non foi invitada a deixar as s\u00faas pegadas no cemento. Nese mesmo ano foi a protagonista do filme \"The Silk Bouquet\", re-titulado \"The Dragon Horse\" en 1927, un dos primeiros filmes estadounidenses producido con contribuci\u00f3ns chinesas, fornecidas neste caso pola asociaci\u00f3n Chinese Six Companies de San Francisco. A historia do filme desenvolv\u00edase na China durante a dinast\u00eda Ming, e inclu\u00eda a actores asi\u00e1ticos nos papeis de personaxes asi\u00e1ticos.\nAnna May continuou realizando papeis secundarios. As personaxes femininas asi\u00e1ticas dos filmes de Hollywood tend\u00edan cara a dous polos estereotipados: o de \"muller recatada\" inocente e sacrificada, e o de \"Dama Drag\u00f3n\" ladina e deshonesta. En \"Old San Francisco\" de 1927, dirixido por Alan Crosland para a Warner Brothers, Anna May representou o papel dunha \"Dama Drag\u00f3n\", a filla dun mafioso. En \"Mr. Wu\", tam\u00e9n de 1927, compartiu pantalla nun papel secundario de Lon Chaney e Louise Dresser, e en \"The Crimson City\", publicada en 1928, representou de novo un papel secundario a Myrna Loy e John Miljan.\nTraslado a Europa.\nCansa de repetir o mesmo tipo de papeis e de ver que os papeis protagonistas de personaxes asi\u00e1ticas se lle daban a actrices non asi\u00e1ticas, Anna May deixou Hollywood en 1928 e trasladouse a Europa. Entrevistada por Doris Mackie en 1933 para a revista \"Film Weekly\", Anna May afirmou que \"estaba cansada dos papeis que ti\u00f1a que representar\". Wong comentou \u00f3 respecto disto: \"Queda pouco para min en Hollywood, xa que, en lugar de chineses reais, os produtores prefiren a h\u00fangaros, mexicanos, indios americanos para os papeis chineses\".\nEn Europa Wong pasou a ser unha sensaci\u00f3n, sendo a protagonista de filmes destacados como \"Schmutziges Geld\" en 1928 e \"Gro\u00dfstadtschmetterling\" en 1929. En relaci\u00f3n a cr\u00edtica alem\u00e1 sobre o filme \"Schmutziges Geld\", o \"The New York Times\" indicou que Anna May foi \"aclamada non s\u00f3 como unha actriz de talento transcendente, sen\u00f3n tam\u00e9n como unha gran beleza\", e que \"os cr\u00edticos de Berl\u00edn, un\u00e1nimes no seu eloxio tanto da estrela coma da produci\u00f3n, ignoraron mencionar que Anna May naceu en Am\u00e9rica. S\u00f3 mencionan as s\u00faas orixes chinesas\". En Viena actuou no papel protagonista da opereta \"Tschun Tschi\" nun alem\u00e1n flu\u00eddo. Un cr\u00edtico austr\u00edaco escribiu: \"Fr\u00e4ulein Wong tivo \u00e1 audiencia perfectamente no seu poder e a discreta traxedia da s\u00faa actuaci\u00f3n foi profundamente conmovedora, sa\u00edndo airosa da parte xermanofalante cun gran \u00e9xito\".\nDurante a s\u00faa estancia en Alema\u00f1a Anna May trabou amizade co director Leni Riefenstahl. As s\u00faas amizades achegadas con varias mulleres durante a s\u00faa vida, inclu\u00edndo a Marlene Dietrich e Cecil Cunningham, dar\u00edan lugar a rumores sobre a s\u00faa condici\u00f3n de lesbiana, o que danou a s\u00faa reputaci\u00f3n p\u00fablica. Estes rumores supo\u00f1\u00edan tam\u00e9n unha vergo\u00f1a para a s\u00faa familia, que xa se opuxera nun primeiro momento a s\u00faa carreira como actriz, naquel ent\u00f3n non considerada unha profesi\u00f3n completamente respectable.\nO produtor londiniense Basil Dean adquiriu os dereitos da obra \"A Circle of Chalk\" para que Wong actuase xunto a Laurence Olivier, sendo esta a s\u00faa primeira actuaci\u00f3n no Reino Unido. As cr\u00edticas que recibiu polo seu acento californiano provocaron que Anna May procurase adestramento vocal na Universidade de Cambridge para practicar a pronunciaci\u00f3n recibida. O compositor Constant Lambert, obsesionado con Anna May tras vela en varios dos seus filmes, asistiu \u00e1 estrea da obra e posteriormente compuxo \"Eight Poems of Li Po\" dedic\u00e1ndollos a ela.\nAnna May apareceu no filme \"Piccadilly\" en 1929, o seu \u00faltimo filme mudo e o primeiro de cinco filmes ingleses nos que tivo un papel protagonista, que ademais causou sensaci\u00f3n no Reino Unido, e recibiu cr\u00edticas positivas na prensa. Gilda Gray era ent\u00f3n a actriz m\u00e1is cotizada, mais a revista \"Variety\" comentou que Wong \"eclipsa \u00e1 estrela\" e que \"dende o momento que a Srta. Wong baila na despensa da coci\u00f1a, r\u00f3uballe 'Piccadilly' \u00e1 Srta. Gray\". Malia que o filme presentaba a Anna May no seu papel m\u00e1is sensual, de novo non pod\u00eda bicar \u00f3 seu interese amoroso do filme, de raza branca, polo que se eliminou unha controvertida escena cun bico planeado antes da s\u00faa estrea. Esquecido durante d\u00e9cadas, o filme \"Piccadilly\" foi restaurado posteriormente polo British Film Institute. Richard Corliss da revista \"Time\" cualificou \"Piccadilly\" como o mellor filme de Anna May Wong, e o xornal \"The Guardian\" afirmou que a redescuberta deste filme e a actuaci\u00f3n de Wong foran os responsables da restauraci\u00f3n da reputaci\u00f3n da actriz.\nDurante a s\u00faa estancia en Londres Anna May estivo ligada romanticamente co escritor e executivo Eric Maschwitz, quen escribiu as letras do tema \"These Foolish Things (Remind Me Of You)\" como unha evocaci\u00f3n do seu anhelo pola s\u00faa separaci\u00f3n. O primeiro filme sonoro de Wong foi \"The Flame of Love\" de 1930, que gravou en franc\u00e9s, ingl\u00e9s e alem\u00e1n. Malia que a s\u00faa actuaci\u00f3n foi eloxiada, en particular polo seu manexo das tres linguas, as tres versi\u00f3ns do filme recibiron cr\u00edticas negativas.\nRegreso a Hollywood.\nDurante os anos 1930 os estudios de cinema estadounidenses procuraban novos talentos en Europa, e Wong recibiu unha oferta dun contrato con Paramount Studios en 1930, retornando \u00f3s Estados Unidos. Grazas \u00f3 prestixio e adestramento dos seus anos en Europa conseguiu un papel protagonista na obra de Broadway \"On the Spot\", drama que tivo 167\u00a0representaci\u00f3ns e que posteriormente filmar\u00eda baixo o t\u00edtulo \"Dangerous to Know\" estreado en 1938. O director da obra quer\u00eda que Anna May empregase as maneiras xaponesas t\u00edpicas derivados de \"Madame Butterfly\" na s\u00faa representaci\u00f3n da personaxe chinesa, mais ela negouse. No seu lugar empregou os seus co\u00f1ecementos sobre o estilo chin\u00e9s para darlle \u00e1 personaxe un maior grao de autenticidade.\nEn novembro de 1930 a s\u00faa nai foi atropelada por un autom\u00f3bil diante da s\u00faa casa de Figueroa Street e faleceu. A familia permaneceu nese fogar ata 1934, cando o seu pai volveu \u00e1 China xunto \u00f3s irm\u00e1ns m\u00e1is novos de Anna May, quen estivera costeando a s\u00faa educaci\u00f3n. Antes de partir o seu pai escribiu un breve artigo para a revista chinoestadounidense \"Xinning\", no que expresaba orgullo pola s\u00faa filla, agora famosa.\nCoa promesa de actuar nun filme de Josef von Sternberg, Anna May aceptou outro papel estereotipado, a vingativa filla de Fu Manchu, no filme de 1931 \"Daughter of the Dragon\". Este ser\u00eda o \u00faltimo papel estereotipado de \"chinesa malvada\" no que actuou, e tam\u00e9n a \u00fanica aparici\u00f3n como protagonista xunto \u00f3 outro \u00fanico actor asi\u00e1tico famoso da \u00e9poca, Sessue Hayakawa. Malia ter o papel protagonista percibiu uns 6\u00a0000\u00a0$ por esta actuaci\u00f3n, en comparaci\u00f3n cos 10\u00a0000\u00a0$ de Hayakawa e os 12\u00a0000\u00a0$ de Warner Oland, quen s\u00f3 aparece uns 23 minutos en total no filme.\nWong comezou a utilizar o seu novo status de celebridade para realizar declaraci\u00f3ns pol\u00edticas. Como exemplo, a finais de 1931 escribiu unha dura cr\u00edtica do incidente de Mukden e da subsecuente invasi\u00f3n xaponesa de Manchuria. Tam\u00e9n comezou a falar m\u00e1is abertamente sobre as causas chinoamericanas e pola consecuci\u00f3n de mellores papeis no cinema. Nunha entrevista de 1933 para a revista \"Film Weekly\" titulada \"I Protest\", Wong criticaba o estereotipo negativo de \"Daughter of the Dragon\" afirmando: \"Porqu\u00e9 na pantalla os chineses te\u00f1en que ser sempre os malvados? [...] Nos non somos as\u00ed. Como poder\u00edamos selo, cunha civilizaci\u00f3n tantas veces m\u00e1is antiga que o Oeste?\"\nAnna May actuou xunto a Marlene Dietrich no papel dunha cortes\u00e1 sacrificada no filme de Sternberg \"Shanghai Express\" de 1932. As s\u00faas escenas sexualmente cargadas xunto a Dietrich foron destacadas por varios cr\u00edticos e alimentaron os rumores sobre a posible relaci\u00f3n entre as d\u00faas actrices. Malia que a cr\u00edtica coet\u00e1nea centrouse na actuaci\u00f3n de Dietrich e na direcci\u00f3n de Sternberg, os historiadores posteriores declararon que a actuaci\u00f3n de Anna May eclipsou \u00e1 de Dietrich neste filme. Pola s\u00faa banda, a prensa chinesa levaba tempo valorando a s\u00faa carreira con cr\u00edticas mixtas, e foi pouco favorable sobre a s\u00faa actuaci\u00f3n en \"Shanghai Express\". Un xornal chin\u00e9s inclu\u00edu o titular \"Paramount Utiliza a Anna May Wong para Producir Filme para Deshonrar a China\", afirmando que \"malia que \u00e9 deficiente na representaci\u00f3n art\u00edstica, fixo m\u00e1is que suficiente para deshonrar \u00e1 raza chinesa\". A cr\u00edtica chinesa consideraba que a s\u00faa sexualidade en pantalla espallaba estereotipos negativos sobre as mulleres chinesas. As cr\u00edticas m\u00e1is virulentas proced\u00edan das fontes achegadas \u00f3 goberno nacionalista, mais os intelectuais e os liberais chineses da \u00e9poca non sempre se amosaron tan en contra dela, como por exemplo cando a Universidade de Pequ\u00edn lle outorgou un doutoramento honor\u00edfico en 1932.\nTralo seus \u00e9xitos en Europa e o seu papel prominente en \"Shanghai Express\", a s\u00faa carreira en Hollywood volveu \u00f3 seu padr\u00f3n anterior. Por mor das normas antimestizaxe do C\u00f3digo Hays non lle ofreceron o papel feminino protagonista en \"The Son-Daughter\", que finalmente representar\u00eda Helen Hayes. A Metro-Goldwyn-Mayer consider\u00e1baa \"demasiado chinesa para representar a unha chinesa\" no filme, e a Oficina Hays non lle permitir\u00eda representar escenas rom\u00e1nticas co protagonista masculino do filme, Ram\u00f3n Novarro, xa que este non era asi\u00e1tico. Wong ti\u00f1a programado representar o papel da amante dun xeneral chin\u00e9s corrupto no filme de 1933 de Frank Capra titulado \"The Bitter Tea of General Yen\", pero este papel foi finalmente para Toshia Mori.\nDecepcionada con Hollywood unha vez m\u00e1is, Wong volveu \u00f3 Reino Unido e permaneceu al\u00ed durante case tres anos. Ademais de actuar en catro filmes, realizou unha xira por Escocia e Irlanda como parte dun espect\u00e1culo de vodevil. Tam\u00e9n apareceu no programa do 25\u00ba aniversario do rei Xurxo en 1935. O seu filme de 1934 \"Java Head\", malia que xeralmente se considera un traballo menor, foi o \u00fanico no que Wong aparece bicando \u00f3 protagonista masculino. O bi\u00f3grafo Graham Russell Hodges argumentou que este poder\u00eda ser o motivo polo que o filme era un dos favoritos de Anna May. Durante a s\u00faa estancia en Londres co\u00f1eceu a Mei Lanfang, unha das estrelas m\u00e1is famosas na \u00f3pera de Pequ\u00edn da \u00e9poca, que lle ofreceu instru\u00edla na opera chinesa se algunha vez visitaba a China.\nRexeitamento da MGM en \"The Good Earth\".\nNos anos 1930 a popularidade das novelas de Pearl Buck, en especial de \"The Good Earth\", ademais da crecente simpat\u00eda estadounidense pola China na s\u00faa loita contra o imperialismo xapon\u00e9s, abriu novas oportunidades para papeis chineses m\u00e1is positivos nos filmes estadounidenses. Anna May volveu \u00f3s Estados Unidos en xu\u00f1o de 1935 co obxectivo de obter o papel de O-lan, a protagonista feminina na versi\u00f3n cinematogr\u00e1fica da MGM de \"The Good Earth\". Dende a publicaci\u00f3n da novela en 1931, Wong fixera p\u00fablico o seu desexo de representar \u00e1 protagonista nesta versi\u00f3n, e dende o ano 1933 os xornais dos \u00c1nxeles estiveran promocion\u00e1ndoa como a mellor elecci\u00f3n para ese papel. Por\u00e9n, o estudio aparentemente nunca a tivo en conta para o papel xa que Paul Muni, actor de ascendencia europea, representar\u00eda o papel do esposo de O-lan, Wang Lung, e o C\u00f3digo Hays non permit\u00eda a mestizaxe en pantalla. O goberno chin\u00e9s tam\u00e9n lle aconsellou \u00f3 estudio que non seleccionase a Anna May para o papel. O conselleiro chin\u00e9s da MGM comentou: \"sempre que aparece nun filme, os xornais po\u00f1en a s\u00faa imaxe co texto 'Anna May volve a humillar \u00e1 China\".\nSegundo a propia Anna May, no seu lugar ofrec\u00e9ronlle o papel de Lotus, unha deshonesta cortes\u00e1 que axuda a destru\u00edr a familia protagonista e seduce \u00f3 seu fillo m\u00e1is vello. Wong rexeitou este papel, dic\u00edndolle \u00f3 produtor en xefe da MGM Irving Thalberg: \"Se me deixas representar a O-lan, estarei encantada. Pero estas ped\u00edndome\u00a0\u2013 con sangue chinesa\u00a0\u2013 que s\u00f3 faga o indolente papel no filme composto por un elenco completamente estadounidense representando a personaxes chineses\". O papel protagonista foi finalmente para Luise Rainer, quen ga\u00f1ar\u00eda o seu segundo Oscar \u00e1 mellor actriz por esta actuaci\u00f3n. A irm\u00e1 de Anna May, Mary Liu Heung Wong, actuou no filme nun papel secundario. O rexeitamento da MGM a considerar a Anna May Wong para este papel de gran perfil dunha personaxe chinesa foi segundo Sarah Berry \"un dos casos m\u00e1is notables de discriminaci\u00f3n de actores nos anos 1930\".\nViaxe pola China.\nTrala perda do papel protagonista en \"The Good Earth\", Wong anunciou que ti\u00f1a plans para realizar unha viaxe pola China durante un ano, para visitar \u00f3 seu pai e \u00e1 s\u00faa familia en Taishan. A maiores da oferta de Mei Lanfang para ensinarlle as t\u00e9cnicas da \u00f3pera chinesa, Anna May desexaba aprender m\u00e1is do teatro chin\u00e9s e utilizar traduci\u00f3ns en ingl\u00e9s deste tipo de obras para representar mellor varias obras chinesas diante de audiencias internacionais. Nunha entrevista do xornal \"San Francisco Chronicle\" declarou: \"Durante un ano, estudarei a terra dos meus pais. Quizais \u00e1 mi\u00f1a chegada, sentireime como unha estranxeira. Por\u00e9n quizais, atoparei a mi\u00f1a vida pasada asumindo unha calidade on\u00edrica de irrealidade\".\nEmbarcando en xaneiro de 1936, rexistrou as s\u00faas experiencias nunha serie de artigos publicados en varios xornais estadounidenses como o \"New York Herald Tribune\", o \"Los Angeles Examiner\", o \"Los Angeles Times\" e a revista \"Photoplay\". Durante unha parada en Toquio no seu cami\u00f1o a Shanghai, os reporteiros locais, curiosos pola s\u00faa vida rom\u00e1ntica, pregunt\u00e1ronlle se ti\u00f1a plans para casar, \u00f3 que ela respondeu: \"Non, estou casada coa mi\u00f1a arte\" (). \u00d3 d\u00eda seguinte os xornais xaponeses informaron que Anna May Wong estaba casada cun rico home canton\u00e9s chamado Art.\nDurante a s\u00faa viaxe pola China, Anna May continuou a recibir fortes cr\u00edticas por parte do goberno nacionalista e da comunidade cinematogr\u00e1fica do pa\u00eds. Ti\u00f1a dificultades para comunicarse en moitas zonas da China, xa que ela cri\u00e1rase no dialecto de Taishan en lugar do mandar\u00edn. En declaraci\u00f3ns posteriores afirmou que algunhas das variedades do chin\u00e9s so\u00e1banlle \"tan estra\u00f1as para min como o ga\u00e9lico ... polo que tiven a estra\u00f1a experiencia de falar co meu propio pobo a trav\u00e9s dun int\u00e9rprete\".\nO peso da fama internacional pasoulle factura na s\u00faa vida persoal, manifest\u00e1ndose en forma de episodios de depresi\u00f3n e ira repentina, as\u00ed como nun abuso do tabaco e do alcol. Sent\u00edndose irritable na s\u00faa chegada a Hong Kong, Wong foi atipicamente irrespectuosa coa multitude que agardaba por ela, recibindo apupos da xente al\u00ed reunida e march\u00e1ndose de forma apresurada. Tras unha curta viaxe por Filipinas, a situaci\u00f3n calmouse e Anna May reuniuse coa s\u00faa familia en Hong Kong. Xunto \u00f3 seu pai e irm\u00e1ns visitou a s\u00faa familia no fogar familiar ancestral preto de Taishan. Pasou m\u00e1is de 10 d\u00edas al\u00ed e visitou varias vilas veci\u00f1as antes de continuar a s\u00faa viaxe polo pa\u00eds. De volta a Hollywood, Wong reflexionou sobre o seu ano na China e a s\u00faa carreira: \"Estou convencida de que nunca poder\u00eda actuar no Teatro Chin\u00e9s. \u00c9 unha situaci\u00f3n moi triste ser rexeitado polos chineses porque son 'demasiado americana' e polos produtores americanos porque prefiren outras razas para actuar nos papeis chineses\". O seu pai tam\u00e9n retornar\u00eda posteriormente \u00f3s \u00c1nxeles no ano 1938.\nFinais dos anos 1930.\nPara completar o seu contrato con Paramount Pictures, Wong realizou unha serie de filmes de serie B a finais dos anos 1930. Descartados habitualmente pola cr\u00edtica, nestas pel\u00edculas representou papeis non estereotipados que recibiron considerable publicidade na prensa chinoestadounidense polas s\u00faas imaxes positivas. Estes filmes de baixo orzamento eran m\u00e1is atrevidos que as estreas de maior perfil, e Anna May aproveitounos para representar a personaxes chinoestadounidenses m\u00e1is profesionais e de maior \u00e9xito. Segundo Shirley Lim, esta serie de papeis contrarrestaron a imaxe prevalente das representaci\u00f3ns estadounidenses dos chinoestadounidenses. En contraste coa habitual cr\u00edtica negativa dos seus papeis por parte da cr\u00edtica chinesa, o c\u00f3nsul chin\u00e9s nos \u00c1nxeles deu a s\u00faa aprobaci\u00f3n para os gui\u00f3ns finais de d\u00faas destas pel\u00edculas, \"Daughter of Shanghai\" de 1937 e \"King of Chinatown\" de 1939.\nEn \"Daughter of Shanghai\" Wong representou o papel protagonista de muller asiaticoestadounidense escrito de novo para ela como hero\u00edna da historia, dispo\u00f1endo a trama en movemento en lugar de presentala como unha personaxe m\u00e1is pasiva como estaba planeado orixinalmente. O gui\u00f3n do filme foi adaptado para ela ata tal punto que chegou a recibir o t\u00edtulo de traballo \"Anna May Wong Story\". En relaci\u00f3n a este filme, Anna May afirmou nunha entrevista para \"Hollywood Magazine\": \"G\u00fastame o meu papel nesta pel\u00edcula m\u00e1is que calquera outro que tivese antes\u00a0... porque esta pel\u00edcula d\u00e1lle un respiro \u00f3s chineses\u00a0\u2013 temos papeis emp\u00e1ticos para variar! Para min iso significa moito\". \"The New York Times\" publicou unha cr\u00edtica positiva en xeral, comentando sobre a s\u00faa orixe como filme de serie B: \"Un elenco infrecuentemente competente salva \u00f3 filme das peores consecuencias de certas banalidades inevitables. [O elenco]\u00a0... combina con decorados efectivos para reducir as probabilidades naturais en contra de calquera pel\u00edcula da tradici\u00f3n de \"Daughter of Shanghai\"\". En outubro de 1937 a prensa publicou rumores de que Anna May ti\u00f1a plans de casar co protagonista masculino deste filme, o seu amigo da infancia e actor coreanoestadounidense Philip Ahn. Wong respondeu a estes rumores afirmando que \"ser\u00eda como se casase co meu irm\u00e1n\".\nBosley Crowther non foi tan condescendente con \"Dangerous to Know\" de 1938, filme \u00f3 que cualificou como un \"melodrama de segunda clase, dificilmente merecedor dos talentos do seu elenco xeralmente capaz\". En \"King of Chinatown\" Anna May representou a unha cirurxi\u00e1 que sacrifica un ascenso lucrativo para dedicarse a axudar \u00f3s chineses a loitar contra a invasi\u00f3n xaponesa. Frank Nugent do \"The New York Times\" criticou negativamente o filme. Malia que comentou positivamente a s\u00faa promoci\u00f3n dos chineses na loita contra o Xap\u00f3n, indicou que \"...\u00a0Paramount deber\u00eda ternos aforrado a nos e \u00f3 seu elenco\u00a0... a necesidade de ser molestados con tremenda farsa\".\nParamount tam\u00e9n empregou a Anna May como titora para outros actores, como por exemplo para Dorothy Lamour no seu papel de muller euroasi\u00e1tica en \"Disputed Passage\". Wong actuou en varios programas de radio, inclu\u00edndo un papel de 1939 como \"Peony\" na adaptaci\u00f3n de \"The Patriot\" de Pearl Buck para o programa de radio \"The Campbell Playhouse\" de Orson Welles. Durante os anos 1930 e 1940 tam\u00e9n viaxou polos Estados Unidos, Europa e Australia cun espect\u00e1culo de cabar\u00e9, que inclu\u00eda canci\u00f3ns en canton\u00e9s, franc\u00e9s, ingl\u00e9s, alem\u00e1n, dan\u00e9s, sueco e outras linguas.\nEn 1938, tras vender o seu vestiario de varios filmes e doar os cartos obtidos para axudas \u00e1 causa chinesa, a asociaci\u00f3n Chinese Benevolent Association of California honrouna polo seu traballo en apoio \u00f3s refuxiados chineses. En 1942 escribiu un pr\u00f3logo para un libro de receitas titulado \"New Chinese Recipes\", un dos primeiros libros de receitas chineses, doando os beneficios que obtivo por isto \u00e1 organizaci\u00f3n United China Relief. Cansa dos papeis estereotipados que lle perseguiran durante a s\u00faa carreira en Hollywood, Anna May Wong visitou Australia durante uns 3 meses no ano 1939, sendo a atracci\u00f3n estelar dun espect\u00e1culo de vodevil titulado \"Highlights from Hollywood\" no Teatro Tivoli de Melbourne.\n\u00daltimos traballos e morte.\nEn 1942 Anna May Wong foi a protagonista nos filmes \"Bombs over Burma\" e \"Lady from Chungking\", \u00e1mbolos dous cunha intenci\u00f3n propagand\u00edstica antixaponesa e producidas polo estudio Producers Releasing Corporation. Wong doou o salario obtido polos dous filmes \u00e1 organizaci\u00f3n United China Relief. \"The Lady from Chungking\" diferenci\u00e1base dos habituais filmes de guerra de Hollywood en que os chineses aparec\u00edan representados como heroes no lugar de v\u00edtimas rescatadas polos estadounidenses. Incluso cando os personaxes estadounidenses son capturados polos xaponeses, o obxectivo principal dos protagonistas chineses non \u00e9 liberalos, sen\u00f3n previr que os xaponeses entren na cidade de Chongqing. O filme finaliza cun discurso de Anna May no que fala do nacemento dunha \"nova China\". Tanto o \"The Hollywood Reporter\" coma \"Variety\" criticaron positivamente a actuaci\u00f3n de Anna May en \"The Lady from Chungking\", malia que criticaron negativamente o argumento do filme.\nDurante estes anos Wong investiu en inmobles, adquirindo varias propiedades en Hollywood. Converteu a s\u00faa casa de San Vicente Boulevard en Santa Monica en catro apartamentos, servindo como caseira destes dende finais dos anos 1940 ata 1956, cando se mudou a vivir co seu irm\u00e1n Richard a 21st Place en Santa Monica.\nEn 1949 o seu pai faleceu nos \u00c1nxeles \u00e1 idade de 91 anos. Tras unha ausencia de seis anos, Anna May volveu a actuar nun pequeno papel no filme de serie B titulado \"Impact\". Dende o 27 de agosto ata o 21 de novembro de 1951 foi a protagonista nunha serie de detectives da DuMont Television Network escrita especificamente para ela, \"The Gallery of Madame Liu-Tsong\", usando o seu nome de nacemento para a personaxe, unha tratante de arte chinesa involucrada en traballos de detective e intrigas internacionais. Os dez episodios da serie de media hora de duraci\u00f3n emit\u00edronse durante o horario de m\u00e1xima audiencia, e malia que estaba planeada unha segunda tempada, DuMont cancelou a serie en 1952. Non se co\u00f1ecen copias existentes da serie ou dos seus gui\u00f3ns. Tras esta serie a sa\u00fade de Anna May comezou a deteriorarse. A finais de 1953 sufriu unha hemorraxia interna, que o seu irm\u00e1n atribu\u00edu \u00f3 comezo da menopausa, o seu abuso do alcol e \u00e1s preocupaci\u00f3ns financeiras.\nEn 1956 Wong fixo de anfitrioa nun dos primeiros documentais estadounidenses sobre a China narrados na s\u00faa totalidade por un chinoamericano. Emitido como parte da serie de viaxes \"Bold Journey\" da ABC, o programa inclu\u00eda gravaci\u00f3ns realizadas durante a s\u00faa viaxe de 1936 \u00e1 China. Anna May realizou tam\u00e9n varios papeis invitados en series de televisi\u00f3n como \"Adventures in Paradise\", \"The Barbara Stanwyck Show\" e \"The Life and Legend of Wyatt Earp\".\nEn 1960 Anna May volveu \u00f3 cinema en \"Portrait in Black\", con Lana Turner como protagonista, a s\u00faa \u00faltima aparici\u00f3n no cinema. Anna May ti\u00f1a planeado representar o papel de Madame Liang na produci\u00f3n cinematogr\u00e1fica de \"Flower Drum Song\" de Rodgers and Hammerstein, pero non puido realizalo debido os seus problemas de sa\u00fade. O 3 de febreiro de 1961 Anna May Wong faleceu \u00f3s 56 anos de idade a causa dun ataque \u00f3 coraz\u00f3n mentres durm\u00eda no seu fogar de Santa Monica, dous d\u00edas despois da s\u00faa \u00faltima aparici\u00f3n en pantalla no programa de televisi\u00f3n \"The Barbara Stanwyck Show\". Os seus restos foron incinerados e soterrados na tumba da s\u00faa nai no Cemiterio Angelus-Rosedale dos \u00c1nxeles.\nLegado.\nSegundo Shirley Lim, grazas \u00f3s seus filmes, aparici\u00f3ns p\u00fablicas e aparici\u00f3ns prominentes en revistas, Anna May Wong contribu\u00edu a humanizar \u00f3s chinoestadounidenses nos ollos da audiencia de raza branca durante un per\u00edodo de racismo e discriminaci\u00f3n p\u00fablica. Para Lim os chinoestadounidenses consider\u00e1ranse perpetuamente estranxeiros na sociedade estadounidense, mais os filmes e a imaxe p\u00fablica de Anna May establec\u00e9rona como unha cidad\u00e1 chinoestadounidense nun momento en que as leis discriminaban \u00e1 inmigraci\u00f3n e cidadan\u00eda chinesas. Lim argumentou que a imaxe h\u00edbrida de Wong disipou as noci\u00f3ns coet\u00e1neas de que o Leste e o Oeste eran inherentemente diferentes.\nTanto nos Estados Unidos coma en Europa, Anna May Wong estivera considerada unha icona de moda durante m\u00e1is dunha d\u00e9cada. En 1934 a Mayfair Mannequin Society de Nova York votouna como \"A muller mellor vestida do Mundo\", e no ano 1938 a revista \"Look\" nomeouna \"A moza chinesa m\u00e1is fermosa do Mundo\". Polas s\u00faas contribuci\u00f3ns na industria do cinema, Anna May recibiu unha estrela no n\u00famero 1708 de Vine Street durante a inauguraci\u00f3n do Paseo da Fama de Hollywood en 1960. A s\u00faa imaxe tam\u00e9n quedou representada nun dos catro piares da escultura \"Gateway to Hollywood\" situada na esquina sueste de Hollywood Boulevard e La Brea Avenue, xunto \u00e1s actrices Dolores del R\u00edo (hispanoestadounidense), Dorothy Dandridge (afroamericana) e Mae West (estadounidense de raza branca).\nEntre os seus filmes, s\u00f3 \"Shanghai Express\" mantivo a atenci\u00f3n da cr\u00edtica nos Estados Unidos nas d\u00e9cadas seguintes \u00e1 s\u00faa morte. En Europa, especialmente en Inglaterra, os seus filmes apareceron de forma ocasional en diversos festivais. Wong foi unha figura popular dentro da comunidade gai que adoitaba reclamala coma un dos seus membros e mant\u00edvoa como s\u00edmbolo pola marxinaci\u00f3n que sufriu por parte do \"mainstream\". Malia que se mantiveron as cr\u00edticas nacionalistas chinesas das s\u00faas representaci\u00f3ns dos estereotipos de \"Dama Drag\u00f3n\" e muller recatada, Anna May quedou eventualmente esquecida na China. Por\u00e9n, a importancia do seu legado dentro da comunidade cineasta asiaticoestadounidense mant\u00edvose grazas ao Premio \u00e1 Excelencia Anna May Wong, outorgado anualmente na celebraci\u00f3n dos Premios das Artes Asiaticoamericanas, e no premio anual outorgado pola comunidade de Dese\u00f1adores de Moda Asi\u00e1ticos, que leva o seu nome dende o ano 1973.\nDurante d\u00e9cadas trala s\u00faa morte, a imaxe de Anna May Wong mant\u00edvose como un s\u00edmbolo na literatura e no cinema. No poema de 1971 \"The Death of Anna May Wong\", Jessica Hagedorn fala da s\u00faa carreira de \"tr\u00e1xico encanto\" e presenta \u00e1 actriz como unha \"fr\u00e1xil presenza maternal, unha muller asiaticoamericana que conseguiu 'dar a luz' \u00e1s mulleres asiaticoamericanas na pantalla durante a \u00e9poca jazz\". A personaxe de Anna May en \"Shanghai Express\" foi o tema do poema de 1989 de John Yau \"No One Ever Tried to Kiss Anna May Wong\", no que interpreta a carreira da actriz como unha serie de romances tr\u00e1xicos. Na versi\u00f3n cinematogr\u00e1fica de 1993 de David Cronenberg da obra de 1986 de David Henry Hwang \"M. Butterfly\", a imaxe de Wong aparece brevemente como s\u00edmbolo da \"diva tr\u00e1xica\". A s\u00faa vida tratouse na obra de ficci\u00f3n \"China Doll, The Imagined Life of an American Actress\" escrita por Elizabeth Wong en 1995.\nPouco antes do centenario do seu nacemento suced\u00e9ronse varias avaliaci\u00f3ns novas da s\u00faa vida e carreira. Public\u00e1ronse tres das obras principais sobre a actriz e realiz\u00e1ronse varias retrospectivas completas dos seus filmes tanto no Museo de Arte Moderna coma no Museo Americano da Imaxe en Movemento de Nova York. A biograf\u00eda de 2003 \"Perpetually Cool: The Many Lives of Anna May Wong (1905\u20131961)\" escrita por Anthony Chan foi a primeira obra importante sobre Anna May Wong, escrita segundo o propio autor \"dende unha perspectiva e sensibilidade asiaticoamericanas \u00fanicas\". En 2004 Philip Leibfried e Chei Mi Lane realizaron un exame exhaustivo da s\u00faa carreira coa publicaci\u00f3n de \"Anna May Wong: A Complete Guide to Her Film, Stage, Radio and Television Work\". Outra das obras importantes sobre a actriz foi a biograf\u00eda de Graham Russell Hodges titulada \"Anna May Wong: From Laundryman's Daughter to Hollywood Legend\", publicada por primeira vez en 2004. Finalmente no ano 2009 publicouse unha biograf\u00eda ilustrada de Anna May Wong dirixida a nenos, titulada \"Shining Star: The Anna May Wong Story\".\nEn 2022, a figura de Anna May Wong foi homenaxeada ao ser a protagonista da quinta das moedas estadounidenses dun cuarto de d\u00f3lar da serie Mulleres Americanas, dedicada \u00e1s mulleres m\u00e1is representativas da historia dos Estados Unidos."}
{"id": "399240", "revid": "1576", "url": "https://gl.wikipedia.org/wiki?curid=399240", "title": "John Terry (futbolista)", "text": ""}
{"id": "399241", "revid": "1131", "url": "https://gl.wikipedia.org/wiki?curid=399241", "title": "A Horta", "text": ""}
{"id": "399242", "revid": "1576", "url": "https://gl.wikipedia.org/wiki?curid=399242", "title": "Rino Gattuso", "text": ""}
{"id": "399243", "revid": "1576", "url": "https://gl.wikipedia.org/wiki?curid=399243", "title": "Miguel Fla\u00f1o Bezunartea", "text": ""}
{"id": "399244", "revid": "1576", "url": "https://gl.wikipedia.org/wiki?curid=399244", "title": "Julio C\u00e9sar Dely Vald\u00e9s", "text": ""}
{"id": "399245", "revid": "1576", "url": "https://gl.wikipedia.org/wiki?curid=399245", "title": "Alexandre Geijo Pazos", "text": ""}
{"id": "399246", "revid": "1576", "url": "https://gl.wikipedia.org/wiki?curid=399246", "title": "Adriano Correia Claro", "text": ""}
{"id": "399247", "revid": "1576", "url": "https://gl.wikipedia.org/wiki?curid=399247", "title": "Ricardo Izecson dos Santos Leite", "text": ""}
{"id": "399248", "revid": "1131", "url": "https://gl.wikipedia.org/wiki?curid=399248", "title": "Hortos", "text": "O top\u00f3nimo galego Hortos pode referirse a:"}
{"id": "399249", "revid": "1131", "url": "https://gl.wikipedia.org/wiki?curid=399249", "title": "Os Hortos", "text": ""}
{"id": "399250", "revid": "1576", "url": "https://gl.wikipedia.org/wiki?curid=399250", "title": "Roberto Carlos (futbolista)", "text": ""}
{"id": "399251", "revid": "1576", "url": "https://gl.wikipedia.org/wiki?curid=399251", "title": "Helton da Silva Arruda", "text": ""}
{"id": "399252", "revid": "1576", "url": "https://gl.wikipedia.org/wiki?curid=399252", "title": "Baltazar (futbolista)", "text": ""}
{"id": "399253", "revid": "1576", "url": "https://gl.wikipedia.org/wiki?curid=399253", "title": "Yuri de Souza Fonseca", "text": ""}
{"id": "399254", "revid": "1576", "url": "https://gl.wikipedia.org/wiki?curid=399254", "title": "Jos\u00e9 Iraragorri Ealo", "text": ""}
{"id": "399255", "revid": "1576", "url": "https://gl.wikipedia.org/wiki?curid=399255", "title": "Gaizka Mendieta Zabala", "text": ""}
{"id": "399256", "revid": "1576", "url": "https://gl.wikipedia.org/wiki?curid=399256", "title": "Telmo Zarraonand\u00eda", "text": ""}
{"id": "399257", "revid": "1576", "url": "https://gl.wikipedia.org/wiki?curid=399257", "title": "Luis Mar\u00eda L\u00f3pez Rekarte", "text": ""}
{"id": "399258", "revid": "1576", "url": "https://gl.wikipedia.org/wiki?curid=399258", "title": "Jos\u00e9 Ignacio Gonz\u00e1lez S\u00e1enz", "text": ""}
{"id": "399259", "revid": "1576", "url": "https://gl.wikipedia.org/wiki?curid=399259", "title": "Francisco Javier Urruticoechea", "text": ""}
{"id": "399260", "revid": "1576", "url": "https://gl.wikipedia.org/wiki?curid=399260", "title": "Francisco Javier Gonz\u00e1lez Urruticoechea", "text": ""}
{"id": "399261", "revid": "1576", "url": "https://gl.wikipedia.org/wiki?curid=399261", "title": "Marco Van Basten", "text": ""}
{"id": "399262", "revid": "1576", "url": "https://gl.wikipedia.org/wiki?curid=399262", "title": "Ruud Van Nistelrooy", "text": ""}
{"id": "399263", "revid": "1576", "url": "https://gl.wikipedia.org/wiki?curid=399263", "title": "Juan Manuel Mata", "text": ""}
{"id": "399264", "revid": "5863", "url": "https://gl.wikipedia.org/wiki?curid=399264", "title": "Temple Grandin", "text": "Mary Temple Grandin, nada en Boston o 29 de agosto de 1947, \u00e9 unha muller con autismo de alto funcionamento estadounidense, que revolucionou as pr\u00e1cticas para o tratamento racional de animais vivos en facendas e matadoiros.\nGraduada en Psicolox\u00eda polo Franklin Pierce College e con mestrado en Zootecnia na Universidade Estatal de Arizona, \u00e9 doutorada en Zootecnia, desde 1989, pola Universidade de Illinois. Hoxe imparte cursos na Universidade Estatal de Colorado respecto ao comportamento de raba\u00f1os e proxectos de instalaci\u00f3n, al\u00e9n de prestar consultor\u00eda para a industria pecuaria en manexo, instalaci\u00f3ns e coidado dos animais. \u00c1 data de outubro de 2016 \u00e9 a profesional estadounidense con autismo de m\u00e1is \u00e9xito e m\u00e1is c\u00e9lebre, altamente respectada no segmento de manexo pecuario.\nNa s\u00faa xuventude creou a \"m\u00e1quina do abrazo\", un aparello para aloumi\u00f1ala como se estivese sendo apertada e que a calmaba, as\u00ed como a outras persoas con autismo. A s\u00faa vida foi tema do filme \"Temple Grandin\", en 2010, cando foi mencionada pola revista Time na lista das 100 persoas m\u00e1is influentes do mundo, na categor\u00eda dos \"Heroes\".\nTemple volveuse unha profesional extremadamente exitosa. Proxecta equipamentos e instalaci\u00f3ns para a pecuaria. Todos os corredores e currais que dese\u00f1a son redondos, pois o gado ten m\u00e1is facilidade en seguir un cami\u00f1o curvo - primeiro porque, non vendo o que hai no fin do cami\u00f1o, fica menos asustado; segundo porque o dese\u00f1o curvo aproveita o comportamento natural do animal, que \u00e9 describir c\u00edrculos. Temple fai unha analox\u00eda: cos nenos autistas \u00e9 preciso actuar do mesmo modo, isto \u00e9, traballando a favor delas, axud\u00e1ndoas a descubrir e desenvolver os seus talentos ocultos. Temple xa escribiu m\u00e1is de 400 artigos publicados en revistas cient\u00edficas e peri\u00f3dicos especializados, tratando do manexo de raba\u00f1o, instalaci\u00f3ns e coidados dos animais.\nHistoria.\nVisitando a facenda da s\u00faa t\u00eda Ann en Arizona en 1966, Temple inicia o seu primeiro contacto con animais, que influenciar\u00edan a s\u00faa vida e carreira. O brete de contenci\u00f3n de bovinos inspirouna na construci\u00f3n dun aparello para si mesma para se refuxiar dos seus frecuentes ataques de p\u00e1nico.\nA s\u00faa nai Eustacia, mesmo coa recomendaci\u00f3n m\u00e9dica de internala nunha instituci\u00f3n psiqui\u00e1trica, insiste en proporcionarlle educaci\u00f3n formal. Nunha escola para nenos superdotados, \u00e9 encoraxada polo seu profesor de Ciencias, o Dr. Carlock. Este entende o seu talento en \"pensar imaxes e con\u00e9ctalas\", e a incentiva a proseguir a s\u00faa educaci\u00f3n nunha universidade."}
{"id": "399265", "revid": "1131", "url": "https://gl.wikipedia.org/wiki?curid=399265", "title": "O Hospital", "text": ""}
{"id": "399266", "revid": "89787", "url": "https://gl.wikipedia.org/wiki?curid=399266", "title": "Julia", "text": "Julia \u00e9 unha linguaxe de programaci\u00f3n de alto nivel e din\u00e1mica que se dese\u00f1ou pensando na actual necesidade da alta eficiencia num\u00e9rica e computacional das ciencias, sen deixar de lago a programaci\u00f3n de prop\u00f3sito xeral , uso na web ou como linguaxe de especificaci\u00f3n. Julia xorde en 2009 como un proxecto aberto que comezaron Stefan Karpinski, Viral Shah, Alan Edelman e Jeff Bezanson, coa intenci\u00f3n de crear unha linguaxe r\u00e1pida e sinxela de aprender, e que fose escalable. Est\u00e1 orientada a aplicarse en ciencias como a f\u00edsica, a ecolox\u00eda, as finanzas, a rob\u00f3tica e similares. Busca ser de r\u00e1pida execuci\u00f3n, como as linguaxes est\u00e1ticas como C ou Fortran, e ao mesmo tempo de r\u00e1pido desenvolvemento, como R e Python. \u00c9 de c\u00f3digo aberto e ten unha licenza MIT.\nOs aspectos que destacan da linguaxe Julia son que o seu paradigmas de programaci\u00f3n est\u00e1 no seu sistema de polimorfismo param\u00e9trico, os tipos propios dunha linguaxe totalmente din\u00e1mica, en ser paralela e distribu\u00edda e ter un paradigma de ligaz\u00f3ns din\u00e1micas. Ten a capacidade de chamar \u00e1s librar\u00edas das linguaxes C e Fortran sen c\u00f3digo intermedio. Julia emprega a recolecci\u00f3n de lixo, usa unha avaliaci\u00f3n continua e librar\u00edas eficientes para o c\u00e1lculo de puntos flotantes, \u00e1lxebra lineal, xeraci\u00f3n de n\u00fameros aleatorios, transformaci\u00f3ns de Fourier r\u00e1pida e busca de expresi\u00f3ns regulares."}
{"id": "399267", "revid": "85894", "url": "https://gl.wikipedia.org/wiki?curid=399267", "title": "Phoolan Devi", "text": "Phoolan Devi ou Phulan Devi, popularmente co\u00f1ecida como a Ra\u00ed\u00f1a dos bandidos, nada o\u00a010 de agosto de 1963\u00a0en Gorha Ka Purwa (Uttar Pradesh) e finada en\u00a0Nova Deli\u00a0o\u00a025 de xullo de 2001, foi unha ladroa e pol\u00edtica india. Era famosa en toda a India durante o seu tempo como bandida.\nTraxectoria.\nInfancia e xuventude.\nPhoolan naceu na casta \"shudra\", nunha familia do clan \"mallaah\" (barqueiros), na pequena aldea de Gorha ka Purwa no estado do Uttar Pradesh. Era a segunda filla dunha familia moi pobre de catro meni\u00f1as e un meni\u00f1o. Foi casada con once anos a cambio dun pequeno dote e pasou a unha rutina de malleiras, sendo violentada e forzada a un arduo traballo no campo. Xa adolescente, pasou a ser asediada por mozos dun clan (jati) poderoso na rexi\u00f3n, pertencente \u00e1 casta (varna) dos guerreiros ou nobres (kshatriya). Para fuxiren da acusaci\u00f3n, ac\u00fasana de tentar seducilos, facendo que fose expulsada da aldea. \nBandoleirismo.\nRexeitada tam\u00e9n pola familia paterna, \u00e9 abrigada por un parente pr\u00f3ximo at\u00e9 o d\u00eda en que a s\u00faa casa \u00e9 invadida por un grupo de asaltantes que vi\u00f1eron raptala. Presa nas monta\u00f1as, alg\u00fans comezan a solidarizarse co seu sufrimento. O l\u00edder da banda \u00e9 morto por un membro do grupo de nome Vikram, que se torna o protector de Phoolan. Ambos asumen a dianteira do grupo e comezan a atacar o comercio e as castas superiores. O imaxinario popular afirma que, nas s\u00faas acci\u00f3ns, protexen mulleres e nenos e distrib\u00faen parte da ganancia. Tal pasaxe \u00e9 contestada por alg\u00fans sectores, que ven na banda un grupo de asaltantes com\u00fans. A s\u00faa sorte muda, novamente, co asasinato de Vikram, practicado por dous irm\u00e1ns do clan Thakur, da casta Kshatriya. Alcanzando o control do grupo, os thakur pr\u00e9ndena por tres semanas, per\u00edodo durante o cal foi violentada por todo o clan. A s\u00faa fuga ocorre por auxilio dos Mallah (canoeiros).\nPhoolan retorna \u00e1s monta\u00f1as. Ga\u00f1ando a protecci\u00f3n e liderado do grupo Mallah, comeza a atacar o comercio da rexi\u00f3n. Pola s\u00faa acci\u00f3n, tida como violenta e xusta, Phoolan \u00e9 cada vez m\u00e1is asimilada pola poboaci\u00f3n \u00e1 deusa Devi, do hindu\u00edsmo, que restabelece o dharma a trav\u00e9s dunha epifan\u00eda terror\u00edfica, na cal d\u00e1 cabo de ex\u00e9rcitos de demos. Os ataques de Phoolan Devi culminan coa morte de 22 kshatriyas do grupo que a aprisionara, escapando s\u00f3 os seus l\u00edderes. Nese punto, a cuesti\u00f3n xa deixara de ser soamente criminal para tornarse pol\u00edtica. Phoolan conta cun forte apoio popular, imprescind\u00edbel para a reelecci\u00f3n do goberno estatal. Por outro lado, o clan rival pos\u00fae aliados de entre os altos cargos internos do goberno. Presionado por ambos os lados, o goberno vese obrigado a negociar e non permitir a morte de Phoolan Devi pola polic\u00eda, mais a buscar a s\u00faa rendici\u00f3n. Xa con moitas baixas no seu grupo e sen munici\u00f3n, Phoolan Devi entrega as armas mediante unha serie de exixencias, de entre as cales unha cerimonia convocada especialmente para tal. Son cedidas terras para a s\u00faa familia e ela non deber\u00eda ser condenada \u00e1 morte. Ela agarda xu\u00edzo en reclusi\u00f3n durante once anos, ao final dos cales son retiradas as acusaci\u00f3ns e \u00e9 liberada.\nVida pol\u00edtica.\nEn 1996, l\u00e1nzase ao preito democr\u00e1tico polo Partido Samajwadi (socialista), sendo electa ao Parlamento indio. A s\u00faa plataforma pol\u00edtica consistiu na defensa dos estratos inferiores da poboaci\u00f3n india: os de casta baixa, os sen-casta, mulleres etc.\nTornouse s\u00edmbolo de loita das clases m\u00e1is baixas e a s\u00faa vida foi tema de polo menos catro libros e un filme.\nRepercusi\u00f3n na Galiza.\nA obra \"A conquista da escola de Madhubai\" de H\u00e9l\u00e8ne Cixous que toma como base a vida de Phoolan Devi foi traducida ao galego por Puri Cabido e levada ao teatro polo Teatro do Atl\u00e1ntico."}
{"id": "399268", "revid": "1131", "url": "https://gl.wikipedia.org/wiki?curid=399268", "title": "Elena Ferro", "text": "Mar\u00eda Elena Ferro Lamela, m\u00e1is co\u00f1ecida como Elena Ferro, nada en Merza (Vila de Cruces) en 1975, \u00e9 unha zoqueira artesanal galega adicada ao dese\u00f1o, fabricaci\u00f3n e venda de artesan\u00eda: zocos, bolsos e complementos sita na s\u00faa vila natal, e que tivo un papel fundamental na revalorizaci\u00f3n dos zocos a finais do s\u00e9culo XX inicios do s\u00e9culo XXI. Creou unha franqu\u00eda denominada Eferro (Elena Ferro).\nTraxectoria.\nCando na d\u00e9cada dos 70 do s\u00e9culo XX comezaron a deixar de usarse os zocos e a ir desaparecendo o oficio, herdou o oficio do seu av\u00f3, da s\u00faa t\u00eda, do seu pai que eran zoqueiros e provi\u00f1an dunha familia de artes\u00e1ns zoqueiros dende vai cen anos. A s\u00faa familia foi cambiando de vender s\u00f3 na comarca do Deza e mensualmente en Monterroso a ir despraz\u00e1ndose a outras feiras e ampliar os produtos que vend\u00edan incorporando a manufactura do coiro.\nNos anos 90 Elena Ferro comezou a facer cambios nos zocos mais sen \u00e9xito comercial at\u00e9 2010. Cambiou a base de madeira para adaptalos a pisar en duro, patent\u00e1ndoa, probou outras peles, cores e acabados e mudou o dese\u00f1o vendendo os seus produtos ademais de en Galiza no Pa\u00eds Vasco, Barcelona, Alema\u00f1a, Estados Unidos e Nova Zelandia apoi\u00e1ndose nas redes sociais.\nParticipou no Lgx15 organizado pola CTNL en 2016 e nas xornadas de onom\u00e1stica da Real Academia Galega de 2020. En 2019, recibiu o Premio Nacional de Artesan\u00eda. Tam\u00e9n no 2020 a revista \"Luzes\" cedeulle o espazo Retrovisor (do seu n\u00famero 85)."}
{"id": "399269", "revid": "85894", "url": "https://gl.wikipedia.org/wiki?curid=399269", "title": "Jos\u00e9 Tenreiro L\u00f3pez", "text": "Jos\u00e9 Tenreiro L\u00f3pez, finado en Ferrol o 16 de marzo de 1937, foi un sindicalista galego.\nTraxectoria.\nPintor. Militante do PSOE, foi elixido concelleiro de Mi\u00f1o en 1931, sendo elixido segundo tenente de alcalde na sesi\u00f3n constitutiva da corporaci\u00f3n de principios de decembro dese ano presidida polo alcalde Rodrigo Gonz\u00e1lez Mart\u00ednez. Foi presidente da Sociedade de Agricultores e Oficios Varios de Leiro. Co golpe de Estado do 18 de xullo de 1936 foi detido. Foi fusilado no Castelo de San Felipe de Ferrol o 16 de marzo de 1937.\nVida persoal.\nFoi pai de Manuel Tenreiro Mosquera, que tam\u00e9n foi fusilado."}
{"id": "399270", "revid": "865", "url": "https://gl.wikipedia.org/wiki?curid=399270", "title": "Electr-O-Pura", "text": "Electr-O-Pura \u00e9 o s\u00e9timo \u00e1lbum da banda estadounidense de indie rock Yo La Tengo, publicado o 2 de maio de 1995 a trav\u00e9s do selo Matador Records. O \u00e1lbum tivo recensi\u00f3ns moi positivas por parte dos cr\u00edticos musicais. No ano 1996 foi colocado no n\u00famero 9 na enquisa Pazz &amp; Jop dos cr\u00edticos da publicaci\u00f3n \"The Village Voice\". De xeiro semellante, a revista \"Spin\" situouno no n\u00famero 11 da s\u00faa lista dos \"20 mellores \u00e1lbums de 1995\"."}
{"id": "399273", "revid": "56817", "url": "https://gl.wikipedia.org/wiki?curid=399273", "title": "Brill Bruisers", "text": "Brill Bruisers \u00e9 o sexto \u00e1lbum da banda canadense de indie rock The New Pornographers, publicado o 26 de agosto de 2014 a trav\u00e9s dos selos Last Gang Records e Matador Records. O disco estreouse no n\u00famero 13 da lista \"Billboard 200\".\nO primeiro sinxelo do \u00e1lbum foi \"Brill Bruisers\", editado o 10 de xu\u00f1o de 2014. O segundo foi \"War on the East Coast\", aparecido o 16 de xullo do mesmo ano. O disco entrou na lista longa de nomeados para o Polaris Music Prize 2015 o 16 de xu\u00f1o de 2015 e pasu \u00e1 lista curta o 16 de xullo."}
{"id": "399275", "revid": "865", "url": "https://gl.wikipedia.org/wiki?curid=399275", "title": "Broken Social Scene", "text": "Broken Social Scene \u00e9 un colectivo musical canadense de indie rock formado por Kevin Drew e Brendan Canning. A meirande parte dos seus membros tocan noutros grupos ou prexectos en solitario, principalmente da cidade de Toronto. Entre estas bandas asociadas est\u00e1n Metric, Feist, Stars, Apostle of Hustle, Do Make Say Think, KC Accidental, Emily Haines &amp; The Soft Skeleton, Amy Millan e Jason Collett.\nO son do grupo combina elementos de todos os proxectos dos seus membros, e ocasionalmente \u00e9 considerado baroque pop. Incl\u00fae grandes orquestraci\u00f3ns con guitarras, ventos e viol\u00edns, estruturas das canci\u00f3ns infrecuentes e un estilo de roduci\u00f3n experimental e \u00e1s veces incluso ca\u00f3tico."}
{"id": "399276", "revid": "25871", "url": "https://gl.wikipedia.org/wiki?curid=399276", "title": "La espalda del mundo", "text": "La espalda del mundo\u00a0\u00e9 un filme\u00a0documental do ano 2000 dirixido por Javier Corcuera Andrino, premiado no Festival de Cine de San Sebasti\u00e1n. Presenta tres historias seguintes sobre violaci\u00f3ns dos dereitos humanos:"}
{"id": "399279", "revid": "89787", "url": "https://gl.wikipedia.org/wiki?curid=399279", "title": "Mount Eerie", "text": "Mount Eerie \u00e9 o proxecto musical do compositor e produtor de Anacortes, Washington Phil Elverum. Elverum (anteriormente en The Microphones) \u00e9 o principal membro do grupo, pero ten colaborado con moitos outros m\u00fasicos nos seus discos e nos seus concertos. A meirande parte dos traballos de Mount Eerie foron publicados polo selo de Elverum P.W. Elverum &amp; Sun, Ltd., e contan cuns empaquetamentos enxe\u00f1osos e altamente detallados coas s\u00faas propias pezas de arte."}
{"id": "399280", "revid": "98629", "url": "https://gl.wikipedia.org/wiki?curid=399280", "title": "Abduction (filme de 2011)", "text": "Abduction \u00e9 un filme estadounidense dirixido por John Singleton que se estreou en 2011. Foi producido por Roy Lee e Ellen Goldsmith-Vein, e escrito por Shawn Christensen. Est\u00e1 protagonizado por Taylor Lautner, xunto con Lily Collins, Alfred Molina, Jason Isaacs, Maria Bello, Sigourney Weaver, Michael Nyqvist e Dermot Mulroney nos papeis secundarios.\nFoi distribu\u00eddo por Lionsgate Films o 23 de setembro de 2011. Ap\u00f3s a s\u00faa estrea, non foi ben recibida pola cr\u00edtica, que criticou o gui\u00f3n, a intepretaci\u00f3ns dos actores e especialmente de Lautner. Por\u00e9n, foron ben valoradas as s\u00faas secuencias de acci\u00f3n e a banda sonora. Ademais, non obtivo a recadaci\u00f3n agardada, conseguindo $82 mill\u00f3ns en todo o mundo sobre un orzamento de $35 mill\u00f3ns."}
{"id": "399281", "revid": "865", "url": "https://gl.wikipedia.org/wiki?curid=399281", "title": "The Walkmen", "text": "The Walkmen \u00e9 unha banda estadounidense de indie rock, con membros baseados en Nova York e Filadelfia. O grupo form\u00e1rono no ano 2000 Paul Maroon (guitarra, piano), Walter Martin (\u00f3rgano, baixo), Matt Barrick (bater\u00eda), Peter Bauer (\u00f3rgano, baixo) e Hamilton Leithauser (voces, guitarra), os tres primeiros da banda Jonathan Fire*Eater e os dous \u00faltimos de The Recoys. Bauer asist\u00eda ao Maret School en Washington, D.C., mentres que o resto dos compo\u00f1entes estudaban en St. Albans, tam\u00e9n en Washington.\nA banda estivo activa inicialmente dende 2000 ata 2013, e \u00e9 famosa por ser parte do post-punk revival da d\u00e9cada de 2000 en Nova York, particularmente grazas ao seu aclamado sinxelo \"The Rat\". O grupo publicou sete \u00e1lbums de estudio durante esos anos: \"Everyone Who Pretended to Like Me Is Gone\" (2002), \"Bows + Arrows\" (2004), \"A Hundred Miles Off\" (2006), \"\"Pussy Cats\" Starring the Walkmen\" (2006), \"You &amp; Me\" (2008), \"Lisbon\" (2010) and \"Heaven\" (2012).\nPrefiren o son de instrumentos antigos, particularmente do piano vertical, e adoitan a gravar en Marcata Recording, un estudio de gravaci\u00f3n constru\u00eddo en Harlem no ano 1999 polos tres antigos membros de Jonathan Fire*Eater. \nA banda entrou en hiato no ano 2013, con Leithauser, Bauer e Martin traballando nas s\u00faas carreiras en solitario, e Barrick unindose a Fleet Foxes como m\u00fasico de estudio. No ano 2023 o grupo reuniuse para unha longa xira chamada \"The Revenge Tour\"."}
{"id": "399282", "revid": "66123", "url": "https://gl.wikipedia.org/wiki?curid=399282", "title": "Torre Agbar", "text": ""}
{"id": "399290", "revid": "1576", "url": "https://gl.wikipedia.org/wiki?curid=399290", "title": "Wong Liu-Tsong", "text": ""}
{"id": "399291", "revid": "1576", "url": "https://gl.wikipedia.org/wiki?curid=399291", "title": "Anna M. Wong", "text": ""}
{"id": "399292", "revid": "1576", "url": "https://gl.wikipedia.org/wiki?curid=399292", "title": "Anna Wong", "text": ""}
{"id": "399293", "revid": "89787", "url": "https://gl.wikipedia.org/wiki?curid=399293", "title": "Sclerodermus domesticus", "text": "Sclerodermus domesticus, tam\u00e9n mencionado \u00e1s veces como Scleroderma domesticus, Scleroderma domesticum ou Scleroderma domestica (co\u00f1ecido vulgarmente como \u2018amigo dos anticuarios\u2019 e outros nomes, como 'luisitos'), \u00e9 unha pequena especie de insecto da orde dos himen\u00f3pteros, pertencente \u00e1 familia dos bet\u00edlidos.\nDescrici\u00f3n.\n\u00c9 unha especie predadora que se nutre principalmente das larvas de caruncho ou couza (\"Anobium punctatum\"), a\u00ednda que tampouco despreza as doutros cole\u00f3pteros, (como \"Stegobium paniceum\", \"Lasioderma serricorne\", \"Hylotrupes bajulus\" e \"Nicobium castaneum\") ou mesmo lepid\u00f3pteros.\nO macho \u00e9 alado e carece de aguill\u00f3n, pero vese raramente; a femia pode medir de 2 a 5 mil\u00edmetros de longo, ten aguill\u00f3n pero non \u00e1s, \u00e9 de cor marr\u00f3n-negro e semellante a unha formiga. A femia introd\u00facese nos buratos escavados polas s\u00faas presas, que paraliza coas picadas do seu aguill\u00f3n, e deposita os seus ovos: unha vez que eclosionan, estes alim\u00e9ntanse da v\u00edtima. O aguill\u00f3n, como nos outros himen\u00f3pteros, enc\u00f3ntrase na parte posterior do corpo e sae dun ovopositor modificado, comunicando cunha gl\u00e1ndula de veleno.\nInteracci\u00f3n coa especie humana.\nEste insecto n\u00fatrese de larvas doutros insectos tradicionalmente reco\u00f1ecidos como dani\u00f1os polo home, en particular o caruncho ou couza que devoran a madeira, caracter\u00edstica pola cal \u00e1s veces se menciona como \u2018amigo dos anticuarios\u2019.\nA pesar diso, ocasionalmente, pode picar persoas, de d\u00eda ou de noite. A picada \u00e9 moi dolorosa, e \u00e1 parte da picadela ou p\u00e1pula prurixinosa pode causar malestar xeral, febre, diarrea, dermatite e/ou reacci\u00f3ns al\u00e9rxicas. Un s\u00f3 exemplar pode inflixir numerosas picaduras, e os seus efectos poden durar ata d\u00faas semanas. Mesmo os profesionais sanitarios poden confundir estas lesi\u00f3ns coas provocadas por \u2019\u2019Pyemotes ventricosus\" (unha especie de \u00e1caro de h\u00e1bitos semellantes), ou por outros insectos, de xeito que moitas persoas chegan a convivir durante anos con \u2019Sclerodermus\u2019 sen saber exactamente a causa dos seus males e postergando dese xeito a s\u00faa curaci\u00f3n, o cal pode xerar mesmo danos psicol\u00f3xicos en forma de crises de ansiedade desatadas polas picaduras.\nAdemais dos referidos danos \u00e1 sa\u00fade, hai que ter en conta os danos econ\u00f3micos que causa \u2018Sclerodermus domesticus\u2019 polo custo da desinsectaci\u00f3n, que s\u00f3 \u00e9 posible erradicando \u00f3 mesmo tempo os carunchos ou couzas dos que se alimenta.\nDistribuci\u00f3n e h\u00e1bitat.\n\u2019Sclerodermus domesticus\u2019 \u00e9 unha especie cosmopolita, a\u00ednda que prefire os climas temperados. Hai informes da s\u00faa presenza en Espa\u00f1a, Italia, Francia, Alema\u00f1a, as Illas Brit\u00e1nicas, a antiga Iugoslavia Pr\u00f3ximo Oriente, Estados Unidos e Costa Rica.\nEnc\u00f3ntrase principalmente dentro das casas, nos ambientes frecuentados polas s\u00faas presas, como os mobles de madeira antigos; no exterior pode atoparse en toros vellos."}
{"id": "399295", "revid": "85894", "url": "https://gl.wikipedia.org/wiki?curid=399295", "title": "Jos\u00e9 Mar\u00eda Maceiras Serrano", "text": "Jos\u00e9 Mar\u00eda Maceiras Serrano, co\u00f1ecido como Seis horas, nado en Mi\u00f1o, foi un pol\u00edtico galego.\nTraxectoria.\nMilitante do PSOE. Foi nomeado presidente da Agrupaci\u00f3n Socialista de Mi\u00f1o en marzo de 1936. Co golpe de Estado do 18 de xullo de 1936 fuxiu e estivo agochado. Foi capturado por falanxistas e gardas civ\u00eds o 8 de maio de 1938. Xulgado en Ferrol por rebeli\u00f3n militar, foi condenado a cadea perpetua."}
{"id": "399297", "revid": "98629", "url": "https://gl.wikipedia.org/wiki?curid=399297", "title": "In Time", "text": "In Time \u00e9 un filme estadounidense escrito, producido e dirixido por Andrew Niccol que se estreou en 2011. Est\u00e1 protagonizado por Justin Timberlake, Amanda Seyfried e Cillian Murphy. A historia c\u00e9ntrase nunha sociedade que deixa de envellecer \u00f3s 25 anos e a partir desa idade contan cun reloxo no brazo que lles indica o tempo que lles resta de vida."}
{"id": "399298", "revid": "85894", "url": "https://gl.wikipedia.org/wiki?curid=399298", "title": "Antonio Gonz\u00e1lez Basanta", "text": "Antonio Gonz\u00e1lez Basanta, nado en Mi\u00f1o cara 1918, foi un pol\u00edtico e guerrilleiro galego.\nTraxectoria.\nMari\u00f1eiro. Co golpe de Estado do 18 de xullo de 1936 fuxiu e estivo agochado. O 11 de agosto de 1937 conseguiu fuxir na lancha pesqueira \"La Golondrina\" xunto con Ricardo P\u00e9rez Med\u00edn e outros nove compa\u00f1eiros e logrou chegar a Francia. Abr\u00eduselle causa en Ferrol por rebeli\u00f3n militar (sustraci\u00f3n da motora Golondrina) e foi declarado fuxido e en rebeld\u00eda. Refuxiado en Francia despois da guerra, no outono de 1944 participou coa X Brigada Guerrillera en penetraci\u00f3ns na provincia de Huesca, como parte da Operaci\u00f3n Reconquista de Espa\u00f1a. Feito prisioneiro polo ex\u00e9rcito franquista, foi internado na prisi\u00f3n de Lleida. Foi trasladado con outros 86 guerrilleiros \u00e1 prisi\u00f3n de Torrero (Zaragoza) o 30 de decembro de 1944, en espera de xu\u00edzo. O consello de guerra tivo lugar en Zaragoza o 27 de xu\u00f1o de 1945, nel xulgouse a varios membros da Brigada (entre eles A. Asenjo Terreros, J. Piquer Monta\u00f1a, J. Cruz Carmona Sola, Flor Alcalde, E. Castell\u00f3n, Castell\u00f3n e F. Crespo Torres). Antonio Gonz\u00e1lez Basanta foi condenado a 12 anos e un d\u00eda de prisi\u00f3n."}
{"id": "399299", "revid": "72012", "url": "https://gl.wikipedia.org/wiki?curid=399299", "title": "Stephan Ladislaus Endlicher", "text": ""}
{"id": "399301", "revid": "85894", "url": "https://gl.wikipedia.org/wiki?curid=399301", "title": "Manuel Tenreiro Mosquera", "text": "Manuel Tenreiro Mosquera nado en Pontedeume e finado en Ferrol o 25 de setembro de 1939, foi un xastre e pol\u00edtico galego.\nTraxectoria.\nFillo de Jos\u00e9 Tenreiro L\u00f3pez. Xastre. Co golpe de Estado do 18 de xullo de 1936 fuxiu e agachouse. Foi reclamado polo Goberno civil da Coru\u00f1a en setembro de 1936. Foi detido e procesado na causa 318/38 contra a s\u00faa curm\u00e1 Amelia Varela Bouza e outros. Xulgado en Ferrol por rebeli\u00f3n militar, foi condenado a pena de morte. Foi fusilado no castelo de San Felipe de Ferrol o 25 de setembro de 1939."}
{"id": "399302", "revid": "23204", "url": "https://gl.wikipedia.org/wiki?curid=399302", "title": "Callawayasaurus", "text": "Callawayasaurus\u00a0\u00e9 un x\u00e9nero\u00a0de plesiosauro da\u00a0familia\u00a0Elasmosauridae. Cando o primeiro f\u00f3sil\u00a0de Callawayasaurus foi descuberto por Samuel Paul Welles en 1962, foi descrito como\u00a0\"Alzadasaurus colombiensis\" antes de ser cambiado \u00f3 seu x\u00e9nero actual por Kenneth Carpenter en 1999."}
{"id": "399303", "revid": "27155", "url": "https://gl.wikipedia.org/wiki?curid=399303", "title": "Pachycerus", "text": "Pachycerus \u00e9 un x\u00e9nero de insectos de gorgullos da familia Curculionidae que viven no Pale\u00e1rtico e rexi\u00f3ns de \u00c1frica. Son de tama\u00f1o moderado (de 6 a 12\u00a0mm).\nTaxonomicamente este x\u00e9nero foi relacionado co x\u00e9nero \"Rhabdorrhynchus\"."}
{"id": "399304", "revid": "23204", "url": "https://gl.wikipedia.org/wiki?curid=399304", "title": "Pobo yagua", "text": "Os yagua\u00a0son un pobo ind\u00edxena de Colombia e o Per\u00fa, cuxo n\u00famero roldaba as 6\u00a0000 no ano 2000. Habitan preto dos r\u00edos Amazonas, Napo, Putumayo e Yavari e os seus afluentes. No ano 2005, alg\u00fans yagua migraron cara o norte, cara a Colombia, preto da vila de Leticia.\nLingua.\nA lingua yagua est\u00e1 clasificada dentro da familia peba-yagua. As \u00fanicas outras linguas relacionada que se co\u00f1ecen son a lingua peba e a lingua yameo, \u00e1mbalas d\u00faas extintas.\nNo ano 2000, arredor duns 2000 yagua do Per\u00fa eran monoling\u00fces, dos cales o 75% eran mulleres e o 25% homes. A maior\u00eda do resto eran biling\u00fces en castel\u00e1n en diferentes graos."}
{"id": "399305", "revid": "23204", "url": "https://gl.wikipedia.org/wiki?curid=399305", "title": "Yagua", "text": ""}
{"id": "399306", "revid": "1131", "url": "https://gl.wikipedia.org/wiki?curid=399306", "title": "A Ibia", "text": ""}
{"id": "399308", "revid": "1131", "url": "https://gl.wikipedia.org/wiki?curid=399308", "title": "A Insuela", "text": ""}
{"id": "399309", "revid": "1131", "url": "https://gl.wikipedia.org/wiki?curid=399309", "title": "As Insuas", "text": ""}
{"id": "399310", "revid": "1131", "url": "https://gl.wikipedia.org/wiki?curid=399310", "title": "O Invernadeiro", "text": "O top\u00f3nimo galego O Invernadeiro pode referirse a:"}
{"id": "399312", "revid": "23204", "url": "https://gl.wikipedia.org/wiki?curid=399312", "title": "Vacaci\u00f3ns en Roma", "text": "Vacaci\u00f3ns en Roma () \u00e9 un filme estadounidense de 1953 dirixido por William Wyler.\nO filme ga\u00f1ou tres premios Oscar, \u00e1 mellor actriz (Audrey Hepburn), mellor argumento e mellor vestiario, de sete candidaturas e lanzou a s\u00faa protagonista \u00e1 fama. En 1999, foi seleccionado para a s\u00faa preservaci\u00f3n no National Film Registry da Biblioteca do Congreso dos Estados Unidos como \"cultural, hist\u00f3rica ou esteticamente significativo\".\nEmitiuse na TVG o 4 de outubro de 1997.\nArgumento.\nA princesa Anna (Audrey Hepburn) at\u00f3pse en Roma en visita oficial. Cansa das s\u00faas obrigas e da soidade do seu mundo cortes\u00e1n, decide escapar durante a noite e vivir a vida dun ser com\u00fan, sen protocolos nin barreiras sociais.\nQueda durmida na r\u00faa e rec\u00f3llea un estadounidense que a leva ao seu apartamento. O estadounidense resulta ser un xornalista chamado Joe Bradley (Gregory Peck), quen se ofrece a facer de gu\u00eda para ela en Roma. Nun principio, o principal interese de Bradley cando a reco\u00f1ece \u00e9 conseguir unha exclusiva de 5000 d\u00f3lares sen que ela se dea de conta e para iso fai que o seu amigo fot\u00f3grafo (Eddie Albert) lle tire fotograf\u00edas \u00e1s agachadas para despois publicalas e facerse famoso.\nEla est\u00e1 encantada de co\u00f1ecer a cidade como unha persoa normal. Durante o d\u00eda que pasan xuntos div\u00edrtense, van a unha festa nocturna, xorde algo entre eles ata que descobren que se namoraron. Cando a ausencia da princesa xa non se pode prolongar aparece o conflito entre o deber e os sentimentos."}
{"id": "399313", "revid": "47401", "url": "https://gl.wikipedia.org/wiki?curid=399313", "title": "Roman Holiday", "text": ""}
{"id": "399314", "revid": "98629", "url": "https://gl.wikipedia.org/wiki?curid=399314", "title": "Les Particules \u00e9l\u00e9mentaires", "text": "Les Particules \u00e9l\u00e9mentaires \u00e9 unha novela en lingua francesa de Michel Houellebecq, publicada en 1998 por \u00c9ditions Flammarion. \u00c9 a s\u00faa segunda novela, e recibiu o Premio Literario Internacional IMPAC de Dubl\u00edn en 2002.\nTrama.\nA obra desenv\u00f3lvese en tres partes, entre o 1 de xullo de 1998 e o 27 de marzo de 2009, e conta a historia de dous medio irm\u00e1ns, Bruno e Michel, nacidos a finais da d\u00e9cada de 1950, que por azares da vida -coinciden no instituto- acaban por relacionarse.\nA s\u00faa nai, Janine, viviu a fondo os ideais dunha sociedade permisiva. Nada en 1928, crece en Alxeria, onde o seu pai chegou traballando como enxe\u00f1eiro, e vai a Par\u00eds para completar os seus estudos. Baila o be-bop con Jean-Paul Sartre (ao que atopa notablemente feo); ten moitos amantes (ela \u00e9 moi fermosa) e casa cun cirurxi\u00e1n xove e viril que fixo fortuna no campo relativamente novo da cirurx\u00eda pl\u00e1stica. A parella div\u00f3rciase dous anos despois do nacemento de Bruno. Despois Janine abandona este \u00faltimo e o seu irm\u00e1n Michel cos av\u00f3s, e vai vivir a unha comunidade en California. A trav\u00e9s das analepses m\u00f3strase a neglixencia que reinaba na casa e a brutalidade da escola \u00e1 que \u00edan Bruno e Michel. Ning\u00fan dos dous irm\u00e1ns se recuperar\u00e1 realmente destes acontecementos na s\u00faa infancia.\nMichel Djerzinski, abandonado polos seus pais, viviu coa s\u00faa avoa cuxa morte lle causou un trauma violento que no futuro lle impediu experimentar sentimentos reais. Nunca tivo ning\u00fan sentimento afectivo ag\u00e1s pola s\u00faa avoa, que o criou e simboliza unha especie en perigo que el describe como \"seres humanos que traballan toda a vida e que traballan duro, s\u00f3 por devoci\u00f3n e amor; que literalmente entregan as s\u00faas vidas aos demais nun esp\u00edrito de dedicaci\u00f3n e amor\". Michel co\u00f1eceu un amor adolescente, Annabelle, pero xamais volveu amar. Traballa no CNRS, onde leva a cabo investigaci\u00f3ns sobre a a clonaci\u00f3n de animais. A \u00fanica persoa coa que mant\u00e9n certa relaci\u00f3n \u00e9 o seu medio irm\u00e1n Bruno.\nMichel pide unha excedencia logo de quince anos, dicindo que ten necesidade de tempo para pensar. T\u00e9melle \u00e1 vida e encontra refuxio no positivismo e a relectura da autobiograf\u00eda de Werner Heisenberg. Solteiro e independente, Michel (que perdeu a virxindade aos trinta anos) s\u00e9ntese incapaz de amar e ten pouco desexo sexual, a diferenza de Bruno, que est\u00e1 obsesionado co sexo.\nAnabelle, o amor de adolescencia de Michel, participou en orx\u00edas e tivo dous abortos. Logo de moito tempo reenc\u00f3ntranse, e Michel ten, nos brazos dela, unha experiencia case m\u00edstica que lle d\u00e1 unha visi\u00f3n nova do ser humano. O intento de reconstru\u00edr o que perderon vese obstaculizado pola frialdade emocional de Michel, que sente compaix\u00f3n pero non amor.\nNa infancia, Bruno foi v\u00edtima de abusos e humillaci\u00f3ns nun internado. O sufrimento de Bruno na escola viuse agravado pola relaxaci\u00f3n deliberada da autoridade escolar tras as protestas de maio do 68, con \u00e9nfase na autodisciplina. Cando era adolescente, Bruno ten o h\u00e1bito de masturbarse en segredo no tren de regreso a casa observando unha rapaza fermosa. Inmerso no apartamento bohemio da s\u00faa nai durante as vacaci\u00f3ns de ver\u00e1n, sente vergo\u00f1a pola presenza dos amantes hippies e bronceados, a afronta a insistencia impaciente dela por discutir as s\u00faas inhibici\u00f3ns sexuais. O odio de Bruno por Janine encontra a s\u00faa expresi\u00f3n anos despois cando cuspe insultos no seu rostro no seu leito de morte. Bruno conv\u00e9rtese en profesor de literatura nun instituto de Dijon, e aspira a converterse en escritor. Aos ollos de Michel, Bruno ach\u00e9gase \u00e1 crise da metade da vida.\nAo bordo do divorcio e cun beb\u00e9, nunha procura sexual desesperada, sae a clubs nocturnos cando se sup\u00f3n que debe coidar do seu fillo. Atra\u00eddo polas s\u00faas alumnas adolescentes, cae en sentimentos racistas e env\u00eda un texto \u00e1 revista \"L'Infini\", dirixida por Philippe Sollers. Bruno co\u00f1ece a Christiane nunha estancia no Lieu du Changement, un c\u00e1mping de tendencia post-68 e New Age . Ao igual ca Christiane, duns corenta anos e nai divorciada dun neno de dez, foi al\u00ed para ter relaci\u00f3ns sexuais. Para ela, as devastaci\u00f3ns da xeraci\u00f3n do 68 son evidentes nas mulleres que participan nos obradoiros. Con Christiane, Bruno encontra un certo equilibrio sentimental. Christiane leva a Bruno a unha viaxe de sexo grupal con turistas alem\u00e1ns e orx\u00edas nun club nocturno de Par\u00eds, pero a enfermidade de Christiane agr\u00e1vase, e tras perder a sensibilidade das pernas suic\u00eddase para non ser dependente.\nAnnabelle p\u00eddelle a Michel ter un fillo del, pero vese obrigada a abortar por mor dun cancro de \u00fatero que non logra superar. Michael invol\u00facrase nunha reflexi\u00f3n solitaria que d\u00e1 p\u00e9 a unha revoluci\u00f3n cient\u00edfica comparable \u00e1 de Albert Einstein ao descubrir a teor\u00eda da relatividade: ao separar radicalmente a reproduci\u00f3n do pracer permitir\u00e1 \u00e1 humanidade co\u00f1ecer por fin a paz. Michel vai a un Centro de Investigaci\u00f3n Xen\u00e9tica en Galway. Convencido de que a raza humana est\u00e1 condenada pola s\u00faa loita sen sentido contra o medo \u00e1 morte, e a contradici\u00f3n entre a vida moderna e a vida emocional inherente \u00e1 reproduci\u00f3n, traballa nun proxecto dunha especie xeneticamente modificada, inmortal e est\u00e9ril, a\u00ednda que non carente de personalidade ou pracer sexual. O seu traballo, que contin\u00faa despois da s\u00faa morte en 2009, leva \u00e1 creaci\u00f3n, en 2029, dunha especie xeneticamente controlada e, en \u00faltima instancia, \u00e1 extinci\u00f3n da especie humana.\nA obra remata cun ep\u00edlogo escrito case cincuenta anos despois de 2029.\nNarrativa.\nA historia rev\u00e9lase como unha especie de narrativa enmarcada, a pesar de que os acontecementos descritos ocorresen sobre todo en 1999, a historia desenv\u00f3lvese 50 anos despois. Un m\u00e9todo similar foi usado por Kurt Vonnegut na novela \"Gal\u00e1pagos\" (1985). Con todo, a diferenza de Vonnegut, Houellebecq s\u00f3 revela o marco ao lector no ep\u00edlogo. Gran parte das secci\u00f3ns da historia son presentadas en forma de di\u00e1logos de narraci\u00f3n entre Michel, o seu amor de infancia, Annabelle, Bruno e a s\u00faa amante Christiane.\nPel\u00edcula.\nEn 2006 estreouse a adaptaci\u00f3n cinematogr\u00e1fica, dirixida polo alem\u00e1n Oskar Roehler nunha versi\u00f3n libre. Foi ga\u00f1adora dun Oso de Prata ao mellor actor no Festival Internacional de Cine de Berl\u00edn."}
{"id": "399315", "revid": "25871", "url": "https://gl.wikipedia.org/wiki?curid=399315", "title": "LNFA 2018", "text": "A LNFA 2018 foi a 24\u00aa edici\u00f3n da Liga Nacional de F\u00fatbol Americano. A m\u00e1xima categor\u00eda recibe o nome de Serie A, e conta con 14 equipos participantes. O torneo comezou o 13 de xaneiro e rematou o 2 de xu\u00f1o coa final que tivo lugar en Xix\u00f3n. Os Black Ravens de Santiago de Compostela convert\u00e9ronse no primeiro equipo galego na historia da liga. Os Badalona Dracs compet\u00edan como defensores do t\u00edtulo acadado na LNFA 2017 e repetiron como campi\u00f3ns derrotando a Murcia Cobras na final.\nFormato.\nA m\u00e1xima categor\u00eda do f\u00fatbol americano espa\u00f1ol mudou de formato na tempada 2018. O n\u00famero de equipos participantes medrou de 6 a 15, divididos en tres grupos por criterios xeogr\u00e1ficos.\nDurante a fase de liga regular cada equipo disputar\u00e1 oito encontros, dous contra cada rival do seu propio grupo, e ter\u00e1 d\u00faas xornadas de descanso, complet\u00e1ndose un total de dez xornada de liga regular. Deste xeito, en cada xornada se disputar\u00e1n seis encontros (dous por grupo) e haber\u00e1 tres equipos descansando (un por grupo). Esta fase comezar\u00e1 o 13 de xaneiro de 2018, e rematar\u00e1 o 15 de abril.\n\u00d3 remate da liga regular establecerase unha clasificaci\u00f3n conxunta dos tres grupos. Nela, os doce primeiros equipos da t\u00e1boa xogar\u00e1n as eliminatorias polo t\u00edtulo, e os tres \u00faltimos xogar\u00e1n as eliminatorias de descenso de categor\u00eda.\nNa loita polo t\u00edtulo os catro mellores da clasificaci\u00f3n conxunta estar\u00e1n exentos da primeira rolda de eliminatorias. Os restantes equipos disputar\u00e1n entre eles unha eliminatoria (28/29 de abril) previa \u00f3s cuartos de final do seguinte xeito: \nOs cuartos de final levaranse a cabo o 5/6 de maio:\nAs semifinais ser\u00e1n o 19/20 de maio:\nA final celebrarase o 2/3 de xu\u00f1o.\nPor outra banda, as eliminatorias polo descenso ser\u00e1n entre o 5/6 de maio e o 9/10 de xu\u00f1o. Dos tres equipos da Serie A participantes un descender\u00e1, outro promocionar\u00e1 e outro manter\u00e1 a categor\u00eda. Primeira eliminatoria:\nSegunda eliminatoria:\nA terceira eliminatoria:\nT\u00e1boa.\nA clasificaci\u00f3n establ\u00e9cese segundo a porcentaxe de encontros ga\u00f1ados. No caso de empate, estes son os criterios de desempate entre os equipos afectados:\nResultados.\nOs Reus Imperials, vixentes subcampi\u00f3ns da LNFA 2017, renunciaron a participar no torneo por raz\u00f3ns econ\u00f3micas e de persoal tres d\u00edas antes do comezo da competici\u00f3n."}
{"id": "399317", "revid": "98629", "url": "https://gl.wikipedia.org/wiki?curid=399317", "title": "Chamaecyparis pisifera", "text": "Chamaecyparis pisifera \u00e9 unha especie de con\u00edfera da familia das cupres\u00e1ceas (\"Cupressaceae\"), subfamilia das cupresoideas (\"Cupressoideae\"), unha das seis inclu\u00eddas no\nx\u00e9nero \"Chamaecyparis\".\nCaracter\u00edsticas.\nAs principais caracter\u00edsticas de \"Chamaecyparis pisifera\"son: \nDistribuci\u00f3n.\n\"C. pisifera\" \u00e9 unha \u00e1rbore propia do centro e o sur do Xap\u00f3n, onde se encontra nas isllas de Honsh\u016b e Ky\u016bsh\u016b. \nTaxonom\u00eda.\nDescrici\u00f3n.\nA especie foi descrita en 1844 polos bot\u00e1nicos alem\u00e1ns Philipp Franz von Siebold e Joseph Gerhard Zuccarini, na p\u00e1xina 39 do volume 2\u00ba de seu traballo \"Flora Japonica\", baixo o nome de \"Retinispora pisifera\".\nPouco despois, en 1847, foi desprazada ao x\u00e9nero \"Chamaecyparis\" polo bot\u00e1nico austr\u00edaco Stephan Ladislaus Endlicher, na p\u00e1xina 64 da s\u00faa obra \"Synopsis Coniferarum\".\nEtimolox\u00eda.\nPara a do x\u00e9nero, v\u00e9xase \"Chamaecyparis\".\nO ep\u00edteto espoec\u00edfico, \"pisifera\", est\u00e1 formado polos elementos do lat\u00edn cient\u00edfico \"pisi-\" e \"-fera\", derivados do nome latino \"pisum\", \"ch\u00edcharo\", e do verbo \"fero\", \"levar\", respectivamente, coa desiencia \"-a\", indicando feminino, aludindo aos seus diminutos conos ou pi\u00f1as.\nSin\u00f3nimos.\nAdemais de polo nome que lle adxudicou Endlicher, que \u00e9 o actualmente v\u00e1lido, a especie co\u00f1eceuse tam\u00e9n polos seguintes sin\u00f3nimos:\nEspecies semellantes.\nUn falso cipr\u00e9s emparentado con este enc\u00f3ntrase en Taiw\u00e1n, \"Chamaecyparis formosensis\" (falso cipr\u00e9s de Formosa), do que difire en que os seus conos ovoides son m\u00e1is longos, de 6\u201310\u00a0mm..\nPor outra parte, a especie extinta, do eoceno, \"Chamaecyparis eureka\", co\u00f1ecida por f\u00f3siles encontrados na illa Axel Heiberg, no Canad\u00e1, p\u00e9nsase que era moi similar a \"C. pisifera\".\nCultivo e usos.\nCult\u00edvase no Xap\u00f3n para aproveitar a s\u00faa madeira, que se utiliza para constru\u00edr palacios, templos, e ba\u00f1os, e para facer cadaleitos, a\u00ednda que se valora menos que a madeira da s\u00faa parente \"Chamaecyparis obtusa\". A madeira desprende un aroma a lim\u00f3n, ten unha cor clara cun gran dereito, e \u00e9 moi resistente \u00e1 podremia.\nTam\u00e9n unha prezada \u00e1rbore ornamental moi popular en parques e xard\u00edns, tanto no Xap\u00f3n como noutros lugares con clima temperado, inclu\u00edndo Europa occidental partes de Norteam\u00e9rica. Un gran n\u00famero de variedades foron seleccionadas para plantar en xard\u00edns, inclu\u00edndo formas ananas, con follas amarelas ou verde azuladas, e formas que conservan as ac\u00edculas da xuventude; son particularmente populares a variedades de follaxe xuvenil chamada 'Plumosa', e 'Squarrosa' e 'Boulevard'.\nPrincipais variedades.\nAs principais variedades cultivadas desta especie son:\nEn Galicia.\nA especie \u00e9 bastante frecuente en xard\u00edns de Galicia, pod\u00e9ndose ver, como \u00e1rbore de peueno porte, por exemplo, no parque do Carballi\u00f1o, o Campus Sur da Universidade de Santiago ou no Burgo das Naci\u00f3ns.\nPos\u00edbeis nomes galegos.\nSegundo as normas para a nomenclatura en linguas vulgares das especies vexetais, que aconsellan dar nomes diferentes \u00e1s especies de x\u00e9neros distintos, uns pos\u00edbeis nomes en galego poder\u00edan ser falso cipr\u00e9s de Sawara ou camec\u00edparis de Sawara."}
{"id": "399318", "revid": "98629", "url": "https://gl.wikipedia.org/wiki?curid=399318", "title": "Gran Premio de Hungr\u00eda de 1993", "text": "O Gran Premio de Hungr\u00eda de 1993 foi unha carreira de F\u00f3rmula Un que se disputou o 15 de agosto de 1993, no circu\u00edto de Hungaroring. Foi a und\u00e9cima carreira da tempada de 1993. A carreira foi o noveno Gran Premio de Hungr\u00eda e a oitava en Hungaroring. A carreira, disputouse sobre 77 voltas do circu\u00edto de catro quil\u00f3metros para unha distancia de carreira de 305 quil\u00f3metros. foi a primeira vitoria de Damon Hill, despois de retirarse mentres lideraba nas \u00faltimas d\u00faas carreiras (na pen\u00faltima volta en Alema\u00f1a). Converteuse no primeiro fillo dun Campi\u00f3n do Mundo en ga\u00f1ar unha carreira por si mesmo. Riccardo Patrese anotou o seu derradeiro podio na F1, e Derek Warwick, os seus \u00faltimos puntos, mentres que Gerhard Berger anotou o seu \u00fanico podio da tempada. Alain Prost det\u00edvose na volta de quecemento e tivo que comezar desde a parte posterior da grella. Posteriormente, perdeu varias voltas mentres o equipo substitu\u00eda o aler\u00f3n traseiro do autom\u00f3bil, dando unha entrevista para a televisi\u00f3n francesa mentres o equipo traballaba no autom\u00f3bil.\nInforme.\nCualificaci\u00f3n.\nComo de costume, os dous Williams foron 1-2 na cualificaci\u00f3n en Hungr\u00eda con Prost na pole por diante de Hill, Schumacher, Senna, Patrese e Berger.\nCarreira.\nProst det\u00edvose na volta de quecemento e tivo que comezar desde a parte de atr\u00e1s. Ao principio, Schumacher adiantado por Senna, Berger (que xa estaba por diante de Patrese) e Patrese. Hill lideraba a Senna, Berger, Patrese, Schumacher e Alesi.\nSchumacher intentou pasar a Berger na volta 4, pero trompeou e baixou ao d\u00e9cimo posto. Ambos McLarens tiveron problemas no acelerador, Andretti desacelerou diante de Schumacher na volta 16, facendo que Schumacher trompeara novamente, caendo ao posto 14, xusto detr\u00e1s dun Prost en recuperaci\u00f3n. Senna tam\u00e9n se retirou na volta 18 con problemas de aceleraci\u00f3n, todos entraron en boxes ag\u00e1s os Williams e Schumacher. Isto deixou a Hill por diante de Patrese, Prost, Schumacher, Berger e Alesi.\nEnt\u00f3n, Prost tivo que ir a boxes debido a problemas co seu aler\u00f3n traseiro. Regresou sete voltas atr\u00e1s. Na volta 23, Alesi trompeou e retirouse, cando Patrese deixou pasar a Schumacher que tomou o segundo lugar. Con todo, retirouse tres voltas m\u00e1is tarde con problemas na bomba de combustible. Berger entrou a boxes cando \u00eda terceiro e reincorporouse na quinta posici\u00f3n, pero rapidamente pasou a Brundle e logo a Warwick para obter a terceira posici\u00f3n. Hill obtivo a s\u00faa primeira vitoria por diante de Patrese, Berger, Warwick, Brundle e Wendlinger."}
{"id": "399319", "revid": "98629", "url": "https://gl.wikipedia.org/wiki?curid=399319", "title": "Chamaecyparis formosensis", "text": "Chamaecyparis formosensis \u00e9 unha especie de con\u00edfera da familia das cupres\u00e1ceas (\"Cupressaceae\"), subfamilia das cupresoideas (\"Cupressoideae\"), unha das seis inclu\u00eddas no\nx\u00e9nero \"Chamaecyparis\".\nEnd\u00e9mica de Taiw\u00e1n, onde crece nas monta\u00f1as centrais a unha altutude entre moderada e alta, desde os 1 000 at\u00e9 os 2 900 msnm, est\u00e1 ameazada poa perda do seu h\u00e1bitat e pola sobretala debido \u00e1 s\u00faa valiosa madeira. \nCaracter\u00edsticas.\nAs principais carter\u00edsticas de \"Chamaecyparis formosensis\" son: \nTaxonom\u00eda.\nDescrici\u00f3n.\n\"Chamaecyparis formosensis\" foi descrita en 1901 polo bot\u00e1nico xapon\u00e9s Jinz\u00f4 Matsumura, nun traballo publicado en \"Botanical Magazine\" 15 (177): 137\u2013138.\nEtimolox\u00eda.\nPara a do x\u00e9nero, v\u00e9xase \"Chamaecyparis\".\nO ep\u00edteto espec\u00edfico, \"formosensis\", alude \u00e1 s\u00faa localizaci\u00f3n en Formosa.\nSin\u00f3nimos.\nAdemais de polo nome que lle outorgou Matsumura, ue \u00e9 o v\u00e1lido na actualidad, a especie tam\u00e9n co\u00f1eceuse polos sin\u00f3nimos seguintes:\nEspecie emparentada.\n\"C. formosensis\" est\u00e1 estreitamente relacionada coa especie xaponesa \"Chamaecyparis pisifera\" (o falso cipr\u00e9s de Sawara), da que se diferencia pola s\u00faa ancha copa sobre unha ampla bifurcaci\u00f3n en forma de 'U', a s\u00faa follaxe verde amarelada, lixeiramente bronceada e curvada cara a abaixo nos extremos dos brotes, e que ao esmagala despide un cheiro a algas mari\u00f1as, e en que as follas non est\u00e1n marcadas polo env\u00e9s de branco, e en que os conos globosos son menores, de 4 a 8\u00a0mm de longo, con de 6 a 10 escamas. \nCultivo e usos.\nA s\u00faa madeira \u00e9 suave, moi resistente \u00e1 podremia e fortemente arom\u00e1tica, polo que \u00e9 moi valorada para as construci\u00f3ns tradicionais taiwanesas, particularmente para templos. Isto levou a que se talara en exceso, polo que a especie est\u00e1 agora en perigo. Un pequeno n\u00famero dos exemplares m\u00e1is antigos e grandes est\u00e1n protexidos como monumentos nacionais, pero a maior parte da s\u00faa poboaci\u00f3n a\u00ednda segue desprotexida.\nPos\u00edbeis nomes galegos.\nSegundo as normas para a nomenclatura en linguas vulgares das especies vexetais, que aconsellan dar nomes diferentes \u00e1s especies de x\u00e9neros distintos, uns pos\u00edbeis nomes en galego poder\u00edan ser falso cipr\u00e9s de Formosa, ou camec\u00edparis de Formosa."}
{"id": "399320", "revid": "865", "url": "https://gl.wikipedia.org/wiki?curid=399320", "title": "Life Without Sound", "text": "Life Without Sound \u00e9 o cuarto \u00e1lbum da banda estadounidense de indie rock Cloud Nothings, publicado o 27 de xaneiro de 2017 a trav\u00e9s do selo Carpark Records. O disco foi producido e mesturado por John Goodmanson, que tam\u00e9n traballou con grupos como Bikini Kill, Blonde Redhead, Death Cab for Cutie, Los Campesinos! ou Sleater-Kinney."}
{"id": "399321", "revid": "23204", "url": "https://gl.wikipedia.org/wiki?curid=399321", "title": "Sanglas", "text": "Sanglas foi unha marca de motocicletas fundada en Barcelona en 1942 e pechada en 1981.\nA empresa foi fundada despois da Guerra Civil Espa\u00f1ola. A marca estaba especializada en motos de alta cilindrada para \u00e1 \u00e9poca. O seu principal cliente eran os servizos da administraci\u00f3n. Sanglas era a marca de motos empregadas pola Garda Civil, substitu\u00eddas posteriormente por BMW."}
{"id": "399324", "revid": "89787", "url": "https://gl.wikipedia.org/wiki?curid=399324", "title": "Mary Ann Shaffer", "text": "Mary Ann Shaffer, nada en Martinsburg (Virxinia Occidental) o 13 de decembro de 1934 e finada en San Anselmo (California) o 16 de febreiro de 2008, foi unha escritora estadounidense.\nTraxectoria.\nTivo unha irm\u00e1 m\u00e1is vella, Cynthia. As d\u00faas cri\u00e1ronse en Romney. En 1956 casou con Carl Richard Shaffer, e dous anos despois mud\u00e1ronse a California, onde criaron d\u00faas fillas, Morgan e Liz. Traballou nas bibliotecas p\u00fablicas de San Anselmo, Larkspur e San Rafael, e na editorial Harper &amp; Row, comezando como recepcionista e rematando como editora\nEn 1976 unha viaxe \u00e1 illa de Guernsey, no Canal da Mancha, obrigouna a esperar nun aeroporto durante horas por causa da n\u00e9boa, o que lle permitiu ler \"Jersey Under the Jackboot\", un libro de Reginald C. F. Maugham sobre a ocupaci\u00f3n alem\u00e1 durante a segunda guerra mundial. Isto serviulle de inspiraci\u00f3n para a novela \"A Sociedade Literaria e do Pastel de Pel de Pataca de Guernsey\", acabado pola s\u00faa sobri\u00f1a Annie. Mary Ann Shafffer faleceu por mor dunha enfermidade sen chegar a ver publicado este libro."}
{"id": "399325", "revid": "89787", "url": "https://gl.wikipedia.org/wiki?curid=399325", "title": "ISO 45001", "text": "ISO 45001 (\"Occupational health and safety management systems - Requirements\", Sistemas de xesti\u00f3n de sa\u00fade e seguridade no traballo - Requirimentos) \u00e9 unha normativa internacional de ISO baseada en OHSAS 18001.\nA diferenza da OHSAS 18001, o borrador do proxecto da norma ISO 45001 incl\u00fae requisitos m\u00e1is detallados para un sistema de xesti\u00f3n de sa\u00fade e seguridade no traballo. A futura norma est\u00e1 a ser redactada por cen expertos de 70 pa\u00edses. ISO ten previsto a s\u00faa publicaci\u00f3n en marzo de 2018.\nHistoria.\nPara a s\u00faa presentaci\u00f3n e aceptaci\u00f3n o comit\u00e9 estableceu un plan para o desenvolvemento e publicaci\u00f3n da norma:\nEstrutura.\nA norma ISO 45001 utilizar\u00e1 a mesma estrutura com\u00fan, definici\u00f3ns e texto b\u00e1sico que se utiliza para as revisi\u00f3ns actuais das normas ISO 14001 (normas de sistemas de xesti\u00f3n ambiental) e ISO 9001 (calidade), que est\u00e1 en li\u00f1a co que se denomina \"Anexo SL\", as regras que rexen o desenvolvemento de todas as normas de xesti\u00f3n ISO. Isto significar\u00e1 que a estrutura da norma ser\u00e1:\nEstrutura polo mi\u00fado.\nA estrutura proposta de ISO 45001, en concordancia coa estrutura Annex SL (directrices para escribir est\u00e1ndares para sistemas de xesti\u00f3n), \u00e9 amosada embaixo. Os termos espec\u00edficos para OHS (Seguridade e Sa\u00fade Laboral) est\u00e1n marcados en vermello (contorno e calidade te\u00f1en diferentes sub-cl\u00e1usulas espec\u00edficas).\nCertificaci\u00f3n.\nCando sexa aceptada a proposta da norma ISO 45001 como norma oficial, retirarase a certificaci\u00f3n OHSAS 18001. As organizaci\u00f3ns coa certificaci\u00f3n m\u00e1is antiga ter\u00e1n que presentar unha solicitude por separado para obteren a certificaci\u00f3n ISO 45001, OIT (Organizaci\u00f3n Internacional do Traballo)-OSH (Occupational Health and Safety) ou outras normas aceptadas despois da expiraci\u00f3n da s\u00faa certificaci\u00f3n existente. A decisi\u00f3n dunha organizaci\u00f3n de adoptar un determinado est\u00e1ndar adoita basearse, por exemplo, na s\u00faa propia pol\u00edtica, nos requirimentos do cliente etc. Nalg\u00fans pa\u00edses, os esquemas de certificaci\u00f3n aplicados \u00e1 norma OHSAS 18001 poder\u00e1n ser adaptados \u00e1 norma ISO 45001.\nOficialidade.\nISO 45001 foi adoptada como norma nacional por Albania, Arxentina, Austria, B\u00e9lxica, Brasil, Bulgaria, Chile, Costa Rica, Croacia, Dinamarca, Estonia, Finlandia, Alema\u00f1a, Grecia, Hungr\u00eda, Irlanda, Italia, os Pa\u00edses Baixos, Noruega, Polonia, Roman\u00eda, Serbia, Singapur, Eslovenia, Suecia, Su\u00edza, Turqu\u00eda, o Reino Unido e o Uruguai. Australia est\u00e1 a considerala como norma nacional."}
{"id": "399326", "revid": "89787", "url": "https://gl.wikipedia.org/wiki?curid=399326", "title": "ISO 14001", "text": "ISO 14001 (EN ISO 14001:2015 Sistemas de xesti\u00f3n ambiental) \u00e9 unha norma internacional de ISO para a xesti\u00f3n ambiental.\nNorma de certificaci\u00f3n.\nAntes do inicio da certificaci\u00f3n a organizaci\u00f3n debe someterse a unha auditor\u00eda ambiental. Nesa primeira avaliaci\u00f3n deben identificarse e caracterizarse adecuadamente os contaminantes e a situaci\u00f3n da organizaci\u00f3n fronte \u00e1s normas. Deben ser definidos os par\u00e1metros ambientais de cumprimento obrigatorio segundo establezan as normas obrigatorias europeas, nacionais, auton\u00f3micas, provinciais, sectoriais ou municipais. En Galiza son os concellos os que fixan estes m\u00ednimos en canto a recollida selectiva e reciclaxe. Esta primeira avaliaci\u00f3n serve para desenvolver as primeiras medidas correctivas e preventivas para obter a cualificaci\u00f3n e o bo funcionamento do plan de xesti\u00f3n ambiental.\nPara acadar unha xesti\u00f3n ambiental certificada, as organizaci\u00f3ns te\u00f1en que:\n1- Definir unha pol\u00edtica ambiental propia.\n2- Desenvolver unha cultura de preparaci\u00f3n e actuaci\u00f3n ambiental activa.\n3- Identificar os aspectos ambientais relacionados cos seus procesos produtivos e organizativos e identificar os seus impactos significativos.\n4- Establecer obxectivos para a introduci\u00f3n de melloras na s\u00faa xesti\u00f3n ambiental. Definir funci\u00f3ns e responsabilidades e efectuar as acci\u00f3ns correctivas e preventivas necesarias.\n5- Facer controis obxectivos do progreso ou deficiencias na xesti\u00f3n ambiental (avaliar o sistema con auditor\u00edas internas).\n6- Crear sistemas eficaces de documentaci\u00f3n ambiental, definir os rexistros necesarios e os procedementos para o seu mantemento.\n7- Cumprir con leis, normativas e regulaci\u00f3ns ambientais.\n8- Desenvolver un plan de comunicaci\u00f3ns para o persoal e direcci\u00f3n, de xeito que todos estean informados dos avances na xesti\u00f3n medioambiental.\n9- Establecer un procedemento de auditor\u00eda e certificaci\u00f3n do sistema de xesti\u00f3n ambiental por auditores independentes e gu\u00edas para a avaliaci\u00f3n de produtos e etiquetado.\nVersi\u00f3ns.\nAs orixes da normativa ambiental ISO est\u00e1n na normativa brit\u00e1nica BS 7750 do ano 1990. ISO empezou a traballar nunha norma propia, ISO 14001 que foi publicada en 1996."}
{"id": "399328", "revid": "89787", "url": "https://gl.wikipedia.org/wiki?curid=399328", "title": "Serie 121 de Renfe", "text": "A serie 121 de Renfe ou AVR (\"Ancho Variable Rexional\") \u00e9 unha familia de trens automotores el\u00e9ctricos de alta velocidade de largo vari\u00e1bel fabricados por CAF e Alstom. Realizan servizos denominados Avant, MD e Rexionais dentro da \u00e1rea de Media Distancia de Renfe Operadora, ademais de servizos Intercity.\nDispo\u00f1en de cambio de largo e poden operar con d\u00faas tensi\u00f3ns (3 kV cc e 25 kV ca). Te\u00f1en unha velocidade m\u00e1xima de 250 km/h. Existe unha versi\u00f3n destinada a servizos de Longa Distancia, denominada serie 120.\nDescrici\u00f3n.\nA serie foi dese\u00f1ada posteriormente \u00e1 versi\u00f3n de Longa Distancia, a serie 120, da que se diferencia en que todos os asentos dos 121 pertencen a unha \u00fanica clase, e non existe cafetar\u00eda a bordo. A diferenza das primeiras unidades da serie 120, a 121 completa disp\u00f3n do equipo el\u00e9ctrico duplicado, condici\u00f3n de seguridade imprescind\u00edbel para atravesar grandes t\u00faneles coma os de Guadarrama.\nO sistema de tracci\u00f3n \u00e9 distribu\u00eddo, e os bogies son \"BRAVA\" (Bogie de Rodaxe de Ancho Variable). Pode cambiar de largo sen se deter en menos de 1 minuto. Os trens son bitensi\u00f3n, podendo circular por li\u00f1as de alta velocidade con ancho internacional a unha velocidade m\u00e1xima de 250\u00a0km/h e por v\u00edas convencionais de ancho ib\u00e9rico a 220\u00a0km/h. O cambio de ancho perm\u00edtelle realizar servizos que discorren en parte por li\u00f1as de alta velocidade e en parte por li\u00f1as convencionais.\nA serie 121, do mesmo xeito que a 120, \u00e9 mantida por \"ACTREN mantemento ferroviario\", sociedade conformada ao 51% por CAF e ao 49% por Renfe. Para o seu correcto mantemento e seguridade conta cun avanzado sistema de mantemento intelixente do seu bogie de ancho variable baseado en temperaturas e aceleraci\u00f3ns correspondentes aos equipos e sistemas que compo\u00f1en os eixos e bogies do tren. O sistema de mantemento intelixente recibe o nome de \"A.Ou.R.A\". Actualmente \u00e9 o sistema de mantemento autom\u00e1tico intelixente m\u00e1is avanzado no territorio espa\u00f1ol.\nServizos.\nNun primeiro momento foron destinados a prestar servizo como AVE Lanzadeira entre Madrid-Chamart\u00edn, Segovia-Guiomar e Valladolid-Campo Grande as\u00ed como a realizar unha relaci\u00f3n rexional transversal en Andaluc\u00eda entre Xa\u00e9n e C\u00e1diz, usando a LAV Madrid-Sevilla entre o Cambio de ancho de Alcolea e o Cambio de ancho de Marajabique dando uso \u00e1 s\u00faa funci\u00f3n de largo vari\u00e1bel. Nestes momentos, util\u00edzase en Galiza esta serie nas seguintes rutas:"}
{"id": "399329", "revid": "23204", "url": "https://gl.wikipedia.org/wiki?curid=399329", "title": "Lingua yagua", "text": "A lingua yagua \u00e9 unha lingua falada polo pobo yagua principalmente en nordeste do\u00a0Per\u00fa. No ano 2005, uns cantos falantes migraron a trav\u00e9s da fronteira peruana-colombiana preto da cidade de Leticia. Un terzo da poboaci\u00f3n \u00e9 monoling\u00fce, e o yagua \u00e9 a lingua de ensino nas escolas primarias locais."}
{"id": "399331", "revid": "1131", "url": "https://gl.wikipedia.org/wiki?curid=399331", "title": "Aeroporto internacional Toncont\u00edn", "text": "O \u00e1eroporto internacional Toncont\u00edn , tam\u00e9n co\u00f1ecido como aeroporto Teniente Coronel Hern\u00e1n Acosta Mej\u00eda \u00e9 un aeroporto situado a 6 quil\u00f3metros do centro da cidade de Tegucigalpa, en Honduras.\nO programa \"Most Extreme Airports\" da canle \"History\" elix\u00eduno como o segundo aeroporto m\u00e1is perigoso do mundo. A s\u00faa aproximaci\u00f3n est\u00e1 considerada rodeada de monta\u00f1as unha das m\u00e1is dif\u00edciles do mundo para todo tipo de avi\u00f3ns, especialmente en malas condici\u00f3ns meteorol\u00f3xicas."}
{"id": "399333", "revid": "23204", "url": "https://gl.wikipedia.org/wiki?curid=399333", "title": "Mirror Mirror (filme)", "text": "Mirror Mirror \u00e9 un filme estadounidense de aventuras e fantas\u00eda baseado no conto de fadas \"Brancaneves\" recollido polos irm\u00e1ns Grimm. Foi dirixido por Tarsem Singh e producido por Ryan Kavanaugh, Bernie Goldmann, Brett Ratner e Kevin Misher. Foi escrito por Marc Klein e Jason Keller, coa m\u00fasica de Alan Menken. Est\u00e1 protagonizado por Lily Collins, Julia Roberts, Armie Hammer, Nathan Lane, Mare Winningham, Michael Lerner e Sean Bean. Foi distribu\u00eddo nos cines por Relativity Media o 30 de marzo de 2012.\nRecibiu un nomeamento \u00f3s Premios Oscar na categor\u00eda mellor dese\u00f1o de vestiario. Recibiu unha acollida desigual por parte da cr\u00edtica e recadou $183 mill\u00f3ns sobre un orzamento de $85 mill\u00f3ns. \"Mirror Mirror\" foi distribu\u00eddo en DVD e Blu-ray por 20th Century Fox Home Entertainment o 26 de xu\u00f1o de 2012."}
{"id": "399336", "revid": "89787", "url": "https://gl.wikipedia.org/wiki?curid=399336", "title": "Painting With", "text": "Painting With \u00e9 o d\u00e9cimo \u00e1lbum da banda de pop experimental Animal Collective, publicado o 19 de febreiro de 2016 a trav\u00e9s do selo Domino. O disco \u00e9 unha continuaci\u00f3n de \"Centipede Hz\" (2012), e conta con contribuci\u00f3ns de John Cale e Colin Stetson. Chegou ao n\u00famero 46 na lista \"Billboard 200\". Public\u00e1ronse tres sinxelos deste disco: \"FloriDada\" (2015), \"Lying in the Grass\" e \"Golden Gal\" (\u00e1mbolos dous en 2016). No ano seguinte tam\u00e9n se publicou un EP de acompa\u00f1amento, \"The Painters\".\nPara \"Painting With\" a formaci\u00f3n da banda consist\u00eda en Avey Tare (David Portner), Panda Bear (Noah Lennox) e Geologist (Brian Weitz), o mesmo tr\u00edo que participou en \"Merriweather Post Pavilion\" (2009). Deakin (Josh Dibb), que volvera \u00e1 banda en novembro de 2010 para \"Centipede Hz\" e xirou con ela entre 2011 e 2013 non aparece neste traballo."}
{"id": "399338", "revid": "23204", "url": "https://gl.wikipedia.org/wiki?curid=399338", "title": "Pobo ottawa", "text": "Os ottawa (tam\u00e9n chamados odawa ou odaawaa) son un pobo ind\u00edxena do grupo anishinaabe que habita no sur do Canad\u00e1 e o norte dos Estados Unidos. O seu territorio tradicional abrangu\u00eda a actual fronteira entre os dous pa\u00edses e est\u00e1n federalmente reco\u00f1ecidos en tribos e bandas. Est\u00e1n relacionados cos pobos ojibwa e potawatomi."}
{"id": "399339", "revid": "23204", "url": "https://gl.wikipedia.org/wiki?curid=399339", "title": "Odawa", "text": ""}
{"id": "399340", "revid": "23204", "url": "https://gl.wikipedia.org/wiki?curid=399340", "title": "Pobo odawa", "text": ""}
{"id": "399341", "revid": "89787", "url": "https://gl.wikipedia.org/wiki?curid=399341", "title": "Cymbals Eat Guitars", "text": "Cymbals Eat Guitars \u00e9 unha banda estadounidense de indie rock procedente de Staten Island, Nova York, fundada polos amigos de instituto Joseph D'Agostino e Matthew Miller. O seu nome procede dunha cita de Lou Reed describindo o son de The Velvet Underground."}
{"id": "399342", "revid": "23204", "url": "https://gl.wikipedia.org/wiki?curid=399342", "title": "Odaawaa", "text": ""}
{"id": "399343", "revid": "23204", "url": "https://gl.wikipedia.org/wiki?curid=399343", "title": "Pobo odaawaa", "text": ""}
{"id": "399344", "revid": "1131", "url": "https://gl.wikipedia.org/wiki?curid=399344", "title": "Guerra carlista", "text": ""}
{"id": "399345", "revid": "23204", "url": "https://gl.wikipedia.org/wiki?curid=399345", "title": "Zathura", "text": ""}
{"id": "399347", "revid": "1131", "url": "https://gl.wikipedia.org/wiki?curid=399347", "title": "O Calvario, Vigo, Vigo", "text": "O Calvario \u00e9 un barrio urbano de Vigo, situado en terreos da parroquia hist\u00f3rica de Lavadores, no concello de Vigo, na comarca de Vigo. \nHistoria.\nAntes de se urbanizar o lugar, O Calvario pertenc\u00eda ao lugar de Riomau, na parroquia de Lavadores. Marcaba o l\u00edmite entre Vigo e Lavadores. Ten a s\u00faa orixe e desenvolvemento no s\u00e9culo XIX na antiga estrada de Villacast\u00edn, hoxe r\u00faa de Urzaiz. Foi desenvolvido na d\u00e9cada de 1960-70 por iniciativa privada para ofrecer vivendas \u00e1 poboaci\u00f3n que chegaba a Vigo para traballar na industria. \nNunca gozou de independencia a nivel de divisi\u00f3n administrativa, xa que non se incl\u00fae no Nomencl\u00e1tor de Galicia. O Nomencl\u00e1tor Estat\u00edstico de Galicia do IGE adscr\u00edbeo dentro da cidade de Vigo.\nEclesiasticamente, adscr\u00edbese \u00e1 parroquia da Inmaculada Concepci\u00f3n de Mar\u00eda, tam\u00e9n co\u00f1ecido como Os Picos, e \u00e1 de San Paulo.\nDebe o seu nome a un calvario que houbo ata comezos do s\u00e9culo XX. \nEn 2003 foi peonalizado un tramo da r\u00faa Urzaiz.\nEn 2017 era un dos 15 barrios con menor renda media de Espa\u00f1a segundo un estudo do Instituto Nacional de Estad\u00edstica (INE)."}
{"id": "399350", "revid": "23204", "url": "https://gl.wikipedia.org/wiki?curid=399350", "title": "Todd Trainer", "text": "Todd Trainer \u00e9 o bater\u00eda da banda estadounidense de noise rock Shellac. Tam\u00e9n act\u00faa como artista en solitario baixo o nome de Brick Layer Cake. Anteriormente tocou a bater\u00eda nos grupos Breaking Circus e Rifle Sport, e tam\u00e9n tocou coa m\u00fasico inglesa Scout Niblett en 2005. A revista \"Spin\" nomeouno o 45 mellor bater\u00eda da m\u00fasica alternativa no ano 2013."}
{"id": "399351", "revid": "98629", "url": "https://gl.wikipedia.org/wiki?curid=399351", "title": "Journey to the Center of the Earth (filme de 2008)", "text": "Journey to the Center of the Earth (tam\u00e9n promocionado como Journey to the Center of the Earth 3-D ou Journey 3-D) \u00e9 un filme estadounidense de aventuras e ciencia ficci\u00f3n dirixido por Eric Brevig e protagonizado por Brendan Fraser, Anita Briem e Josh Hutcherson. Non est\u00e1 considerado unha secuela ou remake do filme de 1959, \"Viaxe \u00f3 centro da terra\". Foi estreado o 11 de xullo de 2008 en 3D e 2D por New Line Cinema."}
{"id": "399352", "revid": "1131", "url": "https://gl.wikipedia.org/wiki?curid=399352", "title": "O mes\u00f3n dos ermos", "text": "O mes\u00f3n dos ermos \u00e9 unha novela en lingua galega de Ram\u00f3n Otero Pedrayo, publicada en 1936.\nTrama.\nXepe \"O Martuxo\" \u00e9 un rapaz que vive na aldea das Lamas do Ermo. \u00c9 fillo de solteira, e vive coas s\u00faas t\u00edas Catuxa e Adelaira e co seu av\u00f3, o se\u00f1or Cilistro, que ten un mes\u00f3n. Pagan foro ao fidalgo da casa do Pombeiro, situada cara ao interior. Xepe saca o gando a pastar, e non ten moita relaci\u00f3n co resto da rapazada da aldea, ag\u00e1s con Bibiana, unha rapaza que o quere. Unha noite chega ao mes\u00f3n Paio, un arrieiro de Mora\u00f1a que leva vi\u00f1o do Ribeiro, e c\u00f3ntalles o que pasou no pazo do Pombeiro. O fidalgo, don Ventura, tivo que deixar a casa despois de que chegase un home novo cun testamento dicindo que era o herdeiro lex\u00edtimo.\nUnha ma\u00f1\u00e1 Xepe informa de que marcha da casa, e que ha volver cun pelexo de vi\u00f1o e unha onza de ouro para o av\u00f3. Ofr\u00e9cese de criado no Pombeiro, e o fidalgo ac\u00e9ptao. O fidalgo, don Pedro da Agra, \u00e9 un mal cristi\u00e1n que vive cos seus ac\u00f3litos: o albeite de Rozamonde, alcumado \"O Bocareu\", o tasqueiro da Cruz e o crego da Pena Moura, Mac\u00edas \"O Teixugo\". Amais don Pedro ten por amante a dona Florinda, que estivera vivindo na Habana. Un d\u00eda un xu\u00edz chega ao pazo preguntando por don Pedro, que ten contas pendentes coa xustiza e escapa. Xepe, que fora ga\u00f1ando a confianza do fidalgo, am\u00edgase con dona Florinda. O fidalgo p\u00e1galle polos servizos prestados ao axudalo a escapar, e toda a s\u00faa corte marcha con el desde A Coru\u00f1a cara a Am\u00e9rica.\nTras a morte da t\u00eda Adelaira, a s\u00faa irm\u00e1 Catuxa comeza a coidar do vello se\u00f1or Cilistro. Bibiana, o amor de infancia de Xepe, asume que non o volver\u00e1 ver e casa co ferreiro de Bouzas por acordo dos seus pais. Son os tempos da primeira guerra carlista, con asaltos dos militares de ambos os dous bandos. Un d\u00eda arde o mes\u00f3n con Cilistro dentro, e Catuxa d\u00e1 en tola. Polo Nadal Paio de Mora\u00f1a regresa pola zona, e conta o que lle pasou nos pendellos da feira de Agolada cos militares e os carlistas. Ao non poder parar no mes\u00f3n contin\u00faa cara \u00e1 Couricada para levar vi\u00f1o, pero nun accidente cae da mula e morre.\nRematada a guerra, oito anos despois de que marchase da aldea, Xepe desembarca na Coru\u00f1a con cartos e con Florinda como parella. Nas Lamas do Ermo non o reco\u00f1ecen. Enc\u00e1rgalle a Bieito o Reboleiro, un canteiro de Valongo, que lle constr\u00faa un novo mes\u00f3n na aldea, pois se falaba de transformar o antigo cami\u00f1o de arrieiros nunha estrada. Xepe conseguira cartos traballando co tr\u00e1fico negreiro desde Luanda at\u00e9 Nova Orle\u00e1ns. Quere romper con esa \u00e9poca, e na Coru\u00f1a mata un home que se lembra del daqueles tempos.O mes\u00f3n que constr\u00fae \u00e9 farturento, con estanco de sal e tabaco e unha carnizar\u00eda preto. Xepe faise prestamista, e cun escrib\u00e1n de confianza merca bens desamortizados e vai conseguindo propiedades, especialmente as que deb\u00edan foro \u00e1 casa do Pombeiro. Al\u00ed seguen vivindo os ac\u00f3litos de don Pedro, que mentres vive en Am\u00e9rica segue a recibir cartos das rendas. Tras a s\u00faa morte herda o pazo Xacobe, que estudaba en Santiago de Compostela, onde leu a Vicente Manuel Coci\u00f1a. Melanc\u00f3lico, despreoc\u00fapase do goberno da casa e ded\u00edcase a escribir.\nXacobe decide marchar a Pontevedra xunto cun frade bernardo exclaustrado. O frade, maior, \u00e9 humanista, absolutista e carlista. Xacobe, m\u00e1is novo, co\u00f1ecera en Compostela a Antonio Neira de Mosquera e Antol\u00edn Faraldo, cos que falaba de Chateaubriand e outros escritores. De cami\u00f1o a Pontevedra paran en Fonte Azoreira a falar cun abade, e fan noite no mes\u00f3n das Lamas. Al\u00ed al\u00f3xase unha cuadrilla de ladr\u00f3ns ao mando do Bocareu, o albeite de don Pedro. Florinda reco\u00f1ece a Xacobe, que era un rapaz cando marchara do pazo, e este dorme intranquilo. Ao amencer a partida de maleantes secuestra o frade e o fidalgo.\nO Bocareu botouse ao monte como bandido tras a morte de don Pedro. Dic\u00edase del que matara un quincalleiro da ponte das Poldras, e ofreceuse a traballar con outro ladr\u00f3n, o Volante de Codeseda. Ao cabo, cando ten cuadrilla propia, O Bocareu entra en tratos co Xepe. Este \u00e9 buscado en Am\u00e9rica por tratante de escravos e dise del que matou a Pedro, se cadra en defensa propia polo odio que o fidalgo lle ti\u00f1a. Os homes do Bocareu levan ao monte o frade e a Xacobe e r\u00f3ubanlles. M\u00e9tenos nunha ermida abandonada, e O Bocareu dille ao frade que ou consegue 50 onzas de ouro antes de dous d\u00edas ou mata a Xacobe. O frade vai \u00e1 reitoral de san Lourenzo, e o abade dille de iren \u00e1 casa do Pombeiro. Un escrib\u00e1n de confianza de Xacobe consegue os cartos a cambio de vender propiedades. O frade leva as moedas ao peto de \u00e1nimas e marcha ao mes\u00f3n. Ao cabo, Xacobe aparece morto.\nXepe acumula cartos, poder e vaidade. Catuxa, que vaga pola aldea e a contorna, sabe que \u00e9 fillo dun bandido e que el ha rematar igual, e ins\u00faltao. O d\u00eda de Defuntos Xepe quere matala no camposanto, pero o resto do pobo def\u00e9ndea. Xepe quere desfacerse tam\u00e9n do albeite e do tendeiro da Cruz, pois saben do seu pasado de traficante de escravos, e convence o primeiro para que asalte a tasca do segundo. Cando est\u00e1n nunha taberna, O Bocareu \u00e9 apresado e condenado a morte, e dous dos seus homes tam\u00e9n acaban mortos. Ao cabo de pouco tempo tam\u00e9n morre o tendeiro, e Xepe acouga. M\u00e9tese no negocio da minar\u00eda cun enxe\u00f1eiro ingl\u00e9s, mister Murchison, que matara drag\u00f3ns franceses no Porto e que tam\u00e9n estivera no mar. Chegan tempos de fartura e industria \u00e1 aldea. Unha noite chega \u00e1 taberna a se\u00f1orita de Vilarpunteiro.\nNo pazo de Vilarpunteiro vive don F\u00e9lix, que viviu en Madrid e chegou a deputado a Cortes. Ten d\u00faas fillas, a maior delas Xulia, afeccionada \u00e1 lectura. O pai quere casala cun rapaz, pero ela marcha cun militar culto a Francia, onde le a George Sand. Dous anos despois, tras a morte do militar, regresa ao pazo. Na taberna do Ermo arma un bo baile, e todos os homes devecen por ela ag\u00e1s o Mingos. Co paso dos d\u00edas comeza a mocear co enxe\u00f1eiro ingl\u00e9s, que tam\u00e9n \u00e9 lido. O propio Xepe atr\u00e9vese a botarlle as mans aos peitos, e ela resp\u00f3ndelle cunha labazada. Os achegados do pazo de Vilarpunteiro preoc\u00fapanse por ela, e un familiar, fidalgo de Penarubra, vai ao mes\u00f3n. O ingl\u00e9s p\u00eddea en matrimonio e marchan a Nova Escocia, no Canad\u00e1.\nNas festas do san Breixo das Estivadas Xepe ve a Bibiana. Esta ten dous fillos e un matrimonio calmo pero infeliz, pois o ferreiro \u00e9 taciturno e borrach\u00f3n. A\u00ednda desexa a Xepe, agora chamado don Xos\u00e9. Marcha con el \u00e1 Coru\u00f1a, onde pasan uns d\u00edas xuntos. El m\u00e9rcalle roupas novas, pero aband\u00f3naa, e ela acaba por morrer no hospital. O ferreiro sae na s\u00faa procura, e Catuxa dille que nas Lamas do Ermo non a vai atopar, pois naquela casa grande habita o pecado. Finalmente o ferreiro chega \u00e1 Coru\u00f1a e ao hospital no que morreu Bibiana. De regreso \u00e1 casa, para no mes\u00f3n, onde Xepe discute con Florinda, que o ameaza cunha pistola. Ao amencer a casa arde, e o ferreiro detense a car\u00f3n de Catuxa a observar o lume. Xepe e a muller morren calcinados.\nNarraci\u00f3n.\nA obra est\u00e1 estruturada en nove cap\u00edtulos. Ten un narrador omnisciente en terceira persoa. A obra ten un l\u00e9xico moi rico, mesmo con frases en ingl\u00e9s. Hai tam\u00e9n menci\u00f3ns literarias e filos\u00f3ficas de diversas \u00e9pocas.\nO espazo no que se ambienta \u00e9 a aldea do Para\u00f1o, concello do Irixo, ao p\u00e9 da actual estrada N-541 de Ourense a Pontevedra. A acci\u00f3n desenv\u00f3lvese na contorna, pero tam\u00e9n hai analepses en Madrid, Santiago de Compostela e A Coru\u00f1a. A obra est\u00e1 ambientada na primeira metade do s\u00e9culo XIX, aproximadamente entre 1831 e 1842, con diversas referencias aos momentos hist\u00f3ricos vividos.\nNesa mesma \u00e9poca tam\u00e9n est\u00e1 ambientada a primeira parte da novela \"Os cami\u00f1os da vida\". Di Ricardo Carballo Calero:\nO tema da desaparici\u00f3n das casas fidalgas polo mal goberno e o desapego da vila labrega aparece tam\u00e9n na obra \"Os cami\u00f1os da vida\", as\u00ed como na novela \"Os pazos de Ulloa\" de Emilia Pardo Baz\u00e1n.\nEdici\u00f3ns.\nA obra est\u00e1 datada en Ourense o 30 de xaneiro de 1936. Foi reeditada por Editorial Galaxia en xu\u00f1o de 1984, con revisi\u00f3n ortogr\u00e1fica e un ap\u00e9ndice l\u00e9xico. En 1992 foi reeditada na colecci\u00f3n Biblioteca de autores galegos de \"Diario 16 de Galicia\", e en 1997 foi editado por AS-PG / A Nosa Terra nun volume conxunto cunha antolox\u00eda de contos."}
{"id": "399353", "revid": "98629", "url": "https://gl.wikipedia.org/wiki?curid=399353", "title": "Faraquet", "text": "Faraquet \u00e9 unha influ\u00ednta banda de post-hardcore procedente de Washington, D.C.. \u00c1s veces tam\u00e9n \u00e9 definida como unha banda de math rock. Formouse no ano 1997 e separouse en 2001. Editou os seus traballos co selo Dischord Records e estivo influenciada por grupos como Fugazi, Jawbox, Nation of Ulysses ou King Crimson. Recentemente reeditouse todo o seu material publicado antes do seu \u00fanico \u00e1lbum e reuniuse brevemente para realizar concertos para apoiar os seus proxectos no Brasil e en Washington, D.C.\nTras a disoluci\u00f3n de Faraquet, Chad e Devin formaron Medications, banda coa cal publicaron un EP e dous \u00e1lbums a trav\u00e9s de Dischord Records antes de entrar en hiato en 2011. Devin toca actualmente en The EFFECTS, que leva publicado un disco (tam\u00e9n a trav\u00e9s de Dischord)."}
{"id": "399354", "revid": "865", "url": "https://gl.wikipedia.org/wiki?curid=399354", "title": "Polar Similar", "text": "Polar Similar \u00e9 o s\u00e9timo \u00e1lbum da banda estadounidense de metalcore Norma Jean, publicado o 9 de setembro de 2016 a trav\u00e9s do selo Solid State Records. Este \u00e9 o primeiro traballo do grupo con guitarrista Phillip Farris."}
{"id": "399355", "revid": "5863", "url": "https://gl.wikipedia.org/wiki?curid=399355", "title": "Mar\u00eda Xos\u00e9 Agra Romero", "text": ""}
{"id": "399357", "revid": "23204", "url": "https://gl.wikipedia.org/wiki?curid=399357", "title": "Kylesa", "text": "Kylesa \u00e9 unha banda estadounidense de heavy metal formada en Savannah, Xeorxia. A s\u00faa m\u00fasica incorpora experimentaci\u00f3n con \"riffs\" pesados, guitarras con afinaci\u00f3n grave e elementos do rock psicod\u00e9lico. O grupo form\u00e1rono no ano 2001 antigos membros de Damad, aos que se uniu a guitarrista Laura Pleasants. Dende ent\u00f3n pasou por diferentes cambios na s\u00faa formaci\u00f3n; os \u00fanicos membros orixinais que quedan son Phillip Cope e Laura Pleasants. No ano 2006 o grupo engadiu dous bater\u00edas, Carl McGinley e Jeff Porter. Eric Hernandez uniuse en 2008 para substitu\u00edr a Porter.\nO 16 de abril de 2016 a banda anunciou a trav\u00e9s da s\u00faa p\u00e1xina de Facebook que entrar\u00edan nun hiato indefinido, dicindo: \"Decidimos colectivamente tomar unha pausa sen unha data establecida para regresar\"."}
{"id": "399359", "revid": "5863", "url": "https://gl.wikipedia.org/wiki?curid=399359", "title": "Enver Hoxha", "text": "Enver Halil Hoxha ( ), nado en Gjirokastra o 16 de outubro de 1908 e finado en Tirana o 11 de abril de 1985, foi un xefe de Estado e ditador alban\u00e9s, dirixente da Rep\u00fablica Popular de Albania dende 1944 ata a s\u00faa morte. Desempe\u00f1ou as funci\u00f3ns de secretario xeral do Partido do Traballo de Albania (PPSH) entre 1941 e 1985, as\u00ed como o cargo de primeiro ministro de Albania entre 1944 e 1955.\nCompletou a educaci\u00f3n secundaria no Liceo Nacional de Albania (Kor\u00e7\u00eb) e m\u00e1is tarde obtivo unha bolsa para estudar na universidade de Montpellier. A\u00ednda que de novo xa mostraba interese pola pol\u00edtica, a s\u00faa experiencia en Francia foi a que o levou a militar en organizaci\u00f3ns comunistas. En 1941, durante a segunda guerra mundial, foi un dos fundadores do Partido Comunista de Albania e combateu cos partisanos albaneses que liberaron o pa\u00eds en 1944, primeiro dos invasores italianos e despois do ex\u00e9rcito alem\u00e1n. A trav\u00e9s do Consello Antifascista de Liberaci\u00f3n Nacional, presidido por el, o novo goberno derrogou o r\u00e9xime mon\u00e1rquico de Zog I para establecer a Rep\u00fablica Popular de Albania.\nOs 41 anos de mandato ininterrompido de Hoxha div\u00eddense en d\u00faas etapas: a primeira (1944-1976) caracterizada por alianzas temporais con potencias socialistas \u2014Iugoslavia, a Uni\u00f3n Sovi\u00e9tica e a Rep\u00fablica Popular da China\u2014, e unha segunda (1976-1985) marcada polo isolacionismo, o antirrevisionismo e o seguimento ortodoxo do marxismo-leninismo. Do seu goberno destacouse a defensa do stalinismo, a eliminaci\u00f3n de todo tipo de oposici\u00f3n a trav\u00e9s de m\u00e9todos que inclu\u00edan a pena de morte a transformaci\u00f3n do pa\u00eds cara a unha econom\u00eda industrializada e autoabastecida, o ate\u00edsmo de Estado o establecemento dunha polic\u00eda secreta para a represi\u00f3n pol\u00edtica da poboaci\u00f3n (\"Sigurimi\") e, nos seus \u00faltimos anos, o illamento internacional en que quedou sumida Albania.\nLogo da s\u00faa ruptura coa URSS, varias organizaci\u00f3ns internacionais declar\u00e1ronse hoxha\u00edstas. A m\u00e1is importante foi a Conferencia Internacional de Partidos e Organizaci\u00f3ns Marxista-Leninistas."}
{"id": "399360", "revid": "27155", "url": "https://gl.wikipedia.org/wiki?curid=399360", "title": "Complexo ant\u00edxeno-anticorpo", "text": ""}
{"id": "399363", "revid": "23204", "url": "https://gl.wikipedia.org/wiki?curid=399363", "title": "Receptor de Fc", "text": "Un receptor de Fc ou receptor Fc (abreviado FcR) \u00e9 unha prote\u00edna que se encontra na superficie de certas c\u00e9lulas inclu\u00edndo entre outros os linfocitos B, c\u00e9lulas dendr\u00edticas foliculares, c\u00e9lulas asasinas naturais, macr\u00f3fagos, neutr\u00f3filos, eosin\u00f3filos, bas\u00f3filos, plaquetas humanas, e mastocitos, que contrib\u00faen \u00e1s funci\u00f3ns protectoras do sistema inmunitario.\nO seu nome deriva da s\u00faa especificidade de uni\u00f3n por unha parte dos anticorpos chamada rexi\u00f3n do fragmento cristalizable (Fc), situado no p\u00e9 da mol\u00e9cula con forma de Y do anticorpo. Os receptores de Fc \u00fanense aos anticorpos que est\u00e1n adheridos a c\u00e9lulas infectadas ou a pat\u00f3xenos invasores. A s\u00faa actividade estimula as c\u00e9lulas fagoc\u00edticas ou citot\u00f3xicas para que destr\u00faan os microbios ou c\u00e9lulas infectadas por medio de fagocitose mediada por anticorpos ou citotoxicidade mediada por c\u00e9lulas dependente de anticorpo. Alg\u00fans virus como os flavivirus utilizan os receptores de Fc para axudarse na infecci\u00f3n das c\u00e9lulas, por un mecanismo infectivo chamado potenciaci\u00f3n dependente de anticorpo.\nClases.\nHai varios tipos de receptores Fc (ou FcR), que se clasifican base\u00e1ndose no tipo de anticorpo que reco\u00f1ecen. A letra latina utilizada para identificar un tipo de anticorpo \u00e9 convertida na correspondente letra grega, situada despois de 'Fc'. Por exemplo, aqueles que se unen \u00e1 clase m\u00e1is com\u00fan de anticorpo, a IgG, denom\u00ednanse \"receptores de Fc-gamma\" (Fc\u03b3R), os que se unen \u00e1 IgA ch\u00e1manse \"recepotores Fc-alfa\" (Fc\u03b1R) etc. As clases de FcR tam\u00e9n se distinguen polas c\u00e9lulas que os expresan (macr\u00f3fagos, granulocitos, c\u00e9lulas asasinas naturais, c\u00e9lulas T e B) e as propiedades de sinalizaci\u00f3n de cada receptor.\nReceptores Fc-gamma.\nTodos os receptores de Fc\u03b3 (Fc\u03b3R) pertencen \u00e1 superfamilia das inmunoglobulinas e son os receptores de Fc m\u00e1is importantes para inducir a fagocitose de microbios opsonizados (marcados ou cubertos de anticorpos). Esta familia incl\u00fae varios membros, como Fc\u03b3RI (CD64), Fc\u03b3RIIA (CD32), Fc\u03b3RIIB (CD32), Fc\u03b3RIIIA (CD16a), Fc\u03b3RIIIB (CD16b), que difiren nas s\u00faas afinidades polo anticorpo debido \u00e1s s\u00faas distintas estruturas moleculares. Por exemplo, o Fc\u03b3RI \u00fanese a unha IgG m\u00e1is fortemente que o Fc\u03b3RII ou o Fc\u03b3RIII. O Fc\u03b3RI tam\u00e9n ten unha porci\u00f3n extracelular composta por tres dominios similares a inmunoglobulinas, o que sup\u00f3n un dominio m\u00e1is do que te\u00f1en o Fc\u03b3RII ou o Fc\u03b3RIII. Esta propiedade permite que o Fc\u03b3RI se una a unha soa mol\u00e9cula de IgG (ou mon\u00f3mero), pero todos os receptores Fc\u03b3 deben unirse a m\u00faltiples mol\u00e9culas de IgG dentro dun inmunocomplexo para seren activadas.\nOs receptores Fc-gamma difiren na s\u00faa afinidade polas IgG e igualmente as diferentes subclases de IgG te\u00f1en afinidades \u00fanicas para cada un dos receptores Fc-gamma. Estas interacci\u00f3ns son m\u00e1is afinadas polo glicano (oligosac\u00e1rido) en posici\u00f3n CH2-84.4 da IgG. Por exemplo, ao crear impedimentos est\u00e9ricos, os glicanos CH2-84.4 que conte\u00f1en fucosa reducen a afinidade da IgG polo Fc\u03b3RIIIA. En contraste, os glicanos G0, que carecen de galactosa e no seu lugar terminan en residuos de GlcNAc, te\u00f1en unha afinidade incrementada polo Fc\u03b3RIIIA.\nOutro FcR, chamado FcRn, expr\u00e9sase en m\u00faltiples tipos de c\u00e9lulas e \u00e9 similar en estrutura ao MHC de clase I. Este receptor tam\u00e9n se une a IgG e est\u00e1 implicado na preservaci\u00f3n deste anticorpo. Por\u00e9n, como este receptor Fc est\u00e1 tam\u00e9n implicado en transferir as Ig da nai por v\u00eda placentaria ao feto, ou a trav\u00e9s do leite a un meni\u00f1o lactante, denom\u00ednase \"receptor Fc neonatal\" (FcRn). Recentemente, certas investigaci\u00f3ns suxeriron que este receptor xoga un papel na homeostase dos niveis de Ig s\u00e9ricos.\nReceptores Fc-alfa.\nS\u00f3 hai un receptor de Fc que pertenza ao subgrupo Fc\u03b1R, que se denomina Fc\u03b1RI (ou CD89). Fc\u03b1RI enc\u00f3ntrase na superficie de neutr\u00f3filos, eosin\u00f3filos, monocitos, alg\u00fans macr\u00f3fagos (inclu\u00edndo as c\u00e9lulas de Kupffer), e algunhas c\u00e9lulas dendr\u00edticas. Est\u00e1 composto por dous dominios similares a Ig extracelulares, e \u00e9 membro tanto da superfamilia das inmunoglobulinas coma da familia do receptor de reco\u00f1ecemento inmune multicadea (MIRR). Env\u00eda sinais ao asociarse con d\u00faas cadeas de sinalizaci\u00f3n FcR\u03b3. Outro receptor pode tam\u00e9n unirse a IgA, a\u00ednda que ten maior afinidade polo anticorpo IgM. Este receptor denom\u00ednase receptor Fc-alfa/mu (Fc\u03b1/\u03bcR) e \u00e9 unha prote\u00edna transmembrana de tipo I. Cun dominio similar a Ig na s\u00faa porci\u00f3n extracelular, este receptor Fc \u00e9 tam\u00e9n un membro da superfamilia das inmunoglobulinas.\nReceptores Fc-epsilon.\nCo\u00f1\u00e9cense dous tipos de Fc\u03b5R:\nFunci\u00f3ns.\nOs receptores de Fc enc\u00f3ntranse en varias c\u00e9lulas do sistema inmunitario inclu\u00edndo fagocitos como os macr\u00f3fagos e monocitos, granulocitos como os neutr\u00f3filos e eosin\u00f3filos, e linfocitos do sistema inmunitario innato (c\u00e9lulas asasinas naturais) ou do sistema inmunitario adaptativo (por exemplo, c\u00e9lulas B).\nPermiten que estas c\u00e9lulas se unan a anticorpos que est\u00e1n adheridos \u00e1 superficie de c\u00e9lulas infectadas por microbios, axudando a estas c\u00e9lulas inmunes a identificar e eliminar os pat\u00f3xenos microbianos. Os receptores de Fc \u00fanense aos anticorpos pola s\u00faa rexi\u00f3n Fc (ou cola), e esta interacci\u00f3n activa a c\u00e9lula que pos\u00fae o receptor de Fc. A activaci\u00f3n dos fagocitos \u00e9 a funci\u00f3n m\u00e1is com\u00fan atribu\u00edda aos receptores de Fc. Por exemplo, os macr\u00f3fagos empezan a inxerir e matar un pat\u00f3xeno cuberto de IgG por fagocitose despois da uni\u00f3n dos seus receptores Fc\u03b3. Outro proceso que implica os receptores Fc denom\u00ednase citotoxicidade mediada por c\u00e9lulas dependente de anticorpos (ADCC). Durante a ADCC, os receptores Fc\u03b3RIII na superficie das c\u00e9lulas NK estimula as c\u00e9lulas NK para liberar mol\u00e9culas citot\u00f3xicas dos seus gr\u00e1nulos para matar c\u00e9lulas cubertas de anticorpos.\nO Fc\u03b5RI ten unha funci\u00f3n diferente. O Fc\u03b5RI \u00e9 o receptor de Fc dos granulocitos, e est\u00e1 implicado nas reacci\u00f3ns al\u00e9rxicas e na defensa contra infecci\u00f3ns paras\u00edticas. Cando est\u00e1 presente un ant\u00edxeno al\u00e9rxico apropiado ou parasito, os enlaces cruzados de polo menos d\u00faas mol\u00e9culas de IgE e os seus receptores de Fc da superficie dun granulocito desencadean que a c\u00e9lula libere rapidamente os mediadores preformados almacenados nos seus gr\u00e1nulos.\nMecanismos de sinalizaci\u00f3n: receptores Fc-gamma.\nActivaci\u00f3n.\nOs receptores Fc-gamma xeran sinais dentro das c\u00e9lulas por medio dun importante motivo de activaci\u00f3n chamado motivo de activaci\u00f3n baseado na tirosina inmunorreceptor (ITAM, do ingl\u00e9s \" Immunoreceptor Tyrosine-based Activation Motif \"). Un ITAM \u00e9 unha secuencia espec\u00edfica de amino\u00e1cidos (YXXL) que aparece d\u00faas veces en estreita sucesi\u00f3n na cola intracelular dun receptor. Cando se engaden grupos fosfato a un residuo de tirosina (Y) do ITAM por encimas chamados tirosina quinases, x\u00e9rase unha fervenza de sinalizaci\u00f3n dentro da c\u00e9lula. Esta reacci\u00f3n de fosforilaci\u00f3n normalmente ocorre a continuaci\u00f3n de que un receptor de Fc se una ao seu ligando. Un ITAM est\u00e1 presente na cola intracelular do Fc\u03b3RIIA e a s\u00faa fosforilaci\u00f3n induce a fagocitose nos macr\u00f3fagos. O Fc\u03b3RI e o Fc\u03b3RIIIA non te\u00f1en un ITAM pero poden transmitir un sinal activador aos seus fagocitos interaccionando con outra prote\u00edna que si o ten. Esta prote\u00edna adaptadora ch\u00e1mase subunidade Fc\u03b3 e, como o Fc\u03b3RIIA, cont\u00e9n as d\u00faas secuencias YXXL que son caracter\u00edsticas dun ITAM.\nInhibici\u00f3n.\nA presenza dun s\u00f3 un motivo YXXL non \u00e9 dabondo para activar as c\u00e9lulas, e representa un motivo (I/VXXYXXL) chamado motivo inhibidor baseado na tirosina inmunorreceptor (ITIM, do ingl\u00e9s \" Immunoreceptor Tyrosine-based Inhibitory Motif\"). O Fc\u03b3RIIB1 e o Fc\u03b3RIIB2 te\u00f1en unha secuencia ITIM e son receptores de Fc inhibidores; non inducen a fagocitose. As acci\u00f3ns inhibidoras destes receptores est\u00e1n controladas por encimas que eliminan os grupos fosfato dos residuos de tirosina; as fosfatases SHP-1 e SHIP-1 inhiben a sinalizaci\u00f3n por receptores Fc\u03b3. A uni\u00f3n do ligando ao Fc\u03b3RIIB leva \u00e1 fosforilaci\u00f3n da tirosina do motivo ITAM. Esta modificaci\u00f3n xera o sitio de uni\u00f3n para a fosfatase, un dominio de reco\u00f1ecemento SH2. A abolici\u00f3n da sinalizaci\u00f3n de activaci\u00f3n de ITAM est\u00e1 causada pola inhibici\u00f3n da prote\u00edna tirosina quinases da familia Src, e pola hidrolizaci\u00f3n da PIP3 da membrana, interrompendo a posterior sinalizaci\u00f3n \"augas abaixo\" polos receptores activadores, como os Fc\u03b3Rs activadores, TCR, BCR e receptores de citocinas (por exemplo, c-Kit).\nA sinalizaci\u00f3n negativa por Fc\u03b3RIIB \u00e9 importante principalmente para a regulaci\u00f3n de c\u00e9lulas B activadas. A sinalizaci\u00f3n de c\u00e9lulas B positiva \u00e9 iniciada pola uni\u00f3n de ant\u00edxenos alleos \u00e1s inmunogloblinas de superficie. O mesmo anticorpo espec\u00edfico de ant\u00edxeno \u00e9 segregado e pode suprimir por retroalimentaci\u00f3n, ou promover unha sinalizaci\u00f3n negativa. Esta sinalizaci\u00f3n negativa proporci\u00f3naa o Fc\u03b3RIIB.: Os experimentos usando mutantes de deleci\u00f3n de c\u00e9lulas B e encimas negativos dominantes estableceron firmemente o importante papel exercido pola inositol 5-fosfatase que cont\u00e9n o dominio SH2 (chamada SHIP) na sinalizaci\u00f3n negativa. A sinalizaci\u00f3n negativa a trav\u00e9s de SHIP parece inhibir a v\u00eda Ras por competici\u00f3n do dominio SH2 con Grb2 e Shc e pode implicar o consumo de mediadores lip\u00eddicos intracelulares que act\u00faan como activadores de encimas alost\u00e9ricos ou que promoven a entrada de Ca2+ extracelular.\nActivaci\u00f3n celular.\nEn fagocitos.\nCando as IgG, espec\u00edficas para un determinado ant\u00edxeno ou compo\u00f1ente da superficie, se unen ao pat\u00f3xeno pola s\u00faa rexi\u00f3n Fab (fragmento de uni\u00f3n ao ant\u00edxeno), as s\u00faas rexi\u00f3ns Fc quedan orientadas cara a f\u00f3ra, ao alcance directo dos fagocitos. Os fagocitos \u00fanense \u00e1s rexi\u00f3ns Fc polos seus receptores de Fc. Establ\u00e9cense moitas interacci\u00f3ns de baixa afinidade entre o receptor e o anticorpo que en conxunto mente\u00f1en unido firmemente o microbio cuberto de anticorpos. Esta afinidade individual baixa impide que os receptores de Fc se unan a anticorpos en ausencia do ant\u00edxeno, e, por tanto, reduce a oportunidade de activaci\u00f3n das c\u00e9lulas inmunes en ausencia de infecci\u00f3n. Isto tam\u00e9n impide a aglutinaci\u00f3n de fagocitos polo anticorpo cando non hai ant\u00edxeno. Unha vez qe se uniu o pat\u00f3xeno, as interacci\u00f3ns entre a rexi\u00f3n Fc do anticorpo e os receptores de Fc do fagocito te\u00f1en como resultado o inicio da fagocitose. O pat\u00f3xeno \u00e9 fagocitado polo fagocito por medio dun proceso activo que implica a uni\u00f3n e liberaci\u00f3n do complexo rexi\u00f3n Fc/receptor de Fc, ata que a membrana plasm\u00e1tica do fagocito rodea completamente o pat\u00f3xeno.\nEn c\u00e9lulas NK.\nO receptor de Fc das c\u00e9lulas NK reco\u00f1ece as IgG que est\u00e1n unidas \u00e1 superficie dunha c\u00e9lula diana infectada por un pat\u00f3xeno e denom\u00ednase CD16 ou Fc\u03b3RIII. A activaci\u00f3n de Fc\u03b3RIII pola IgG causa a liberaci\u00f3n de citocinas como o IFN-\u03b3, que env\u00eda sinais a outras c\u00e9llas inmunitarias, e mediadores citot\u00f3xicos como a perforina e grancima, que entran na c\u00e9lula diana e promoven a morte celular ao desencadear a apoptose. Este proceso denom\u00ednase citotoxicidade mediada por c\u00e9lulas dependente de anticorpo (ADCC). O Fc\u03b3RIII das c\u00e9lulas NK pode tam\u00e9n asociarse con IgG monom\u00e9ricas (\u00e9 dicir, a IgG que non est\u00e1 unida a ant\u00edxenos). Cando isto ocorre, o receptor de Fc inhibe a actividade da c\u00e9lula NK.\nEn mastocitos.\nOs anticorpos IgE \u00fanense aos ant\u00edxenos dos al\u00e9rxenos. Estas mol\u00e9culas de IgE unidas a al\u00e9rxenos interaccioan con receptores Fc\u03b5 na superfice de mastocitos. A activaci\u00f3n dos mastocitos despois da uni\u00f3n ao Fc\u03b5RI ten como resultado un proceso chamado desgranulaci\u00f3n, no que os mastocitos liberan mol\u00e9culas preformadas dos seus gr\u00e1nulos citopl\u00e1smicos onde estaban almacenados; estes son unha mestura de compostos como a histamina, proteoglicanos e serina proteases. Os mastocitos activados tam\u00e9n sintetizan e segregan mediadores derivados de l\u00edpidos (como as prostaglandinas, leucotrienos e factor activador de plaquetas) e citocinas (como interleucina 1, interleucina 3, interleucina 4, interleucina 5, interleucina 6, interleucina 13, factor de necose tumoral-alfa, GM-CSF, e varias quimiocinas). Estes mediadores contrib\u00faen \u00e1 inflamaci\u00f3n ao atraer outros leucocito.\nEn eosin\u00f3filos.\nOs parasitos grandes como os vermes \"Schistosoma mansoni\" son demasiado grandes como para ser inxeridos polos fagocitos. Ademais, te\u00f1en unha estrutura externa chamada tegumento que \u00e9 resistente ao ataque por substancias liberadas por macr\u00f3fagos e mastocitos. Por\u00e9n, estes parasitos poden quedar cubertos con IgE e son reco\u00f1ecidos polo Fc\u03b5RI na superficie dos eosin\u00f3filos. Os eosin\u00f3filos activados liberan mediadores preformados como a prote\u00edna b\u00e1sica maior e encimas como a peroxidase, contra os cales os vermes non son resistentes. A interacci\u00f3n do receptor Fc\u03b5RI coa porci\u00f3n Fc das IgE unidas ao verme causa que o eosin\u00f3filo libere estas mol\u00e9culas por un mecanismo similar ao da c\u00e9lla NK durante a ADCC."}
{"id": "399364", "revid": "27155", "url": "https://gl.wikipedia.org/wiki?curid=399364", "title": "Receptor Fc", "text": ""}
{"id": "399365", "revid": "27155", "url": "https://gl.wikipedia.org/wiki?curid=399365", "title": "Receptor do Fc", "text": ""}
{"id": "399370", "revid": "98629", "url": "https://gl.wikipedia.org/wiki?curid=399370", "title": "Nacida onte", "text": "Nacida onte (en ) \u00e9 unha comedia rom\u00e1ntica estadounidense de 1950, dirixida por George Cukor. Est\u00e1 protagonizado por Judy Holliday, William Holden, Broderick Crawford e Howard St. John nos papeis principais. O gui\u00f3n bas\u00e9ase nunha obra teatral de Garson Kanin.\nEn 2012 o filme foi considerado \"cultural, hist\u00f3rica e esteticamente significativo\" pola Biblioteca do Congreso dos Estados Unidos de Am\u00e9rica e seleccionada para a s\u00faa preservaci\u00f3n no National Film Registry.\nFoi emitido na TVG o 31 de agosto de 1996.\nArgumento.\nHarry Brock (Broderick Crawford), un rudo millonario, viaxa a Washington, D.C. xunto coa s\u00faa amante Emma \"Billie\" Dawn (Judy Holliday) e o seu corrupto avogado Jim Devery (Howard St. John). O obxecto da viaxe \u00e9 influ\u00edr sobre un par de pol\u00edticos. O avogado tam\u00e9n est\u00e1 interesado en que o seu empregador e a s\u00faa parella casen para desta maneira impedir que ela poida testemu\u00f1ar en contra do seu home.\nHarry non est\u00e1 conforme coas maneiras e a falta educaci\u00f3n de \"Billie\", a pesar de que el mesmo o fai peor, e decide contratar o xornalista Paul Verrall (William Holden) para que se encargue de educala. \"Billie\" aprende rapidamente as novas ensinanzas e comeza a mostrar a s\u00faa intelixencia. O xornalista fasc\u00ednase con ela e ambos comezan a namorarse.\nSen decatarse do que est\u00e1 a pasar, o avogado convence a Harry para traspasar os seus fondos a \"Billie\", co fin de eludir unha fiscalizaci\u00f3n gobernamental. Chegado o momento, Harry require os seus cartos de volta, mais ten que enfrontarse a unha independizada \"Billie\" e ambos entran en conflito.\nPremios.\nO filme foi candidato a cinco premios Oscar na 23.\u00aa edici\u00f3n dos premios, e Judy Holliday ga\u00f1ou na categor\u00eda de mellor actriz. As outras candidaturas foron as de mellor filme, director, gui\u00f3n adaptado e vestiario en branco e negro.\nHolliday tam\u00e9n ga\u00f1ou o Globo de Ouro \u00e1 mellor actriz - Comedia ou musical e foi candidata como actriz dram\u00e1tica. O filme foi candidato ao mellor filme e director. Ademais, o filme participou no Festival Internacional de Cine de Venecia.\nRemake.\nA obra de Garson Kanin tam\u00e9n serviu de base para o filme de 1993 \"Born Yesterday\", dirixido por Luis Mandoki e protagonizado por Melanie Griffith, Don Johnson e John Goodman."}
{"id": "399372", "revid": "47401", "url": "https://gl.wikipedia.org/wiki?curid=399372", "title": "Born Yesterday (filme de 1950)", "text": ""}
{"id": "399373", "revid": "1888", "url": "https://gl.wikipedia.org/wiki?curid=399373", "title": "Labor Gallega (Ferrol)", "text": "Labor Gallega foi unha revista editada en Ferrol entre 1935 e 1936.\nHistoria e caracter\u00edsticas.\nO Real Coro Toxos e Froles editou un peri\u00f3dico gr\u00e1fico en 1935. O seu segundo n\u00famero apareceu en maio de 1936 para celebrar o 21 aniversario da fundaci\u00f3n do coro. Estaba dirixido por Juan Vicente Mart\u00ednez Quelle."}
{"id": "399374", "revid": "27155", "url": "https://gl.wikipedia.org/wiki?curid=399374", "title": "FcR", "text": ""}
{"id": "399375", "revid": "89787", "url": "https://gl.wikipedia.org/wiki?curid=399375", "title": "Benjamin Kennicott", "text": "Benjamin Kennicott, nado en Totnes, no condado de Devon (Inglaterra) o 4 de abril de 1718 e\u00a0finado en Oxford o 18 de setembro de 1783, foi un c\u00f3engo e hebra\u00edsta ingl\u00e9s.\nTraxectoria.\nSucedeu a seu pai como mestre dunha escola de caridade, mais a xenerosidade dalg\u00fans amigos facilitou que tivera posibilidades de formarse en mellores condici\u00f3ns. As\u00ed, conseguiu ir ao Wadham College da universidade de Oxford en 1744, onde se distinguiu en hebreo e divindade. Mentres estudaba publicou d\u00faas disertaci\u00f3ns: \"On the Tree of Life in Paradise, with some Observations on the Fall of Man\", e\u00a0\"On the Oblations of Cain and Abel\" que lle outorgaron o acceso \u00e1 licenciatura antes do prazo legal.\nEn 1747 Kennicott foi elixido como socio do Exeter College, de Oxford, e en 1750 conseguiu o equivalente \u00f3 mestrado e, pouco despois, en 1753, converteuse en reitor da universidade de Culham, en Oxfordshire. En 1761, recibiu o doutoramento en Divindade en Oxford, polo que recibiu da coroa unha pensi\u00f3n de 200\u00a3, e en 1764 foi nomeado socio da Royal Society, e en 1767 foi curador Biblioteca Radcliffe e mercou un manuscrito hebreo que posteriormente foi co\u00f1ecido como Biblia Kennicott.\nTam\u00e9n foi c\u00f3engo da Igrexa de Cristo en Oxford (1770-1783), de credo anglicano.\nCasou en 1771 Kennicott con Ann Chamberlayne, irm\u00e1 de Edward Chamberlayne, funcionario do Tesouro, e cu\u00f1ada de William Hayward Roberts. Ela sobreviviuno moitos anos pois morreu en 1831, e por medio da poetisa Hannah More co\u00f1eceu a Hugh Nicholas Pearson e, influ\u00edda pola s\u00faa fe, deixou as propiedades de Chamberlayne, en Norfolk, para dotar as d\u00faas bolsas de axuda para estudos hebraicos e continua-los traballos de Kennicott.\nObra.\nA principal obra de Kennicott \u00e9 o \"Vetus Testamentum hebraicum cum variis lectionibus\" (editado en 2 volumes entre 1776\u20131780). Antes de que realizala, escribira d\u00faas disertaci\u00f3ns tituladas \"The State of the Printed Hebrew Text of the Old Testament considered\" publicadas respectivamente en 1753 e 1759, pensadas para combater as ideas contempor\u00e1neas sobre a \"integridade absoluta\" do texto hebreo recibido.\nA primeira cont\u00e9n unha comparaci\u00f3n entre o Libro de Cr\u00f3nicas XI e dous Libros de Samuel, o V e o XIII, e observaci\u00f3ns en setenta manuscritos, cun extracto de erros e varias lecturas. Na segunda, defende as reclamaci\u00f3ns do Pentateuco samaritano, ataca as correcci\u00f3ns das copias impresas da traduci\u00f3n do arameo e d\u00e1 conta de manuscritos hebreos da Biblia que se co\u00f1ecen e cataloga cen manuscritos preservados no Museo Brit\u00e1nico e nas bibliotecas de Oxford e Cambridge.\nEn 1760, Kennicott publicou unha proposta para recompilar t\u00f3dolos manuscritos hebreos anteriores \u00e1 data da invenci\u00f3n da imprenta. Consegu\u00edronse subscrici\u00f3ns por un total de 10 000\u00a3 e contouse coa participaci\u00f3n de moitos eruditos, entre os que destacou Bruns de Helmstadt que foi especialmente \u00fatil para os manuscritos en Alema\u00f1a, Su\u00edza e Italia. Entre 1760 e 1769 realiz\u00e1ronse dez informes anuais do progreso do traballo realizado; en total, recompil\u00e1ronse 615 manuscritos hebreos e 52 edici\u00f3ns impresas da Biblia completas ou parciais e tam\u00e9n se conseguiron (a mi\u00fado de xeito superficial) citas do Talmud. Todo iso, formou parte da s\u00faa principal obra xa citada, \"Vetus Testamentum hebraicum cum variis lectionibus.\"\nOs materiais as\u00ed recollidos, unha vez ordenados e dispostos para imprimir superaron os 30 volumes. O texto que se imprimiu foi o de Everard Van der Hooght, a\u00ednda que se engadiron outras lecturas ao p\u00e9 da p\u00e1xina. O pentateuco samaritano imprimiuse a car\u00f3n do hebreo en columnas paralelas. A \"Dissertatio generalis,\" anexa ao segundo volume, cont\u00e9n un reconto dos manuscritos recompilados e tam\u00e9n unha revisi\u00f3n do texto hebreo dividido en per\u00edodos, e comezando coa formaci\u00f3n do canon hebreo tralo regreso dos xudeus do exilio.\nO gran traballo de Kennicott foi, en certo sentido, un fracaso e foi bastante criticado por non proporcionar ning\u00fan material de valor para a correcci\u00f3n do texto recibido,e ao ignorar os puntos voc\u00e1licos pasou por alto aspectos nos que alg\u00fan resultado (non s\u00f3 gramatical, se non importante) poder\u00eda terse derivado da compilaci\u00f3n dos manuscritos masor\u00e9ticos e tam\u00e9n por valorar a estes menos c\u00f3 pentateuco samaritano.\nPor\u00e9n tanto as cr\u00edticas \u00e1 obra de Kennecott como a posterior publicaci\u00f3n das \"Variae lectiones\" de Giovanni Bernardo De Rossi, si foron importantes por amosar que t\u00f3dolos manuscritos hebreos do Antigo Testamento, calquera que foran as s\u00faas semellanzas e diferenzas, foron o resultado dun proceso de edici\u00f3n na antig\u00fcidade que protexe ao texto orixinal da investigaci\u00f3n, ag\u00e1s indirectamente por medio do estudo de versi\u00f3ns e citas. Tam\u00e9n demostrou a escasa importancia das variaci\u00f3ns nos textos masor\u00e9ticos. O descubrimento dos Rolos ou Manuscritos do Mar Morto, rematou co monopolio da transmisi\u00f3n do Texto Masor\u00e9tico.\nA bolsa de axuda Kennicott.\nAs tarefas de Kennicott foron perpetuadas pola s\u00faa vi\u00fava quen creou d\u00faas bolsas universitarias en Oxford para o estudo de hebreo. O fondo orixinalmente consistiu nuns ingresos de 200\u00a3 por ano. Hoxe consiste nunha bolsa postdoutoral para un investigador en hebreo antigo, na Biblia hebrea ou temas relacionados.\nA bolsa, inicialmente, era concedida a estudantes doutorais para pasar a apoiar ao profesorado do momento. Entre outros, conseguiron a bolsa hebra\u00edstas cl\u00e1sicos como Samuel Rolles Driver ou actuais como Katherine Southwood, Daniel Falk. Dende 2008, o valor da bolsa de axuda Kennicott superaba as 19.000\u00a3."}
{"id": "399377", "revid": "45576", "url": "https://gl.wikipedia.org/wiki?curid=399377", "title": "Gran Premio de B\u00e9lxica de 1993", "text": "O Gran Premio de B\u00e9lxica de 1993 foi unha carreira de coches de F\u00f3rmula Un disputada o 29 de agosto de 1993, no Circu\u00edto de Spa-Francorchamps. A carreira, disputada sobre 44 voltas no circu\u00edto de sete quil\u00f3metros para unha carreira de distancia de 305 quil\u00f3metros, foi a duod\u00e9cima rolda da tempada de , o 51\u00ba Gran Premio de B\u00e9lxica, o 39\u00aa que se celebrou en Spa-Francorchamps. Damon Hill obtivo a segunda vitoria consecutiva. Alain Prost lideraba a carreira e parec\u00eda listo para ga\u00f1ar, pero unha falta de comunicaci\u00f3n durante a s\u00faa segunda parada en boxes custoulle tempo e caeu detr\u00e1s de Hill e Michael Schumacher. O resultado de Williams 1-3 aseguroulle o Campionato de Construtores.\nO piloto de Lotus Alex Zanardi retirouse da carreira logo dun gran choque na pr\u00e1ctica do venres, que finalmente terminou a s\u00faa tempada. Na propia carreira, o seu compa\u00f1eiro de equipo Johnny Herbert anotou os puntos finais do Team Lotus coa s\u00faa 5\u00aa posici\u00f3n. O piloto local Thierry Boutsen retirouse da F\u00f3rmula Un logo da carreira. Boutsen sufriu un cedo final na s\u00faa carreira de F\u00f3rmula Un cando se retirou na primeira volta.\nInforme.\nCualificaci\u00f3n.\nEn B\u00e9lxica, a grella foi similar a Hungr\u00eda con Williams 1-2 na cualificaci\u00f3n, Prost logrou a pole por diante de Hill, Schumacher, Alesi, Senna e Suzuki.\nCarreira.\nAo principio, Senna adiantouse tanto a Schumacher como a Alesi, e Alesi tam\u00e9n adiantou a Schumacher. A orde ao final da 1\u00aa volta era: Prost, Senna, Hill, Alesi, Schumacher e Suzuki.\nAlesi retirouse ent\u00f3n con problemas de suspensi\u00f3n na 4\u00aa volta, lanzando a Schumacher. Schumacher partiu en pos de Senna e adiantouno sobre a herba durante a primeira rolda de pitstops. As primeiras paradas non cambiaron nada, con Prost liderando diante de Hill, Schumacher e Senna. Suzuki estaba nun distante quinto lugar ata que a s\u00faa caixa de cambios fallou na volta 15. Prost fixo unha segunda parada lenta, o que permitiu a Hill tomar a dianteira. Logo Schumacher adiantou a Prost para reclamar o segundo lugar. Prost rompeu o r\u00e9cord de volta na volta 41 na s\u00faa persecuci\u00f3n de Schumacher, pero descubriu que era apenas unha d\u00e9cima m\u00e1is r\u00e1pido e conformouse co terceiro posto. Hill ga\u00f1ou, logrando o Campionato de Construtores para Williams con Schumacher e Prost detr\u00e1s. Senna foi cuarto en solitario, mentres que Herbert e Patrese, que trompearan logo da s\u00faa parada en boxes, lev\u00e1ronse os puntos finais.\nPolo tanto, con tres cuartos da tempada disputada, Prost ti\u00f1a 28 puntos de vantaxe e pod\u00eda sentir o campionato, con 81 puntos fronte aos 53 de Senna. Hill estaba terceiro con 48, Schumacher era cuarto con 42, Patrese era quinto con 18, Brundle sexto con 11, Herbert s\u00e9timo con 11 e Blundell oitavo con 10. No Campionato de Construtores, Williams foi Campi\u00f3n Mundial con 129 puntos por diante de Benetton que quedou segundo con 60, McLaren moi preto en terceiro lugar con 56 e Ligier cuarto con 21 - o seu mellor rendemento nalg\u00fans anos."}
{"id": "399378", "revid": "27155", "url": "https://gl.wikipedia.org/wiki?curid=399378", "title": "Factor de necose tumoral-alfa", "text": ""}
{"id": "399379", "revid": "66123", "url": "https://gl.wikipedia.org/wiki?curid=399379", "title": "Premio Creu de Sant Jordi", "text": ""}
{"id": "399380", "revid": "98629", "url": "https://gl.wikipedia.org/wiki?curid=399380", "title": "Gran Premio de Italia de 1993", "text": "O Gran Premio de Italia de 1993 (oficialmente Pioneer 64\u00b0 Gran Premio d'Italia) foi unha carreira de F\u00f3rmula 1 que se disputou o 12 de setembro de 1993 en Monza. Foi a d\u00e9cimo terceira carreira da tempada de F\u00f3rmula Un de .\nA carreira de 53 voltas ga\u00f1ouna o piloto brit\u00e1nico Damon Hill, pilotando un Williams - Renault, logo de que comezase desde a segunda posici\u00f3n. O franc\u00e9s Jean Alesi terminou segundo nun Ferrari, mentres que o estadounidense Michael Andretti terminou terceiro nun McLaren - Ford, na s\u00faa \u00faltima carreira de F1 antes de regresar as IndyCars. O compa\u00f1eiro de equipo de Hill, o franc\u00e9s Alain Prost, logrou a pole position e liderou ata sufrir unha falla no motor a falta de cinco voltas, o que permitiu a Hill alcanzar a s\u00faa terceira vitoria consecutiva.\nInforme.\nOs coches de Williams unha vez m\u00e1is dominaron a cualificaci\u00f3n, copando a primeira fila da grella con Alain Prost na pole e Damon Hill xunto a el. Jean Alesi obtivo o terceiro lugar no seu Ferrari, para gran alegr\u00eda dos Tifosi; uniuse na segunda fila Ayrton Senna no McLaren. Michael Schumacher en Benetton e Gerhard Berger no segundo Ferrari ocuparon \u00e1 terceira fila. M\u00e1is abaixo na grella, hab\u00eda d\u00faas caras novas: Pedro Lamy facendo o seu debut no Gran Premio para un equipo con problemas de liquidez Lotus, tomando o lugar dos lesionados Alessandro Zanardi, mentres que o equipo Jordan, que necesitaba un substituto para Thierry Boutsen trala retirada do belga da F1, hab\u00eda decidido evaliar ao novo e prometedor piloto F\u00f3rmula 3000 xaponesa Marco Apicella, despois de que o seu piloto de probas, Emanuele Naspetti, rexeitara a oportunidade de competir.\nAo principio, Alesi adiantouse a Hill e Senna tratou de facer o mesmo, pero houbo contacto entre Hill e Senna, o que provocou que os dous pilotos retrocedesen, con Senna terminando no noveno lugar e Hill xusto detr\u00e1s del no d\u00e9cimo. M\u00e1is atr\u00e1s houbo caos, xa que dous incidentes separados viron a eliminaci\u00f3n de cinco autos na primeira chicana. No primeiro incidente, os Footworks de Derek Warwick e Aguri Suzuki colisionaron e lev\u00e1ronse por diante o un ao outro. No segundo incidente, o piloto de Sauber JJ Lehto, que tivo que comezar desde a parte posterior da grella, esperaba recuperar o terreo perdido e procedeu a levarse a se mesmo e os Jordans de Rubens Barrichello e Apicella fore da carreira. O debut de Apicella, que tam\u00e9n ser\u00eda o seu \u00fanico inicio nun Grand Prix, non durou m\u00e1is de 800 metros, convert\u00e9ndoo extraoficialmente no piloto cunha da carreira m\u00e1is curta na F\u00f3rmula Un. Prost levou a Alesi, Schumacher, Berger, Johnny Herbert e Martin Brundle \u00e1 volta 2. Na volta 4, Schumacher superou a Alesi para tomar a segunda posici\u00f3n.\nNa volta 8, Senna colisionou co Ligier de Brundle, abandonando ambos. As ambici\u00f3ns de campionato de Prost recibiron un grande impulso coa retirada de Senna. Mentres tanto, Hill subira ao cuarto lugar e superara a Alesi polo terceiro posto na10\u00aa volta, antes de pasar ao segundo posto na volta 22 cando o motor de Schumacher fallou.\nNeste punto, Prost lideraba por case 20 segundos, pero na volta 48 Hill reducira esta vantaxe a dous segundos. Logo, na volta 49, cinco antes do final, o motor Renault do auto de Prost soltouse. Hill logrou a s\u00faa terceira vitoria consecutiva con 40 segundos sobre Alesi, con Michael Andretti terceiro e Karl Wendlinger, Riccardo Patrese (anotando os seus puntos finais na F1) e \u00c9rik Comas completando os seis primeiros. O final da carreira tam\u00e9n brindou \u00e1 F\u00f3rmula Un un dos seus momentos m\u00e1is espectaculares. Os Minardis de Pierluigi Martini e Christian Fittipaldi acheg\u00e1ronse \u00e1 li\u00f1a da bandeira a cadros cando a roda dianteira esquerda de Fittipaldi fixo contacto coa roda traseira dereita do seu compa\u00f1eiro de equipo. O contacto lanzou o autom\u00f3bil de Fittipaldi ao aire, onde fixo unha voltereta case perfecta antes de aterrar sobre as s\u00faas rodas e patinar al\u00e9n da li\u00f1a. Ning\u00fan condutor resultou ferido e ambos terminaron a carreira sen perder unha posici\u00f3n.\nEsta foi a s\u00e9tima vitoria consecutiva do equipo Williams. Antes da fin de semana da carreira, McLaren informoulle a Andretti que esta ser\u00eda a s\u00faa \u00faltima carreira co equipo debido \u00e1s malas actuaci\u00f3ns, e ser\u00eda substitu\u00eddo polo piloto de probas do equipo, Mika H\u00e4kkinen. Ironicamente, a s\u00faa carreira final na F\u00f3rmula Un tam\u00e9n resultar\u00eda ser o seu mellor resultado co seu terceiro posto."}
{"id": "399381", "revid": "23204", "url": "https://gl.wikipedia.org/wiki?curid=399381", "title": "Gran Premio de Portugal de 1993", "text": "O Gran Premio de Portugal de 1993 foi unha carreira de F\u00f3rmula 1 que tivo lugar o 26 de setembro de 1993 no Aut\u00f3dromo do Estoril. Foi a d\u00e9cimo cuarta rolda da tempada de F\u00f3rmula Un de . A carreira foi o 22\u00ba Gran Premio de Portugal e o d\u00e9cimo en Estoril. Disput\u00e1ronse 71 voltas ao circu\u00edto de catro quil\u00f3metros para unha distancia de carreira de 309 quil\u00f3metros. Michael Schumacher obtivo a s\u00faa \u00fanica vitoria da tempada, a segunda vitoria da s\u00faa carreira, mentres que o segundo posto foi suficiente para que Alain Prost conseguise o campionato, logo de que o motor de Ayrton Senna fallase. Senna foi superado polo seu novo compa\u00f1eiro de equipo, o futuro campi\u00f3n Mika H\u00e4kkinen, pero o piloto finland\u00e9s estrelouse. Nunha reversi\u00f3n de Hungr\u00eda, Damon Hill calou o coche na grella e comezou desde atr\u00e1s. O equipo BMS Scuderia Italia retirouse do campionato logo desta carreira.\nPublic\u00e1ronse d\u00faas noticias importantes cando os equipos chegaron a Estoril, Prost anunciou a s\u00faa retirada ao final da tempada e Andretti foi despedido de McLaren logo dunha mala tempada (no entanto o seu podio en Italia) e substitu\u00eddo por H\u00e4kkinen.\nOs Williams lograron o 1-2 na clasificaci\u00f3n por diante dos McLaren, pero Hill, desesperado por manter as s\u00faas esperanzas no campionato, tomou a pole de Prost, con H\u00e4kkinen sorprendentemente por diante de Senna con Alesi e Schumacher detr\u00e1s. Con todo, o motor de Hill negouse a prender na volta de quecemento e tivo que comezar desde atr\u00e1s. Ao principio, Prost adiantado polos McLarens e Alesi, con Alesi adiant\u00e1ndose aos McLarens con Senna por diante de H\u00e4kkinen. Alesi lideraba a Senna, H\u00e4kkinen, Prost, Schumacher e Berger.\nOs primeiros seis mantiv\u00e9ronse xuntos, pero os Williams e Schumacher ti\u00f1an nunha estratexia dunha \u00fanica parada, a diferenza dos McLaren e Ferrari. Na volta 20, o motor de Senna explotou cando Alesi, H\u00e4kkinen e Schumacher entraron a boxes, Alesi perdeu ante ambos. Isto deixou a Prost por diante de Blundell, Hill, H\u00e4kkinen, Schumacher e Alesi. Schumacher pasou a H\u00e4kkinen na volta 25 e afastouse. Prost deter\u00edase na volta 29, Schumacher reincorporar\u00edase \u00e1 fronte. Cando Hill tam\u00e9n se detivo, Schumacher lideraba diante de Prost, H\u00e4kkinen, Hill, Alesi e Berger.\nNa volta 33, H\u00e4kkinen estrelouse contra o muro na \u00faltima curva. Tres voltas m\u00e1is tarde, a suspensi\u00f3n de Berger fallou espectacularmente \u00e1 sa\u00edda do pitlane, envi\u00e1ndoo a trav\u00e9s da recta principal, sendo case golpeado por un Footwork. Blundell chocou cando \u00eda na sexta posici\u00f3n na volta 52 cando Prost comezou a acercarse a Schumacher. Con todo, o segundo posto foi suficiente para que Prost ga\u00f1ase o campionato, polo que o piloto franc\u00e9s non correu ning\u00fan risco. Patrese estaba quinto, pero se estrelou na volta 64. Schumacher tivo un pequeno fallo de encendido pero a\u00ednda as\u00ed mantivo a s\u00faa vantaxe. Schumacher ga\u00f1ou seguido do novo Campi\u00f3n do Mundo Prost, Hill, Alesi, Wendlinger e Brundle.\nCon s\u00f3 d\u00faas carreiras m\u00e1is por disputarse, Prost era o Campi\u00f3n do Mundo con 87 puntos, pero houbo unha batalla polo segundo lugar entre Hill, Senna e Schumacher. Hill era segundo con 62, Senna terceiro con 53 e Schumacher cuarto con 52. Detr\u00e1s, Patrese era quinto con 20, Alesi sexto con 13, Brundle s\u00e9timo con 12 e Herbert oitavo con 11. No Campionato de Construtores, Williams foron os Campi\u00f3ns do Mundo con 149 puntos, pero houbo unha batalla polo segundo lugar entre Benetton con 72 e McLaren con 60. Ferrari foi cuarto con 23."}
{"id": "399382", "revid": "85894", "url": "https://gl.wikipedia.org/wiki?curid=399382", "title": "Domingo Devesa Naveiro", "text": "Domingo Campio Devesa Naveiro, nado en Santiago de Compostela o 10 de febreiro do 1823 e finado en Cuba en 1895, foi un xornalista e escritor galego.\nTraxectoria.\nEmbarcou moi novo para Cuba no porto de Santander. Traballou como xastre en Cienfuegos. Al\u00ed fundou en 1878 o peri\u00f3dico \"El Avisador Galaico\", \u00f3rgano oficial da Sociedad de Beneficencia de Naturales de Galicia de Cienfuegos con Jos\u00e9 Porr\u00faa Valdivieso. Foi fundador do Partido Autonomista Cubano. Deixou unha colecci\u00f3n de poemas in\u00e9ditos en galego."}
{"id": "399383", "revid": "1888", "url": "https://gl.wikipedia.org/wiki?curid=399383", "title": "Domingo Campio Devesa Naveiro", "text": ""}
{"id": "399384", "revid": "88215", "url": "https://gl.wikipedia.org/wiki?curid=399384", "title": "Anicet Lavodrama", "text": "Richard Anicet Lavodrama Ondoma nado en Bangui o 4 de xullo de 1963, \u00e9 un ex xogador de baloncesto da Rep\u00fablica Centroafricana, nacionalizado espa\u00f1ol.\nTraxectoria.\nMide 2,02 metros de estatura, e xogaba no posto de pivote. En 1981 chegou aos Estados Unidos de Am\u00e9rica, onde xogou no equipo de baloncesto da Universidade Bautista de Houston ata 1985, cando foi seleccionado por Los \u00c1ngeles Clippers na terceira rolda do Draft da NBA.\nFoi xogador do OAR Ferrol durante 9 anos, entre 1985 e 1994. Chegou ao equipo tras a marcha de Nate Davis, e despois da desparici\u00f3n do club xogou no CB Valladolid e no Joventut de Badalona.\nDeixou de xogar ao baloncesto en 1998. Continuou traballando no CB Valladolid e nos Cleveland Cavaliers, e como director de desenvolvemento e relaci\u00f3ns internacionais na Federaci\u00f3n Internacional de Baloncesto entre 2000 e 2005, e despois na axencia de representaci\u00f3n U1st.\nParticipou en conferencias no Comit\u00e9 Ol\u00edmpico Internacional, no IESE de Madrid, en ANOTA de Pearson Educaci\u00f3n, na Universidade de Valladolid, e na European School of Economics en Madrid. Foi un dos precursores do Basketball Without Borders en \u00c1frica (entidade colaboradora entre a FIBA e a NBA e en Am\u00e9rica).\u200b\nSelecci\u00f3n nacional.\nParticipou coa selecci\u00f3n centroafricana nos Xogos Ol\u00edmpicos de Se\u00fal de 1988. Disputou os sete partidos da s\u00faa selecci\u00f3n no torneo, anotando en dous deles 30 puntos, contra Iugoslavia e contra Australia, e conseguindo catro dobres-dobres."}
{"id": "399385", "revid": "89787", "url": "https://gl.wikipedia.org/wiki?curid=399385", "title": "Jorge Prado", "text": "Jorge Prado Garc\u00eda, nado en Lugo o 5 de xaneiro de 2001, \u00e9 un piloto galego de motocr\u00f3s. Ga\u00f1ou tres veces o Campionato Mundial de Motocr\u00f3s, unha delas na categor\u00eda ra\u00ed\u00f1a, MXGP, (2023), e d\u00faas en MX2 (2018 e 2019). Acumula 38 vitorias en Grandes Premios, 7 delas na m\u00e1xima categor\u00eda. \nCorreu dende a s\u00faa infancia con motos da marca KTM, ata que en 2022 pasou a competir con Gas Gas. O seu n\u00famero \u00e9 o 61.\nTraxectoria.\nInicios.\nCon tres anos comezou a montar en moto e con seis a competir. Ga\u00f1ou a s\u00faa primeira carreira con sete anos, idade \u00e1 que foi subcampi\u00f3n do MX Master Kids en B\u00e9lxica, considerado o mundial infantil de motocr\u00f3s. En 2010 proclamouse campi\u00f3n de Espa\u00f1a en 65cc e en 2011, con 10 anos, converteuse en campi\u00f3n europeo e mundial j\u00fanior de 65cc de cilindrada competindo contra pilotos de ata 12 anos. Foi o campi\u00f3n do mundo m\u00e1is novo da historia. Tras os \u00e9xitos dese ano, a marca austr\u00edaca KTM fichouno para as seguintes cinco tempadas e fabricoulle unha moto de 85cc. A s\u00faa familia decidiu ir vivir a Lommel (B\u00e9lxica), por motivos de competici\u00f3n. \nEn agosto de 2012, sufriu unha ca\u00edda durante a disputa do Campionato de Europa en Inglaterra e o piloto que o segu\u00eda pasoulle por riba coa moto, polo que Jorge tivo que ser hospitalizado. A\u00ednda que non foi grave, impediulle participar no Mundial, que se celebrou a fin de semana seguinte en Bulgaria. En novembro proclamouse subcampi\u00f3n de Espa\u00f1a de 85cc por detr\u00e1s do tam\u00e9n galego Rub\u00e9n Fern\u00e1ndez. En 2013, rompeu unha clav\u00edcula tras ir ao chan en Alema\u00f1a, cando lideraba o Campionato de Europa. Tras varias semanas de repouso, reapareceu no Campionato Mundial na Rep\u00fablica Checa, onde rematou en 6\u00ba lugar. O europeo finalizouno en 5\u00aa posici\u00f3n.\nEn 2014 sufriu unha fractura de pulso en marzo e de tibia en xullo, co que se perdeu tanto o Europeo como o Mundial. En 2015 proclamouse campi\u00f3n de Europa de 125cc e KTM renovoulle o contrato por 5 anos m\u00e1is.\nCampionato Mundial de MX2.\nEn 2016, con 15 anos, debutou na categor\u00eda MX2 do Campionato do Mundo de Motocr\u00f3s, no Gran Premio dos Pa\u00edses Baixos, en Assen, logrando subir ao podio en 3\u00ba lugar. En 2017 foi o primeiro espa\u00f1ol en ga\u00f1ar unha proba de motocross MX2 en Pietramurata (Italia). Nesa tempada ga\u00f1ou tam\u00e9n os Grandes Premios de B\u00e9lxica e os Pa\u00edses Baixos e subiu ao podio na Arxentina (3\u00ba) e Suecia (2\u00ba), rematando a tempada en s\u00e9tima posici\u00f3n do mundial.\nPara a tempada 2018, mudouse con seu pai a Santa Marinella, na provincia de Roma, para estar m\u00e1is cerca do seu equipo. Ga\u00f1ou os Grandes Premios de Trentino, Portugal, Alema\u00f1a, Francia, Lombard\u00eda, Indonesia (Semarang) Rep\u00fablica Checa, B\u00e9lxica, Su\u00edza, Bulgaria, Assen e Imola, e subiu ao podio nos Pa\u00edses Baixos (2\u00ba), Castell\u00f3 (2\u00ba), Rusia (2\u00ba), Gran Breta\u00f1a (2\u00ba) e Indonesia (Pangkal Pinang, 3\u00ba). Deste xeito proclamouse campi\u00f3n do mundo aos 17 anos con 873 puntos, 96 m\u00e1is que o seu compa\u00f1eiro de equipo e anterior campi\u00f3n do mundo, Pauls Jonass.\nO Campionato Mundial de 2019 comezou cunha vitoria para Jorge Prado en Neuqu\u00e9n, Arxentina. Por mor dunha lesi\u00f3n nun ombreiro non puido participar na segunda proba do ano, en Gran Breta\u00f1a, que foi ga\u00f1ada por Thomas Kj\u00e6r Olsen. Tras esa curta ausencia, volveu ao Mundial en abril e ga\u00f1ou de forma consecutiva os trece seguintes Grandes Premios: Pa\u00edses Baixos, Pietramurata, Mantua, Portugal, Francia, Rusia Letonia, Alema\u00f1a, os dous de Indonesia (Palembang e Semarang), Rep\u00fablica Checa, B\u00e9lxica e Imola.Deste xeito chegou ao circu\u00edto sueco de Uddevalla cunha vantaxe de 130 puntos sobre Thomas Kj\u00e6r Olsen, a falta de 3 grandes premios, polo que se consegu\u00eda 20 puntos m\u00e1is revalidar\u00eda matematicamente o t\u00edtulo. Conseguiunos xa na primeira manga, na que obtivo o primeiro posto, proclam\u00e1ndose por segunda vez campi\u00f3n do mundo. Na segunda manga tivo unha ca\u00edda que lle fixo perder posici\u00f3ns e rematou cuarto a manga e terceiro na clasificaci\u00f3n final do gran premio. Xa como bicampi\u00f3n do mundo, Prado ga\u00f1ou as d\u00faas probas restantes, en Turqu\u00eda, no circu\u00edto de Afyonkarahisar, e en Shanghai, pechando o campionato con 16 grandes premios ga\u00f1ados, superando as\u00ed o r\u00e9cord de 15 nunha tempada que posu\u00eda o neerland\u00e9s Jeffrey Herlings. Ga\u00f1ou ademais 31 das 36 mangas das que constaba o campionato.\nEn 2020 corre en MXGP, tras renovar con KTM por catro anos m\u00e1is, pois a normativa obriga a dar o salto \u00e1 m\u00e1xima categor\u00eda aos pilotos con dous t\u00edtulos mundiais. A finais de setembro de 2019 participou co equipo de Espa\u00f1a (xunto a Iker Larra\u00f1aga e Carlos Campano) no Motocr\u00f3s das Naci\u00f3ns disputado en Assen, no que foi o seu debut coa moto de 450cc. Na primeira manga, na que corr\u00edan xuntos pilotos de MXGP e MX2, liderou a proba durante as primeiras voltas ata que a lama dos lentes o obrigou a facer unha parada para cambialos. Logo remontou postos ata subir ao podio en 3\u00aa posici\u00f3n. Na outra manga na que participou, a terceira (MXGP + Open), arrancou mal e finalizou en s\u00e9timo lugar. Finalmente Espa\u00f1a rematou o campionato no noveno posto, empatada a puntos con Letonia (8\u00ba), mentres que o t\u00edtulo acabou nas mans dos anfitri\u00f3ns, os Pa\u00edses Baixos. \nEn decembro de 2019 sufriu unha grave lesi\u00f3n mentres adestraba no circu\u00edto de Malagrotta, ao caer da moto e romper o f\u00e9mur esquerdo, sendo despois sometido a unha operaci\u00f3n.\nCampionato Mundial de MXGP.\nVolveu subir a unha moto s\u00f3 dous meses despois da fractura de f\u00e9mur e conseguiu estar na primeira cita da tempada 2020, o 1 de marzo no circu\u00edto de Matterley Basin, en Winchester, no que foi o seu debut na m\u00e1xima categor\u00eda, co inconveniente de ter moito menos tempo de adestramento que os seus rivais. Con todo, logrou meterse entre os dez primeiros do Gran Premio ao rematar 9\u00ba a primeira manga e 12\u00ba a segunda, co que obtivo un d\u00e9cimo posto final. Unha semana despois, no Gran Premio dos Pa\u00edses Baixos, obtivo un terceiro posto na sesi\u00f3n de clasificaci\u00f3n, e no inicio da primeira carreira chegou \u00e1 primeira curva como l\u00edder da carreira. Posteriormente viuse adiantado por Jeffrey Herlings, Tim Gajser e Arminas Jasikonis, e finalizou en cuarta posici\u00f3n. Na segunda carreira sufriu unha ca\u00edda no inicio que o deixou sen opci\u00f3ns. Adicouse a remontar posici\u00f3ns e acabou en 13\u00aa posici\u00f3n na manga e 9\u00aa na clasificaci\u00f3n final do Gran Premio.\nTras as d\u00faas primeiras carreiras o campionato suspendeuse durante varios meses por mor da pandemia por coronavirus. En xu\u00f1o, dous meses antes da volta do campionato e cando Prado xa estaba recuperado case totalmente da fractura de f\u00e9mur, sufriu un novo accidente adestrando, rompendo a clav\u00edcula dereita e sendo intervido cirurxicamente de novo.\nO campionato retomouse en agosto coa disputa de tres grandes premios consecutivos en Letonia. No primeiro deles, o Gran Premio de Letonia, Prado rematou en s\u00e9tima posici\u00f3n, despois de quedar oitavo na primeira manga e s\u00e9timo na segunda. Tres d\u00edas despois, no Gran Premio de Riga, comezou liderando a primeira das carreiras, pero a rotura de varios radios dunha roda obrigouno a deterse a cambiala, polo que perdeu moitas posici\u00f3ns e non puido sumar puntos. Tam\u00e9n sufriu problemas na segunda manga, conseguindo sumar s\u00f3 8 puntos. O 16 de agosto disputouse o Gran Premio de Kegums. Na primeira das mangas Prado rematou en terceira posici\u00f3n, mentres que na segunda foi cuarto. Deste xeito quedou terceiro no c\u00f3mputo total do Gran Premio, subindo ao podio por primeira vez na categor\u00eda ra\u00ed\u00f1a, s\u00f3 por detr\u00e1s do neerland\u00e9s Jeffrey Herlings e o lituano Arminas Jasikonis.\nTras B\u00e9lxica o Mundial trasladouse a Italia, para disputar seis Grandes Premios consecutivos nese pa\u00eds, tres en Faenza e tres en Mantua. O primeiro deles foi o Gran Premio de Italia, no que Prado rematou quinto na clasificaci\u00f3n final despois de liderar case toda a primeira carreira e gran parte da segunda, pero cometendo erros na parte final que o relegaron ata a cuarta e sexta posici\u00f3ns respectivamente. O 9 de setembro disputouse no mesmo circu\u00edto o Gran Premio Cidade de Faenza, no que Prado fixo historia ao ga\u00f1ar o seu primeiro Gran Premio na categor\u00eda ra\u00ed\u00f1a, tras rematar en segunda posici\u00f3n as d\u00faas carreiras. Tim Gajser e Jeremy Seewer acompa\u00f1\u00e1rono no podio. Catro d\u00edas despois, no Gran Premio de Emilia-Roma\u00f1a celebrado no mesmo lugar, Prado logrou a s\u00faa primeira vitoria nunha manga de MXGP, ga\u00f1ando a primeira das d\u00faas carreiras despois dunha dura batalla con Jeremy Seewer. Na segunda manga chegou sexto, rematando o Gran Premio no terceiro caix\u00f3n do podio. No Gran Premio da Lombard\u00eda rematou en segunda posici\u00f3n as d\u00faas carreiras, subindo ao m\u00e1is alto do podio como vencedor do Gran Premio. Con todo, unhas horas despois foi penalizado xunto a Romain Febvre por saltar con bandeira amarela na segunda carreira, sendo relegado ao cuarto posto na manga e ao terceiro final. No Gran Premio Cidtt\u00e0 di Mantova volveu subir ao podio en segunda posici\u00f3n, despois de dominar de principio a fin a primeira manga e quedar sexto na segunda. Xa en outubro acabou noveno no Gran Premio de Europa, despois de sufrir unha ca\u00edda cando lideraba a primeira manga e caer tam\u00e9n na segunda manga, cando \u00eda segundo. O d\u00eda 11 disputouse o Gran Premio de Espa\u00f1a no novo circu\u00edto constru\u00eddo en Arroyomolinos. Prado liderou as d\u00faas mangas dende a primeira curva ata a \u00faltima, logrando a s\u00faa segunda vitoria na tempada. Foi ademais a primeira vez que un espa\u00f1ol ga\u00f1aba as d\u00faas carreiras dun Gran Premio da m\u00e1xima categor\u00eda.\nA continuaci\u00f3n disput\u00e1ronse tres Grandes Premios consecutivos en Lommel. No primeiro Prado rematou terceiro, despois de acabar terceiro na primeira manga e cuarto na segunda, na que sufriu unha ca\u00edda ao ser golpeado por Jeremy Seewer cando rodaba segundo. Con este resultado no GP de Flandres ascendeu ata a terceira praza do mundial. Tres d\u00edas despois logrou a s\u00faa terceira vitoria en MXGP, tras quedar segundo na primeira carreira por detr\u00e1s de Gajser e primeiro na segunda. Antes da terceira cita en Lommel confirmouse que contraera a COVID-19, polo que non puido competir nese gran premio nin nos catro restantes do Mundial, perdendo as\u00ed todas as opci\u00f3ns ao t\u00edtulo, do que o separaban 55 puntos, e ao subcampionato, do que estaba s\u00f3 a 2 puntos. Rematou a tempada en sexta posici\u00f3n."}
{"id": "399386", "revid": "98629", "url": "https://gl.wikipedia.org/wiki?curid=399386", "title": "Media distancia Renfe", "text": "Media Distancia Renfe \u00e9 un servizo de transporte de pasaxeiros por ferrocarril fornecido por Renfe Operadora. Cobre distancias medias, comprendidas entre as de Longa Distancia e as de Proximidades.\nDesde o ano 2006 est\u00e1 baixo a responsabilidade da Direcci\u00f3n Xeral Servizos de Proximidade e Media Distancia, herdeira da extinta Unidade de Negocio de Media Distancia, anteriormente denominada Rexionais, nome polo cal a\u00ednda se lle co\u00f1ece popularmente.\nCaracter\u00edsticas.\nComunican puntos dunha mesma rexi\u00f3n entre si ou coa contigua. Algunhas li\u00f1as poden atravesar de forma puntual at\u00e9 tres comunidades aut\u00f3nomas.\nCirculan servizos de Media Distancia por toda a rede ferroviaria espa\u00f1ola excepto tramos curtos que son exclusivos dalgunha li\u00f1a de Proximidades Renfe e por alg\u00fans tramos de v\u00edas de ancho UIC e tramos de v\u00eda entre Salamanca e Fuentes de O\u00f1oro.\nA rede de Media Distancia est\u00e1 dividida en cinco zonas, e unha delas dividida en tres:\nLi\u00f1as.\nSon moitas e un tren pode realizar unha combinaci\u00f3n de varias. O tr\u00e1fico en cada unha \u00e9 diferente, estando algunhas moi transitadas con m\u00e1is de 10 trens diarios por sentido como as de Alta Velocidade, a R-1 e m\u00e1is a A-1 e outras con moi poucos trens \u00f3 d\u00eda como a A-5.\nLi\u00f1as R.\nSon as li\u00f1as que unen puntos do centro da Pen\u00ednsula Ib\u00e9rica, divididas en tres grupos: A, B e C. Por elas, circulan os seguintes trens:\nOs n\u00fameros das li\u00f1as R non son sempre consecutivos porque certas li\u00f1as que exist\u00edan foron desmanteladas desaparecendo a s\u00faa numeraci\u00f3n ou ben certos ocos son debidos ao cambio de denominaci\u00f3n de certas li\u00f1as ao crear os grupos de li\u00f1as de Levante, Catalu\u00f1a, Galicia e Andaluc\u00eda con nomenclaturas diferentes.\nLi\u00f1as A.\nSon as li\u00f1as de Media Distancia que unen diferentes cidades de Andaluc\u00eda e puntualmente saen cara a Estremadura ou Castela-A Mancha. Por elas, circulan os seguintes tipos de trens:\nLi\u00f1as Ca.\nSon as li\u00f1as de Media Distancia que unen diferentes cidades de Catalu\u00f1a e puntualmente saen cara a Arag\u00f3n ou a Comunidade Valenciana. Por elas, circulan os seguintes tipos de trens:\nLi\u00f1as G.\nSon as li\u00f1as de Media Distancia que unen diferentes cidades de Galicia e poden sa\u00edr puntualmente a Castela e Le\u00f3n e Portugal:\nLi\u00f1as L.\nSon as li\u00f1as de Media Distancia que unen cidades da costa de levante (Comunidade Valenciana e Rexi\u00f3n de Murcia) entre si e con algunhas de Castela-A Mancha ou Arag\u00f3n. Por elas, circulan os seguintes tipos de trens:"}
{"id": "399387", "revid": "1131", "url": "https://gl.wikipedia.org/wiki?curid=399387", "title": "Aeroporto de Molde, \u00c5r\u00f8", "text": "O aeroporto de Molde, \u00c5r\u00f8 \u00e9 un aeroporto internacional que serve \u00e1 cidade norueguesa de Molde. Est\u00e1 situado en \u00c5r\u00f8, na ribeira do Moldefjord, a 5 quil\u00f3metros ao leste do centro de Molde. A \u00e1rea de captaci\u00f3n do aeroporto cobre o distrito de Romsdal.\nO aeroporto conta cunha \u00fanica pista de 2 220 metros de longo e 45 de ancho, con ali\u00f1amento 07/25. \u00c9 propiedade e est\u00e1 operado pola empresa estatal Avinor e durante o ano 2014 pasaron polas s\u00faas instalaci\u00f3ns un total de 481 406 pasaxeiros. Hai servizos regulares a Oslo operados por Scandinavian Airlines e Norwegian Air Shuttle, e a Bergen, Stord e Trondheim por Wider\u00f8e. Wizz Air voa a Gda\u0144sk, o \u00fanico servizo internacional regular, mentres que outras aeroli\u00f1as voan a destinos de ocio de forma estacional.\nAspropostas para un aeroporto que servise a Molde comezaron a discutirse en 1940, pero as cidades veci\u00f1as de \u00c5lesund e Kristiansund finalmente tiveron prioridade. A construci\u00f3n das instalaci\u00f3ns comezaron en 1969 e o aeroporto inaugurouse o 5 de abril de 1972. Braathens SAFE garant\u00edu os servizos regulares, operados con Fokker F-27 e Fokker F-28, e posteriormente tam\u00e9n polo m\u00e1is grande Boeing 737. O goberno tomou o control da s\u00faa direcci\u00f3n en 1978."}
{"id": "399388", "revid": "10599", "url": "https://gl.wikipedia.org/wiki?curid=399388", "title": "San Pedro do Incio", "text": ""}
{"id": "399389", "revid": "98629", "url": "https://gl.wikipedia.org/wiki?curid=399389", "title": "Popeye the Sailor Meets Sindbad the Sailor", "text": "Popeye the Sailor Meets Sindbad the Sailor \u00e9 unha curtametraxe estadounidense de animaci\u00f3n pertencente \u00e1 serie \"Popeye Color Feature\", producida en Technicolor e estreada nos cines o 27 de novembro de 1936 por Paramount Pictures. Foi producida por Max Fleischer para Fleischer Studios, Inc. e dirixida por Dave Fleischer, coa m\u00fasica de Sammy Timberg. As voces de Popeye e J. Wellington Wimpy son de Jack Mercer, Mae Questel fai a voz de Olive Oyl, e Gus Wickie a de Simbad o mari\u00f1o.\nO produtor e artista de efectos especiais Ray Harryhausen afirma en \"Fantasy Film Scrapbook\" que \"Popeye the Sailor Meets Sindbad the Sailor\" supuxo unha grande influencia na s\u00faa produci\u00f3n de \"The 7th Voyage of Sinbad\".\nSinopse.\nSindbad the Sailor (supostamente Bluto interpretando unha personaxe) procl\u00e1mase nunha canci\u00f3n como o maior mari\u00f1eiro, aventureiro e amante do mundo e \"o m\u00e1is notable e extraordinario tipo\", afirmaci\u00f3n desafiada inadvertidamente por Popeye, que est\u00e1 a cantar a s\u00faa t\u00edpica canci\u00f3n mentres navega, sen o\u00edlo, preto da illa de Sindbad con Olive Oyl e J. Wellington Wimpy a bordo. Sindbad ordena ao seu enorme roc que secuestre a Olive, moza de Popeye, e afunda o seu barco, forz\u00e1ndoo a el e a Wimpy a nadar ata a beira. Sindbad goza facendo a Olive a s\u00faa esposa trofeo, o que interrompe a chegada de Popeye. Sindbad desaf\u00eda ent\u00f3n o mari\u00f1eiro cunha serie de obst\u00e1culos para probar a s\u00faa grandeza, inclu\u00edndo loitar co roc, un xigante de d\u00faas cabezas chamado Boola (referencia par\u00f3dica a The Three Stooges) e o propio Sindbad. Popeye ten pouco traballo co paxaro e o xigante, mais Sindbad case pode con el ata que Popeye toma a s\u00faa lata de espinacas, que lle d\u00e1 a potencia para vencer a Sindbad por completo e proclamarse el mesmo \"o m\u00e1is notable e extraordinario tipo\".\nNun gag sutilmente escuro, Wimpy vai tras un pato pola illa para cazalo cunha picadora de carne coa intenci\u00f3n de picalo para fritilo e convertelo no seu prato favorito (as hamburguesas). Non obstante, o pato non s\u00f3 escapa sen\u00f3n que lle arrebata a Wimpy a s\u00faa \u00faltima hamburguesa en represalia. Moitas das escenas da curta empregan o \"proceso estere\u00f3ptico\" de Fleischer, que usa escenarios modelados para crear fondos 3D na animaci\u00f3n.\nEstrea.\nA curtametraxe foi o primeiro dos tres especiais en cor de Popeye que, con m\u00e1is de dezaseis minutos cada un, foron programados como \"A Popeye Feature\" (\"Unha funci\u00f3n de Popeye\"). Fotogramas desta curta foron empregadas m\u00e1is tarde na curta de Popeye de Famous Studios \"Big Bad Sindbad\" (1952), no que a personaxe conta a historia do seu encontro con Sindbad aos seus tres sobri\u00f1os.\nXunto cos outros \"Popeye Color Specials\", \"Popeye the Sailor Meets Ali Baba's Forty Thieves\" e \"Aladdin and His Wonderful Lamp\" (ambos baseados tam\u00e9n en historias de \"As mil e unha noites\") est\u00e1n no dominio p\u00fablico, e est\u00e1n amplamente dispo\u00f1ibles en v\u00eddeo e DVD. Tam\u00e9n est\u00e1 dispo\u00f1ible unha versi\u00f3n completamente restaurada co logotipo orixinal de Paramount no conxunto de DVD \"\" DVD de Warner Bros.\nGalard\u00f3ns e reco\u00f1ecementos.\nEstivo nomeado a un premio Oscar na 9\u00aa edici\u00f3n dos Oscar, na categor\u00eda de mellor curtametraxe animada, sendo a \u00fanica curta de Popeye en ser nomeada a dito galard\u00f3n. Foi clasificada no posto n\u00famero de 17 do libro \"50 Greatest Cartoons\", que re\u00fane unha lista dos 50 mellores debuxos animados da historia baseada nos votos de varias persoas relacionadas coa animaci\u00f3n. En decembro de 2004 foi escollido xunto a outros 24 filmes pola Biblioteca do Congreso dos Estados Unidos de Am\u00e9rica para ser preservado no National Film Registry."}
{"id": "399391", "revid": "89787", "url": "https://gl.wikipedia.org/wiki?curid=399391", "title": "Bessie Coleman", "text": "Bessie Coleman, nada o 26 de xaneiro de 1892 e finada o 30 de abril de 1926, foi unha piloto civil estadounidense. Foi a primeira muller de ascendencia afroamericana, e tam\u00e9n a primeira muller de ascendencia ind\u00edxena, en obter unha licenza de piloto.\nConseguiu a s\u00faa licenza de piloto internacional en 1921. Nada no seo dunha familia de parceiros de Texas, comezou a traballar nos campos de algod\u00f3n dende moi nova, pero tam\u00e9n asist\u00eda a unha pequena escola segregada, chegando a asistir \u00e1 Universidade Langston. Desenvolveu un temper\u00e1n interese pola aviaci\u00f3n, pero os afroamericanos, nativos americanos e mulleres non ti\u00f1an oportunidade de asistir a escolas de voo nos Estados Unidos. Por ese motivo, aforrou cartos para ir a Francia e converterse nun piloto con licenza. Axi\u00f1a se converteu nunha exitosa piloto de exhibici\u00f3n nos Estados Unidos e o seu obxectivo era abrir unha escola de aviaci\u00f3n para afroamericanos. Morreu nun accidente en 1926 cando estaba a probar o seu novo avi\u00f3n. O seu papel como muller pioneira serviu de inspiraci\u00f3n para outros pilotos e para as comunidades afroamericanas e nativas.\nTraxectoria.\nColeman naceu o 26 de xaneiro de 1892 en Atlanta, Texas, a d\u00e9cima de trece fillos dos parceiros George Coleman, que era un cherokee con parte afroamericana, e Susan, que era afroamericana.\nReco\u00f1ecementos.\nA figura de Bessie Coleman foi a elixida como protagonista da primeira das moedas estadounidenses dun cuarto de d\u00f3lar da serie Mulleres Americanas, dedicada \u00e1s mulleres m\u00e1is representativas da historia dos Estados Unidos, na s\u00faa emisi\u00f3n de 2023."}
{"id": "399392", "revid": "85894", "url": "https://gl.wikipedia.org/wiki?curid=399392", "title": "Joaqu\u00edn Cortizo", "text": "Joaqu\u00edn Cortizo Rosendo, nado en Ribadavia o 4 de outubro de 1932 e finado en Las Infantas (Xa\u00e9n) o 4 de xaneiro de 2018, foi un futbolista galego que xogaba de defensa, a\u00ednda que nos seus inicios xogou algunhas tempadas como dianteiro centro. Tras militar na Cultural Leonesa, no Lugo e no Ourense, xogou dez tempadas na Primeira Divisi\u00f3n, d\u00faas co Celta de Vigo e oito co Zaragoza dos \"Cinco Magn\u00edficos\", co que ga\u00f1ou d\u00faas Copas do Xeneral\u00edsimo e unha Copa de Feiras.\nTraxectoria.\nComezou a xogar ao f\u00fatbol no campo da feira da s\u00faa vila, sendo o seu primeiro equipo o Escudeiros de Esposende. Co\u00f1ecido nos seus inicios como \"Cancas\" xogou no Ribadavia FC, do que foi capit\u00e1n. Posteriormente pasou pola Cultural Leonesa, da Terceira Divisi\u00f3n e en 1954 recalou no Lugo, da mesma categor\u00eda. Durante esta e\u1e55oca xogaba de dianteiro centro, pero trala s\u00faa fichaxe en 1955 polo Ourense, o adestrador Cuqui Bienzobas atrasou a s\u00faa posici\u00f3n ata a defensa. Co equipo ourens\u00e1n proclamouse campi\u00f3n do seu grupo de Terceira, pero perdeu a promoci\u00f3n de ascenso contra o Sestao.\nEn 1956 fichou polo Celta de Vigo, adestrado por Scopelli. Con todo, non debutou ata a pen\u00faltima xornada da tempada 1956/57, nun partido contra o Valencia no que formou defensa con Quinocho e Villar e no que os celestes aseguraron a permanencia na Primeira Divisi\u00f3n ao ga\u00f1ar 2-1. Apenas dispuxo de minutos tampouco na tempada seguinte, con Pasar\u00edn no banco, pechando a s\u00faa etapa celtista con s\u00f3 12 partidos en dous anos.\nEn xu\u00f1o de 1958 foi traspasado xunto cos seus compa\u00f1eiros Mauro e Gaus\u00ed ao Zaragoza. Al\u00ed coincidiu cos tam\u00e9n ourens\u00e1ns Rodolfo e Wilson Jones, e durante anos formou na defensa xunto co lucense Severino Reija. Formou parte do equipo co\u00f1ecido como o Zaragoza dos \"Cinco Magn\u00edficos\", que liderado por Can\u00e1rio, Santos, Marcelino, Villa e Lapetra, conseguiu os primeiros t\u00edtulos da historia do club. \nEn 1963 ga\u00f1ou a Copa de Feiras, ao vencer ao Valencia na final do Camp Nou, e disputou no mesmo estadio a s\u00faa primeira final da Copa do Xeneral\u00edsimo, perdendo contra o FC Barcelona. Repetiu presenza na final da Copa do Xeneral\u00edsimo ao ano seguinte, ga\u00f1ando esta vez o t\u00edtulo ao derrotar ao Atl\u00e9tico de Madrid por 2-1. O club aragon\u00e9s chegou \u00e1 final a\u00ednda d\u00faas veces m\u00e1is nas d\u00faas seguintes tempadas, a\u00ednda que Cortizo quedou no banco en ambas finais, das que ga\u00f1ou a de 1966. Disputou un total de 197 partidos oficiais co Zaragoza en oito tempadas, e marcou dous goles, un deles contra o Real Madrid no Santiago Bernab\u00e9u e outro contra o Sevilla no S\u00e1nchez Pizju\u00e1n.\nCortizo ostenta o r\u00e9cord da sanci\u00f3n m\u00e1is dura recibida no f\u00fatbol espa\u00f1ol, pois foi suspendido durante 24 partidos. O 27 de decembro de 1964, nun encontro do Zaragoza contra o Atl\u00e9tico de Madrid, ao defender un bal\u00f3n, supostamente partiulle a tibia ao dianteiro Enrique Collar. Cortizo negou que lle fixese falta, e o \u00e1rbitro non apreciou gravidade na entrada e non o expulsou. Mais posteriormente o Comit\u00e9 de Competici\u00f3n aplicoulle a sanci\u00f3n que lle acabar\u00eda custando 15 partidos de Liga e 9 de Copa. O Comit\u00e9 de Competici\u00f3n estaba presidido por Ram\u00f3n Mar\u00eda del Arroyo, vicepresidente do Atl\u00e9tico de Madrid.\nFinalizou a s\u00faa carreira deportiva no Real Ja\u00e9n, co que conseguiu o ascenso a Segunda Divisi\u00f3n na tempada 1966/67. Nas xornadas finais da seguinte tempada actuou como xogador-adestrador, trala destituci\u00f3n de Manuel Dom\u00e9nech, pero non conseguiu salvar o equipo do descenso de novo a Terceira.\nLogo de retirarse continuou vivindo toda a s\u00faa vida en Xa\u00e9n, onde foi secretario t\u00e9cnico e presidente do Ja\u00e9n entre 1987 e 1990."}
{"id": "399393", "revid": "1131", "url": "https://gl.wikipedia.org/wiki?curid=399393", "title": "Aeroporto de \u014cita", "text": "O aeroporto de \u014cita \u00e9 un aeroporto xapon\u00e9s en Kunisaki, a 30 quil\u00f3metros ao nord\u00e9s da cidade de \u014cita. O aeroporto \u00e9 accesible por estrada, pero non por tren. Estivo dispo\u00f1ible un servizo de hovercraft ata o ano 2009 que foi o derradeiro servizo deste tipo no Xap\u00f3n."}
{"id": "399396", "revid": "6939", "url": "https://gl.wikipedia.org/wiki?curid=399396", "title": "Mundus Alter et Idem", "text": ""}
{"id": "399397", "revid": "23204", "url": "https://gl.wikipedia.org/wiki?curid=399397", "title": "Elizabeth Coleman", "text": ""}
{"id": "399414", "revid": "1131", "url": "https://gl.wikipedia.org/wiki?curid=399414", "title": "Aeroporto de Lille", "text": "O aeroporto de Lille \u00e9 un aeroporto situado na localidade de Lesquin, a 7 quil\u00f3metros ao sur de Lille, no norte de Francia. Tam\u00e9n \u00e9 co\u00f1ecido como aeroporto de Lille-Lesquin ou aeroporto de Lesquin. Lille \u00e9 a principal cidade da metr\u00f3pole europea de Lille, a capital da rexi\u00f3n de Norte-Paso de Calais e a prefectura do departamento de Norte.\nO aeroporto at\u00f3pase a uns 15 minutos do centro de Lille. \u00c9 o 12\u00ba m\u00e1is concorrido de Francia en n\u00famero de pasaxeiros: con 1 538 814 no ano 2015. En termos de carga \u00e9 o cuarto aeroporto do pa\u00eds."}
{"id": "399415", "revid": "865", "url": "https://gl.wikipedia.org/wiki?curid=399415", "title": "Aeroporto de Lille-Lesquin", "text": ""}
{"id": "399417", "revid": "1505", "url": "https://gl.wikipedia.org/wiki?curid=399417", "title": "Jorge Prado Garc\u00eda", "text": ""}
{"id": "399419", "revid": "89787", "url": "https://gl.wikipedia.org/wiki?curid=399419", "title": "Caitlin Moran", "text": "Catherine Elizabeth \"Caitlin\" Moran, nada o 5 de abril de 1975\u00a0en Brighton, \u00e9 unha xornalista, locutora e escritora inglesa. Tam\u00e9n colabora como columnista no xornal \"The Times\", no que escribe tres columnas \u00e1 semana.\nTraxectoria.\nEn 2011 publicou no Reino Unido o seu libro \"Como ser muller\" (traducido ao galego en 2017 por Rinoceronte Editora), t\u00edtulo que supuxo o seu maior \u00e9xito como escritora, xa que en xullo de 2012 vendera m\u00e1is de 400\u00a0000 copias en 16 pa\u00edses e m\u00e1is dun mill\u00f3n en 2014."}
{"id": "399420", "revid": "1888", "url": "https://gl.wikipedia.org/wiki?curid=399420", "title": "Vanesa Santiago", "text": "Vanesa Santiago, nada en Font\u00e1n (Sada) en 1983, \u00e9 unha bibliotecaria e escritora galega.\nTraxectoria.\nEst\u00e1 titulada en Biblioteconom\u00eda e Documentaci\u00f3n. Publicou relatos e poes\u00eda. Colabora coa Asociaci\u00f3n Cultural Irm\u00e1ns Su\u00e1rez Picallo."}
{"id": "399425", "revid": "98629", "url": "https://gl.wikipedia.org/wiki?curid=399425", "title": "Base (\u00e1lxebra linear)", "text": "Na \u00e1lxebra linear, unha base \u00e9 un conxunto formula_1 do espazo vectorial formula_2 se se cumpren as seguintes condici\u00f3ns:\nLema de Zorn.\nMediante o uso do lema de Zorn, \u00e9 posible probar que todo espazo vectorial pos\u00fae unha base. A pesar de que \u00e9 posible que un espazo vectorial non pos\u00faa unha \u00fanica base, c\u00famprese que todo par de bases dun mesmo espazo vectorial te\u00f1en a mesma cardinalidade. Por ser as\u00ed, esa cardinalidade ch\u00e1mase dimensi\u00f3n do espazo vectorial.\nOutras propiedades, consecuencias do lema de Zorn:\nObservaci\u00f3ns.\nque \u00e9 co\u00f1ecida como base can\u00f3nica de formula_19.\nOutras bases de formula_19 son:\nEn xeral, toda base de formula_19 estar\u00e1 formada por tres vectores linearmente independentes que pertenzan a formula_19. Cando o espazo vectorial en si mesmo \u00e9 un conxunto finito ent\u00f3n o n\u00famero de bases distintas \u00e9 finito.\nEspazos de dimensi\u00f3n finita.\nUn espazo de dimesi\u00f3n finita \u00e9 todo aquel xerado por un conxunto finito de vectores. Neste caso pode definirse a dimensi\u00f3n do espazo como o cardinal do conxunto de vectores que constit\u00fae a base.\nOs subespazos dun espazo vectorial de dimensi\u00f3n finita tam\u00e9n te\u00f1en, polo menos, unha base, de dimensi\u00f3n menor \u00e1 do espazo no que est\u00e1n contidos. Por exemplo, unha recta homox\u00e9nea no plano, \u00e9 dicir que pasa pola orixe determinado neste, ten dimensi\u00f3n un, por ser a s\u00faa base un \u00fanico vector. Evidentemente, esta dimensi\u00f3n \u00e9 menor c\u00e1 do plano na que a recta est\u00e1 contida.\nExemplos de c\u00e1lculo.\nInd\u00edcase a continuaci\u00f3n, a trav\u00e9s de exemplos, o procedemento de c\u00e1lculo da base dun subespazo vectorial dado.\nEspazos de dimensi\u00f3n infinita.\nNo caso de espazos vectoriais de dimensi\u00f3n infinita, como os que aparecen na an\u00e1lise funcional compre sinalar algunhas distinci\u00f3ns.\nBases de Hamel e de Hilbert.\nNun espazo vectorial de Hilbert de dimensi\u00f3n infinita existen varias posibilidades de estender o concepto de combinaci\u00f3n linear finita. Dun lado se se consideran unicamente combinaci\u00f3ns lineares finitas ch\u00e9gase ao concepto de base de Hamel ou base linear. Pode probarse que todas as bases de Hamel te\u00f1en o mesmo n\u00famero de elementos; este n\u00famero ou cardinal ch\u00e1mase dimensi\u00f3n linear ou dimensi\u00f3n de Hamel. Un conxunto constit\u00fae unha base de Hamel se e s\u00f3 se:\nNun espazo de dimensi\u00f3n de Hamel finita, pode atoparse s\u00f3 un n\u00famero finito de vectores ortogonais dous a dous; en cambio, cando a dimensi\u00f3n de Hamel \u00e9 infinita, poden introducirse nos espazos de Hilbert certas \"combinaciones lineares infinitas\" en termos de vectores ortogonais. Nun espazo de Hilbert de dimensi\u00f3n infinita dise que un conxunto \u00e9 unha base de Hilbert ou base ortogonal, se e s\u00f3 se:\nNovamente sucede que todas as bases ortogonais te\u00f1en o mesmo cardinal, polo que se define o concepto de dimensi\u00f3n de Hilbert como o cardinal de calquera base de Hilbert.\nDimensi\u00f3n vectorial.\nA dimensi\u00f3n dun espazo vectorial def\u00ednese como o n\u00famero de elementos ou cardinal dunha base dese espazo. Dado que para todo espazo de Hilbert de dimensi\u00f3n infinita pode distinguirse entre bases de Hilbert e de Hamel, p\u00f3dese definir a dimensi\u00f3n vectorial ordinaria e a dimensi\u00f3n vectorial de Hilbert. Tense que para calquera espazo vectorial formula_2, a relaci\u00f3n entre dimensi\u00f3n de Hammel e dimensi\u00f3n de Hilbert \u00e9:\nEn espazos de dimensi\u00f3n finita tam\u00e9n se poden definir as bases de Hilbert como bases de Hamel ortogonais. De feito, para un espazo de dimensi\u00f3n finita, a dimensi\u00f3n de Hilbert \u00e9 igual \u00e1 dimensi\u00f3n de Hamel. En dimensi\u00f3n finita toda base de Hamel \u00e9 base de Hilbert e viceversa, polo que para un espazo de dimensi\u00f3n finita en d\u00e1se sempre a igualdade."}
{"id": "399426", "revid": "47401", "url": "https://gl.wikipedia.org/wiki?curid=399426", "title": "Base (\u00e1lxebra)", "text": ""}
{"id": "399428", "revid": "1131", "url": "https://gl.wikipedia.org/wiki?curid=399428", "title": "Aeroporto de Xishuangbanna-Gasa", "text": "O aeroporto internacional de Xishuangbanna-Gasa \u00e9 un aeroporto chin\u00e9s situado en Jinghong, na prefectura aut\u00f3noma dai de Xishuangbanna. Debido \u00e1 s\u00faa localizaci\u00f3n tam\u00e9n \u00e9 co\u00f1ecido como aeroporto de Jinghong."}
{"id": "399429", "revid": "98629", "url": "https://gl.wikipedia.org/wiki?curid=399429", "title": "Fokienia", "text": "Fokienia \u00e9 un x\u00e9nero de con\u00edferas da familia das cupres\u00e1ceas (\"Cupressaceae\"), subfamilia das cupresoideas (\"Cupressoideae\").\n\u00c9 un taxon monot\u00edpico, xa que incl\u00fae unha \u00fanica especie viva, \"Fokienia hodginsii\", co\u00f1ecida en ingl\u00e9s como \"Fujian cypress\", en chin\u00e9s como \u798f\u5efa\u67cf, en pinyin \"f\u00fa ji\u00e0n b\u01cei\", e en vietnamita como \"po mu\".\nAdemais co\u00f1\u00e9cese tam\u00e9n d\u00faas especies f\u00f3siles, \"Fokienia ravenscragensis\" do paleoceno de Alberta e o suroeste de Saskatchewan, Canad\u00e1, e \"Fokienia shengxianensis\" , do mioceno tard\u00edo do leste da China.\nCaracter\u00edsticas.\nAs principais caracter\u00edsticas desta especies son:\nDistribuci\u00f3n.\n\"Fokienia hodginsii\" \u00e9 unha especie end\u00e9mica do sueste da China, do norte e o centro-oeste de Vietnam e do norte de Laos, encontr\u00e1ndose a altitudes entre os 300 e os 2 300 m.\nEcolox\u00eda.\n\u00c9 unha especie ben adaptada a climas suaves con abundantes chuvias, que se encuentra no seu h\u00e1bitat natural en solos h\u00famidos, en zonas de alta monta\u00f1a. En Vietnam enc\u00f3ntrase a altitudes superiores aos 900 m sobre en solos de orixe gran\u00edtica ou en monta\u00f1as de pedra calcaria, formando bosques puros o mesturados con \"Dacrydium elatum\", \"Pinus dalatensis\" e outras especies de \u00e1rbores de follas caducas das familias das fag\u00e1ceas, laur\u00e1ceas ou magnoli\u00e1ceas.\nTaxonom\u00eda.\nDescrici\u00f3n.\nX\u00e9nero.\nO x\u00e9nero describ\u00edrono en 1911 o bot\u00e1nico e sin\u00f3logo escoc\u00e9s Augustine Henry e o palebot\u00e1nico gal\u00e9s Hugh Hamshaw Thomas.\nEspecie.\nA especie foi descrita por primeira vez en 1908 polo bot\u00e1nico e explorador ingl\u00e9s Stephen Troyte Dunn, co nome de \"Cupressus hodginsii\". nun traballo publicado no \"J. Linn. Soc., Bot\". 38:367.\nPosteriormente, en 1911, foi reclasificada por A. Henry e H. H. Thomas dentro do x\u00e9nero \"Fokienia\" creado por estes cient\u00edficos nese mesmo ano. \nSin\u00f3nimos.\nAdemais de polo nome actualmente v\u00e1lido, a especie co\u00f1eceuse tam\u00e9n polos sin\u00f3nimos seguintes: \nEspecies emparentadas.\n\"Fokienia\" \u00e9 un x\u00e9nero intermedio entre \"Chamaecyparis\" e \"Calocedrus\". Xeneticamente est\u00e1 moito m\u00e1is pr\u00f3ximo a \"Chamaecyparis\", e non todos os bot\u00e1nicos reco\u00f1ecen a \"Fokienia\" como un x\u00e9nero separado.\nPor iso moitos autores incl\u00faena dentro do x\u00e9nero \"Chamaecyparis\", como \"Chamaecyparis hodginsii\".\nUsos.\nA madeira desta especie \u00e9 moi parecida \u00e1 doutras cupres\u00e1ceas, fina e cun aroma caracter\u00edstico. Os laosianos e os membros da etnia Yao chinesa (Dao, en Vietnam) usan a s\u00faa madeira constu\u00edr as paredes e os teitos das s\u00faas casas. Antigamente foi utilizada tam\u00e9n para facer cadaleitos. En Vietnam consid\u00e9rase unha madeira preciosa debido ao seu aroma caracter\u00edstico e \u00e1 s\u00faa densidade excepcional, polo que se utiliza para facer obras de arte, mobles e para fabricar carb\u00f3n de alto poder calor\u00edfico. Por\u00e9n, consid\u00e9rase unha especie ameazada en dito pa\u00eds.En Vietmam, a destilaci\u00f3n, especialmente da s\u00faa ra\u00edz, produce un aceite esencial, chamado aceite de po mu, usado en aromaterapia.\nPos\u00edbeis nomes galegos.\nSegundo as normas para a nomenclatura en linguas vulgares das especies vexetais, que aconsellan dar nomes diferentes \u00e1s especies de x\u00e9neros distintos, uns pos\u00edbeis nomes en galego poder\u00edan ser falso cipr\u00e9s de Fujian, ou falso cipr\u00e9s de Hodgins."}
{"id": "399437", "revid": "23204", "url": "https://gl.wikipedia.org/wiki?curid=399437", "title": "Centro Jaguar Land Rover de Gaydon", "text": "O Centro Jaguar Land Rover de Gaydon \u00e9 un dos principais centros de I+D da fabricante de pezas e modelos de automoci\u00f3n ingl\u00e9s Jaguar - Land Rover, emprazado en Gaydon (Warwickshire, Inglaterra). Nel l\u00e9vanse a cabo proxectos de asistencia avanzada \u00e1 conduci\u00f3n, ADAS ou Infotainment e control de veh\u00edculos entre outros.\nContiguo ao centro de JLR est\u00e1 o Museo Brit\u00e1nico do Autom\u00f3bil.\nAmpliaci\u00f3ns en 2017.\nO 10 de marzo de 2017, Jaguar Land Rover Automotive anunciou unha ampliaci\u00f3n do seu centro de Gaydon por valor de 200 mill\u00f3ns de libras.\nA ampliaci\u00f3n corre a cargo do do estudo de arquitectura Bennetts Associates e a compa\u00f1\u00eda construtora Laing O\u2019Rourke. O concepto prop\u00f3n un campus de traballo para os enxe\u00f1eiros e dous centros de dese\u00f1o."}
{"id": "399438", "revid": "27155", "url": "https://gl.wikipedia.org/wiki?curid=399438", "title": "Potenciaci\u00f3n dependente de anticorpo", "text": "A potenciaci\u00f3n dependente de anticorpo (ou ADE, do ingl\u00e9s \"Antibody-Dependent Enhancement\") \u00e9 unha unha potenciaci\u00f3n ou aumento dunha infecci\u00f3n v\u00edrica cando prote\u00ednas antivirais non neutralizantes acaban paradoxalmente facilitando a entrada do virus na c\u00e9lula h\u00f3spede, o que ten como resultado un aumento da infectividade do virus nas c\u00e9lulas. Algunhas c\u00e9lulas non te\u00f1en os receptores habituais na s\u00faa superficie que os virus aproveitan para usalos para conseguir entrar nelas. As prote\u00ednas antivirais (\u00e9 dicir, os anticorpos) \u00fanense ao receptor de Fc (ao que se une a rexi\u00f3n Fc dos anticorpos) que algunhas destas c\u00e9lulas te\u00f1en na s\u00faa membrana plasm\u00e1tica. Os virus \u00fanense ao sitio de uni\u00f3n do ant\u00edxeno (rexi\u00f3n Fab) situado no outro extremo do anticorpo. A ADE \u00e9 algo com\u00fan en c\u00e9lulas cultivadas no laboratorio, pero ocorre raramente \"in vivo\" excepto nalg\u00fans casos como na infecci\u00f3n polo DENV, virus causante do dengue. Este virus pode utilizar este mecanismo para infectar os macr\u00f3fagos humanos, causando que unha infecci\u00f3n viral que normalmente ser\u00eda leve se converta en potencialmente mortal.\nNa infecci\u00f3n polo virus do dengue.\nO exemplo m\u00e1is co\u00f1ecido de ADE ocorre durante a infecci\u00f3n polo virus do dengue (DENV). O DENV \u00e9 un virus de ARN monocatenario de polaridade positiva da familia \"Flaviviridae\". Causa unha enfermidade de variada gravidade en humanos chamada dengue, que xeralmente \u00e9 autolimitada, pero pode dar lugar tam\u00e9n \u00e1 febre hemorr\u00e1xica do dengue e \u00e1 s\u00edndrome de choque do dengue, que poden ser ambas mortais. Est\u00edmase que se infectan polo DENV uns 390 mill\u00f3ns de individuos cada ano.\nO fen\u00f3meno da ADE pode observarse cando unha persoa que foi anteriormente infectada por un serotipo de DENV volve a ser infectado meses ou anos despois por outro serotipo diferente. En tales casos, a evoluci\u00f3n cl\u00ednica da enfermidade \u00e9 m\u00e1is grave, e os pacientes te\u00f1en unha viremia m\u00e1is alta comparados con outros nos que non ocorreu a ADE. Isto explica a observaci\u00f3n de que mentres que as infecci\u00f3ns primarias (as primeiras) causan maiormente unha enfermidade de importancia menor en nenos, as infecci\u00f3ns secundarias (reinfecci\u00f3ns nun momento posterior) est\u00e1n m\u00e1is probablemente asociadas con casos de enfermidade graves (dengue hemorr\u00e1xico ou s\u00edndrome de choque) tanto en nenos coma en adultos.\nHai catro serotipos antixenicamente diferentes do DENV (de DENV-1 a DENV-4). A infecci\u00f3n polo DENV induce a produci\u00f3n de inmunoglobulinas G (IgG) homot\u00edpicas neutralizantes, que proporcionan unha inmunidade durante toda a vida contra o serotipo que causou a infecci\u00f3n. A infecci\u00f3n polo DENV tam\u00e9n produce certo grao de inmunidade cruzada protectora contra os outros serotipos. Os anticorpos IgG heterot\u00edpicos (con reacci\u00f3n cruzada) neutralizantes responsables desta inmunidade cruzada protectora, normalmente persisten durante un per\u00edodo de varios meses ou uns poucos anos. As titulaci\u00f3ns destes anticorpos heterot\u00edpicos dimin\u00faen ao longo de per\u00edodos de tempo grandes (de 4 a 20 anos). A\u00ednda que as titulaci\u00f3ns de anticorpos IgG heterot\u00edpicos dimin\u00faen, as titulaci\u00f3ns de anticorpos IgG homot\u00edpicos increm\u00e9ntase durante longos per\u00edodos de tempo. Isto poder\u00eda deberse \u00e1 supervivencia preferente das c\u00e9lulas B de memoria de vida longa que producen anticorpos homot\u00edpicos.\nAdemais de inducir a produci\u00f3n de anticorpos heterot\u00edpicos neutralizantes, a infecci\u00f3n polo DENV pode tam\u00e9n inducir anticorpos heterot\u00edpicos que s\u00f3 neutralizan o virus parcialmente ou nada en absoluto. A produci\u00f3n de tales reacci\u00f3ns cruzadas pero non anticorpos neutralizantes poder\u00eda ser a raz\u00f3n pola cal as infecci\u00f3ns secundarias son m\u00e1is graves. P\u00e9nsase que ao un\u00edrense ao virus pero non neutralizalo, estes anticorpos causan que este se comporte como un \"cabalo de Troia\", que \u00e9 enviado a un compartimento equivocado das c\u00e9lulas dendr\u00edticas, que inxeriran os virus para destru\u00edlos. Unha vez dentro dun gl\u00f3bulo branco, o virus repl\u00edcase sen ser detectado, xerando finalmente titulaci\u00f3ns de virus moi altas, que causan unha grave enfermidade.\nUn estudo dirixido por Modhiran et al. intentou explicar como os anticorpos non neutralizantes regulan \u00e1 baixa a resposta inmunitaria na c\u00e9lula h\u00f3spede por medio da v\u00eda de sinalizaci\u00f3n TLR. Os TLR reco\u00f1ecen part\u00edculas virais extra e intaracelulares e son unha das principais bases para a produci\u00f3n de citocinas. Os experimentos in vitro mostraron que as citocinas inflamatorias e a produci\u00f3n de IFN de tipo I eran reducidas cando o complexo ADE-DENV se un\u00eda ao receptor de Fc das c\u00e9lulas THP-1. Isto pode explicarse tanto por un descenso da produci\u00f3n de TLR coma por unha modificaci\u00f3n da s\u00faa v\u00eda de sinalizaci\u00f3n. Por unha parte, unha prote\u00edna desco\u00f1ecida inducida polo receptor de Fc estimulado reduce a transcrici\u00f3n e traduci\u00f3n de TLR, o que reduce a capacidade da c\u00e9lula de detectar as prote\u00ednas virais. Por outra parte, moitas prote\u00ednas (TRIF, TRAF6, TRAM, TIRAP, IKK\u03b1, TAB1, TAB2, complexo NF-\u03baB) implicadas na v\u00eda de sinalizaci\u00f3n TLR est\u00e1n regulados \u00e1 baixa, o cal orixina un decrecemento da produci\u00f3n de citocinas. Dous delas, a TRIF e a TRAF6, son respectivamente reguladas \u00e1 baixa por d\u00faas prote\u00ednas chamadas SARM e TANK, reguladas \u00e1 alza polos receptores de Fc estimulados.\nPara ilustrar o fen\u00f3meno da ADE, consideraremos o seguinte exemplo: unha epidemia de dengue ocorrida en Cuba, durou desde 1977 a 1979. O serotipo infectante fora o DENV-1. Esta epidemia foi seguida doutros dous gromos de dengue, un en 1981 e outro en 1997; o DENV-2 era o serotipo infectante nestas d\u00faas \u00faltimas epidemias. Produc\u00edronse 205 casos de dengue hemorr\u00e1xico/choque do dengue durante o gromo de 1997, todos en persoas de m\u00e1is de 15 anos. En todos os casos menos tres demostrouse que eran persoas que foran infectadas previamente polo serotipo DENV-1 durante a epidemia de 1977\u20131979. Ademais, as persoas que foran infectadas con DENV-1 durante a epidemia de 1977-79 e infectadas secundariamente con DENV-2 en 1997 ti\u00f1an de 3 a 4 veces m\u00e1is probabilidade de desenvolver unha enfermidade grave que as que foran infectadas secundariamente polo DENV-2 en 1981. Este escenario pode ser explicado pola presenza de anticorpos Ig heterot\u00edpicos neutralizantes en t\u00edtulos suficientes en 1981, cuxas titulaci\u00f3ns diminu\u00edran en 1997 ata o punto no que xa non proporcionaban unha inmunidade de reacci\u00f3n cruzada protectora significativa.\nNa infecci\u00f3n polo VIH-1.\nA ADE de infecci\u00f3n tam\u00e9n se observou no virus da inmunodeficiencia humana (VIH). Igual que o DENV, un nivel de anticorpos non neutralizantes potencia a infecci\u00f3n viral por medio de interacci\u00f3ns co sistema do complemento e receptores. Informouse que a infecci\u00f3n se multiplicba por 350, o que \u00e9 comparable \u00e1 ADE noutros virus como o DENV. A ADE no VIH pode ser mediada polo complemento ou polo receptor de Fc. O complemento en presenza de soros positivos para o VIH-1 potencia a infecci\u00f3n da li\u00f1a celular de c\u00e9lulas T MT-2. A potenciaci\u00f3n mediada polo receptor de Fc observouse cando a infecci\u00f3n polo VIH potenciada polos soros de coellos de Indias HIV-1 positivos aumentaba a infecci\u00f3n de c\u00e9lulas mononucleares sangu\u00edneas en sangue perif\u00e9rico sen a presenza de complemento. Os receptores dos compo\u00f1entes do complemento CR2, CR3 e CR4 median esta potenciaci\u00f3n da infecci\u00f3n mediada polo complemento. A infecci\u00f3n polo VIH-1 leva \u00e1 activaci\u00f3n dos fragmentos do sistema de complemento e poden axudar os virus a infectar ao facilitar as interacci\u00f3ns virais con c\u00e9lulas h\u00f3spedes que expresan receptores do complemento. A deposici\u00f3n do complemento sobre o virus pon a prote\u00edna gp120 moi preto das mol\u00e9culas CD4 da superficie das c\u00e9lulas, o que facilita a entrada do virus na c\u00e9lula. Os virus preexpostos a compo\u00f1entes do sistema do complemento non neutralizante tam\u00e9n potencian as s\u00faas infecci\u00f3ns nas c\u00e9lulas dendr\u00edticas interdixitantes (iDC). Os virus Opsonizados non s\u00f3 mostran unha potenciaci\u00f3n da s\u00faa entrada na c\u00e9lula, sen\u00f3n tam\u00e9n fervenzas de sinalizaci\u00f3n favorables para a replicaci\u00f3n do VIH nese tipo de c\u00e9lulas dendr\u00edticas. \nO VIH-1 tam\u00e9n potencia a s\u00faa infecci\u00f3n en c\u00e9lulas HT-29 cando os virus son preopsonizados coas mol\u00e9culas do complemento C3 e C9 en flu\u00eddo seminal. Este aumento da taxa de infecci\u00f3n era case d\u00faas veces maior que a infecci\u00f3n das c\u00e9lulas HT-29 s\u00f3 co virus. Subramanian \"et al.\", informaron que case o 72% das mostras de soro de 39 individuos positivos para o VIH conte\u00f1en compo\u00f1entes do complemento que potencian a infecci\u00f3n. Tam\u00e9n suxeriron a presenza no soro de anticorpos neutralizantes ou anticorpos que median na citotoxicidade celular dependente de anticorpos (ADCC) e tam\u00e9n de anticorpos que potencian a infecci\u00f3n (IEA, do ingl\u00e9s \"infection enhancing antibodies\"). O balance entre os anticorpos neutralizantes e os anticorpos que potencian a infecci\u00f3n cambia a medida que progresa a enfermidade. Durante os estadios avanzados da enfermidade a proporci\u00f3n de anticorpos potenciadores da infecci\u00f3n \u00e9 xeralmente maior que o de anticorpos neutralizantes. Informouse que o incremento na s\u00edntese de prote\u00ednas virais e a produci\u00f3n de ARN ocorren durante a potenciaci\u00f3n da infecci\u00f3n mediada polo complemento. As c\u00e9lulas que recib\u00edan niveis non neutralizantes de mol\u00e9culas do complemento presentaban unha aceleraci\u00f3n da liberaci\u00f3n da reversotranscriptase e da proxenie viral. A interacci\u00f3n de anticorpos anti-VIH con virus expostos ao complemento non neutralizante tam\u00e9n axuda na uni\u00f3n dos virus e os eritrocitos, o que pode orixinar unha entrega m\u00e1is eficiente do virus nos \u00f3rganos inmunocomprometidos.\nA ADE no VIH suscitou cuesti\u00f3ns sobre o risco de infecci\u00f3ns de voluntarios que tomaran niveis subneutralizantes de vacinas igual que noutros virus que presentan ADE. Gilbert \"et al.\", en 2005 informou que non hab\u00eda ADE de infecci\u00f3n cando se usaba a vacina rgp120 nos ensaios en fase 1 e 2. Salientouse que se necesita moita m\u00e1is investigaci\u00f3n no campo da resposta inmunitaria ao VIH-1, e a informaci\u00f3n destes estudos poder\u00eda utilizarse para producir unha vacina m\u00e1is efectiva.\nMecanismo.\nHai varias posibilidades para explicar este fen\u00f3meno. As principais son:"}
{"id": "399440", "revid": "27155", "url": "https://gl.wikipedia.org/wiki?curid=399440", "title": "Aumento dependente de anticorpo", "text": ""}
{"id": "399441", "revid": "27155", "url": "https://gl.wikipedia.org/wiki?curid=399441", "title": "ADE", "text": ""}
{"id": "399442", "revid": "27155", "url": "https://gl.wikipedia.org/wiki?curid=399442", "title": "Aumento dependente de anticorpos", "text": ""}
{"id": "399443", "revid": "27155", "url": "https://gl.wikipedia.org/wiki?curid=399443", "title": "Potenciaci\u00f3n dependente de anticorpos", "text": ""}
{"id": "399455", "revid": "23204", "url": "https://gl.wikipedia.org/wiki?curid=399455", "title": "A dilixencia", "text": "A dilixencia (en ) \u00e9 un filme estadounidense do x\u00e9nero western de 1939, dirixido por John Ford e protagonizada por John Wayne no seu papel revelaci\u00f3n. O gui\u00f3n, escrito por Dudley Nichols, \u00e9 unha adaptaci\u00f3n de \"The Stage to Lordsburg\", relato de 1937 de Ernest Haycox. O filme segue un grupo de desco\u00f1ecidos nunha dilixencia a trav\u00e9s do perigoso territorio apache. \"A dilixencia\" foi o primeiro dos moitos westerns que Ford rodou en Monument Valley, no suroeste estadounidense no l\u00edmite entre Arizona e Utah.\nO filme foi reco\u00f1ecido como unha obra importante que transcende o x\u00e9nero do western. O fil\u00f3sofo Robert B. Pippin observou que a colecci\u00f3n de personaxes e a s\u00faa viaxe \"son arquetipos m\u00e1is que simplemente individuos\" e que o filme \u00e9 unha \"representaci\u00f3n m\u00edtica das aspiraci\u00f3ns estadounidense cara a unha forma de igualdade politicamente sifnificativa\". Con todo, \"A dilixencia\" tam\u00e9n \u00e9 controvertida, xa que, como en moitos westerns da \u00e9poca, a s\u00faa descrici\u00f3n dos Nativos Americanos como simples salvaxes foi criticada como proba clara de racismo.\nFoi emitido na TVG o 20 de outubro de 2007.\nArgumento.\nNun lugar de Arizona, a \"liga polos bos costumes e a decencia\" decide expulsar da localidade a Dallas, unha prostituta, e o doutor Josiah Boon, m\u00e9dico borrach\u00f3n. Ambos son obrigados a subir \u00e1 dilixencia que \u00eda sa\u00edr con destino a Lordsburg, Novo M\u00e9xico. No veh\u00edculo \u00fanense Lucy Mallory, muller dun capit\u00e1n de cabalar\u00eda embarazada e que quere reunirse co seu home; Ellsworth Gatewood, un banqueiro que supostamente ten que pechar un negocio (mais que en realidade se apropiou dos cartos do seu bando); Hatfield, antigo soldado confederado que se dedicaba a ser un xogador de vantaxe e pistoleiro, antigo amigo da familia Mallory e que decidiu p\u00f3rse ao servizo da se\u00f1ora Mallory; e Samuel Peacock, un comerciante de alcohol, que non tarda en ter o doutor Boone como un dos seus mellores amigos.\nChegan d\u00faas noticias antes de que o tel\u00e9grafo fose cortado polos indios. Unha \u00e9 que Ger\u00f3nimo e os seus apaches chiricauas estaban na rexi\u00f3n. A segunda \u00e9 que o pistoleiro recluso Ringo Kid escapara e hab\u00eda unha forte recompensa pola s\u00faa captura. Para lograla, o sh\u00e9riff da cidade, Curly Wilcox, sobe \u00e1 dilixencia como vixilante, a pesar de que \u00e9 amigo de Ringo e da s\u00faa familia dende cativo. Cando aparece Ringo Kid, ignorando que o sh\u00e9riff vai na dilixencia coa intenci\u00f3n de capturalo, para o veh\u00edculo para dirixirse cara a Lordsburg, onde viven os irm\u00e1ns Plummers, responsables da morte de seu pai e seu irm\u00e1n. A presenza do alguacil fai que ringo se rinda e entregue as armas.\nA viaxe contin\u00faa, a dilixencia sen escolta vai pasando de posta en posta, mentres a tensi\u00f3n entre as personaxes vai medrando. Nace o amor entre Dallas e Ringo, ignorante da condici\u00f3n desta e o doutor Boone, cada vez m\u00e1is borracho, bebe as mostras do representante de bebidas alcoh\u00f3licas.\nReco\u00f1ecemento.\n\"A dilixencia\" foi reco\u00f1ecido como un dos filmes m\u00e1is influentes da historia. Orson Welles afirmou que era un exemplo perfecto de cinema e indicou que o vira m\u00e1is de corenta veces preparando a rodaxe de \"Cidad\u00e1n Kane\".\nO filme ga\u00f1ou dous premios Oscar, ao mellor actor secundario (Thomas Mitchell) e \u00e1 mellor banda sonora. Ademais tivo outras cinco candidaturas (filme, direcotr, direcci\u00f3n art\u00edstica, fotograf\u00eda e montaxe). Ademais, John Ford ga\u00f1ou o premio ao mellor director do New York Film Critics Circle Awards.\nForma parte do AFI's 10 Top 10 na categor\u00eda \"Western\". En 1995 o filme foi considerado \"cultural, hist\u00f3rica e esteticamente significativo\" pola Biblioteca do Congreso dos Estados Unidos de Am\u00e9rica e seleccionado para a s\u00faa preservaci\u00f3n no National Film Registry."}
{"id": "399456", "revid": "12452", "url": "https://gl.wikipedia.org/wiki?curid=399456", "title": "Luis Calvo Sanz", "text": ""}
{"id": "399457", "revid": "25871", "url": "https://gl.wikipedia.org/wiki?curid=399457", "title": "LNFA 2017", "text": "A LNFA 2017 foi a 23\u00aa edici\u00f3n da Liga Nacional de F\u00fatbol Americano. Contou con 6 equipos participantes na s\u00faa m\u00e1xima categor\u00eda, chamada Serie A. O torneo comezou o 14 de xaneiro e rematou o 4 de xu\u00f1o coa final disputada en Reus. Os Badalona Dracs sa\u00edron campi\u00f3ns por segundo ano consecutivo, acadando o seu oitavo t\u00edtulo de liga."}
{"id": "399460", "revid": "72012", "url": "https://gl.wikipedia.org/wiki?curid=399460", "title": "Fokienia hodginsii", "text": ""}
{"id": "399461", "revid": "47401", "url": "https://gl.wikipedia.org/wiki?curid=399461", "title": "Stagecoach", "text": ""}
{"id": "399462", "revid": "12452", "url": "https://gl.wikipedia.org/wiki?curid=399462", "title": "Chamaecyparis hodginsii", "text": ""}
{"id": "399463", "revid": "25871", "url": "https://gl.wikipedia.org/wiki?curid=399463", "title": "LNFA 2016", "text": "A LNFA 2016 foi a 22\u00aa edici\u00f3n da Liga Nacional de F\u00fatbol Americano. Contou con 5 equipos participantes na s\u00faa m\u00e1xima categor\u00eda, chamada Serie A. O torneo comezou o 24 de xaneiro e rematou o 19 de xu\u00f1o coa final disputada en Calatayud. Os Badalona Dracs sa\u00edron campi\u00f3ns ga\u00f1ando \u00f3s vixentes campi\u00f3ns Valencia Firebats por 41 a 14, acadando o seu s\u00e9timo t\u00edtulo de liga."}
{"id": "399464", "revid": "27155", "url": "https://gl.wikipedia.org/wiki?curid=399464", "title": "IFN de tipo I", "text": ""}
{"id": "399465", "revid": "23204", "url": "https://gl.wikipedia.org/wiki?curid=399465", "title": "Miranda Aldhouse-Green", "text": "Miranda Jane Aldhouse-Green, nada o 24 de xullo de 1947 \u00e9 unha investigadora e arque\u00f3loga brit\u00e1nica. At\u00e9 o ano 2000 aproximadamente publicou como Miranda Green ou Miranda J. Green.\nTraxectoria.\nGraduouse na Universidade de Cardiff. En 1974 rematou un m\u00e1ster na Universidade de Oxford, no Lady Margaret Hall, e en 1981 doutorouse na Open University. Traballou nos museos de Worthing e Peterborough e na Open University en Gales. Aldhouse-Green foi elixida membro da Society of Antiquaries of London (FSA) en novembro de 1979, se ben xa non aparece na lista da FSA e na s\u00faa biograf\u00eda da Universidade de Cardiff aparece como ex-membro. Entre 1993 e 2006 deu clase na Universidade de Wales, Newport, onde foi nomeada profesora de Arqueolox\u00eda en 1998. Entre 2006 e 2013 foi profesora de Arqueolox\u00eda na Universidade de Cardiff. En 2002 foi nomeada vicepresidenta da The Prehistoric Society, e anos despois presidenta.\nOs seus campos de investigaci\u00f3n son a Idade de Ferro e a cultura romano-brit\u00e1nica, particularmente a iconograf\u00eda galorromana e as actividades rituais de sacrificios.\nVida persoal.\nAldhouse-Green casou en 1970 co arque\u00f3logo Stephen Aldhouse-Green, antes apelidado Stephen Green."}
{"id": "399474", "revid": "5863", "url": "https://gl.wikipedia.org/wiki?curid=399474", "title": "Ioanna Karistiani", "text": "Ioanna Karistiani, transliteraci\u00f3n do grego \u0399\u03c9\u03ac\u03bd\u03bd\u03b1 \u039a\u03b1\u03c1\u03c5\u03c3\u03c4\u03b9\u03ac\u03bd\u03b7, nada en Chania (Creta) o 8 de setembro de 1952, \u00e9 unha escritora grega distinguida co Premio Nacional de Literatura de Grecia. As s\u00faas d\u00faas obras de maior \u00e9xito internacional son \"\u0397 \u03ba\u03c5\u03c1\u03af\u03b1 \u039a\u03b1\u03c4\u03ac\u03ba\u03b7\" e \"\u039c\u03b9\u03ba\u03c1\u03ac \u0391\u03b3\u03b3\u03bb\u03af\u03b1\"; esta \u00faltima foi levada ao cinema en 2013 por Pantelis Voulgaris, cineasta que \u00e9 a s\u00faa parella e co cal ten dous fillos."}
{"id": "399475", "revid": "17467", "url": "https://gl.wikipedia.org/wiki?curid=399475", "title": "\u0399\u03c9\u03ac\u03bd\u03bd\u03b1 \u039a\u03b1\u03c1\u03c5\u03c3\u03c4\u03b9\u03ac\u03bd\u03b7", "text": ""}
{"id": "399476", "revid": "1888", "url": "https://gl.wikipedia.org/wiki?curid=399476", "title": "Ramiro Ciorraga", "text": "Ramiro Ciorraga Soto, nado na Estrada o 17 de xaneiro de 1869 e finado en Cangas o 30 de agosto de 1908, foi un sacerdote galego.\nTraxectoria.\nFillo de Jos\u00e9 Ciorraga Mozo, secretario do Xulgado da Estrada e de Dolores Soto Riveira. Estudou a carreira eclesi\u00e1stica no Seminario de Santiago de Compostela e ordenouse sacerdote. Foi c\u00f3engo da Catedral de Santiago de Compostela. Morreu en Cangas o 30 de agosto de 1908 onde estaba para predicar na festa do Cristo.\nReco\u00f1ecementos.\nEn 1912 o concello da Estrada acordou dar o seu nome \u00e1 praza onde estaba a s\u00faa casa. En 1918 colocouse unha placa. Coa Rep\u00fablica o seu nome desapareceu do rueiro estradense."}
{"id": "399477", "revid": "27155", "url": "https://gl.wikipedia.org/wiki?curid=399477", "title": "Phoenicopteridae", "text": ""}
{"id": "399478", "revid": "27155", "url": "https://gl.wikipedia.org/wiki?curid=399478", "title": "Phoenicopterus", "text": ""}
{"id": "399479", "revid": "45576", "url": "https://gl.wikipedia.org/wiki?curid=399479", "title": "Grean Premio do Xap\u00f3n de 1993", "text": ""}
{"id": "399480", "revid": "1131", "url": "https://gl.wikipedia.org/wiki?curid=399480", "title": "Aeroporto Robert Gabriel Mugabe", "text": "O aeroporto internacional Robert Gabriel Mugabe , anteriormente co\u00f1ecido como aeroporto internacional de Harare, \u00e9 un aeroporto en Harare, Cimbabue. \u00c9 o m\u00e1is grande do pa\u00eds e serve como base para Air Zimbabwe. Est\u00e1 operado pola Autoridade de Aviaci\u00f3n Civil de Cimbabue. Foi bautizado no ano 2017 na honra do pal\u00edtico Robert Mugabe, presidente do pa\u00eds nese momento."}
{"id": "399481", "revid": "865", "url": "https://gl.wikipedia.org/wiki?curid=399481", "title": "Aeroporto de Harare", "text": ""}
{"id": "399482", "revid": "1131", "url": "https://gl.wikipedia.org/wiki?curid=399482", "title": "Aeroporto de Niigata", "text": "O aeroporto de Niigata (en ) \u00e9 un aeroporto xapon\u00e9s de segunda clase situado a 6,7 quil\u00f3metros ao nord\u00e9s da estaci\u00f3n de Niigata.\nHistoria.\nO primeiro aeroporto da costa xaponesa do mar do Xap\u00f3n abriuse nunha illa no r\u00edo Shinano en 1929. Este aeroporto trasladouse ao que ent\u00f3n era a vila de Matsugazakahama en 1930 e foi renomeado como aeroporto de Niigata. En 1941 foi requisado para ser utilizado pola Forza A\u00e9rea Imperial do Xap\u00f3n, e tras a segunda guerra mundial pasou aser controlado pola USAAF estadounidense. Regresou a mans civ\u00eds xaponesas o 31 de marzo de 1958, data nas que retomaron os voos comerciais. Os servizos comerciais comezaron en 1973 con voos regulares a Khabarovsk, convertendo ao aeroport de Niigata nunha importante porta de entrada dende Rusia, que entre outros prop\u00f3sitos foi usada para exportar produtos agr\u00edcolas da zona de Niigata; por\u00e9n os servizos foron reduc\u00edndose dende o inverno de 2010 xa que hai m\u00e1is voos a Rusia dende o aeroporto internacional de Narita preto de Toquio.\nNa primavera de 2012 os destinos ofrecidos polo aeroporto aumentaron considerablemente cando China Eastern Airlines, Fuji Dream Airlines e All Nippon Airways anunciaron servizos a Shanghai, Nagoya e Narita respectivamente."}
{"id": "399483", "revid": "1131", "url": "https://gl.wikipedia.org/wiki?curid=399483", "title": "Aeroporto Sri Guru Ram Dass Jee", "text": "O aeroporto internacional Sri Guru Ram Dass Jee \u00e9 un aeroporto situado a uns 11 quil\u00f3metros ao noroeste da cidade de Amritsar, na India. Foi bautizado na honra do Gur\u00fa Ram Das, o cuarto dos gur\u00fas Sikh e fundador de Amritsar. Ademais da cidade de Amritsar, o aeroporto tam\u00e9n serve \u00e1s \u00e1reas veci\u00f1as de Punjab, os distritos occidentais de Himachal Pradesh e os distritos do sur de Jammu e Kashmir. O aeroporto opera voos a 21 destinos dom\u00e9sticos e 8 internacionais. No ano 2017 quedou no terceiro lugar entre os mellores aeroporto non metropolitanos da India segundo unha enquisa de satisfacci\u00f3n realizada aos clientes. O aeroporto rexistrou un incremento de tr\u00e1fico do 54,4% entre outubro de 2016 e outubro de 2017."}
{"id": "399485", "revid": "1131", "url": "https://gl.wikipedia.org/wiki?curid=399485", "title": "Aeroporto de Batna-Most\u00e9pha Ben Boulaid", "text": "O aeroporto de Batna-Most\u00e9pha Ben Boulaid (IATA: BLJ, ICAO: DABT), tam\u00e9n co\u00f1ecido como aeroporto de Batna, \u00e9 un aeroporto arxelino que serve a Batna. Est\u00e1 situado a 26 quil\u00f3metros ao norte da cidade."}
{"id": "399486", "revid": "865", "url": "https://gl.wikipedia.org/wiki?curid=399486", "title": "Aeroporto de Amritsar", "text": ""}
{"id": "399487", "revid": "89787", "url": "https://gl.wikipedia.org/wiki?curid=399487", "title": "Gran Premio do Xap\u00f3n de 1993", "text": "O Gran Premio do Xap\u00f3n de 1993 (oficialmente o \"XIX Fuji Television Japanese Grand Prix\") foi unha carreira de F\u00f3rmula Un disputada en Suzuka o 24 de outubro de 1993. Foi a d\u00e9cimo quinta e pen\u00faltima proba da tempada 1993 da F\u00f3rmula Un, o 20\u00ba Gran Premio do Xap\u00f3n, o s\u00e9timo en Suzuka e o noveno que se celebrou no marco do campionato mundial de pilotos de F\u00f3rmula Un. A carreira disputouse ao longo de 53 voltas ao circu\u00edto de seis quil\u00f3metros por unha carreira de 310 quil\u00f3metros. Foi ga\u00f1ada polo piloto de McLaren Ayrton Senna despois de que comezase desde a segunda posici\u00f3n. Alain Prost terminou en segundo lugar para o equipo de Williams e o compa\u00f1eiro de Senna Mika H\u00e4kkinen quedou en terceiro lugar.\nEddie Irvine fixo o seu debut con Jordan, terminando sexto (dese modo anotando os seus primeiros puntos) e logo sendo golpeado por Ayrton Senna por desdobrarse durante a carreira. A carreira tam\u00e9n viu a Mika H\u00e4kkinen logrando o seu primeiro podio, Rubens Barrichello obtivo os seus primeiros puntos e Toshio Suzuki e Jean [Marc Gounon] fixeron os seus debuts na F\u00f3rmula Un.\nS\u00f3 present\u00e1ronse 24 coches para a carreira, logo da retirada de BMS Scuderia Italia da F\u00f3rmula Un.\nInforme.\nCualificaci\u00f3n.\nProst logrou a pole (a \u00faltima da s\u00faa carreira) por diante de Senna, H\u00e4kkinen, Schumacher, Berger e Hill.\nCarreira.\nAo principio, Senna adiantouse a Prost mentres que Berger adiantou a Schumacher. Eddie Irvine, o quinto ocupante do segundo Jordan este ano, pasou a Schumacher e Hill. Hill superou brevemente a Schumacher nas eses, pero Schumacher retomou a posici\u00f3n. A orde era: Senna, Prost, H\u00e4kkinen, Berger, Irvine e Schumacher. Schumacher superar\u00eda a Irvine na 2\u00aa volta e Hill adiantar\u00edano d\u00faas voltas m\u00e1is tarde.\nSchumacher e Hill pronto acheg\u00e1ronse a Berger. Ao final da 9\u00ba volta, os tres sa\u00edron da \u00faltima chicana nariz a cola e Hill superou a Schumacher na recta principal para tomar o 5\u00ba lugar. Na volta 11, Hill cazou a Berger ao sa\u00edr da 130R, Berger tomou a trazada interna para entrar na chicana. Hill intentou pasar polo exterior pero non puido completar o movemento. Schumacher, que permanec\u00eda no interior, non puido frear o suficientemente r\u00e1pido cando Hill trompeou detr\u00e1s de Berger e golpeou a roda traseira dereita de Hill, danando a s\u00faa suspensi\u00f3n dianteira esquerda e apag\u00e1ndose. Hill foi capaz de seguir e herdou o cuarto lugar na seguinte volta cando Berger entrou en boxes a cambiar pneum\u00e1ticos.\nMentres tanto, Prost herdou o liderado cando Senna entrou a cambiar pneum\u00e1ticos. Pouco despois comezou a chover, o que foi unha vantaxe para Prost e outros pilotos que a\u00ednda non se detiveran para cambiar os pneum\u00e1ticos, xa que ter\u00edan que facer unha parada menos. Senna comezou a atrapar a Prost mentres a pista moll\u00e1base e na volta 21, mentres a choiva intensific\u00e1base, Senna superou a Prost no achegamento \u00e1 curva Spoon. Ao final da volta, Senna estaba dous segundos por diante e os dous entraron en boxes a cambiar pneum\u00e1ticos. Senna afastouse rapidamente baixo a chuvia, constru\u00edndo unha vantaxe de 30 segundos na volta 27. Prost sa\u00eduse na primeira curva pero puido volver sen perder tempo ante Senna, quen se atrasou polo tr\u00e1fico. A choiva det\u00edvose e os pilotos comezaron a po\u00f1er pneum\u00e1ticos lisos a medida que a pista comezou a secarse. Hill reincorporouse logo da s\u00faa parada en pits a case unha volta de distancia de Senna, que a\u00ednda montaba pneum\u00e1ticos de chuvia. Incapaz de pasar a Hill, Irvine volveu a pasar a Senna, que fora dobrado pero persegu\u00eda a Hill pola 4\u00aa posici\u00f3n. Irvine, quen a\u00ednda ti\u00f1a pneum\u00e1ticos de chuvia, desafiou a Hill na primeira curva, pero non puido pasalo mentres que Senna esperou para pasar \u00e1 parella. Senna perdeu 15 segundos ante Prost cando trratando de pasar a Irvine e logo Hill deixouno pasar. Ao final da volta 42, despois de que Senna e Prost fixeran as s\u00faas paradas en boxes para montar os slicks, a vantaxe de Senna era de 24 segundos. Con s\u00f3 12 voltas restantes, Prost nunca tratou de atacar e conformouse co segundo posto. O 3\u00ba lugar de H\u00e4kkinen foi o seu primeiro podio.\nDetr\u00e1s, Barrichello conseguira pasar a Irvine durante as paradas en boxes e logo o motor de Berger fallou na volta 41. Cando faltaban 4 voltas batallaba con Derek Warwick polo 6\u00ba posto, Irvine chocou contra a parte traseira de Warwick ao frear ao achegarse \u00e1 chicana e golpeouno e deixouno f\u00f3ra da carreira. Irvine puido continuar e terminou logrando un punto no seu primeiro gran premio. O debut de Irvine quedou lixeiramente empa\u00f1ado por un altercado posterior \u00e1 carreira con Ayrton Senna, quen o golpeou cando unha discusi\u00f3n entre a parella quentouse. Isto valeulle a Senna unha suspensi\u00f3n de d\u00faas carreiras posteriormente suspendida.\nSenna ga\u00f1ou por diante de Prost, H\u00e4kkinen, Hill, Barrichello e Irvine. A volta r\u00e1pida da carreira foi establecida por Prost, a \u00faltima da s\u00faa carreira."}
{"id": "399488", "revid": "865", "url": "https://gl.wikipedia.org/wiki?curid=399488", "title": "Aeroporto de Batna", "text": ""}
{"id": "399489", "revid": "1131", "url": "https://gl.wikipedia.org/wiki?curid=399489", "title": "Aeroporto de Ganja", "text": "O aeroporto de Ganja \u00e9 un aeroporto que serve a Ganja, a segunda cidade m\u00e1is grande de Acerbaix\u00e1n. Tam\u00e9n \u00e9 usado pola Forza A\u00e9rea de Acerbaix\u00e1n e anteriormente pola Forza A\u00e9rea Sovi\u00e9tica. Est\u00e1 situado a uns 10 quil\u00f3metros ao noroeste da cidade."}
{"id": "399490", "revid": "98629", "url": "https://gl.wikipedia.org/wiki?curid=399490", "title": "T. E. Lawrence", "text": "Thomas Edward Lawrence, m\u00e1is co\u00f1ecido como Lawrence de Arabia, nado en Tremadoc (Gales) o 16 de agosto de 1888 e finado en Bovington Camp (Dorset) o 19 de maio de 1935, foi un arque\u00f3logo e escritor brit\u00e1nico, oficial do ex\u00e9rcito brit\u00e1nico durante a primeira guerra mundial, en que desenvolveu un notable papel como enlace durante a rebeli\u00f3n \u00e1rabe contra o dominio otom\u00e1n.\nTraxectoria.\nInfancia e mocidade.\nThomas Edward Lawrence naceu en Gales, fillo ilex\u00edtimo de Thomas Robert Tighe Chapman, arist\u00f3crata terratenente anglo-irland\u00e9s que abandonou a s\u00faa esposa e as s\u00faas catro fillas para unirse a Sarah Junner (tam\u00e9n Sarah Lawrence), institutriz das rapazas que pola s\u00faa educaci\u00f3n era escocesa mais polas s\u00faas ra\u00edces era en parte inglesa e en parte escandinava. Thomas Edward foi o segundo dos cinco fillos da nova parella. Durante a infancia destes a familia trasladouse varias veces de domicilio entre Irlanda, Gales, Escocia e Francia, terminando esa vida n\u00f3made en Oxford, onde a familia se asentou definitivamente en 1896. No ver\u00e1n dese ano Thomas Edward entrou no Oxford City High School onde estudou ata graduarse no ver\u00e1n de 1907. O seu interese pola historia medieval, polas Cruzadas e a arqueolox\u00eda rem\u00f3ntase \u00e1 s\u00faa \u00e9poca de colexial e \u00e1s excursi\u00f3ns a p\u00e9 e en bicicleta co seu pai e irm\u00e1ns para visitaren castelos e sitios arqueol\u00f3xicos. Nas vacaci\u00f3ns escolares de 1906 e 1907 fixo extensas viaxes en bicicleta por Francia durante os que se forxou o seu plan de estudar a arquitectura militar das Cruzadas.\nEn outubro de 1907 matriculouse no Jesus College da universidade de Oxford cunha pequena bolsa. Animado por David George Hogarth, arque\u00f3logo especialista en Oriente Medio e director do Ashmolean Museum de Oxford, emprendeu no ver\u00e1n de 1909 a s\u00faa primeira viaxe a Oriente Medio que o levou \u2014case sempre a p\u00e9\u2014 dende o norte de Palestina, pola costa do L\u00edbano e parte de Siria occidental ata a rexi\u00f3n do r\u00edo \u00c9ufrates. O principal obxectivo da viaxe era recoller material para a s\u00faa tese sobre a arquitectura militar das Cruzadas que presentou en 1910 co t\u00edtulo \"The influence of the Crusades on european military architecture\", publicada despois da s\u00faa morte co t\u00edtulo de \"Crusader Castles\".\nEn outono de 1910 Lawrence foi invitado polo seu mentor Hogarth a unirse \u00e1 expedici\u00f3n arqueol\u00f3xica que o Museo Brit\u00e1nico organizara para traballar nos sitios hititas de Karkemish, \u00e1s beiras do \u00c9ufrates. Durante varias tempadas de escavaci\u00f3ns baixo a direcci\u00f3n de Leonard Woolley, entre 1910 e 1914, Lawrence confirmou a s\u00faa afecci\u00f3n pola arqueolox\u00eda, mais tam\u00e9n ampliou os seus co\u00f1ecementos da lingua e a cultura \u00e1rabes; descubriu ademais o seu interese polos problemas hist\u00f3rico-pol\u00edticos da rexi\u00f3n. A iso contribu\u00edu seguramente a relaci\u00f3n de afecto e amizade con Dahum, un mozo pe\u00f3n que traballaba nas escavaci\u00f3ns.\nA comezos de 1914, e de acordo co Museo Brit\u00e1nico, Woolley e Lawrence foron enviados pola \"Palestine Exploration Fund\" \u00e1 pen\u00ednsula do Sina\u00ed onde deb\u00edan unirse \u00e1 expedici\u00f3n do capit\u00e1n Stewart Newcombe. A funci\u00f3n dos arque\u00f3logos era dar unha aparencia acad\u00e9mica ao que en realidade era un estudo topogr\u00e1fico de car\u00e1cter militar. En marzo Lawrence estaba de volta en Karkemish, onde comezou a redactar o informe para a \"Palestine Exploration Fund\", titulado \"The Wilderness of Zin\", que rematou en Oxford entre xu\u00f1o e setembro.\nA primeira guerra mundial.\nAo estalar a primeira guerra mundial, e trala declaraci\u00f3n de guerra do Reino Unido a Alema\u00f1a o 4 de agosto de 1914, Lawrence presentouse inmediatamente como voluntario mais non foi admitido ata outubro na Geographical Section of the General Staff (GSGS), en Londres, primeiro como civil e m\u00e1is tarde como segundo tenente-int\u00e9rprete (\"2nd Lieutenant-Interpreter\"). En decembro foi destinado ao Cairo cando Gran Breta\u00f1a acababa de declarar a guerra a Turqu\u00eda e Exipto fora proclamado protectorado brit\u00e1nico. Al\u00ed entrou a formar parte con Newcombe e Woolley, entre outros, do acabado de formar Departamento de Intelixencia Militar. O seu traballo consist\u00eda en facer mapas e en recoller e interpretar informaci\u00f3n de diversas fontes. O Departamento participaba as\u00ed mesmo en dese\u00f1ar as estratexias de tipo pol\u00edtico para seguir na rexi\u00f3n, que nesa primavera d e1915 a\u00ednda non estaban definidas totalmente mais que \u00edan claramente no sentido dunha partici\u00f3n do Imperio otom\u00e1n ao final da guerra. Por unha banda estaba Francia co seu interese declarado por Siria, pola outra Rusia coas s\u00faas pretensi\u00f3ns sobre os Dardanelos e Constantinopla mentres Gran Breta\u00f1a aspiraba a Mesopotamia e o porto de Alexandreta. E a\u00ednda que xa nesa data eran evidentes as diferenzas que exist\u00edan entre os aliados sobre o futuro de Turqu\u00eda, franceses e brit\u00e1nicos estaban de acordo na necesidade de avivar a subversi\u00f3n das provincias \u00e1rabes. O seu futuro era o problema candente.\nEn abril de 1916 chegou a unha crise a campa\u00f1a iniciada en Mesopotam\u00eda polo mando ingl\u00e9s para protexer os intereses brit\u00e1nicos no golfo P\u00e9rsico. O ex\u00e9rcito ingl\u00e9s baixo o mando do xeneral Townshend quedou atrapado en Kut al-Amara (Iraq), onde os turcos esix\u00edan a s\u00faa rendici\u00f3n incondicional. Lawrence foi enviado dende O Cairo en misi\u00f3n secreta para conseguir mediante un suborno dun mill\u00f3n de libras esterlinas que o comandante das forzas turcas, Jalil Pach\u00e1, levantase o sitio e permitise a retirada de Townshend e das s\u00faas tropas. Tras fracasar neste empe\u00f1o Lawrence regresou ao Cairo.\nRebeli\u00f3n \u00e1rabe.\n\u00c1 s\u00faa volta ao Cairo en maio de 1916 a cuesti\u00f3n da rebeli\u00f3n \u00e1rabe alcanzara un punto cr\u00edtico. Avisados dos plans de insurrecci\u00f3n entre os militares de Siria, os turcos acababan de executar vinte e un nacionalistas \u00e1rabes en Damasco e estaban a punto de enviar tropas cara a Hiyaz, o outro centro insurreccional arredor do xerife da Meca, Husayn ibn Ali. A rebeli\u00f3n al\u00ed deb\u00eda desencadearse inmediatamente baixo pena de ser sufocada rapidamente e efectivamente iniciouse o 5 de xu\u00f1o contra todas as expectativas.\nOs primeiros meses da rebeli\u00f3n foron tan azarosos como os plans de apoio por parte dos mandos ingleses no Cairo, ocupados en clarificar as s\u00faas atribuci\u00f3ns e atentos a outra empresa prioritaria na pen\u00ednsula do Sina\u00ed, que deb\u00eda abrir unha nova fronte contra os turcos ao sur de Palestina. Cando Lawrence, xa ascendido a capit\u00e1n, chegou o 16 de outubro a Jeddah, na costa do mar Vermello, acompa\u00f1ando como observador o enviado ingl\u00e9s Ronald Storrs en visita ao xerife Husayn, atopou unha situaci\u00f3n preocupante coas forzas rebeldes descoordinadas e a axuda inglesa limitada \u00e1 primeira li\u00f1a costeira. A s\u00faa visita ao campamento de Faysal, terceiro fillo do xerife, foi decisiva. Neste home de 31 anos, culto e asc\u00e9tico, atopou unha personaxe coa conxeniu coa capacidade de liderado, convencido como el de que a rebeli\u00f3n \u00e1rabe pod\u00eda triunfar e levar ao establecemento dun estado \u00e1rabe independente e soberano con capital en Damasco. Lawrence volveu ao Cairo cheo de entusiasmo pola causa \u00e1rabe e con caracter\u00edstica tenacidade logrou que a finais de novembro o destinase como enlace temporal ao ex\u00e9rcito irregular de Faysal, acampado en Yenbo.\nAo dar este paso Lawrence xa co\u00f1ec\u00eda as promesas que dende O Cairo se lle fixeran a Husayn nos primeiros momentos da guerra, asegur\u00e1ndolle un estado pan\u00e1rabe independente baixo o seu goberno se un\u00eda as s\u00faas forzas cos aliados contra os turcos, o que se co\u00f1ece como \u00abcompromiso McMahon\u00bb (\u00abMacMahon Pledge\u00bb).Tam\u00e9n sab\u00eda Lawrence que este compromiso quedaba anulado polo posterior acordo secreto subscrito polos plenipotenciarios ingl\u00e9s e franc\u00e9s, Mark Sykes e Georges Picot, en maio de 1916, e que defin\u00eda as ambici\u00f3ns territoriais de Inglaterra e Francia en Oriente Medio unha vez vencida Turqu\u00eda. Con todo, Lawrence embarcouse na aventura \u00e1rabe coa convicci\u00f3n de que se lograba establecer a insurrecci\u00f3n \u00e1rabe como un aliado de plena igualdade grazas \u00e1 s\u00faa eficacia, e os \u00e1rabes chegaban a Damasco antes que os seus aliados, conquistando as\u00ed real e simbolicamente a s\u00faa independencia, o tratado de Sykes-Picot ser\u00eda papel mollado.\nEste razoamento contraditorio e non obstante v\u00e1lido foi o que inspirou a s\u00faa intervenci\u00f3n no avance das forzas irregulares de Faysal ao longo da costa do mar Vermello, con incursi\u00f3ns no interior para atascar o ferrocarril de Hiyaz, esquivando as fortalezas turcas e levantando sucesivamente as tribos da zona nun exemplo de guerra de guerrillas.\nCoa toma por terra do inexpugnable porto de Aqaba, o 6 de xullo de 1917, o ex\u00e9rcito irregular de Faysal, situose na \u00e1 dereita do Ex\u00e9rcito Expedicionario Exipcio comandado polo xeneral Edmund Allenby. Lawrence non tardou moito en convencer a Allenby de que os irregulares \u00e1rabes apoiados por un incipiente ex\u00e9rcito regular \u00e1rabe eran os aliados imprescindibles para o planeado avance cara a Gaza, que caeu en outubro, e Xerusal\u00e9n que caeu en decembro. Siria e a s\u00faa capital Damasco quedaban ao alcance da man.\nO curso da guerra nas frontes europeas, a sa\u00edda de Rusia da contenda a ra\u00edz da Revoluci\u00f3n bolxevique de outubro-novembro de 1917 aceleraron tam\u00e9n os acontecementos en Oriente Medio. A revelaci\u00f3n polos bolxeviques dos tratados secretos aliados, entre eles o tratado Sykes-Picot, agravou o dilema moral de Lawrence desgarrado entre a s\u00faa lealdade aos \u00e1rabes e a s\u00faa lealdade \u00e1 s\u00faa patria, e acrecentou o estr\u00e9s psicol\u00f3xico baixo o que actuaba e o seu desgaste f\u00edsico. Nese inverno do 17-18 emprendeu dende a s\u00faa base avanzada de Azrak no desierto sirio algunhas das s\u00faas acci\u00f3ns m\u00e1is arriscadas en territorio inimigo como o intento fracasado de dinamitar a ponte sobre o r\u00edo Yarmuk (7 de novembro), o ataque ao tren en Minifir (12 de novembro) ou a incursi\u00f3n case en solitario a Daraa (20 de novembro). Nesta ocasi\u00f3n Lawrence foi detido por unha patrulla de recrutamento turca que non o reco\u00f1eceu a pesar de que a s\u00faa cabeza ti\u00f1a prezo. Durante a s\u00faa detenci\u00f3n foi salvaxemente maltratado e violado, mais conseguiu escapar con vida. A experiencia foi traum\u00e1tica e tivo consecuencias profundas e perdurables.\nCando Lawrence entrou triunfante en Damasco o 1 de outubro de 1918 na avanzada do ex\u00e9rcito irregular de Faysal non era o mesmo que desembarcou en Jeddah en outubro de 1916. Profundamente desilusionado polas desavinzas e a loita polo poder entre os aliados, anoxado polas atrocidades da guerra das que se sent\u00eda responsable en parte e deprimido polas perdas personais sufridas durante a contenda, entre as que destacan a morte no campo de batalla, en Francia, dos seus dous irm\u00e1ns e a morte de Dahum durante unha epidemia probablemente en Karkemish, Lawrence pediu o relevo ao xeneral Allenby o 4 de outubro e abandonou Damasco rumbo a Inglaterra v\u00eda O Cairo.\nConferencia de paz e Colonial Office.\nEn xaneiro de 1919 inici\u00e1base en Par\u00eds a conferencia de paz que daba por rematada a guerra e que culminar\u00eda co Tratado de Versalles. Lawrence participou nela como membro da delegaci\u00f3n inglesa e como membro da delegaci\u00f3n \u00e1rabe encabezada por Faysal. A conferencia foi unha gran decepci\u00f3n para Lawrence e Faysal, ao ser substitu\u00eddo o aborrecido acuerdo Sykes-Picot por outro a\u00ednda m\u00e1is desfavorable para os intereses \u00e1rabes pechado en decembro de 1918 entre o primeiro ministro brit\u00e1nico Lloyd George e o primeiro ministro franc\u00e9s Clemenceau. Faysal abandonou xa en maio a conferencia rumbo \u00e1 s\u00faa precaria capital Damasco sen recibir concesi\u00f3ns esenciais por parte dos seus aliados. Lawrence refuxiouse en Oxford, onde o seu pai acababa de morrer, e enfrascouse na redacci\u00f3n da historia da rebeli\u00f3n \u00e1rabe que co t\u00edtulo de \"Seven Pillars of Wisdom\" lle ocupou ata a s\u00faa publicaci\u00f3n en 1926. Na s\u00faa residencia do All Souls College, que lle concedera unha bolsa de investigaci\u00f3n para ese traballo, ou en Londres, onde un amigo lle emprestara un pequeno apartamento en Barton Street, Lawrence dedicouse intensamente a escribir, mentres en Oriente Medio a situaci\u00f3n se deterioraba a pasos axigantados. Aproveitando a s\u00faa enorme popularidade a ra\u00edz da conferencia de paz e as charlas-espect\u00e1culo en teatros londinienses do xornalista americano Lowell Thomas sobre a s\u00faa persoa e as s\u00faas faza\u00f1as en Arabia, Lawrence publicou varios artigos en \"The Times\", \"Daily Express\" e \"The Observer\" criticando duramente a pol\u00edtica do goberno en Oriente Medio. Cando este puxo en mans de Winston Churchill \u2014ent\u00f3n a\u00ednda Ministro de Guerra\u2014 a Colonial Office para que crease nel un Departamento do Pr\u00f3ximo Oriente, Churchill pediu a colaboraci\u00f3n de Lawrence. Dende febreiro de 1921 a febreiro de 1922 Lawrence actuou como asesor en asuntos \u00e1rabes (\"Adviser in Arabian affairs\") co pleno apoio de Churchill para resolver definitivamente a enleada situaci\u00f3n na zona \u00abdeixando a un lado todas as cuesti\u00f3ns de acordos e promesas, cumpridos ou traizoados\u00bb, en palabras de Lawrence, e iniciando unha etapa nova de negociaci\u00f3n. Na Conferencia do Cairo celebrada en marzo con todos os axentes implicados decidiuse establecer na zona de mandato brit\u00e1nico a Feysal en Mesopotamia, nun novo reino de Iraq, e a Abdullah, outro dos fillos do xerife Husayn, como emir de Transxordania. O intento de ga\u00f1ar o xerife da Meca, xa rei de Hiyaz, para estes acordos fracasou a pesar de que Lawrence viaxiou a Jeddah para convencelo.\nCoa conciencia de ter logrado un acordo aceptable en Oriente Medio, canso, case enfermo, polas constantes e esgotadoras viaxes, e as penosas negociaci\u00f3ns, Lawrence regresou a Londres a finais de 1921. Para el o cap\u00edtulo \u00e1rabe estaba pechado.\nSoldado raso e escritor.\nAo terminar a s\u00faa actividade na Colonial Office en xullo de 1922 Lawrence, que non deixara de traballar no seu libro sobre a campa\u00f1a \u00e1rabe delle o \u00faltimo pulo empe\u00f1ando niso as s\u00faas moi decimadas forzas. En agosto e co benepl\u00e1cito de Churchill e Hugh Trenchard, xefe da Forza A\u00e9rea, Lawrence alistouse como soldado raso (\"aircraftman\") na Royal Air Force (RAF), a forza a\u00e9rea inglesa, co pseud\u00f3nimo de John Hume Ross. A s\u00faa intenci\u00f3n, en principio, era escribir un libro sobre esta arma a\u00ednda nova. Para os que o co\u00f1ec\u00edan a decisi\u00f3n foi unha sorpres;, uns interpret\u00e1rona como unha fuxida desesperada, outros como o intento dun novo comezo en termos case relixiosos. Tras facer un curso b\u00e1sico de instruci\u00f3n para recrutas no cuartel de Uxbridge, esgotador para o seu estado f\u00edsico e ps\u00edquico, pasou en novembro \u00e1 Escola de Fotograf\u00eda da RAF en Farnborough. Por indiscreci\u00f3ns diversas, o \"Daily Express\" londiniense revelou a s\u00faa verdadeira identidade en decembro e ante o esc\u00e1ndalo que se produciu foi expulsado da RAF en xaneiro de 1923.\nLawrence apelou \u00e1s s\u00faas relaci\u00f3ns nas altas esferas pol\u00edticas e militares para ser readmitido na Forza A\u00e9rea. Efectivamente pouco despois, en febreiro de 1923, permit\u00edronlle alistarse de novo pero non na RAF como el quer\u00eda sen\u00f3n no Tank Corps, unidade de carros de combate, baixo outro pseud\u00f3nimo, T. E. Shaw. En Bovington Camp, en Dorset, Lawrence pasou os dous anos seguintes dedicado a cumprir cos seus deberes no cuartel, a escapadas a Clouds Hill, a casa r\u00fastica que adquirira na proximidade pensando na s\u00faa vellez, e a excursiones coa s\u00faa moto Brough para visitar amigos pr\u00f3ximos como o novelista Thomas Hardy. A pesar das aparencias case id\u00edlicas a vida en Bovington Camp foi un calvario para Lawrence como revelan as dram\u00e1ticas cartas deses anos aos seus amigos. Grazas \u00e1 intervenci\u00f3n en\u00e9rxica de amigos como os escritores John Buchan ou George Bernard Shaw os altos mandos consentiron en readmitir a Lawrence na RAF como era o seu desexo e destin\u00e1rono en agosto de 1925 \u00e1 Escola de Cadetes da RAF en Cranwell, sempre como soldado raso ou \"aircraftman\".\nEn 1926 a inminente publicaci\u00f3n de \"Seven Pillars of Wisdom\" nunha edici\u00f3n limitada para subscritores e a tam\u00e9n inminente sa\u00edda dunha versi\u00f3n reducida do libro (\"Revolt in the Desert\") para o gran p\u00fablico levaron a Lawrence a pedir un destino f\u00f3ra de Inglaterra para evitar as\u00ed aos seus superiores as consecuencias do rebumbio nos medios que se achegaba. Dende principios de 1927 ata xaneiro de 1929 estivo estacionado na India, primeiro en Karachi e despois en Miranshah, un fort\u00edn remoto no norte do pa\u00eds na fronteira con Afganist\u00e1n. Empregado principalmente en tarefas administrativas e con moito tempo libre Lawrence dedicouse a seguir as vicisitudes dos seus libros acabados de publicar, a redactar un primeiro borrador do que ser\u00eda a s\u00faa segunda obra importante \"The Mint\", sobre as s\u00faas experiencias como soldado raso, a traducir a \"Odisea\" do grego cl\u00e1sico ao ingl\u00e9s e a escribir innumerables cartas, convert\u00e9ndose nun verdadeiro mestre do x\u00e9nero epistolar. O exilio indio rematou bruscamente cando a ra\u00edz de certos movementos revolucionarios en Afganist\u00e1n o \"Daily Herald\" londiniense publicou o 5 de xaneiro de 1929 un sensacional artigo relacionando a Lawrence cos feitos. As alarmadas autoridades anglo-indias insistiron en que a inc\u00f3moda personaxe deb\u00eda abandonar inmediatamente o pa\u00eds.\nOs \u00faltimos anos na RAF e morte.\nGrazas a Trenchard e a pesar do rebumbio sensacionalista da prensa, Lawrence atopou \u00e1 s\u00faa volta en marzo de 1929 un refuxio acolledor na base da RAF en Cattewater (Plymouth), onde se desenvolv\u00edan prototipos de lanchas r\u00e1pidas para salvamento. Al\u00ed pasou cinco anos nos que por fin puido contribu\u00edr co seu sentido pr\u00e1ctico, a s\u00faa afecci\u00f3n \u00e1s m\u00e1quinas e os motores, e a s\u00faa paix\u00f3n pola velocidade a un proxecto \u00fatil. A felicidade durou ata febreiro de 1935, data en que terminaba o seu contrato coa RAF. Sen perspectivas nin plans de futuro concretos \u2014s\u00f3 ti\u00f1a 47 anos\u2014 retirouse a Clouds Hill. Segundo todos os testemu\u00f1os \u2014amigos, familiares, compa\u00f1eiros\u2014 o estado de \u00e1nimo de Lawrence era de desazo, tristeza e anguria ante a nova fase da s\u00faa vida, pero tam\u00e9n ti\u00f1a novos proxectos como ama\u00f1ar a s\u00faa casa de Clouds Hill ou escribir unha biograf\u00eda do patriota irland\u00e9s \"sir\" Roger Casement. O 13 de maio de 1935 Lawrence foi coa s\u00faa motocicleta \u00e1 oficina de correos de Bovington a enviar un telegrama. Ao volver a Clouds Hill tivo un accidente na estrada e golpeouse fatalmente a cabeza. Estivo seis d\u00edas en coma no hospital militar de Bovington Camp e faleceu o 19 de maio de 1935. O funeral relizouse na tarde do 21 de maio na igrexa de Moreton, preto de Clouds Hill, e a el asistiron antigos compa\u00f1eiros de armas, personalidades pol\u00edticas, artistas, escritores, oficiais e soldados do ex\u00e9rcito e a RAF.\nO heroe imperfecto.\nA imaxe do \u00abHeroe do Imperio\u00bb e de \u00abLawrence de Arabia\u00bb conservouse sen fisuras moitos anos despois da s\u00faa morte, gardada celosamente polo que se chamou o \u00abLawrence-Lobby\u00bb. Non obstante, a historia f\u00edxose lenda e a persoa de Lawrence difuminouse e esqueceuse. En 1955 o escritor Richard Aldington publicou unha biograf\u00eda sobre Lawrence na que demol\u00eda a lenda piadosa e tachaba o \u00abLiberador de Damasco\u00bb de mentiroso compulsivo, ambicioso e desequilibrado. Iniciaba as\u00ed un debate arredor dunha lenda nacional incontrovertida ata ent\u00f3n. En 1962 o \u00e9xito internacional do filme \"Lawrence de Arabia\", dirixido por David Lean con gui\u00f3n do autor dram\u00e1tico Robert Bolt e con Peter O\u00b4Toole no papel de Lawrence, deu un novo xiro \u00e1 discusi\u00f3n ao presentar a Lawrence como un ser humano complexo e vulnerable, non como un manipulador sen\u00f3n como un manipulado, non como un heroe da primeira guerra mundial sen\u00f3n como unha v\u00edtima de ella. Esta interpretaci\u00f3n, afianzada e afondada polas publicaci\u00f3ns posteriores de documentos reservados en arquivos oficiais e de cartas desco\u00f1ecidas de Lawrence \u2014entre elas as moi reveladoras \u00e1 s\u00faa amiga e protectora Charlotte Shaw\u2014, \u00e9 a que se impuxo finalmente tanto entre os co\u00f1ecedores do tema como entre o gran p\u00fablico. Como dic\u00eda o escritor franc\u00e9s Andr\u00e9 Malraux, \u00aba vida de T.E. Lawrence \u00e9 intensamente acusadora, non \u00e9 exemplar, non pretende selo\u00bb."}
{"id": "399491", "revid": "98629", "url": "https://gl.wikipedia.org/wiki?curid=399491", "title": "Gran Premio de Australia de 1993", "text": "O Gran Premio de Australia de 1993 (oficialmente o LVIII Australian Grand Prix) foi unha carreira de F\u00f3rmula 1 que se disputou o 7 de novembro de 1993 nun circu\u00edto urbano na cidade de Adelaida. A carreira foi o 58\u00ba Gran Premio de Australia e o noveno disputado no circu\u00edto de Adelaida, que tam\u00e9n o converteu no noveno GP de Australia que formou parte do Campionato do Mundo de F\u00f3rmula Un. Foi a d\u00e9cimo sexta e \u00faltima carreira do Campionato Mundial de F\u00f3rmula 1 de 1993.\nA carreira de 79 voltas foi ga\u00f1ada por Ayrton Senna, pilotando un McLaren - Ford. Na s\u00faa \u00faltima carreira con McLaren antes de unirse a Williams para a tempada , Senna logrou a pole position e liderou de principio a fin, ag\u00e1s durante as paradas en boxes. Alain Prost, no seu derradeiro Gran Premio antes de retirarse, terminou en segundo lugar no seu Williams - Renault, co seu compa\u00f1eiro de equipo Damon Hill en terceiro lugar.\nEsta foi a \u00faltima carreira dos coches con suspensi\u00f3n activa, que se prohibiron desde 1994 xunto con outras axudas para os pilotos. Riccardo Patrese e Derek Warwick tam\u00e9n se retiraron da F1 logo desta carreira, Patrese ti\u00f1a o r\u00e9cord de 256 Grandes Premios nese intre.\nTam\u00e9n \u00eda ser a \u00faltima vitoria de Senna na F1, e a \u00faltima para un piloto brasileiro ata o .\nInforme.\nCualificaci\u00f3n.\nSenna logrou a s\u00faa primeira pole position desde o Gran Premio do Canad\u00e1 de 1992, no proceso rompeu unha racha de 24 poles seguidas para Williams e impedindo que ese equipo lograra a totalidade de poles da tempada. Prost estaba a s\u00faa beira na primeira fila, con Damon Hill no segundo Williams e Michael Schumacher no Benetton na segunda fila e Mika H\u00e4kkinen no segundo McLaren e Gerhard Berger no Ferrari na terceira. Berger viu eliminados os seus tempos de clasificaci\u00f3n do s\u00e1bado, logo de facer 18 voltas, por encima do l\u00edmite das 12 permitidas. O top 10 foi completado por Jean Alesi no segundo Ferrari, Martin Brundle no Ligier , Patrese no segundo Benetton, e Aguri Suzuki no Footwork.\nMalia ser o cualificador m\u00e1is r\u00e1pido no seu McLaren con motor Ford V8, Senna era 15\u00a0km/h m\u00e1is lento nos 890 m. de longo da recta Brabham que o motor Renault V10 do Williams de Hill.\nCarreira.\nHoubo tres intentos para iniciar a carreira. No primeiro intento, o Ligier de Brundle quedou na grella ao comezo da volta de formaci\u00f3n, antes de que Ukyo Katayama calara o seu Tyrrell e abortouse o comezo. No segundo intento, Eddie Irvine perdeu a s\u00faa posici\u00f3n na grella e calou o seu Jordan. De novo, abortouse a sa\u00edda. A Katayama e Irvine envi\u00e1ronnos \u00e1 parte posterior da grella para o terceiro e definitivo intento.\nOs catro primeiros retiveron as s\u00faas posici\u00f3ns na primeira curva, mentres que H\u00e4kkinen tivo un mal comezo e quedou detr\u00e1s de Berger.\nMentres Senna sacou unha pequena vantaxe, os dous Williams e Schumacher permaneceron xuntos. Schumacher entrou pronto en boxes na volta 15 e volveu \u00e1 cuarta posici\u00f3n, pero o seu motor fallou na volta 20. Senna entrou na volta 24, permitindo a Prost liderar ata a s\u00faa propia parada cinco voltas m\u00e1is tarde, mentres que a carreira de H\u00e4kkinen \u00eda de mal a peor, permitindo que Alesi e Brundle adiant\u00e1sense a el, antes de que os seus freos fallasen na volta 29.\nSenna entrou a boxes por segunda vez na volta 55, momento no que os Williams xa fixeran a s\u00faa segunda parada, e isto permitiu ao brasileiro conservar unha boa vantaxe. Mentres tanto, Alesi adiantouse ao seu compa\u00f1eiro de equipo Berger, mentres que Patrese adiantouse a Brundle. Na volta 61, Hill intentou sorprender a Prost polo segundo lugar. Prost, con todo, moveuse para bloquealo, facendo que Hill retrocedese e trompease, perdendo tempo pero non lugares.\nSenna ga\u00f1ou con autoridade a Prost por nove segundos, con Hill 24 segundos m\u00e1is atr\u00e1s. Alesi e Berger foron cuarto e quinto, unha volta por detr\u00e1s, mentres que Patrese estaba listo para terminar sexto na s\u00faa 256\u00aa e \u00faltima carreira, s\u00f3 para que fallase a s\u00faa presi\u00f3n de combustible na \u00faltima volta e as\u00ed darlle a Brundle o \u00faltimo punto.\nProst rematou as\u00ed a s\u00faa carreira na F1 co seu cuarto Campionato de Pilotos e 99 puntos. O triunfo de Senna permitiulle asegurar o segundo lugar na clasificaci\u00f3n con 73 puntos, xusto por diante de Hill con 69. Schumacher foi cuarto con 52, cunha gran diferenza co seu compa\u00f1eiro Patrese no quinto posto con 20, seguido de Alesi (16), Brundle (13), Berger (12), Johnny Herbert (11) e Mark Blundell (10). No Campionato de Construtores, Williams terminou con 168 puntos, catro m\u00e1is que o seu resultado de 1992, e o dobre do total de McLaren (84). Benetton estivo preto en terceiro lugar con 72, mentres que Ferrari (28) superou a Ligier (23) no cuarto lugar.\nCon Prost non defendendo o seu t\u00edtulo, os autos Williams volver\u00edan ter os n\u00fameros 0 e 2 para 1994. Esta carreira tam\u00e9n foi a \u00faltima carreira de Derek Warwick.\nPost-carreira.\nComo era tradici\u00f3n en Adelaide, realizouse un concerto de rock dentro do circu\u00edto logo da carreira. En 1993, o concerto foi de Tina Turner como parte do seu What's Love? Tour (o concerto foi gratis para calquera con boleto para \u00e1 carreira). Nun momento durante o concerto, Ayrton Senna apareceu no escenario para sorpresa de Turner. Como tributo ao brasileiro (e a\u00ednda que xa interpretara a canci\u00f3n), Turner cantou o seu \u00e9xito \"The Best\".\nPosici\u00f3ns logo da carreira.\nClasificaci\u00f3n no campionato de pilotos"}
{"id": "399492", "revid": "47401", "url": "https://gl.wikipedia.org/wiki?curid=399492", "title": "Thomas Edward Lawrence", "text": ""}
{"id": "399493", "revid": "17467", "url": "https://gl.wikipedia.org/wiki?curid=399493", "title": "La Peste", "text": ""}
{"id": "399496", "revid": "89787", "url": "https://gl.wikipedia.org/wiki?curid=399496", "title": "Lena Andersson", "text": "Lena Andersson, nada o 18 de abril de 1970 en Estocolmo, \u00e9 unha escritora e xornalista sueca.\nTraxectoria.\nGa\u00f1ou en 2013 o premio August pola s\u00faa novela \"Egenm\u00e4ktigt f\u00f6rfarande \u2013 en roman om k\u00e4rlek\". Ese mesmo ano, e coa mesma obra, foi distinguida co premio literario que entrega o diario \"Svenska Dagbladet\"."}
{"id": "399497", "revid": "89787", "url": "https://gl.wikipedia.org/wiki?curid=399497", "title": "Rose Mountain", "text": "Rose Mountain \u00e9 o sexto \u00e1lbum da banda de punk rock Screaming Females, publicado o 24 de febreiro de 2015 a trav\u00e9s do selo Don Giovanni Records. O disco foi producido por Matt Bayles. Lance Bangs dirixiu un v\u00eddeo musical para a canci\u00f3n \"Hopeless\" e tam\u00e9n realizou un documental de d\u00faas partes sobre como se fixo o \u00e1lbum."}
{"id": "399498", "revid": "22795", "url": "https://gl.wikipedia.org/wiki?curid=399498", "title": "Callitropsis", "text": "O x\u00e9nero denominado Callitropsis apl\u00edcase a dous x\u00e9neros diferentes da familia das cupres\u00e1ceas:"}
