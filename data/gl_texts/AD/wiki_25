{"id": "448918", "revid": "839", "url": "https://gl.wikipedia.org/wiki?curid=448918", "title": "Catopuma temminckii", "text": "Catopuma temminckii \u00e9 unha especie de mam\u00edfero carn\u00edvoro da familia dos f\u00e9lidos, subfamilia dos felinos, unha das d\u00faas que integran o x\u00e9nero \"Catopuma\".\nCaracter\u00edsticas.\n\u00c9 de mediano tama\u00f1o. Mide 90 cm de lonxitude de cabeza e tronco, m\u00e1is 50\u00a0cm da cola, e pesa de 12 a 16 kg. Os machos son m\u00e1is grandes que as femias.\nEn catividade pode vivir 20 anos, pero en estado salvaxe bastante menos.\n\"Catopuma temminckii\" \u00e9 notabelmente polim\u00f3rfico na s\u00faa pelaxe. A cor m\u00e1is com\u00fan da s\u00faa capa \u00e9 dourada ou parda avermellada (semellante \u00e1 do raposo), pero tam\u00e9n pode ser parda escura ou incluso gris. Normalmente a pelaxe \u00e9 uniforme, ag\u00e1s no ventre, que pode presentar algunhas manchas. Por\u00e9n, na China hai unha variante de cor con manchas parecidas \u00e1s do leopardo. Este manchado \u00e9 un car\u00e1cter recesivo, e cando se cruzan un indiviuo manchado cun liso, o cachorro aparece liso. Reistr\u00e1ronse individuos mel\u00e1nicos, que poden seren predominantes nalgunas zonas da s\u00faa \u00e1rea de dispersi\u00f3n. Tam\u00e9n hai unha forma manchada, denominada \"forma ocelote\", debido \u00e1s s\u00faas rosetas similares \u00e1s do ocelote.\nAs caracter\u00edsticas m\u00e1is distintivas son as li\u00f1as brancas bordeadas de pardo escuro a negro que prercorren as meixelas, desde as fosas nasais at\u00e9 o bordo interno dos ollos. As orellas, arredondadas, te\u00f1en a parte postreior negra cunha mancha gris. O peito, o abdome e a parte interna da parte superior das patas son de cor branca con manchas claras. As patas e a cola son de cor de gris a negra nos extremos distais. A metade terminal da cola \u00e9 branca na parte inferior e a mi\u00fado se presenta co extremo curvado dorsalmente.\nDistribuci\u00f3n e h\u00e1bitat.\nA especie vive no Sueste asi\u00e1tico: o T\u00edbet, Nepal, sur da China, a India e Sumatra. Prefire h\u00e1bitats selv\u00e1ticos con \u00e1reas rochosas, especialmente en bosques h\u00famidos de \u00e1rbores de folla perenne tropicais e subtropicais, bosques mixtos de \u00e1rbores de folla perenne e bosques secos de \u00e1rbores folla caduca. Ocasionalmente tense encontrado en terreos abertos, con arbustos ou pasteiros, ou en \u00e1reas rochosas abertas, e en paisaxes forestais degradados ou fragmentados. Rexistrouse unha femia en Sumatra f\u00f3ra dunha \u00e1rea protexida en fragmentos remanentes de bosque situados entre plantaci\u00f3ns de caf\u00e9.\nTen unha ampla variaci\u00f3n altitudinal. A especie foi documentada en elevaci\u00f3ns de at\u00e9 3 960 msnm na Reserva da Biosfera Khangchendzonga Sikkim, na India, a 3 738 m no Parque Nacional Jigme Sigye Wangchuk en But\u00e1n, a 2 896 m en Trongsa, e a 3 900 m en Wangduephodrang. Por\u00e9n, nalgunas \u00e1reas parece ser m\u00e1is com\u00fan nos bosques de terras baixas. No Parque Nacional Kerinci Seblat en Sumatra, s\u00f3 foi rexistrado por c\u00e1maras trampa en elevaci\u00f3ns baixas.\nConduta.\nNon se co\u00f1ecen moito os costumes deste esquivo depredador, e a maior\u00eda dos seus h\u00e1bitos observ\u00e1ronse en catividade. Diversas observaci\u00f3ns suxiren que \u00e9 principalmente nocturno, pero recentes estudos en dous esp\u00e9cimes mostran patr\u00f3ns arr\u00edtmicos de actividade. P\u00e9nsase que \u00e9 solitario. Vocaliza moito, pode sesear, gorgolexar e gru\u00f1ir. Outros m\u00e9todos de comunicaci\u00f3n observados en cativerio son as marcas de urina, raiado de \u00e1rbores, e no fregado da s\u00faa cabeza contra varios obxectos.\nH\u00e1bitos de caza.\nPrefiere cazar no solo, pero non desbota gabear para capturar presas. Cando caza, adopta as t\u00edpicas posici\u00f3ns dun felino. Alim\u00e9ntase de aves, lebres, lagartos, roedores e outros pequenos mam\u00edferos e, ocasionalmente, de cervos xuven\u00eds, e cresee que se adapta moito a cambios na dieta. Poden cazar en parella cando perseguen animais grandes. En cativerio, qu\u00edtanlle as plumas a grandes aves antes de comelas. Hai rexistros de actividade preeira, unha conduta non comunmente vista en felinos. Raramente, caza cerca de asentamentos humanos ou gando.\nReproduci\u00f3n.\nTodas as observaci\u00f3ns foron feitas en cativerio. Alcanzan a madureza sexual entre os 18 e os 24 meses de idade. O per\u00edodo de xestaci\u00f3n \u00e9 de 80 d\u00edas; a camada \u00e9 usualmente dun s\u00f3 cachorro. Nacen en buratos de troncos, cavidades rochosas e, posibelmente, en buratos escavados no chan. A pelaxe do cachorro \u00e9 groso e lixeiramente negraa. Os machos desempe\u00f1an un papel activo no coidado da cr\u00eda.\nTaxonom\u00eda.\nDescrici\u00f3n.\nA especie foi descrita en 1827 polo zo\u00f3logo irland\u00e9s Nicholas Aylward Vigors e o m\u00e9dico e naturalista estadounidense Thomas Horsfield, nun traballo publicado en \"Zool. J.\", 3: 451.\nSin\u00f3nimo.\nAemais de polo nome actualmente v\u00e1lido, a especie co\u00f1eceuse tam\u00e9n polo sin\u00f3nimo:\nNotas taxon\u00f3micas.\nInicialmente a especie foi situada no x\u00e9nero \"Profelis por Pocock, e posteriormente reclasificado no \"Catopuma\" por Hemmer (1978) e Groves (1982).\nSubespecies.\nNa actualidade a maior\u00eda dos autores reco\u00f1ecen na especie as tres subespecies seguintes:\nMitolox\u00eda.\nEn rexi\u00f3ns de Tailandia \u00e9 chamado \"seua fai\" (\"tigre do fogo\"). De acordo coa lenda rexional o fogueado do pelo do felino v\u00e9n porque foi antes un tigre. Comendo a s\u00faa carne crese posu\u00edr o mesmo efecto. Na tribo Karen cren que o feito de levar unha soa febra do seu pelo ser\u00e1 suficiente. Moita poboaci\u00f3n cre que este felino ten moita fereza, pero en cativerio \u00e9 co\u00f1ecido pola s\u00faa extrema docilidade e tranquilidade.\nStatus.\nA poboaci\u00f3n exacta da especie desco\u00f1\u00e9cese. Est\u00e1 no Ap\u00e9ndice I da lista do CITES, e o seu status est\u00e1 cualificado como \"NT\" (case ameazado) pola IUCN.\n\u00c9 cazado pola s\u00faa pel e, polos seus \u00f3sos, na medicina tradicional chinesa. Por\u00e9n, o maior risco para a s\u00faa supervivencia \u00e9 a destruci\u00f3n do seu h\u00e1bitat. Hai mou poucos esp\u00e9cimes deste felino nos zoos, e non se reproduce ben en catividade."}
{"id": "448919", "revid": "56817", "url": "https://gl.wikipedia.org/wiki?curid=448919", "title": "CEG", "text": "As siglas CEG poden referirse a:"}
{"id": "448920", "revid": "89787", "url": "https://gl.wikipedia.org/wiki?curid=448920", "title": "Ural Airlines", "text": "Ural Airlines (ruso: \u0423\u0440\u0430\u0301\u043b\u044c\u0441\u043a\u0438\u0435 \u0430\u0432\u0438\u0430\u043b\u0438\u0301\u043d\u0438\u0438, Ural\u2019skiye avialinii) \u00e9 unha aeroli\u00f1a baseada en Ekaterinburgo, Rusia. A compa\u00f1\u00eda opera voos regulares e ch\u00e1rter tanto dom\u00e9sticos como internacionais dende o aeroporto de Ekaterimburgo-Koltsovo. En 2016 a aeroli\u00f1a transportou 6,5 mill\u00f3ns de pasaxeiros.\nFrota.\nEn outubro de 2018 a frota de Ural Airlines estaba formada polos seguintes avi\u00f3ns:"}
{"id": "448922", "revid": "89787", "url": "https://gl.wikipedia.org/wiki?curid=448922", "title": "Igrexa cat\u00f3lica bizantina rusa", "text": "A Igrexa cat\u00f3lica bizantina rusa (en , \"Rossiiskaia greko-katolicheskaia tserkov\") \u00e9 unha igrexa particular aut\u00f3noma cat\u00f3lica de tradici\u00f3n bizantina. Ten a s\u00faa orixe na volta \u00e1 comu\u00f1\u00f3n coa Igrexa cat\u00f3lica de grupos de ortodoxos rusos, e est\u00e1 suxeita \u00e1 autoridade papal segundo o disposto no dereito can\u00f3nico oriental. \nHistoria.\nO Gran Cisma e a Igrexa rusa.\nO actual territorio de Rusia e o resto de territorios que formaban a Rus de K\u00ediv foron evanxelizados no s\u00e9culo IX por misioneiros da Igrexa de Constantinopla. A mediados de s\u00e9culo os santos Cirilo e Metodio traduciron partes da Biblia ao antigo eslavo, abrindo cami\u00f1o para a cristianizaci\u00f3n dos eslavos. No Gran Cisma os territorios da Rus de K\u00ediv ficaron baixo influencia da Igrexa oriental, mais o cisma non causou unha ruptura inmediata entre a Igrexa rusa e Roma, sen\u00f3n que os contactos se mantiveron en maior ou menor medida ao longo dos anos: por exemplo, o metropolita Efr\u00e9n II instituiu a festa do traslado das reliquias de san Nicolao a Bari seguindo a bula de Urbano II; o metropolita de K\u00ediv Petro Akerovych participou no Primeiro Concilio de Li\u00f3n (1245), onde ter\u00eda aceptado a uni\u00f3n; os bispos das eparqu\u00edas m\u00e1is meridionais en ocasi\u00f3ns foran consagrados por arcebispos latinos; e os residentes latinos de Novgorod manti\u00f1an a comu\u00f1\u00f3n cos ortodoxos.\nO Concilio de Florencia.\nA Igrexa rusa estivo representada no Concilio de Florencia polo metropolita Isidoro e por outros xerarcas rusos, e os bispos da Igrexa rusa asinaron a Acta de Uni\u00f3n o 5 de xullo de 1439. \u00c1 s\u00faa chegada a Moscova o 19 de marzo de 1441, Isidoro celebrou a divina liturxia na igrexa da Dormici\u00f3n de Moscova e promulgou a uni\u00f3n ante o tsar Basilio II e a s\u00faa corte. Catro d\u00edas m\u00e1is tarde foi arrestado e encerrado por orde do tsar, mais ao tempo conseguiu escapar e finou en Roma anos despois; a uni\u00f3n foi rexeitada polas autoridades moscovitas por motivos pol\u00edticos, xa que desexaban ter controlada \u00e1 Igrexa para a s\u00faa pol\u00edtica expansionista. En 1448 foi elixido metropolita Xon\u00e1s, contrario \u00e1 uni\u00f3n, sen aprobaci\u00f3n patriarcal, co que se consumou na pr\u00e1ctica a autocefalia da Igrexa ortodoxa rusa. En 1458 o patriarca Gregorio III consagrou a Gregorio II metropolita en K\u00ediv, en comu\u00f1\u00f3n coa Igrexa cat\u00f3lica, separando os territorios baixo dominio ruso dos do Gran Ducado de Lituania. Poucos anos m\u00e1is tarde, en 1470, o bispo de Novgorod apoiou a uni\u00f3n coa Igrexa cat\u00f3lica, mais a s\u00faa iniciativa foi frustrada polo metropolita Filipe I.\nMalia o rexeitamento oficial da uni\u00f3n polos tsares e polo s\u00ednodo, a partir deste momento houbo ao longo do tempo rusos en comu\u00f1\u00f3n coa Igrexa cat\u00f3lica, a\u00ednda que poucos e non organizados. Alg\u00fans exemplos deles foron o patriarca de Moscova Ignacio, converso ao catolicismo c. 1610; o di\u00e1cono Petr Artemev, quen finou en 1700 encerrado no mosteiro das Solovki; o nobre Aleksei Ladyzhenskii, xesu\u00edta finado en 1756; ou o pr\u00edncipe Mikhail Alekseevich Golitsyn, finado en 1775, e obrigado a exercer de buf\u00f3n na corte.\nOs greco-cat\u00f3licos no Imperio ruso.\nAs diferentes partici\u00f3ns de Polonia-Lituania supuxeron a incorporaci\u00f3n de varios territorios nos que se estendera a Uni\u00f3n de Brest ao Imperio Ruso: no s\u00e9culo XVII os territorios arredor de Smolensk, Riga e K\u00ediv foran incorporados ao Imperio, e coa primeira partici\u00f3n o territorio da actual Belar\u00fas oriental, arredor das cidades de Mscisla\u016d, Viciebsk e Polack, as\u00ed como arredor da actual Daugavpils, foron tam\u00e9n anexionados por Rusia. Na segunda e terceira partici\u00f3ns sucedeu o mesmo cos territorios arredor de Minsk, Sluck, Zhit\u00f3mir e Bratslav, e de Vilnius, Navahrudak, Brest e Lutsk, respectivamente.\nA incorporaci\u00f3n destes territorios supuxo a incorporaci\u00f3n de numerosa poboaci\u00f3n greco-cat\u00f3lica ao dominio imperial, estimada en arredor de 2,5 mill\u00f3ns de persoas (ademais de 1,6 mill\u00f3ns de cat\u00f3licos latinos); logo das sucesivas partici\u00f3ns quedaron baixo dominio ruso as eparqu\u00edas de Smolensk, Polack, K\u00ediv, Lutsk-Ostroh, Volodymyr-Brest e Pinsk-Tura\u016d. En conxunto, m\u00e1is do 60% dos edificios greco-cat\u00f3licos pasaron a estar en territorio ruso logo das partici\u00f3ns.\nA primeira eparqu\u00eda en desaparecer foi a de Smolensk, cidade incorporada ao Tsarato de Rusia co tratado de Andrusovo de 1667. Logo da captura do territorio polas tropas rusas en 1654, o arcebispo Andrzej Kwa\u015bni\u0144ski-Z\u0142oty se trasladou a territorio polaco-lituano, e foi nomeado administrador de Pinsk-Tura\u016d polo metropolita Antin Seliava. O arcebispo ortodoxo de Smolensk Filaret suprimiu a xurisdici\u00f3n greco-cat\u00f3lica, que pasou a ser ent\u00f3n unha s\u00e9 titular. Kwa\u015bni\u0144ski-Z\u0142oty tentou negociar coa Igrexa ortodoxa rusa, mais sen \u00e9xito.\nCon Catarina II a presi\u00f3n contra os greco-cat\u00f3licos aumentou, de tal xeito que ao finalizar o seu reinado m\u00e1is dun mill\u00f3n de greco-cat\u00f3licos foran forzados a se converter \u00e1 ortodoxia. Durante o seu reinado foron suprimidas en 1795 as eparqu\u00edas de Lutsk-Ostroh, Volodymyr-Brest, Pinsk-Tura\u016d e K\u00ediv (con s\u00e9 en Vilnius). Coa chegada ao trono do seu fillo Paulo a situaci\u00f3n mellorou, e foron restabelecidas as eparqu\u00edas de Lutsk e Brest. A mellor\u00eda durou s\u00f3 at\u00e9 o reinado de Nicolao I: en 1827 Iosif Semashko preparou un memorial con propostas para integrar de xeito gradual aos greco-cat\u00f3licos na Igrexa ortodoxa, e ditas medidas foron aprobadas polo emperador. O 23 de agosto de 1827 finou o bispo de Lutsk-Ostroh Ivan Krasovskyi, e o 22 de abril de 1828 o tsar Nicolao I emitiu un decreto de supresi\u00f3n da eparqu\u00eda e da uni\u00f3n do seu territorio ao da arquieparqu\u00eda de Polack.\nEn 1833, logo do pasamento de Yakiv Martushevych, o 17 de abril Jazafat Bulhak foi nomeado arcebispo de Polack, de xeito que a xerarqu\u00eda greco-cat\u00f3lica pasou a estar formada tan s\u00f3 por dous bispos, Semashko e Bulhak. O 25 de maio de 1835 foi estabelecido o Comit\u00e9 Segredo para os Asuntos Uniatas polo ministro de interior Dmitrii Bludov, composto por pol\u00edticos, bispos ortodoxos, e os propios Bulhak e Semashko, a\u00ednda que o primeiro non tivo participaci\u00f3n nel. O Comit\u00e9 aprobou medidas adicionais para a integraci\u00f3n forzosa dos greco-cat\u00f3licos na Igrexa ortodoxa, como o ensino do catecismo ortodoxo nos seminarios greco-cat\u00f3licos e a subordinaci\u00f3n dos seminarios \u00e1 Comisi\u00f3n de Escolas Teol\u00f3xicas do S\u00ednodo da Igrexa ortodoxa rusa. Logo do pasamento de Bulhak o 23 de febreiro de 1838, Semashko asumiu o goberno dos greco-cat\u00f3licos, que foron finalmente integrados na ortodoxia no s\u00ednodo de Polack de 1839.\nVladimir Soloviev e os novos intentos de uni\u00f3n.\nA meirande influencia no nacemento da Igrexa cat\u00f3lica rusa actual foi a do poeta e fil\u00f3sofo Vladimir Soloviev. Soloviev pensaba que o cisma se pod\u00eda solventar sen ter que renunciar \u00e1 fe ortodoxa, e explicou as s\u00faas ideas en \"L'Id\u00e9e russe\" (\"A idea rusa\"), publicado en Par\u00eds en 1888. Soloviev apoiou a necesidade do papado para a Igrexa como centro xer\u00e1rquico da mesma.\nSeguindo as s\u00faas ensinanzas, o sacerdote Nikolai Tolstoi entrou en comu\u00f1\u00f3n coa Igrexa cat\u00f3lica a trav\u00e9s do patriarcado de Antioqu\u00eda dos melquitas; anos despois, Tolstoi ser\u00eda executado en 1938.\nAs persecuci\u00f3ns no s\u00e9culo XX.\nEn Rusia.\nO catolicismo de rito bizantino seguiu a ser ilegal nos territorios do Imperio ruso at\u00e9 que en 1905 o tsar Nicolao II aprobou a tolerancia relixiosa. Coa chegada desta liberdade, comezaron a aparecer e organizarse comunidades de greco-cat\u00f3licos, entre eles unha proporci\u00f3n moi elevada de vellos crentes, a\u00ednda que inicialmente ti\u00f1an que formar parte da Igrexa latina. En 1907 o Metropolita de Lviv Andrei Sheptytskyi obtivo do papa P\u00edo X permiso para organizar a estrutura e a xerarqu\u00eda da Igrexa grecocat\u00f3lica nos territorios de Rusia.\nEn 1917, co goberno provisional ruso, Sheptytskyi foi liberado da cadea, e convocou un s\u00ednodo dos sacerdotes greco-cat\u00f3licos rusos en Petrogrado. O s\u00ednodo elixiu e o metropolita nomeou o primeiro exarca apost\u00f3lico de Rusia, Leonid Fedorov, un antigo seminarista ortodoxo converso, con xurisdici\u00f3n sobre todos os territorios ag\u00e1s os de Belar\u00fas e a actual Ucra\u00edna, que foron organizados noutros exarcados. As acci\u00f3ns de Sheptytskyi para organizar a vida da Igrexa grecocat\u00f3lica rusa foron confirmadas polo papa Bieito XV o 24 de febreiro de 1921.\nPor\u00e9n, a chegada da revoluci\u00f3n de outubro veu seguida dunha persecuci\u00f3n especialmente forte contra os greco-cat\u00f3licos, e moitos deles acabaron no gulag. Moitos fuxiron e estabeleceron comunidades na di\u00e1spora. O 12 de maio de 1922 foron pechadas todas as igrexas cat\u00f3licas, con independencia o seu rito, e na primavera de 1923 o mesmo Fedorov foi procesado acusado de contrarrevolucionario e sentenciado a dez anos de traballos no campo de concentraci\u00f3n das Solovki. Tam\u00e9n foi arrestado o 16 de febreiro de 1931 o vice exarca que nomeara Neveu en 1926, e encerrado nun hospital psiqui\u00e1trico en Kazan. En 1932 o bispo ortodoxo Varfolomei Remov entrou en comu\u00f1\u00f3n coa Igrexa cat\u00f3lica, e nomeado bispo vigairo para os fieis greco-cat\u00f3licos, mais foi arrestado e fusilado en 1935. Ao mesmo tempo, en 1932 fora liberado Fedorov, mais finou en Kirov o 7 de marzo de 1935.\nO 10 de setembro de 1939 Sheptytskyi nomeou o seu irm\u00e1n Klymentii como exarca, mais tam\u00e9n foi arrestado en 1947 e finou na cadea en 1951. Tam\u00e9n Sheptytskyi aprobara o traballo do vice-exarca Viktor Novikov, quen foi arrestado o 23 de xu\u00f1o de 1941.\nNa di\u00e1spora.\nA vida dos cat\u00f3licos rusos continuou na di\u00e1spora rusa. En 1928 foi erixido un segundo exarcado apost\u00f3lico para os rusos de Manchuria, con s\u00e9 na cidade chinesa de Harbin, dirixido por Fabijan Abrantovi\u010d, quen finou na prisi\u00f3n de Butyrka anos m\u00e1is tarde. Por\u00e9n, o triunfo da revoluci\u00f3n chinesa significou tam\u00e9n o final deste exarcado, cando as novas autoridades chinesas entregaron ao NKVD ao exarca Andrej Cikota, quen finou no gulag.\nAo longo dos anos, foron nomeadas varias persoas que exerceron o seu ministerio entre os rusos da di\u00e1spora, como Pranci\u0161kus B\u016b\u010dys, quen foi nomeado en 1930 visitador apost\u00f3lico para os greco-cat\u00f3licos rusos de Europa occidental e central. En 1936 foi consagrado bispo o ruso Aleksandr Evreinov, quen celebrou por primeira vez na bas\u00edlica de San Pedro a divina liturxia. En 1946 o bispo ortodoxo Pavel Meletev entrou en comu\u00f1\u00f3n coa Igrexa cat\u00f3lica, e ocupouse do coidado pastoral dos greco-cat\u00f3licos en Europa at\u00e9 o seu pasamento en 1962.\nO 12 de setembro de 1952 o arcebispo Bo\u013ceslavs Slosk\u0101ns foi nomeado visitador apost\u00f3lico para os cat\u00f3licos rusos e belarusos de Europa occidental. Foi substitu\u00eddo en 1960, cando a Santa S\u00e9 nomeou o bispo Andrei Katkov visitador para os greco-cat\u00f3licos rusos no exterior. Foi substitu\u00eddo en 1978 por Georgii Roshko.\nDende a ca\u00edda da URSS.\nLogo da ca\u00edda da Uni\u00f3n Sovi\u00e9tica houbo un movemento entre os cat\u00f3licos rusos para o nomeamento dun exarca, algo ao que a Igrexa ortodoxa rusa op\u00fa\u00f1ase fortemente. A delicada situaci\u00f3n ecum\u00e9nica fixo que a Santa S\u00e9 paralizara a decisi\u00f3n at\u00e9 que en 2004 os sacerdotes do exarcado elixiron un administrador apost\u00f3lico temporal. Foi ent\u00f3n cando Xo\u00e1n Paulo II nomeou o 20 de decembro de 2004 ao bispo latino de Novosibirsk, Joseph Werth, ordinario para os cat\u00f3licos de rito oriental en Rusia.\nEn xu\u00f1o de 2017 os greco-cat\u00f3licos rusos celebraron un congreso en San Felice del Benaco, primeiro congreso dende 1970. No congreso o clero ruso pediu \u00e1 Santa S\u00e9 un bispo propio para os arredor de 30.000 fieis, e consagrou a Igrexa cat\u00f3lica rusa \u00e1 Virxe de F\u00e1tima.\nEstrutura.\nOs cat\u00f3licos rusos tiveron a s\u00faa xerarqu\u00eda diferenciada cos exarcados de Rusia e de Harbin, mais estas s\u00e9s est\u00e1n vacantes dende o pasamento dos \u00faltimos exarcas a mediados do s\u00e9culo XX. A maior\u00eda das parroquias greco-cat\u00f3licas rusas est\u00e1n atendidas por sacerdotes doutras igrexas cat\u00f3licas orientais, sacerdotes ortodoxos conversos, e sacerdotes latinos con facultades birrituais.\nEn Rusia.\nA s\u00e9 do ordinario \u00e9 a cidade de Novosibirsk, a terceira en poboaci\u00f3n do pa\u00eds. O territorio da Federaci\u00f3n est\u00e1 dividido en distritos coincidentes coas dioceses da Igrexa latina, a arquidiocese da Nai de Deus en Moscova, e as dioceses de San Xos\u00e9 en Irkutsk, A Transfiguraci\u00f3n en Novosibirsk, e San Clemente en Saratov:\nNa di\u00e1spora.\nDependendo da localizaci\u00f3n, os greco-cat\u00f3licos rusos dependen dos ordinarios das dioceses locais, normalmente latinos, a\u00ednda que a mi\u00fado te\u00f1en soste\u00f1emento espiritual dalgunha circunscrici\u00f3n oriental. Hai parroquias e comunidades cat\u00f3licas rusas en B\u00e9lxica (abad\u00eda de Chevetogne e Bruxelas), Francia (Par\u00eds e Li\u00f3n), Alema\u00f1a (Berl\u00edn, M\u00fanic, Mannheim, Niederalteich e Datteln), os Pa\u00edses Baixos (Amsterdam, Haarlem, Eindhoven, A Haia, Maastricht, Nijmegen, Roosendaal, Rotterdam, Delft e Utrecht), Italia (Roma), Finlandia (Espoo), Polonia (Kostom\u0142oty, Drel\u00f3w e Horod\u0142o), Letonia (Riga e Daugavpils), o Canad\u00e1 (Montreal, Combermere), os Estados Unidos (Nova York, El Segundo, San Francisco e Denver), a Arxentina (Bos Aires), e Australia (Melbourne)."}
{"id": "448923", "revid": "25871", "url": "https://gl.wikipedia.org/wiki?curid=448923", "title": "Leopardus", "text": "Leopardus \u00e9 un x\u00e9nero de mam\u00edferos carn\u00edvoros da familia dos f\u00e9lidos, subfamilia dos felinos, que incl\u00fae, segundo a maior\u00eda dos autores, nove especies de pequenos gatos americanos, con numerosas subespecies.\nAs especies do antigo x\u00e9nero \"Oncifelis\" Severtzov, 1858, incl\u00faense hoxe en \"Leopardus\".\nCaracter\u00edsticas.\nAs especies deste x\u00e9nero presentan manchas o raias escuras sobre un fondo amarelado. Te\u00f1en un tama\u00f1o ao redor de d\u00faas veces o dn gato dom\u00e9stico. O perfil do seu corpo e as s\u00faas facci\u00f3ns son lixeiramente m\u00e1is alongados que os doutros felinos.\nH\u00e1bitat e distribuci\u00f3n.\nTodos os membros deste x\u00e9nero habitan en zonas boscosas ou semiboscosas de Am\u00e9rica do Sur e Central, a\u00ednda que no caso do ocelote, a s\u00faa \u00c1rea de distribuci\u00f3n prol\u00f3ngase cara ao norte seguindo as zonas costeiras de M\u00e9xico at\u00e9 alcanzar o sur dos Estados Unidos.\nTaxonom\u00eda.\nDescrici\u00f3n.\nO x\u00e9nero foi descrito en 1842 polo naturalista ingl\u00e9s John Edward Gray, nun traballo publicado en \"Ann. Mag. Nat. Hist\". [ser. 1], 10: 260.\nEtimolox\u00eda.\nO nome do x\u00e9nero, \"Leopardus\", foi escollido por Gray polo seu parecido superficial co leopardo no referente \u00e1 cor e o apencado da pelaxe.\nPor\u00e9n, conv\u00e9n recordar que o leopardo pertence a un x\u00e9nero (\"Panthera\") e a unha subfamilia (panterinos) diferente \u00e1 que engloba a estes animais (a dos felinos).\nSin\u00f3nimos.\nAdemais de polo nome actualmente v\u00e1lido, o x\u00e9nero \"Leopardus\" co\u00f1eceuse tam\u00e9n polos sin\u00f3nimos:\nClasificaci\u00f3n.\nO x\u00e9nero \"Leopardus\" incl\u00fae de oito a once especies, segundo os autores, algunhas con numerosas subespecies.\nSegundo \"Mammal Species of the World\" e o ITIS, son nove as especies, coas subespecies que se indican a continuaci\u00f3n:"}
{"id": "448927", "revid": "5863", "url": "https://gl.wikipedia.org/wiki?curid=448927", "title": "Anton\u00edn Dvor\u00e1k", "text": ""}
{"id": "448928", "revid": "5863", "url": "https://gl.wikipedia.org/wiki?curid=448928", "title": "Manuel Antonio P\u00e9rez S\u00e1nchez", "text": ""}
{"id": "448929", "revid": "47401", "url": "https://gl.wikipedia.org/wiki?curid=448929", "title": "Bibiano Mor\u00f3n", "text": ""}
{"id": "448931", "revid": "1888", "url": "https://gl.wikipedia.org/wiki?curid=448931", "title": "Ernesto Baltar", "text": "O nome de Ernesto Baltar pode referirse a:"}
{"id": "448932", "revid": "5863", "url": "https://gl.wikipedia.org/wiki?curid=448932", "title": "\u00c1ngel Baltar", "text": "O nome \u00c1ngel Baltar pode referirse a dous padroneses:"}
{"id": "448933", "revid": "98629", "url": "https://gl.wikipedia.org/wiki?curid=448933", "title": "G\u00fcne\u015fi G\u00f6rd\u00fcm", "text": "G\u00fcne\u015fi G\u00f6rd\u00fcm \u00e9 un filme turco de 2009 escrito, dirixido e protagonizado por Mahsun K\u0131rm\u0131z\u0131g\u00fcl. Conta a historia dunha familia kurda que \u00e9 obrigada a abandonar a s\u00faa vila no sueste de Turqu\u00eda por mor do conflito b\u00e9lico. O filme, que se estreou o 13 de marzo de 2009, foi un dos filmes con maior recadaci\u00f3n en Turqu\u00eda dese ano, sendo estreado de novo o 18 de setembro de 2009. O filme foi o candidato de Turqu\u00eda para o \u00d3scar \u00f3 mellor filme en lingua non inglesa da 82\u00aa edici\u00f3n dos premios, pero finalmente non foi nomeado."}
{"id": "448935", "revid": "23204", "url": "https://gl.wikipedia.org/wiki?curid=448935", "title": "Layla M.", "text": "Layla M. \u00e9 un filme neerland\u00e9s de 2016 dirixido por Mijke de Jong. Foi escollido como candidato neerland\u00e9s para o \u00d3scar \u00f3 mellor filme en lingua non inglesa na 90\u00aa edici\u00f3n dos premios, pero finalmente non foi nomeado."}
{"id": "448936", "revid": "83328", "url": "https://gl.wikipedia.org/wiki?curid=448936", "title": "Grande Armenia", "text": ""}
{"id": "448937", "revid": "98629", "url": "https://gl.wikipedia.org/wiki?curid=448937", "title": "Adealla", "text": "A adealla ou propina \u00e9 unha recompensa xeralmente econ\u00f3mica que se outorga como agradecemento por un bo servizo e polo produto consumido.\nNa maior\u00eda dos sitios, o cliente decide se d\u00e1 ou non unha adealla e o monto desta. Nos \u00faltimos anos nalg\u00fans pa\u00edses a adealla converteuse nun pago obrigatorio por alg\u00fans servizos, sendo os restaurantes son o mellor exemplo disto. Por\u00e9n, \u00f3 ser obrigatoria fai que perda o car\u00e1cter de adealla (a\u00ednda que se conserve o nome).\nEstas situaci\u00f3ns comezaron a polarizar \u00f3s consumidores, habendo por unha banda xente que pensa que a adealla \u00e9 algo practicamente obrigatorio para apoiar \u00e1 econom\u00eda do traballador, por outra banda hai quen cren que dar adealla s\u00f3 propicia que os salarios se mante\u00f1an a niveis denigrantes. Mentres que alg\u00fans outros s\u00f3 ven a adealla como un vello costume.\nEn 2007 Pedro Solbes, daquela\u00a0Ministro de Econom\u00eda de Espa\u00f1a afirmou que as adeallas excesivas son un factor para o aumento da inflaci\u00f3n do pa\u00eds.\nEn pa\u00edses como os Estados Unidos, o costume de deixar adealla expandiuse m\u00e1is al\u00f3 dos restaurantes. \u00c9 as\u00ed que \u00e9 com\u00fan entregar adealla \u00f3 chofer do taxi (15 %), \u00f3s mozos dos recados do hotel e \u00f3 peiteador."}
{"id": "448938", "revid": "23204", "url": "https://gl.wikipedia.org/wiki?curid=448938", "title": "Propina", "text": ""}
{"id": "448939", "revid": "23204", "url": "https://gl.wikipedia.org/wiki?curid=448939", "title": "Manda de cans", "text": ""}
{"id": "448940", "revid": "23204", "url": "https://gl.wikipedia.org/wiki?curid=448940", "title": "Canzada", "text": ""}
{"id": "448941", "revid": "23204", "url": "https://gl.wikipedia.org/wiki?curid=448941", "title": "Cercella", "text": ""}
{"id": "448942", "revid": "23204", "url": "https://gl.wikipedia.org/wiki?curid=448942", "title": "Gradicela", "text": ""}
{"id": "448943", "revid": "23204", "url": "https://gl.wikipedia.org/wiki?curid=448943", "title": "Namai ba rahis gomhor", "text": "Namai ba rahis gomhor\u00a0(en ) \u00e9 un\u00a0filme afg\u00e1n de 2017 dirixido por Roya Sadat. Foi escollido como candidato afg\u00e1n para o \u00d3scar \u00f3 mellor filme en lingua non inglesa na 90\u00aa edici\u00f3n dos premios, pero finalmente non foi nomeado."}
{"id": "448944", "revid": "839", "url": "https://gl.wikipedia.org/wiki?curid=448944", "title": "Concilio de Florencia", "text": ""}
{"id": "448946", "revid": "23204", "url": "https://gl.wikipedia.org/wiki?curid=448946", "title": "House of Wax (filme de 2005)", "text": ""}
{"id": "448950", "revid": "1131", "url": "https://gl.wikipedia.org/wiki?curid=448950", "title": "Premio de Investigaci\u00f3n Ram\u00f3n Baltar Feijoo", "text": "O Premio de Investigaci\u00f3n Ram\u00f3n Baltar Feijoo \u00e9 un premio que procura contribu\u00edr ao fomento do estudo do per\u00edodo hist\u00f3rico relativo ao fondo documental Ram\u00f3n Baltar Feijoo.\nDescrici\u00f3n.\nComezou a convocalo no ano 2018 a Fundaci\u00f3n Rosal\u00eda de Castro coa previsi\u00f3n de convocalo cada dous anos."}
{"id": "448951", "revid": "98629", "url": "https://gl.wikipedia.org/wiki?curid=448951", "title": "Tratado de Londres de 1915", "text": "O Tratado de Londres (en ingl\u00e9s \"Treaty of London\" e en italiano \"Patto di Londra\"), foi firmado en Londres o 24 de abril de 1915. Por el, Italia entrou na primeira guerra mundial do lado da Entente. O tratado era secreto e os pa\u00edses asinantes foron: o Reino de Italia, Reino Unido de Gran Breta\u00f1a e Irlanda, Francia e o Imperio ruso.\nSegundo o tratado, Italia recibir\u00eda as zonas habitadas por italianos no Imperio austroh\u00fangaro, gran parte da costa d\u00e1lmata e o resto dos territorios balc\u00e1nicos do Imperio austroh\u00fangaro repartir\u00edanse entre tres estados independentes: o Reino de Serbia, o Reino de Montenegro e Croacia.\nA cambio, Italia compromet\u00edase a abandonar a Tripla Alianza, que a un\u00eda aos imperios alem\u00e1n e austroh\u00fangaro e entrar na guerra ao lado da Entente. O cambio de bando acordouse xa a comezos de setembro de 1914 nun convenio secreto asinado en Londres. A entrada na guerra deb\u00eda producirse en menos dun mes desde a firma do tratado e as\u00ed se fixo; a declaraci\u00f3n de guerra italiana anunciouse o 23 de maio.\nA aplicaci\u00f3n do tratado quedou moi condicionada pola disoluci\u00f3n do Imperio austroh\u00fangaro e o xurdimento de novas naci\u00f3ns, especialmente Iugoslavia, que non estaban dispostas a aceptar as concesi\u00f3ns prometidas a Italia pola Entente, e pola entrada na guerra dos Estados Unidos, que definiron novos obxectivos b\u00e9licos e neg\u00e1ronse a admitir a entrega de territorios de maior\u00eda eslava a Italia. Finalmente, Italia obtivo s\u00f3 unha parte dos territorios prometidos a trav\u00e9s dunha serie de acordos rubricados a inicios da d\u00e9cada de 1920. Por outra banda, o r\u00e9xime fascista italiano sinalou que o pa\u00eds fora enganado e non lograra os territorios que lle correspond\u00edan polas maquinaci\u00f3ns dos seus aliados. A esta situaci\u00f3n os italianos denomin\u00e1rona a \"Vittoria Mutilata\" (en galego: a vitoria mutilada) debido a que consideraron que o Reino Unido e Francia non fixeron o suficiente para apoialos nos seus reclamos territoriais.\nNegociaci\u00f3ns italianas.\nO 16 de outubro\u00a0de 1914, morreu o principal ministro do gabinete de Antonio Salandra e este caeu a finais de mes; foi reconstitu\u00eddo o coa presenza do novo ministro de Asuntos Exteriores Sidney Sonnino. De ideas claras e moderado, Sonnino mostrouse partidario da inclusi\u00f3n do Reino de Italia na Tripla Alianza desde o comezo. Xa no ver\u00e1n de 1914 defendera a entrada en guerra de Italia ao lado dos Imperios Centrais. En novembro, a\u00ednda inseguros da s\u00faa duraci\u00f3n no cargo, o primeiro ministro e o seu ministro de Asuntos Exteriores mostr\u00e1ronse moi cautos cara aos bandos enfrontados. Malia unha campa\u00f1a de prensa a favor da inclusi\u00f3n de Istria e Dalmacia (cun 96\u00a0% de poboaci\u00f3n eslava na segunda e un 54\u00a0% na primeira) o Goberno non esixiu a s\u00faa entrega, a\u00ednda que o diario de Sonnino, o \"Giornale d'Italia\", mostrouse favorable aos irredentistas.\nO 3 de decembro de 1914, o Goberno recibiu o apoio do parlamento e Sonnino decidiu pasar \u00e1 acci\u00f3n, ordenando ao embaixador italiano en Viena, o duque de Avarna, que reclamase compensaci\u00f3ns territoriais ao Imperio austroh\u00fangaro de acordo ao artigo VII do pacto da Tripla Alianza. O Goberno de Viena non respectara as cl\u00e1usulas do tratado de alianza, que estipulaban a consulta ao resto de aliados antes do comezo de operaci\u00f3ns militares e a compensaci\u00f3n a Italia en caso de vantaxes nos Balc\u00e1ns para Austria-Hungr\u00eda, e permitira as\u00ed que o Goberno de Roma puidese manter a neutralidade na guerra. Unha vez quedou clara a imposibilidade dunha r\u00e1pida vitoria austro-xermana, Italia decidiu negociar cos dous bandos para lograr o maior beneficio posible da situaci\u00f3n.\nO 24 de decembro de 1914, tras un tiroteo no porto de Valona, a cidade foi ocupada por tropas italianas, teoricamente para protexer aos residentes italianos. Sonnino apresurouse a asegurar aos austroh\u00fangaros que a ocupaci\u00f3n ser\u00eda temporal, para evitar que \u00e1 s\u00faa vez esixisen compensaci\u00f3ns territoriais como el mesmo estaba facendo polo ataque ao Reino de Serbia.\nA\u00ednda que Sonnino apoiaba a campa\u00f1a de prensa que reclamaba a entrega de Dalmacia ao Reino de Italia, o Goberno non esix\u00eda a\u00ednda a s\u00faa entrega, usando a publicidade simplemente para que o Goberno vien\u00e9s accedese a entregar o Trentino e Trieste, os seus verdadeiros obxectivos naquel momento. As conversaci\u00f3ns entre Sonnino e o embaixador austroh\u00fangaro Macchio non lograron os seus froitos xa que este \u00faltimo utilizou unha t\u00e1ctica dilatoria para atrasar as posibles compensaci\u00f3ns territoriais a Italia.\nO ministro de Asuntos Exteriores austroh\u00fangaro, o conde Leopold Berchtold, foi ent\u00f3n substitu\u00eddo polo h\u00fangaro Stephan Buri\u00e1n, amigo e protexido do primeiro ministro h\u00fangaro Istv\u00e1n Tisza. Berchtold mostrouse contrario \u00e1s indicaci\u00f3ns alem\u00e1s de acceder \u00e1s petici\u00f3ns territoriais italianas. Buri\u00e1n mantivo a mesma actitude do seu predecesor, convencido de que as ameazas de Sonnino eran un farol.\nO 17 de febreiro de 1915, Sonnino esixiu ter dereito a veto sobre as operaci\u00f3ns militares austroh\u00fangaras nos Balc\u00e1ns a menos que o Goberno de Viena cedese \u00e1s reclamaci\u00f3ns italianas. A delicada situaci\u00f3n da fronte oriental, a epidemia de tifo que acababa de estalar na pen\u00ednsula balc\u00e1nica e a actitude de Sonnino detiveron as operaci\u00f3ns militares de Viena durante os primeiros meses de 1915. Alema\u00f1a redobrou as s\u00faas presi\u00f3ns sobre o Goberno austroh\u00fangaro para satisfacer aos italianos.\nO 9 de marzo\u00a0de\u00a01915, Buri\u00e1n comunicou ao embaixador italiano a s\u00faa disposici\u00f3n a negociar a cesi\u00f3n de territorio austroh\u00fangaro, ao cal o seu Goberno se ti\u00f1a negado ata ent\u00f3n.\nMentres e secretamente, con todo, Sonnino dera instruci\u00f3ns ao embaixador italiano en Londres, o marqu\u00e9s Imperiali, para que comezase as conversaci\u00f3ns coa Tripla Entente e expuxese as condici\u00f3ns nas que Italia estaba disposta a entrar na guerra do seu lado. Sonnino mostrouse especialmente interesado en manter secretas estas conversaci\u00f3ns paralelas e en ocultalas ao Goberno serbio. A partir dese momento, Sonnino mantivo negociaci\u00f3ns paralelas cos dous bandos enfrontados. As esixencias italianas present\u00e1ronse a lord Grey o 4 de marzo.\nSerbia e os representantes do Comit\u00e9 Iugoslavo acabaron decat\u00e1ndose dos manexos de Sonnino, e tiveron no ministro de Asuntos Exteriores ruso, Serguei Sazonov, ao seu mellor ada\u00edl. Italia explicou o seu desexo de obter Dalmacia non pola s\u00faa poboaci\u00f3n italiana, sen\u00f3n por raz\u00f3ns estrat\u00e9xicas, para controlar o mar Adri\u00e1tico. Durante as seguintes semanas, Sazonov mostrouse contrario \u00e1s esixencias italianas, que consideraba excesivas, mentres que os Gobernos franc\u00e9s e brit\u00e1nico mostraban a s\u00faa impaciencia porque Italia entrase canto antes na contenda, crendo que a s\u00faa participaci\u00f3n lles dar\u00eda a vitoria.\nO 29 de marzo de 1915, o Goberno italiano renunciou por fin a conseguir Split, o que os franceses utilizaron para premer aos rusos e empuxalos a aceptar o resto de reclamaci\u00f3ns italianas. Sazonov, con todo, non accedeu, considerando estas contrarias ao principio de nacionalidade polo que en principio estaban combatendo. A opini\u00f3n p\u00fablica rusa preocup\u00e1base polo destino das poboaci\u00f3ns eslavas e especialmente pola serbia, e o ministro de Asuntos Exteriores ruso cr\u00eda que non aceptar\u00eda as concesi\u00f3ns que Italia esix\u00eda.\nO 1 de maio de 1915, Edward Grey foi relevado nas negociaci\u00f3ns por Herbert Henry Asquith por parte brit\u00e1nica.\nMentres, as negociaci\u00f3ns con Viena atoparon un novo escollo: a esixencia italiana de que os territorios cedidos fosen entregados de inmediato (21 de marzo de 1915) e non tras o final da guerra, como propo\u00f1\u00edan os austroh\u00fangaros. O 27 de marzo de 1915, Buri\u00e1n comunicou ao embaixador italiano que o emperador accedera a entregar o Trentino a cambio da neutralidade italiana e a s\u00faa aquiescencia \u00e1s campa\u00f1as austroh\u00fangaras nos Balc\u00e1ns. O 8 de maio de 1915, Sonnino respondeu \u00e1 proposta cun memorando de once artigos coas reclamaci\u00f3ns italianas.\nMentres tanto, entre marzo e abril, aceler\u00e1ronse os preparativos militares en Italia. En Londres, Asquith redactaba unha proposta que reflect\u00eda a postura rusa, como \u00faltima oferta para os italianos. O 9, ante a falta de acordo, volveu presentar unha proposta pola que Italia consegu\u00eda a costa d\u00e1lmata entre Zara e o cabo Planka, Curzola e as s\u00faas illas menores, e a desmilitarizaci\u00f3n da costa entre Planka e Cattaro, salvo a que se entregar\u00eda a Serbia. O 14, o marqu\u00e9s Imperiali aceptou esta oferta, renunciando \u00e1 pen\u00ednsula de Sabioncello. Soamente reclamou que non se erixisen fortificaci\u00f3ns nas proximidades de Cattaro, mentres que Sazonov aceptou que a representaci\u00f3n internacional de Albania quedase en mans italianas. Seguiu esixindo, con todo, que continuasen as negociaci\u00f3ns sobre certos detalles.\nFrancia e o Reino Unido de Gran Breta\u00f1a e Irlanda premeron ent\u00f3n ao tsar Nicolao, que ordenou ceder a Sazonov, malia a s\u00faa opini\u00f3n sobre o correcto do pacto. O , Sazonov indicou ao embaixador ruso no Reino Unido que rubricase o acordo.\nO 16 de marzo de\u00a01915, o Goberno austroh\u00fangaro respondeu \u00e1s esixencias italianas, de xeito en xeral negativo. Ante isto, o pacto coa Entente asinouse o 26 de maio de 1915 en Londres, compromet\u00e9ndose o Reino de Italia a entrar en guerra inmediatamente contra o Imperio austroh\u00fangaro e o alem\u00e1n e a non asinar unha paz por separado.\nRepartimento dos territorios.\nSegundo o acordo, Italia recibir\u00eda:\nCos cambios fronteirizos propostos entre Italia e o Imperio, baseados tanto na uni\u00f3n dos italianos do Imperio austroh\u00fangaro como en raz\u00f3ns de defensa estrat\u00e9xica, aquela recib\u00eda unha minor\u00eda de preto dun cuarto de mill\u00f3n de alem\u00e1ns e tres cuartos de mill\u00f3n de eslavos. As ganancias territoriais no Adri\u00e1tico garant\u00edan tam\u00e9n o control do mesmo, unha das aspiraci\u00f3ns italianas. As concesi\u00f3ns ao Reino de Italia agr\u00fapanse en catro sectores, definidos con precisi\u00f3n variable:\nA Serbia promet\u00e9uselle:\nA Montenegro adxudic\u00e1baselle:\nAs\u00ed mesmo, a\u00ednda que sen moito detalle, prometeuse ao Reino de Serbia:\nA cidade adri\u00e1tica de Fiume, obxecto de duras disputas na posguerra entre Italia e Iugoslavia, quedaba asignada \u00aba Croacia, Serbia e Montenegro\u00bb.\nOs italianos reclamaron que a posesi\u00f3n da costa entre Zara e Istria se decidise tras a guerra, ao que accederon os pa\u00edses da Entente. Ademais, insistiron en que non deb\u00eda comunicarse o acordo a Serbia, cousa que non lograron, pois a Entente enviou unha nota oficial sobre o mesmo o 4 de agosto de 1915 na que se indicaban as s\u00faas ganancias territoriais que recibir\u00eda ao terminar a guerra. A finais de abril de 1915, partidarios de Iugoslavia en Gran Breta\u00f1a xa co\u00f1ec\u00edan a grandes li\u00f1as as caracter\u00edsticas do acordo, grazas \u00e1s confidencias de Sazonov, obtidas por Frano Supilo.\nSonnino, malia asinar o pacto coa Entente, alargou as negociaci\u00f3ns con Viena. O 3 de maio\u00a0de\u00a01915, o embaixador austroh\u00fangaro en Roma decatouse da conclusi\u00f3n das negociaci\u00f3ns coa Entente e avisou a Buri\u00e1n, que tratou de mellorar a s\u00faa oferta anterior aos italianos, pero demasiado tarde: o mesmo d\u00eda Sonnino rescind\u00eda a alianza cos Imperios Centrais. A\u00ednda as\u00ed recibiu a Macchio o 6, mostr\u00e1ndose disposto a comunicar as s\u00faas propostas ao gabinete.\nA poboaci\u00f3n, inflamada repentinamente de nacionalismo, forzou ao Parlamento, favorable a manter a neutralidade do pa\u00eds, a aprobar o pacto coa Entente, o que fixo caer o gabinete de Salandra o 13 de maio\u00a0de 1915. Rexeitada a renuncia polo rei, o parlamento aveuse a aceptar o Tratado e a conceder plenos poderes ao Goberno o 20 de maio de\u00a01915, por ampla maior\u00eda.\nO 23 de maio\u00a0de 1915, declar\u00e1base a guerra ao Imperio austroh\u00fangaro, a\u00ednda que non cos resultados esperados polos Aliados.\nO pacto, que deb\u00eda permanecer en segredo, foi publicado polos bolxeviques rusos tras a s\u00faa toma do poder no diario Izvestia, en novembro de 1917.\nClarificaci\u00f3n: o acordo de St. Jean de Maurienne.\nA futura partici\u00f3n do Imperio otom\u00e1n decidiuse entre os tres socios orixinais da Tripla Entente, sen ter en conta a Italia nun comezo. Esta non recibiu informaci\u00f3n sobre os acordos anteriores ou posteriores ao tratado polo que entrou na contenda e os seus intentos de lograr esta informaci\u00f3n foron bald\u00edos ata o outono de 1916. Dada a vaguidade da cl\u00e1usula sobre o Imperio otom\u00e1n do tratado, continuaron as negociaci\u00f3ns para definir con m\u00e1is claridade a porci\u00f3n que lle corresponder\u00eda a Italia en caso de desmembramento do Imperio, o que se logrou no Acordo de St. Jean de Maurienne en abril de 1917. A cambio Italia reco\u00f1ec\u00eda os acordos anteriores franco-brit\u00e1nicos, en especial o Tratado Sykes-Picot.\nItalia haber\u00eda de obter o suroeste de Asia Menor, chegando ata a concesi\u00f3n francesa polo leste e ata Esmirna polo norte, xunto cunha zona de influencia ao norte desta. O acordo, con todo, quedaba suxeito \u00e1 aprobaci\u00f3n do Goberno ruso, que acababa de cambiar co triunfo da Revoluci\u00f3n de Febreiro que acabara co tsarismo. Rusia nunca chegou a expresar a s\u00faa opini\u00f3n sobre o acordo, que xamais chegou a ser ratificado como tratado formal. Xuntos, o Tratado de Londres e o Acordo de St. Jean de Maurienne reun\u00edan as aspiraci\u00f3ns italianas en caso de vitoria da Entente.\nCambios da situaci\u00f3n b\u00e9lica.\nDous feitos fundamentais afectaron \u00e1 aplicaci\u00f3n do tratado tras a guerra mundial:\nA Conferencia de Par\u00eds.\nNegociaci\u00f3ns e estancamento.\nLogo da guerra, a posici\u00f3n italiana era complicada. Esixir o cumprimento do Tratado de Londres significaba un conflito inmediato con Wilson, mentres que o seu abandono era un risco que ning\u00fan Goberno italiano pod\u00eda aceptar; quedaba a opci\u00f3n dunha cesi\u00f3n parcial a cambio de compensaci\u00f3ns, que requirir\u00edan a aquiescencia do resto de potencias que haber\u00edan de outorgalas.\nTras a chegada de Wilson a Par\u00eds o 4 de decembro\u00a0de 1918, as relaci\u00f3ns entre este e os representantes italianos non melloraron. O informe dos expertos estadounidenses non ti\u00f1a en conta as disposici\u00f3ns do tratado de 1915, defin\u00eda unha fronteira intermedia entre a baseada no idioma e a que ditaban os intereses de seguridade italianos. Os italianos responderon solicitando a fronteira definida no tratado con pequenas modificaci\u00f3ns e engadindo a petici\u00f3n de poder anexionarse Fiume, que produciu unha disputa esaxerada. A cidade, enclave de poboaci\u00f3n italiana nunha rexi\u00f3n de maior\u00eda eslava, quedara asignada a Croacia no Tratado de Londres. A axitaci\u00f3n nacionalista en Italia, permitida polo Goberno, colocara a este nunha situaci\u00f3n que lle imped\u00eda ceder na s\u00faa demanda pola cidade, malia non ser reclamada anteriormente.\nOs italianos expresaron o seu desexo de negociar unicamente con Serbia e Montenegro como aliados seus durante a contenda, pero non con representantes do inimigo derrotado, categor\u00eda na que englobaban aos representantes do novo Reino dos Serbios, Croatas e Eslovenos. O seu malestar coa delegaci\u00f3n iugoslava era a\u00ednda maior ao contarse entre os seus membros antigos deputados austroh\u00fangaros (como os croatas Ante Trumbi\u0107 e Josip Smodlaka e o esloveno Otokar Ryb\u00e1\u0159). Un delegado, o esloveno Ivan \u017dolger, fora ata ministro do gabinete austr\u00edaco durante a guerra.\nEn abril, co regreso \u00e1 conferencia do presidente estadounidense, retomou o caso italiano, ofrecendo franceses e brit\u00e1nicos o cumprimento estrito do Tratado de Londres (o que exclu\u00eda a concesi\u00f3n de Fiume a Italia) ou a entrega de Fiume e o abandono do tratado. Ante a falta de acordo, Wilson decidiu facer un chamamento ao pobo italiano deixando de lado ao seu Goberno, co que logrou unicamente enfurecer \u00e1 opini\u00f3n p\u00fablica italiana e que os representantes italianos se retirasen da conferencia de paz. Durante a ausencia italiana os Aliados decidiron enviar a expedici\u00f3n militar a Esmirna, decisi\u00f3n que aqueles aceptaron tras o seu regreso a Par\u00eds d\u00faas semanas m\u00e1is tarde. A repartici\u00f3n de mandatos realizouse tam\u00e9n mentres os italianos se achaban lonxe de Par\u00eds.\nAvances e definici\u00f3n de fronteiras nos Balc\u00e1ns.\nA pesar da continuaci\u00f3n das conversaci\u00f3ns, centradas sempre no destino de Fiume, non houbo avances ata a firma do tratado con Alema\u00f1a e a marcha de Wilson o 28 de xu\u00f1o. A oposici\u00f3n de Wilson e a s\u00faa capacidade de vetar calquera acordo imped\u00edan os progresos.\nEn setembro, con todo, o tratado con Austria foi favorable a Italia, que logrou a fronteira dos Alpes como se prometera en Londres en 1915.\nIncapacitado Wilson e derrotado o seu partido nas elecci\u00f3ns dos Estados Unidos, e fartos Francia e o Reino Unido das inacabables conversaci\u00f3ns, estes decidiron que as negociaci\u00f3ns pasasen a realizarse directamente entre italianos e iugoslavos. Isto levou a un r\u00e1pido acordo que se plasmou no Tratado de Rapallo de novembro de 1920. Este conced\u00eda a Italia a fronteira que desexaba no nordeste, pero limitaba as s\u00faas ganancias no Adri\u00e1tico a catro illas e a cidade de Zara. Fiume e os seus arredores establec\u00edanse como Estado libre.\nAlbania foi evacuada e a s\u00faa independencia reco\u00f1ecida segundo as fronteiras trazadas en 1913, salvo a illa de Saseno, \u00e1 entrada da ba\u00eda de Valona, que Italia se anexionou.\nAcontecementos posteriores.\nEn Asia Menor, os gregos aproveitaron a ausencia italiana na primavera para lograr que fosen as s\u00faas tropas as enviadas a Esmirna, situaci\u00f3n que os italianos aceptaron tras d\u00e9biles protestas ao seu regreso \u00e1 conferencia de paz. Polo Tratado de S\u00e8vres asinado o , Italia viu reco\u00f1ecida a posesi\u00f3n do Dodecaneso e conced\u00e9uselle unha zona de influencia en Anatolia, que se correspond\u00eda aproximadamente \u00e1 definida nos acordos de St. Jean de Maurienne, salvo nos arredores de Esmirna. Italia, insatisfeita co resultado, apresurouse a mostrar a s\u00faa simpat\u00eda a Mustaf\u00e1 Kemal axi\u00f1a que como xurdiu o movemento nacionalista, evitando apoiar \u00e1s tropas gregas. No Tratado de Lausana, que puxo fin \u00e1 guerra, Italia conservou a posesi\u00f3n do Dodecaneso.\nEn \u00c1frica, mencionada nos artigos 10 e 13 do Tratado de Londres, Italia logrou a concesi\u00f3n final de Libia por parte do sult\u00e1n otom\u00e1n no Tratado de S\u00e8vres, tras ter reconquistado o territorio, controlado precariamente, en 1919.\nAs colonias alem\u00e1s, pola s\u00faa banda, foron repartidas como mandatos durante a ausencia italiana, sa\u00edndo o Reino Unido moi beneficiado, seguido de Francia. Italia esixiu ser compensada, pero aceptou a repartici\u00f3n realizada. Quedou ent\u00f3n a posibilidade de rectificaci\u00f3ns fronteirizas, que se decidiu deb\u00edan negociarse de forma bilateral entre Italia por unha banda e Francia e o Reino Unido pola outra. O 12 de setembro de 1919, Francia e Italia alcanzaban un acordo, que ced\u00eda certos salientes da fronteira entre Libia e as colonias francesas aos italianos. En 1925 produciuse a firma do acordo con Gran Breta\u00f1a no que Italia logrou a fronteira que desexaba entre Libia e Exipto.\nEn Somalia, ante a negativa francesa a ceder a Somalia Francesa, ofreceuse a entrega de certo territorio xunto ao r\u00edo Xuba, que Italia aceptou."}
{"id": "448953", "revid": "1131", "url": "https://gl.wikipedia.org/wiki?curid=448953", "title": "\u00c1brete de orellas", "text": "\u00c1brete de orellas \u00e9 un espazo de comunicaci\u00f3n musical galego con actividade en Internet, en radio e tam\u00e9n en prensa. O seu director \u00e9 Pepe Cunha.\nHistoria.\n\"\u00c1brete de Orellas\" naceu como programa musical en Radio Kaos, emisora universitaria do Campus de Ferrol no outono de 1997, e foi crecendo con atenci\u00f3n \u00e1 variedade musical e \u00e1 m\u00fasica ao vivo na zona de Ferrol. Ao desaparecer Radio Kaos, na primavera de 2003 o programa pasou a ser difundido por Internet, e ampliou a s\u00faa zona de influencia de Ferrol a toda Galiza coincidindo coa chegada de Internet e a creaci\u00f3n dun portal on-line.\nEn 2005 o Colectivo Opa\u00ed\u00ed-R\u00e1dio FilispiM, do cal Pepe Cunha \u00e9 membro fundador, comezou a operar na comarca de Trasancos, onde \"\u00c1brete de orellas\" regresou en outono de 2014. A versi\u00f3n radiof\u00f3nica do programa soa nas emisoras da Rede Galega de Radios Libres e Comunitarias (CUAC FM; R\u00e1dio FilispiM, Radio Roncudo, Radio Neira, Piratona ...), nas radios municipais de Redondela e Negreira e no podcast de \"Pontevedra Viva\", ademais de estar dispo\u00f1\u00edbel en Agora.gal e Podgalego."}
{"id": "448954", "revid": "23204", "url": "https://gl.wikipedia.org/wiki?curid=448954", "title": "Dita z\u00eb fill", "text": "Dita z\u00eb fill\u00a0\u00e9 un filme alban\u00e9s de 2017 dirixido por Gentian Ko\u00e7i. Foi escollido como candidato alban\u00e9s para o \u00d3scar \u00f3 mellor filme en lingua non inglesa na 90\u00aa edici\u00f3n dos premios, pero finalmente non foi nomeado."}
{"id": "448959", "revid": "25871", "url": "https://gl.wikipedia.org/wiki?curid=448959", "title": "Franca Ongaro", "text": "Franca Ongaro, nada en Venecia o 15 de setembro de 1928 e finada na mesma cidade o 13 de xaneiro de 2005, foi unha escritora, psiquiatra e pol\u00edtica italiana.\nTraxectoria.\nDespois dos seus estudos cl\u00e1sicos na s\u00faa cidade natal, os seus primeiros intereses centr\u00e1ronse principalmente na literatura (era a irm\u00e1 do escritor Alberto Ongaro). Publicou varios contos para nenos, as\u00ed como un extracto da \"Odisea\" (ilustrada por Hugo Pratt) e outro da novela \"Piccole donne\", sobre o \"Corriere dei Piccoli\", nos anos 1959 e 1963.\nO co\u00f1ecemento de Franco Basaglia, que se tornou no seu marido en 1953, e que no hospital psiqui\u00e1trico de Gorizia iniciar\u00eda a \"revoluci\u00f3n psiqui\u00e1trica\" na segunda metade da d\u00e9cada dos sesenta, cambiou a s\u00faa vocaci\u00f3n como muller e como escritora. Os dous tiveron un fillo e unha filla, Alberta, que a pesar de ter serias deficiencias visuais se graduou en psicolox\u00eda e continuou as actividades no ensino dos proxenitores. Co seu marido e co grupo de psiquiatras e intelectuais que se reuniron ao seu redor, escribiu, editou e traduciu os textos que ser\u00e1n a proba documental do traballo de apertura, que, desde Gorizia, comezou a abanear os alicerces da instituci\u00f3n hospitalaria e que levou, no curso dos anos, \u00e1 lei 180, que superou a experiencia dos manicomios en Italia.\nTras a morte do seu marido, que veu de s\u00fapeto, en 1980, colleu o seu legado, especialmente no \u00e1mbito pol\u00edtico, a loita pola humanizaci\u00f3n da medicina psiqui\u00e1trica. De 1983 a 1992, foi, por d\u00faas lexislaturas, senadora da Esquerda Independente, e neste cargo foi \"l\u00edder\" da batalla parlamentaria e cultural para a aplicaci\u00f3n dos principios da reforma psiqui\u00e1trica, como autora do proxecto de lei para a aplicaci\u00f3n da lei 180, a partir do cal xurdiu o texto b\u00e1sico do primeiro \"Proxecto obxectivo de sa\u00fade mental\" (1989). Tam\u00e9n colaborou na elaboraci\u00f3n de diversas disposici\u00f3ns rexionais para difundir m\u00e1is a cultura do coidado do paciente psiqui\u00e1trico na maior\u00eda dos diferentes \u00e1reas do pa\u00eds.\nEntre os moitos premios nacionais e internacionais, recibiu o premio \"Ives Pelicier\" da \"Academia Internacional de Lei e de Sa\u00fade Mental\" (xullo 2000) e o premio \"honoris causa\" en Ciencia pol\u00edtica pola Universidade de Sassari (abril de 2001).\nD\u00e9uselle o nome Franco Basaglia e Franca Ongaro Basaglia a un teatro do antigo hospital psiqui\u00e1trico, en 2011, en Trieste.\nObras.\nA s\u00faa produci\u00f3n, persoal ou un par co home, estendeu a cuesti\u00f3ns de filos\u00f3ficas e sociol\u00f3xicas en medicina moderna e instituci\u00f3ns de coidados de sa\u00fade, bio\u00e9tica, e a condici\u00f3n da muller, a pr\u00e1ctica transformaci\u00f3n das instituci\u00f3ns.\nCon Franco Basaglia.\nAdemais, editado por Einaudi a publicaci\u00f3n dos dous volumes dos \"Scritti\" de Franco Basaglia (1981-'82), as\u00ed como o volume biogr\u00e1fico:\u00a0\"Franco Basaglia. L'utopia della realt\u00e0\"\u00a0(2005)."}
{"id": "448960", "revid": "23204", "url": "https://gl.wikipedia.org/wiki?curid=448960", "title": "Cabalgar en solitario", "text": "Cabalgar en solitario\u00a0 (en ) \u00e9 un filme estadounidense de 1959 dirixido por Budd Boetticher e protagonizado por Randolph Scott, Karen Steele, Pernell Roberts, Lee Van Cleef e James Coburn, no seu debut cinematogr\u00e1fico. Este filme en Eastmancolor \u00e9 un dos chamados do \"ciclo Ranown\" de Boetticher, feitos xunto a Randolph Scott, o produtor executivo Harry Joe Brown e o guionista Burt Kennedy, o cal comezou con \"Seven Men from Now\"."}
{"id": "448961", "revid": "23204", "url": "https://gl.wikipedia.org/wiki?curid=448961", "title": "Ride Lonesome", "text": ""}
{"id": "448963", "revid": "23204", "url": "https://gl.wikipedia.org/wiki?curid=448963", "title": "Cabeza de diamante", "text": "Cabeza de diamante (en ) \u00e9 un filme estadounidense de 1963 dirixido por Guy Green. Est\u00e1 protagonizado por Charlton Heston, Yvette Mimieux, George Chakiris e James Darren, sendo distribu\u00eddo por Columbia Pictures. A banda sonora orixinal \u00e9 obra de John Williams, Hugo Winterhalter compuxo o tema principal e Darren cantou a canci\u00f3n do t\u00edtulo. O actor de cinema mudo Billie Dove fai a s\u00faa \u00faltima aparici\u00f3n na gran pantalla cun cameo.\nEstreouse en galego o 30 de agosto de 1991 a trav\u00e9s da TVG."}
{"id": "448964", "revid": "23204", "url": "https://gl.wikipedia.org/wiki?curid=448964", "title": "Diamond Head (filme)", "text": ""}
{"id": "448966", "revid": "7802", "url": "https://gl.wikipedia.org/wiki?curid=448966", "title": "Tratado de Londres (1915)", "text": ""}
{"id": "448969", "revid": "89787", "url": "https://gl.wikipedia.org/wiki?curid=448969", "title": "Alfonso Otero Regal", "text": "Alfonso Otero Regal, nado en Nois o 27 de xu\u00f1o de 1952 \u00e9 un artista e artes\u00e1n galego. Na actualidade reside en Viveiro.\nTraxectoria.\nNunha breve revisi\u00f3n biogr\u00e1fica, o creador mari\u00f1\u00e1n, Premio Nacional de Artesan\u00eda en 2011, adestrado nas t\u00e9cnicas de debuxo e pintura, mergulla un pouco m\u00e1is tarde en cer\u00e1mica, unha profesi\u00f3n que leva m\u00e1is de catro d\u00e9cadas xogando. Non obstante, Otero Regal fixo incursi\u00f3ns noutras \u00e1reas art\u00edsticas, como o gravado, a literatura, a ilustraci\u00f3n e o debuxo. Paralelamente \u00e1 produci\u00f3n art\u00edstica, que vai do expresionismo \u00e1 arte conceptual, dese\u00f1a e crea un mercado cer\u00e1mico \u00fanico, pero tam\u00e9n o traballo do autor que a mi\u00fado exp\u00f3n. Presentou unha intensa actividade profesional, cun taller de cer\u00e1mica propio, un estudo de cer\u00e1mica art\u00edstica, muralismo e obras arquitect\u00f3nicas. Foi profesor de cer\u00e1mica en talleres ocupacionais e talleres escolares, profesor e promotor dun centro de formaci\u00f3n para os mozos, e tam\u00e9n imparte cursos de rak\u00fa, (unha t\u00e9cnica oriental de facer cer\u00e1mica), serigraf\u00eda cer\u00e1mica e carpetas cer\u00e1micas en varios lugares Espa\u00f1a. Os seus murais cer\u00e1micos poden verse en numerosas instituci\u00f3ns p\u00fablicas e privadas e o seu traballo at\u00f3pase en museos, fundaci\u00f3ns e colecci\u00f3ns privadas en Espa\u00f1a, Europa, Estados Unidos e Xap\u00f3n. Otero Regal ilustrou innumerables libros, inclu\u00edndo \"Cantos como x\u00f3garas\", de Xaime Oroza e Otero Regal, \"Dende Ma\u00f1\u00e1\", tam\u00e9n de Xaime Oroza e Otero Regal, \"Entre Nois e Pena Orxal\", \"Traca-traco\" por Paco Rivas e Otero Regal, \"A maruxaina e outras sereas\", de Paco Rivas e Pablo Mosquera, \"Os propietarios da paisaxe son nenos\", de Alberto Zurdo, \"Memoria e so\u00f1o\" (1996), \"Nas varandas do abrente\" (2000), \"\u00c1s catro augas\" (2004) e \"Linguaxes\" (2005) de Xo\u00e1n Neira, sesenta e nove, de Xos\u00e9 D\u00edaz, e moitos m\u00e1is.\nFormaci\u00f3n e actividade profesional.\nEstudou pintura con Puchades en Mondo\u00f1edo, na Escola Massana (Barcelona) e no Seminario de Estudos Cer\u00e1micos de Sargadelos. Tam\u00e9n realizou un curso con Cumellas en Barcelona. Desde finais dos anos 60, foi adestrado en t\u00e9cnicas de debuxo e pintura e posteriormente en cer\u00e1mica, profesi\u00f3n que practicou nos \u00faltimos 30 anos. Estudou na Escola a Masana e, ao final dos seus estudos, continuou a ensinar e traballou con alfareiros ata que chegou a Zaragoza onde traballou con Galdeano realizando murais e varias obras. Zaragoza, Mieres, Sargadelos foron os pasos previos para crear o seu propio taller, pero foi un taller moi pequeno e inc\u00f3modo. Traballou no seu propio taller de cer\u00e1mica utilitaria, no \"Regal-Cer\u00e1micas\" de Viveiro (Lugo) e nun estudo de cer\u00e1mica art\u00edstica, muralismo e obras arquitect\u00f3nicas. e no ano 2002 decidiu comprar a antiga f\u00e1brica en ru\u00ednas de Viveiro para crear o que agora \u00e9 o Complexo Regal-Xunqueira.\nOtero Regal d\u00e1 nome ao complexo multicultural de Regal-Xunqueira, en Viveiro. A s\u00faa obra constit\u00fae unha presenza constante, en calquera recuncho do Centro de Arte de Xunqueira ao cal d\u00e1 nome. Creador e promotor deste proxecto, o ceramista traballa diariamente no complexo recentemente rehabilitado. Dos catro mil metros cadrados de \u00e1rea cuberta polo complexo, distribu\u00eddos en catro niveis diferentes, destaca a \u00e1rea dos talleres de cer\u00e1mica, que te\u00f1en un forno de doce mil quilos, permitindo a cocci\u00f3n de seiscentas pezas \u00e1 vez. Por un lado desenvolve o proceso de produci\u00f3n comercial, e no outro lado at\u00f3panse as creaci\u00f3ns as obras do artista, xunto coas pezas cer\u00e1micas xa descontinuadas. Todo iso convive en harmon\u00eda nesta suma de edificios, conectados nun itinerario ben definido, onde se aprecia a pegada do artista, xunto co sabor da antiga f\u00e1brica de curtidur\u00eda. Os murais na fachada principal ou patio son unha mostra da obra de Otero Regal.\nAo longo destes anos, en 1968 realizou a primeira exposici\u00f3n das s\u00faas obras, en Mondo\u00f1edo, e participou en moitas exposici\u00f3ns, colectivas e individuais."}
{"id": "448972", "revid": "98629", "url": "https://gl.wikipedia.org/wiki?curid=448972", "title": "Otocolobus manul", "text": "Otocolobus manul \u00e9 unha especie de mam\u00edfero carn\u00edvoro da familia dos f\u00e9lidos, subfamilia dos felinos e tribo dos felininos.\nTr\u00e1tase dunha especie monot\u00edpica, xa que \u00e9 a \u00fanica que se integra no x\u00e9nero \"Otocolobus\".\nHabita nas estepas e zonas altas de Asia: Afganist\u00e1n, Armenia, China (T\u00edbet), India, Ir\u00e1n, Casaquist\u00e1n, Kirguizist\u00e1n, Mongolia, Paquist\u00e1n, Rusia (Siberia), Taxiquist\u00e1n, Turkmenist\u00e1n e Uzbekist\u00e1n, en alturas de at\u00e9 os 5 000 msnm onde, a s\u00faa abundante pelaxe prot\u00e9xeo do excesivo fr\u00edo e do vento.\n\u00c9 un gato de patas curtas e corpo repoludo, e unha cola longa e peluda, adornada con aneis negros. A s\u00faa pelaxe \u00e9 de cores vari\u00e1beis, desde o gris cinza ao avermellado, con li\u00f1as negras que atravesan o seu corpo sen soluci\u00f3n de continuidade, dun flanco ao outro. \u00c9 o \u00fanico exemplo deste tipo de coloraci\u00f3n entre os f\u00e9lidos.\nO \"Otocolobus manul\" \u00e9 un animal solitario, xeralmente amante da pouca luz, pois a s\u00faa hora preferida para cazar sit\u00faasse na alba e no ocaso. Alim\u00e9ntase de roedores, picas e de paxaros. Cando galopa p\u00f3dese confundir cunha marmota. Establece o seu refuxio baixo unha rocha. \u00c9 o mellor gabeador dos felinos. Ten de catro a seis cr\u00edas por camada, e un peso nos adultos de entre 2,5 e 3,5\u00a0kg.\nTaxonom\u00eda.\nDescrici\u00f3n.\nA especie foi descrita en 1776 polo m\u00e9dico, zo\u00f3logo e bot\u00e1nico alem\u00e1n, que traballou en Rusia, Peter Simon Pallas, en \"Reise Prov. Russ. Reichs\", 3: 692.\nEtimolox\u00eda.\nO nome do x\u00e9nero, \"Otocolobus\", est\u00e1 formado pola uni\u00f3n dos elementos \"oto-\" e \"-colobus\". O primeiro elemento deriva do substantivo do grego antigo \u03bf\u1f56\u03c2 \u1f60\u03c4\u03cc\u03c2 \"o\u00fbs \u014dt\u03cc\u03c2\", 'orella', e o segundo do adxectivo grego \u03ba\u03bf\u03bb\u03bf\u03b2\u03cc\u03c2 \"colob\u00f3s\", 'mutilado', 'roto', 'cortado'. Literalmente, 'os de orellas cortadas', en alusi\u00f3n \u00e1s s\u00faas orellas, que parecen ca\u00eddas.\nO nome espec\u00edfico, \"manul\", \u00e9 unha adaptaci\u00f3n do nome deste gato en mongol, \u043c\u0430\u043d\u0443\u0443\u043b \"manuul\".\nHistoria taxon\u00f3mica.\n\"Otocolobus manul\" ten unha historia taxon\u00f3mica complexa. Tradicionalmente situouse dentro do x\u00e9nero \"Felis\" (xunto coa maior\u00eda do resto dos gatos). Este x\u00e9nero, sobredimensionado, foi posteriormente dividido en moitos x\u00e9neros m\u00e1is pequenos, dando lugar a unha reclasificaci\u00f3n desta especie, que o deixou como \u00fanico membro do x\u00e9nero \"Otocolobus\". Por\u00e9n, a finais do s\u00e9culo XX, \"Otocolobus manul\" estaba considerado como un parente achegado do resto das especies do x\u00e9nero \"Felis\" e, en consecuencia, volveu a inclu\u00edrse nel. Finalmente, investigaci\u00f3ns recentes demostraron que est\u00e1 estreitamente relacionado cos x\u00e9neros \"Felis\" e \"Prionailurus\", na tribo dos felininos. Como resultado destas investigaci\u00f3ns, o x\u00e9nero \"Otocolobus\" foi rehabilitado e \"Otocolobus manul\" foi de novo reclasificado.\nSubespecies.\nA maior\u00eda dos autores rec\u00f1ecen tres subespecies desta especie:\nPor\u00e9n, desde 2017, o \"Cat Classification Task Force of the Cat Specialist Group\" da UICN reco\u00f1ece s\u00f3 d\u00faas subespecies como v\u00e1lidas:\nCaracter\u00edsticas.\nTen un tama\u00f1o similar ao dun gato dom\u00e9stico, entre 46 e 65\u00a0cm de lonxitude de cabezae tronco, m\u00e1is unha cola que mide entre 21 e 31\u00a0cm de longo. O seu peso que var\u00eda entre os 2,5 e os 4,5\u00a0kg.\nPresenta varias caracter\u00edsticas que o distinguen dos demais felinos. Por exemplo, os ollos te\u00f1en as pupilas arredondadas en lugar das de forma de fenda vertical das dos outros gatos pequenos, as patas son proporcionalmente m\u00e1is curtas que as doutros gatos, mant\u00e9n as orellas moi baixas e separadas, e ten unhas gadoupas infrecuentemente curtas. O foci\u00f1o \u00e9 curto en comparaci\u00f3n co doutros gatos, d\u00e1ndolle un aspecto aparentemente aplanado. As curtas mand\u00edbulas te\u00f1en menos dentes do habitual entre os f\u00e9lidos, estando ausentes o primeiro par de premolares superiores.\nDado que o seu foci\u00f1o \u00e9 relativamente aplanado, creuse que era un antepasado da raza do gato persa, a\u00ednda que se sabe que esta relaci\u00f3n \u00e9 falsa.\nA pelaxe \u00e9 de cor ocre con franxas verticais escuras no torso e as patas dianteiras, as cales non sempre son vis\u00edbeis debido \u00e1 s\u00faa mesta pelaxe. En invierno, esta \u00e9 m\u00e1is gris e ten menos franxas que no ver\u00e1n. Presenta aneiss de cor negra na cola, e manchas escuras na fronte, as meixelas son de cor branca con estreitas raias negras que descenden desde as comisuras dos ollos. O mento e a garganta tam\u00e9n son de cor branca, e f\u00fandense coa pelaxe gris e sedosa das partes inferiores. Aneis conc\u00e9ntricos brancos e negros rodean os ollos, acentuando a forma arredondada do seu rostro.\nDistribuci\u00f3n e h\u00e1bitat.\nVive nas estepas asi\u00e1ticas, en alturas comprendidas entre os 1 000 e os 4 000 m. P\u00f3dese encontrar nas costas leste e sur do mar Caspio, ao norte de Ir\u00e1n, India, Paquist\u00e1n, Afganist\u00e1n e Turkmenist\u00e1n, ao oeste e o centro da China, e en Mongolia. Prefire as zonas rochosas con relativamente poucas \u00e1rbores, como son os outeiros \u00e1ridos, as estepas e as zonas semides\u00e9rticas.\nComportamento e dieta.\nCrese que son cazadores crepusculares que se alimentan de pequenos roedores e paxaros. Cazan principalmente collendo por sorpresa ou acosando \u00e1s s\u00faas presas, utilizando a vexetaci\u00f3n baixa ou os terreos rochosos para esconderse, xa que non son corredores moi r\u00e1pidos. Pasan a maior parte do d\u00eda refuxiados en gretas das rochas ou en tobos abandonadas por outros animais, a\u00edna que tam\u00e9n tense visto tomando o sol durante o d\u00eda.\nComo a maior parte dos f\u00e9lidos \u00e9 un animal solitario, que raramente se une a outros individuos f\u00f3ra da temporada de reproduci\u00f3n. Tanto os machos como as femias son territoriais e marcan seu territorio. Esta especie de gato ten unha maneira de ameazar que pode ser usual, que consiste en levantar o labio superior e mostrar os seus longos caninos.\nReproduci\u00f3n.\nA s\u00faa temporada de reproduci\u00f3n \u00e9 relativamente curta, debido ao clima extremado da s\u00faa \u00e1rea de distribuci\u00f3n. O ciclo estral ten unha duraci\u00f3n que var\u00eda entre as 26 a as 42 horas, sendo o m\u00e1is curto que o duotros f\u00e9lidos. Dan a luz camadas formadas por entre 2 e 6 cr\u00edas, despois dun per\u00edodo de xestaci\u00f3n de entre 66 e 75 d\u00edas, xeralmente en abril o en maio. Estas relativamnte grandes camadas poder\u00edan compensar a elevada mortalidade infantil no ambiente hostil do seu h\u00e1bitat. As cr\u00edas nacen en tobos protexidos cheos de vexetaci\u00f3n seca, plumas e pelos.\nAo naceren, as cr\u00edas pesan ao redor de 90 g, e est\u00e1n cubertas dunha pelaxe groso que substit\u00faen pola pelaxe dos adultos aos dous meses. Aos catro meses comezan a cazar, e alcanzan o tama\u00f1o de adultos aos seis meses. En catividade comprobouse que poden vivir at\u00e9 11 anos.\nConservaci\u00f3n.\nComo outras especies ex\u00f3ticas de felinos foi cazado pola s\u00faa pelaxe. Antes de se converter nun animal legalmente protexido, decenas de miles de peles obt\u00ed\u00f1anse anualmente nos seus pa\u00edses de orixe (China, Mongolia, Afganist\u00e1n e Rusia). Hoxe en d\u00eda consid\u00e9ras beneficioso para o seu contorno, dado que se alimenta de especies consideradas pragas para a agricultura. Por\u00e9n, o envelenamento de roedores e picas, tam\u00e9n pode afectar \u00e1 supervivencia desta especie de felino.\nO \u00e9xito da s\u00faa cr\u00eda en catividade \u00e9 dif\u00edcil. A\u00ednda que se reproduce ben, as taxas de supervivencia son baixas debido \u00e1s infecci\u00f3ns. Isto tense atribu\u00eddo a un sistema inmunol\u00f3xico pouco desenvolvido, xa que o seu h\u00e1bitat natural \u00e9 illado e, polo tanto, normalmente non estar\u00edan expostos a infecci\u00f3ns.\nFiloxenia.\nRelaci\u00f3ns filoxen\u00e9ticas dos felinos, segundo O'Brien e Johnson (2008).\n "}
{"id": "448973", "revid": "89787", "url": "https://gl.wikipedia.org/wiki?curid=448973", "title": "Carta de Cambon", "text": "A Carta de Cambon \u00e9 unha carta escrita o\u00a04 de xu\u00f1o\u00a0de 1917 por Jules Cambon, director da secci\u00f3n pol\u00edtica do Ministerio de Asuntos Exteriores de Francia, ao diplom\u00e1tico sionista Nahum Sokolow. A carta expresa as simpat\u00edas do goberno franc\u00e9s sobre a colonizaci\u00f3n xud\u00eda en Palestina. Consid\u00e9rase como un precursor pol\u00edtico esencial da Declaraci\u00f3n Balfour.\nHistoria.\nO 11 de marzo\u00a0de 1916, nun telegrama aos embaixadores ruso e franc\u00e9s, Edward Grey propuxo que os Aliados emitiran unha declaraci\u00f3n conxunta apoiando as aspiraci\u00f3ns xud\u00edas en Palestina. Verete, no seu relato sobre os desenvolvementos que deron lugar a esta proposta, explicou:\nO historiador Martin Kramer suxire que asegurar a aprobaci\u00f3n dos aliados franceses e americanos dos brit\u00e1nicos, e do Vaticano, que controlaba moitos dos Lugares Santos na Terra de Israel, era unha condici\u00f3n necesaria para a Declaraci\u00f3n Balfour\nTanto o diplom\u00e1tico brit\u00e1nico Mark Sykes como o franc\u00e9s Fran\u00e7ois Georges-Picot estaban en Petrogrado nese momento aconsellando aos seus embaixadores sobre a forma de que os rusos aprobasen o segredo acordo Sykes-Picot e os seus termos para a futura disposici\u00f3n de Palestina. Non houbo un grande entusiasmo sobre a proposta por parte dos franceses e os rusos. Brecher deu conta das motivaci\u00f3ns e actitude francesas sobre a cuesti\u00f3n durante os anos da guerra.\nHoubo poucos desenvolvementos ata o cambio de goberno en Gran Breta\u00f1a a pesar da necesidade de acomodarse cos franceses, tratando de manter os termos do acordo Sykes-Picot. Nun memorando datado o 21 de abril de 1917, Lord Cecil, quen foi o delegado de Lord Balfour como Secretario de Exteriores (Foreign Secretary) durante a Misi\u00f3n Balfour a Am\u00e9rica, escribiu que:\nOrganizouse unha viaxe a Francia e Italia para Mark Sykes, quen fora nomeado a comezos dese ano para liderar as negociaci\u00f3ns cos sionistas, e o diplom\u00e1tico sionista Nahum Sokolow, durante abril e maio de 1917. Tras reunirse con varios oficiais franceses en abril, visitaron Italia, onde Sokolow logrou apoio verbal de Bieito XV o 4 de maio de\u00a01917. Ao seu regreso a Francia, Sokolow conseguiu obter o compromiso franc\u00e9s por escrito, a carta de Cambon, a\u00ednda que quedou sen publicar nese momento.\nTanto Kramer como Kaufman dan m\u00e1is informaci\u00f3n as\u00ed coma unha an\u00e1lise dos antecedentes e motivaci\u00f3ns da carta e da aprobaci\u00f3n de Pichon posterior \u00e1 Declaraci\u00f3n Balfour.\nContido da carta.\nO contido da carta \u00e9 o seguinte:"}
{"id": "448974", "revid": "5863", "url": "https://gl.wikipedia.org/wiki?curid=448974", "title": "Asociaci\u00f3n Cultural O Galo", "text": ""}
{"id": "448979", "revid": "89787", "url": "https://gl.wikipedia.org/wiki?curid=448979", "title": "Jules Cambon", "text": "Jules-Martin Cambon, nado en Par\u00eds o 5 de abril de 1845 e finado en Vevey (Su\u00edza) o 19 de setembro\u00a0de 1935, foi un diplom\u00e1tico franc\u00e9s e irm\u00e1n de Paul Cambon. Como embaixador ante Alema\u00f1a entre 1907 e 1914, traballou para lograr a amizade entre ambos pa\u00edses. Os seus intentos quedaron frustrados por l\u00edderes franceses como Raymond Poincar\u00e9, que decidiron que Berl\u00edn trataba de debilitar a Tripla Entente de Francia, Rusia e Gran Breta\u00f1a e que non eran sinceros na s\u00faa busca da paz. O consenso franc\u00e9s era que a guerra era inevitable.\nTraxectoria.\nComezou a s\u00faa carreira como avogado (1866), serviu na guerra franco-prusiana e integrouse no servizo civil en 1871. Foi prefecto do departamento de Norte (1882) e do R\u00f3dano (1887-1891), e en 1891 foi designado Gobernador Xeral de Alxeria, onde servira xa en postos de menor relevancia en 1874.\nFoi nomeado embaixador de Francia en Washington D. C. en 1897, e nesa condici\u00f3n traballou na preparaci\u00f3n dos documentos preliminares para o acordo de paz entre Espa\u00f1a e Estados Unidos trala guerra hispano-estadounidense de 1898. Foi un dos que contribu\u00edron \u00e1 firma do Tratado de Par\u00eds de 1898. O seu traballo nas negociaci\u00f3ns permitiu fortalecer as relaci\u00f3ns pol\u00edticas entre Espa\u00f1a e Francia.\nEn 1902 foi nomeado embaixador en Madrid, e en 1907 en Berl\u00edn, onde permaneceu ata o inicio da primeira guerra mundial en 1914. Durante o conflito foi xefe da secci\u00f3n pol\u00edtica do Ministerio de Asuntos Exteriores franc\u00e9s. Foi membro da Academia Francesa. O seu irm\u00e1n, Paul, foi tam\u00e9n un notable diplom\u00e1tico."}
{"id": "448985", "revid": "27155", "url": "https://gl.wikipedia.org/wiki?curid=448985", "title": "Quimiotipo", "text": "Un quimiotipo (do ingl\u00e9s \"chemotype\"), \u00e1s veces chamado quimiovar (\"chemovar\") \u00e9 unha entidade quimicamente distinta nunha planta ou microorganismo, con diferenzas na composici\u00f3n de metabolitos secundarios. Cambios menores de tipo xen\u00e9tico e epixen\u00e9tico con pouco ou ning\u00fan efecto sobre a morfolox\u00eda ou anatom\u00eda poden, por\u00e9n, producir grandes cambios no fenotipo qu\u00edmico. Os quimiotipos def\u00ednense a mi\u00fado polo produto qu\u00edmico m\u00e1is abondoso producido por ese individuo e o concepto foi \u00fatil para os traballos en ecolox\u00eda qu\u00edmica e qu\u00edmica de produtos naturais. Con respecto \u00e1 biolox\u00eda das plantas, o termo \"quimiotipo\" foi acu\u00f1ado polo Dr. Rolf Santesson e o seu fillo Johan en 1968, definido como: \"...partes quimicamente caracterizadas dunha poboaci\u00f3n de individuos morfoloxicamente indistinguibles.\"\nEn microbiolox\u00eda na edici\u00f3n de 1990 do C\u00f3digo Internacional de Nomenclatura de Bacterias (ICNB) pref\u00edrese o termo \"quimioforma\" ou \"quimiovar\", o primeiro referido \u00e1 constituci\u00f3n qu\u00edmica dun organismo e o \u00faltimo co significado de \"produci\u00f3n ou cantidade de produci\u00f3n dun composto quimico determinado.\" Os termos co sufixo -tipo non se recomendan para evitar posibles confusi\u00f3ns con esp\u00e9cime tipo. Os termos quimiotipo e quimiovar foron introducidos orixinalmente no ICNB nunha proposta de revisi\u00f3n dunha das regras de nomenclatura que trataba das subdivisi\u00f3ns taxon\u00f3micas infrasubespec\u00edficas na xuntanza de 1962 do Congreso Microbiol\u00f3xico Internacional celebrada en Montreal, Canad\u00e1. Na proposta de cambio argument\u00e1base que a regulaci\u00f3n nomenclatural destas categor\u00edas taxon\u00f3micas, como serotipo e morfotipo, era necesario evitar a confusi\u00f3n. Na recomendaci\u00f3n proposta 8a(7), solicit\u00e1base que \"se dea autorizaci\u00f3n para o uso dos termos quimiovar e quimiotipo\", definindo os termos como \"usados para designar unha divisi\u00f3n infrasubespec\u00edfica para inclu\u00edr formas infrasubespec\u00edficas ou cepas caracterizadas pola produci\u00f3n dalg\u00fans compostos qu\u00edmicos non producidos normalmente pola cepa tipo da especie.\" O cambio no C\u00f3digo foi aprobado en agosto de 1962 pola Comisi\u00f3n Xudicial do Comit\u00e9 Internacional de Nomenclatura Bacteriol\u00f3xica no VIII Congreso Microbiol\u00f3xico Internacional en Montreal.\nUn bo exemplo dunha planta con moitos quimiotipos polim\u00f3rficos \u00e9 \"Thymus vulgaris\". A\u00ednda que en boa medida indistinguibles en aparencia, os esp\u00e9cimes de \"T.\u00a0vulgaris\" poden ser asignados a un dos seus sete quimiotipos, dependendo de se o compo\u00f1ente dominante do seu aceite esencial \u00e9 timol, carvacrol, linalool, xeraniol, sabineno hidrato (tuianol), \u03b1-terpineol, ou eucaliptol. Tales quimiotipos poden ser designados como \"Thymus\u00a0vulgaris\" ct. timol ou \"Thymus\u00a0vulgaris\" ct. xeraniol etc. Estas designaci\u00f3ns non te\u00f1en categor\u00eda taxon\u00f3mica.\nComo os quimiotipos se definen s\u00f3 polo metabolito secundario m\u00e1is abundante, poden ter pouco significado pr\u00e1ctico, xa que un grupo de organismos pode compartir o mesmo car\u00e1cter. Os individuos dun quimiotipo poden ter perf\u00eds qu\u00edmicos moi diferentes, variando na abundancia do tipo do seguinte composto qu\u00edmico m\u00e1is abundante. Isto significa que dous individuos do mesmo quimiotipo poder\u00edan ter diferentes impactos sobre os herb\u00edvoros, os polinizadores ou a resistencia a pragas. Un estudo de Ken Keefover-Ring e colegas de 2008 advert\u00eda que: \"...isto pode ser unha avaliaci\u00f3n moi cualitativa dun perfil qu\u00edmico dun individuo, baixo a cal pode quedar agochada unha diversidade qu\u00edmica significativa\"."}
{"id": "448992", "revid": "27155", "url": "https://gl.wikipedia.org/wiki?curid=448992", "title": "Quimiovar", "text": ""}
{"id": "448993", "revid": "27155", "url": "https://gl.wikipedia.org/wiki?curid=448993", "title": "Ribonuclease H retroviral", "text": "A ribonuclease H retroviral (RNase H retroviral) \u00e9 un dominio catal\u00edtico do encima transcriptase inversa ou reversotranscriptase (RT) retroviral. O encima RT util\u00edzase para xerar un ADN complementario (ADNc) a partir do xenoma de ARN retroviral. Este proceso ch\u00e1mase reversotranscrici\u00f3n. Para completar este complexo proceso, a RT retroviral debe ter unha natureza multifunctional. Pos\u00fae as tres actividades bioqu\u00edmicas seguintes: ADN polimerase dependente de ARN, ribonuclease H e ADN polimerase dependente de ADN. Como todos os encimas RNase H, o dominio de RNase H retroviral cliva os d\u00faplex de ADN/ARN e non degrada ADN ou ARN que non estean hibridados.\nEstrutura.\nA\u00ednda que as estruturas das RT de retrovirus de humanos, murinos e aves presentan diferentes subunidades, os tama\u00f1os relativos, a orientaci\u00f3n e conexi\u00f3n dos dominios de RNase H ou ADN polimerase son moi similares. O dominio RNase H ocupa un ~25% do C-terminal da prote\u00edna RT. O dominio de ADN polimerase ocupa un ~55% do N-terminal da prote\u00edna RT.\nOs dominios de RNase H dos encimas RT do MMLV e o VIH-1 son estruturalmente moi similares \u00e1s RNase H de \"Escherichia coli\" e \"Bacillus halodurans\" as\u00ed como \u00e1 RNaseH1 humana. En xeral, as estruturas pregadas dos dominios RNase H retroviral te\u00f1en a forma de follas beta mixtas de 5 febras flanqueadas de catro h\u00e9lices alfa nunha distribuci\u00f3n asim\u00e9trica. Unha notable diferenza entre as diversas prote\u00ednas RNase H \u00e9 a presenza ou ausencia de h\u00e9lice C (presente nas RNases H de \"E. coli\", MLV e humanas, ausente nas RNases H de VIH-1, \"B. halodurans\" e ASLV), unha h\u00e9lice alfa cargada positivamente tam\u00e9n se denomina bucle b\u00e1sico ou protrusi\u00f3n. Crese que ten un papel na uni\u00f3n ao substrato.\nFunci\u00f3n.\nDurante a transcrici\u00f3n inversa do ARN xen\u00f3mico viral en ADNc, cr\u00e9ase un h\u00edbrido ARN/ADN. A febra de ARN \u00e9 despois hidrolizada polo dominio RNase H para permitir a s\u00edntese da segunda febra de ADN pola funci\u00f3n de ADN polimerase do encima RT. Ademais, os viri\u00f3ns retrovirais empaquetan unha soa mol\u00e9cula de ARNt que usan como cebador durante a transcrici\u00f3n inversa do ARN xen\u00f3mico viral. A RNase H retroviral \u00e9 necesaria para dixerir a mol\u00e9cula de ARNt cando xa non se necesita. Estes procesos son dependentes do Mg2+.\nA RNases H retroviral cliva os seus substratos de 3 posibles maneiras: \nOs dous modos dirixidos aos extremos son \u00fanicos das RNases H retrovirais debido a varios efectos do dominio asociado \u00e1 polimerase da RT retroviral. No modo m\u00e1is universal de clivaxe interna, as RNases H comp\u00f3rtanse como endonucleases t\u00edpicas e clivan o ARN ao longo de toda a lonxitude do substrato h\u00edbrido ADN / ARN en ausencia de calquera efecto dos \u2018extremos\u2019."}
{"id": "448998", "revid": "5863", "url": "https://gl.wikipedia.org/wiki?curid=448998", "title": "Adela Clorinda Figueroa Panisse", "text": ""}
{"id": "448999", "revid": "5863", "url": "https://gl.wikipedia.org/wiki?curid=448999", "title": "Adela Clorinda Figueroa", "text": ""}
{"id": "449001", "revid": "5863", "url": "https://gl.wikipedia.org/wiki?curid=449001", "title": "Caza da balea", "text": ""}
{"id": "449002", "revid": "25871", "url": "https://gl.wikipedia.org/wiki?curid=449002", "title": "Miguel Mor\u00e1n del Val", "text": "Miguel Mor\u00e1n del Val, nado en Le\u00f3n, foi un mestre, xornalista e editor espa\u00f1ol.\nTraxectoria.\nDirixiu a revista \"Vida Leonesa\". Editou unha \"Gu\u00eda de Vigo\" en 1926. Dirixiu a revista \"Azul\" en Vigo nos anos vinte. En 1937 foi xefe da secci\u00f3n de Bibliotecas e Museos e secretario da Junta de Incautaci\u00f3n y Conservaci\u00f3n del Tesoro Art\u00edstico Nacional."}
{"id": "449003", "revid": "83328", "url": "https://gl.wikipedia.org/wiki?curid=449003", "title": "Carmen Corredoyra", "text": ""}
{"id": "449004", "revid": "1131", "url": "https://gl.wikipedia.org/wiki?curid=449004", "title": "Denominaci\u00f3n de Orixe Horta de Mondo\u00f1edo", "text": "A Denominaci\u00f3n de Orixe Horta de Mondo\u00f1edo \u00e9 un selo que reco\u00f1ece a calidade de diversos produtos da horta do concello de Mondo\u00f1edo. Foi concedido polo Ministerio de Industria, Comercio e Turismo en decembro de 2018.\nProdutos.\nAbrangue a produci\u00f3n de froita, hortaliza, verduras e legumes frescas, herbas arom\u00e1ticas frescas; plantas e flores: bulbos, plant\u00f3ns e sementes; malte, produtos agr\u00edcolas e hort\u00edcolas en bruto e sen procesar; grans e sementes en bruto ou sen procesar. Excl\u00fae a pataca (amparada pola D.O. Pataca de Galicia), faba (D.O. Faba de Lourenz\u00e1) e o grelo (D.O. Grelos de Galicia)."}
{"id": "449005", "revid": "6", "url": "https://gl.wikipedia.org/wiki?curid=449005", "title": "Denominaci\u00f3n de orixe Horta de Mondo\u00f1edo", "text": ""}
{"id": "449006", "revid": "89787", "url": "https://gl.wikipedia.org/wiki?curid=449006", "title": "Megaduque", "text": "O megaduque, megadux ou megas dux (en grego: \u03bc\u03ad\u03b3\u03b1\u03c2 \u03b4\u03bf\u03cd\u03be) foi o cuarto cargo en importancia despois do emperador bizantino dentro da alta xerarqu\u00eda pol\u00edtico-militar do Imperio bizantino.\nInicialmente foi creado por Aleixo I Comneno cara ao s\u00e9culo XI, o t\u00edtulo correspond\u00eda ao comandante en xefe da frota de guerra, equivalente ao de almirante. Pero durante o goberno imperial da dinast\u00eda Pale\u00f3logo, o megaduque converteuse en primeiro ministro do emperador bizantino, pasando por encima de toda a burocracia bizantina. O \u00faltimo megaduque antes da ca\u00edda do Imperio Bizantino foi Lucas Notaras (? - 3 ou 4 de xu\u00f1o de 1453)."}
{"id": "449008", "revid": "98629", "url": "https://gl.wikipedia.org/wiki?curid=449008", "title": "Mar\u00eda de Brienne", "text": "Mar\u00eda de Brienne, nada en Xerusal\u00e9n sobre 1225 e finada en N\u00e1poles en 1275, foi a emperatriz consorte de Baldu\u00edno II de Courtenay, emperador latino de Constantinopla.\nTraxectoria.\nFamilia.\nFoi filla de Xo\u00e1n de Brienne e a s\u00faa terceira esposa Berenguela de Le\u00f3n. Mar\u00eda foi a m\u00e1is nova media irm\u00e1 paterna de Iolanda de Xerusal\u00e9n. Tam\u00e9n foi a irm\u00e1 de Afonso de Brienne.\nOs seus av\u00f3s maternos foron Afonso VIII de Le\u00f3n e Galicia e a s\u00faa segunda esposa Berenguela de Le\u00f3n e Castela.\nMatrimonio.\nO 19 de abril de 1229, Mar\u00eda foi comprometida con Baldu\u00edno II, o mozo cogobernante do seu pai no trono do Imperio latino. O matrimonio ti\u00f1a a intenci\u00f3n de establecer unha alianza din\u00e1stica entre os dous cogobernantes. Mar\u00eda ti\u00f1a un m\u00e1ximo de catro anos de idade no momento do seu compromiso, os seus pais casaron en 1224.\nO seu matrimonio realizouse en 1234. A noiva estaba a piques de cumprir os nove anos de idade, o noivo dezasete anos. Polo seu matrimonio Mar\u00eda converteuse na primeira coemperatriz nova do Imperio latino. A maior era a s\u00faa nai. O seu matrimonio foi rexistrado na cr\u00f3nica de Alberic de Trois-Fontaines.\nEmperatriz.\nEn 1236, Constantinopla foi sitiada polas forzas combinadas de Iv\u00e1n Asen II de Bulgaria e Xo\u00e1n III Ducas Vatatz\u00e9s do Imperio de Nicea. A cidade foi defendida pola s\u00faa pequena gornici\u00f3n de cabaleiros, a frota da Rep\u00fablica de Venecia e unha forza menor enviada por Godofredo II de Villehardouin, pr\u00edncipe de Acaia para reforzar a defensa. A cidade salvouse unicamente da conquista porque houbo unha pelexa entre os dous aliados sobre quen hab\u00eda recibir o mando da cidade en caso de que fose un \u00e9xito. John V. A. Fine suxeriu que Iv\u00e1n Asen se deu de conta da gran ameaza que supo\u00f1\u00eda para o Segundo Imperio b\u00falgaro a expansi\u00f3n de Nicea en lugar do debilitado Imperio latino.\nEn calquera caso, Xo\u00e1n de Brienne tomara o mando da defensa de Constantinopla. Baldu\u00edno II emprendeu outra misi\u00f3n, dirixirse a Europa occidental nun intento de recadar os fondos e o recrutamento de forzas armadas necesarias para asegurar a supervivencia do seu imperio. Xo\u00e1n morreu o 27 de marzo de 1237, Berenguela seguiuno despois o 12 de abril. Mar\u00eda de doce anos de idade, foi deixada ao mando nominal da cidade, como a \u00fanica representante da familia imperial presente nela. Baldu\u00edno non volver\u00eda at\u00e9 xullo de 1239.\nBaldu\u00edno volveu \u00e1 cabeza dunha forza de cruzados de Europa occidental, diversamente estimada para inclu\u00edr tan s\u00f3 trinta mil hombres, ou ata sesenta mil. A esta forza un\u00eduselle un continxente de cumanos, que, combinados, cercaron \"Tzirallon\", un basti\u00f3n niceno en Tracia. A cidade caeu en 1240, pero isto parece ter sido o \u00fanico \u00e9xito desta forza. Non volven ser mencionados despois. John V. A. Fine presume que a maior\u00eda deles regresaron aos seus fogares a Europa occidental, s\u00f3 uns poucos deles se incorporaron \u00e1 gornici\u00f3n existente de Constantinopla. Polo momento, o Imperio latino asegurara a s\u00faa supervivencia. Mar\u00eda ti\u00f1a aproximadamente quince anos de idade no momento no que o seu marido regresou \u00e1 s\u00faa capital.\nO 15 de abril de 1240 (Pascua), Baldu\u00edno II foi coroado emperador en Santa Sof\u00eda. O seu \u00fanico fillo co\u00f1ecido, Filipe de Courtenay, naceu en 1243. Con todo, este per\u00edodo de relativa paz para a parella non durou moito. Baldu\u00edno partiu para Francia a finais de 1243, coa intenci\u00f3n de buscar o apoio de Lu\u00eds IX de Francia. Na s\u00faa ausencia, Mar\u00eda converteuse en rexente do Imperio, con Filipe de Toucy como o seu primeiro correxente. Filipe era fillo de Narjot de Toucy e a s\u00faa primeira esposa. A s\u00faa nai era filla de Teodoro Branas e In\u00e9s de Francia. Baldu\u00edno estivo ausente durante varios anos, primeiro a s\u00faa estancia en Francia e logo un\u00edndose a Lu\u00eds IX na S\u00e9tima Cruzada. Segundo os informes, s\u00f3 regresou en 1257 ou 1258, posibelmente despois da morte de Teodoro II L\u00e1scaris.\nCa\u00edda de Constantinopla.\nA parella imperial non soster\u00eda a s\u00faa capital por moito tempo. En xullo de 1261, Aleixo Estrateg\u00f3pulos, un xeneral niceno, foi enviado cunha pequena forza de avance de 800 soldados, a maior\u00eda deles cumanos, para manter unha vixilancia sobre os b\u00falgaros e espiar as defensas dos latinos. Cando a forza bizantina chegou \u00e1 vila de Selimbria, souberon dos campesi\u00f1os locais (\"thelematarioi\") que toda a gornici\u00f3n latina, e a frota veneciana, estaba ausante para realizar un ataque contra a illa nicena de Dafnusia. A\u00ednda que nun principio vacilou, tanto polo pequeno tama\u00f1o da s\u00faa forza, que poder\u00eda ser fatal se o ex\u00e9rcito latino regresaba, como que non quer\u00eda exceder as s\u00faas ordes, Estrateg\u00f3pulos finalmente decidiu non perder esa oportunidade de ouro para recuperar a cidade.\nNa noite do 25 de xullo de 1261, Aleixo e os seus homes aproxim\u00e1ronse \u00e1s murallas da cidade e escond\u00e9ronse nun mosteiro preto da Porta de \"Pege\". Aleixo enviou un destacamento dos seus homes, que, dirixidos por alg\u00fans dos \"thelematarioi\", se dirixiron \u00e1 cidade a trav\u00e9s dun pasadizo secreto. Atacaron os muros do interior, sorprenderon aos gardas e abriron a porta, permitindo a entrada da forza bizantina na cidade. Os latinos foron tomados completamente por sorpresa, e despois dalg\u00fans combates, a forza bizantina tomou o control das murallas terrestres. Temendo exactamente a vinganza dos bizantinos sobre eles, os habitantes latinos, desde o emperador Baldu\u00edno II ata o \u00faltimo, correron apresuradamente cara o porto coa esperanza de escaparen nun barco. Grazas ao oportuno regreso da frota veneciana, foron evacuados, pero a cidade perd\u00e9rase para sempre. Mar\u00eda presumibelmente deu fuxido co seu marido.\nExilio.\nUn barco veneciano levou a Baldu\u00edno e Mar\u00eda cara a Eubea, desde al\u00ed continuaron at\u00e9 Atenas, Apulia e logo regresaron a Francia. Nos anos seguintes sobreviviron vendendo os seus dereitos de varios t\u00edtulos secundarios e terras.\nO 26 de marzo de 1263, os seus dereitos en Namur foron comprados por Guido de Dampierre. Namur estaba realmente nese momento en mans de Henrique V de Luxemburgo pero Guido exitosamente logrou conquistalo en 1268. En xaneiro de 1266, os seus dereitos sobre o reino de Tesal\u00f3nica foron comprados por Hugo IV de Borgo\u00f1a por 13.000 libras tornesas. Nese momento a cidade estaba baixo o mando de Miguel VIII Pale\u00f3logo, emperador niceno que trasladou a s\u00faa capital a Constantinopla, mentres que o t\u00edtulo foi reclamado tam\u00e9n por Guillerme VII de Montferrato.\nO 27 de maio de 1267, o Tratado de Viterbo transferiu gran parte dos dereitos dos feudos do Imperio latino de Baldu\u00edno II a Carlos de Anjou. Carlos foi confirmado en posesi\u00f3n de Corf\u00fa e algunhas cidades en Albania. Tam\u00e9n recibiu a soberan\u00eda sobre o Principado de Acaia e a soberan\u00eda das illas do Exeo, con excepci\u00f3n daquelas que estaban en poder de Venecia e Lesbos, Qu\u00edos, Samos, e Amorgos.\nBaldu\u00edno e Mar\u00eda pasaron o resto da s\u00faa vida na corte de Carlos. En outubro de 1273, Baldu\u00edno morreu en N\u00e1poles. Mar\u00eda sobreviviuno uns dous anos. Foi enterrada en As\u00eds."}
{"id": "449010", "revid": "23204", "url": "https://gl.wikipedia.org/wiki?curid=449010", "title": "Ana Viqueira", "text": "Ana Viqueira Amor, nada na Coru\u00f1a en 1957 e finada en Santiago de Compostela o 18 de agosto de 2016, foi unha xornalista galega.\nTraxectoria.\nEstudou Xornalismo na Universidade Complutense de Madrid. Traballou para a axencia Colpisa (en Madrid), \"El Ideal Gallego\" (na Coru\u00f1a), \"El Correo Gallego\" (en Santiago de Compostela) e \"La Nueva Espa\u00f1a\" (en Oviedo). Fundou e dirixiu o suplemento de humor \"Cuarta Feira\", dirixiu a delegaci\u00f3n de Santiago de Compostela de \"Faro de Vigo\" e a da Axencia EFE.\nEstaba casada co tam\u00e9n xornalista Xos\u00e9 Hermida."}
{"id": "449013", "revid": "1888", "url": "https://gl.wikipedia.org/wiki?curid=449013", "title": "Azul (Vigo)", "text": "Azul foi unha revista editada en Vigo nos anos vinte do s\u00e9culo XX.\nHistoria e caracter\u00edsticas.\nDirixida por Miguel Mor\u00e1n del Val. Revista semanal literaria con ilustraci\u00f3ns gr\u00e1ficas. Publicaba tam\u00e9n un extraordinario con periodicidade mensual, xeralmente de 64 p\u00e1xinas, e dedicado a Iberoam\u00e9rica."}
{"id": "449014", "revid": "1410", "url": "https://gl.wikipedia.org/wiki?curid=449014", "title": "Casa de moeda", "text": "Unha casa de moeda, co\u00f1ecida tam\u00e9n como ceca (do \u00e1rabe: \"sikkah\", \"casa de moeda\") ou obradoiro monetario, entre outros, \u00e9 un establecemento fabril dedicado \u00e1 fabricaci\u00f3n de moeda, habitualmente polo m\u00e9todo da cu\u00f1axe, ben dun xeito artesanal ou ben de maneira Industrial, en funci\u00f3n da \u00e9poca.\nHistoria.\nEvoluci\u00f3n da actividade nas casas de moeda.\nA fabricaci\u00f3n de moeda nos seus inicios foi un proceso artes\u00e1n, a golpe de martelo sobre discos met\u00e1licos recortados \u00e1 man con tesoiras. En \u00e9pocas grega e romana as t\u00e9cnicas avanzaron en certa medida, a\u00ednda que eran substancialmente as mesmas, e non foi ata o s\u00e9culo XVI, coa instalaci\u00f3n nas casas de moeda da primeira maquinaria, cando o proceso de cu\u00f1axe co\u00f1eceu un verdadeiro avance.\nA cu\u00f1axe de moeda foi habitualmente un privilexio dos monarcas. As casas reais posu\u00edan as s\u00faas propias cecas, que inicialmente consist\u00edan en pequenos obradoiros de gravadores e ferreiros, en ocasi\u00f3ns de car\u00e1cter itinerante, que viaxaban coa corte.\nNa pen\u00ednsula Ib\u00e9rica, os musulm\u00e1ns utilizaban nas s\u00faas casas de moeda t\u00e9cnicas m\u00e1is avanzadas durante a Idade Media, sobre todo nas s\u00faas cecas principais de C\u00f3rdoba e Medina Azahra, e influ\u00edron moi notablemente no desenvolvemento da actividade, particularmente cando os reis cristi\u00e1ns retomaron o poder.\nO rei castel\u00e1n-leon\u00e9s Afonso VI deu un paso importante na modernizaci\u00f3n do proceso de cu\u00f1axe, coa creaci\u00f3n de d\u00faas casas de moeda estables, en Toledo e en Le\u00f3n, onde cu\u00f1ou ao seu nome moedas con valor dun di\u00f1eiro nunha aliaxe popuco com\u00fan ata a \u00e9poca, denominada bill\u00f3n, \u00e1 base de prata e cobre, que foi moi utilizada nas emisi\u00f3ns de moeda mi\u00fada dos reinos cristi\u00e1ns.\nAs cecas eran adoito estables \u00e1 fin do per\u00edodo medieval, mais, as\u00ed e todo, segu\u00edan a semellar m\u00e1is obradoiros artesanais que importantes f\u00e1bricas de di\u00f1eiro. En 1553, o calc\u00f3grafo franc\u00e9s Antoine Brucher inventou o laminador, unha m\u00e1quina accionada por un mu\u00ed\u00f1o que fabricaba l\u00e1minas de metal dun grosor constante facendo pasar lingotes varias veces entre dous cilindros ou rolos de metal duro. Esta innovaci\u00f3n, xunto coa da chamada prensa de volante, coa que se lograba inicialmente o recorte de discos uniformes e, nun segundo momento, a cu\u00f1axe dos discos grazas \u00e1 inercia provocada por un gran volante, supuxeron o abandono da cu\u00f1axe a martelo nas casas de moeda e o inicio do proceso industrial de produci\u00f3n de moeda. Esas primeiras m\u00e1quinas, de considerables dimensi\u00f3ns, ti\u00f1an que ser instaladas en instalaci\u00f3ns m\u00e1is grandes que os tradicionais obradoiros.\nA partir destas invenci\u00f3ns e, particularmente, cos avances achegados pola Revoluci\u00f3n Industrial, comezaron a sucederse a melloras no proceso. Cara a 1790, os industriais ingleses Matthew Boulton e James Watt inventaron unha nova prensa movida por vapor na s\u00faa f\u00e1brica de Soho, en Birmingham, que daba un rendemento de 50 pezas por minuto. Probada inicialmente polos comerciantes franceses irm\u00e1ns Monneron, o uso da nova prensa xeneralizouse na \"Royal Mint\" de Inglaterra, a partir de 1805. En 1817, o alem\u00e1n Uhlhorn perfeccionou o modelo ata chegar a lograr un rendemento de 100 moedas cu\u00f1adas por minuto. E un novo paso deuno en 1830 o enxe\u00f1eiro su\u00edzo Jean Pierre Droz, quen introduciu no sistema a posibilidade de cu\u00f1ar tam\u00e9n o canto da moeda, de xeito simult\u00e1neo ao do anverso e o reverso.\nO avance m\u00e1is recente na evoluci\u00f3n dos m\u00e9todos utilizados nas casas de moeda produciuse no inicio do s\u00e9culo XX, cando a electricidade substitu\u00edu o vapor como sistema para mover as prensas. Ademais, os avances da electr\u00f3nica e da inform\u00e1tica, o dese\u00f1o asistido por computador e o control num\u00e9rico computerizado aplicado \u00e1 elaboraci\u00f3n dos cu\u00f1os, as\u00ed como a incorporaci\u00f3n de novos materiais, fixeron que a produtividade chegase a cantidades como as 800 pezas por minuto nas factor\u00edas m\u00e1is modernas, como a f\u00e1brica da \"Monnaie de Paris\" en Pessac ou a \"F\u00e1brica Nacional de Moneda y Timbre\" de Espa\u00f1a.\nCasas de moeda de Galicia ao longo da historia.\nO primeiro obradoiro monetario que funcionou en territorio galego tivo car\u00e1cter itinerante na contorna da cidade de Lugo, e nel cu\u00f1\u00e1ronse ases, dupondios e outros valores de bronce do sistema monetario romano durante as Guerras C\u00e1ntabras, a nome de Octavio Augusto, en torno ao ano 25 a. de C.\nXa en \u00e9poca da dominaci\u00f3n visigoda, establec\u00e9ronse en Galicia pequenos establecementos monetarios de car\u00e1cter artesanal onde se cu\u00f1aron moedas de ouro chamadas tremissis. Alg\u00fans dos co\u00f1ecidos estaban situados en localidades como \"Arros\" (Ar\u00f3n, Cedeira), \"Aurense\" (Ourense), \"Aviono\" (Avi\u00f3n), \"Bergancia\" (Betanzos), \"Catora\" (Catoira), \"Giorres\" (Valdeorras), \"Inceio\" (O Incio), \"Iria\" (Santiago de Compostela), \"Lucu\" (Lugo), \"Pincia\" (Pinza), \"Tornio\" (Torro\u00f1a), \"Tude\" (Tui), \"Fraucello\" e outras de atribuci\u00f3n incerta.\nDurante a Idade Media foi moi salientable a actividade da ceca de Santiago de Compostela, que se establece no reinado de Afonso VI a finais do s\u00e9culo XI, e, particularmente, a Real Casa da Moeda da Coru\u00f1a, que estendeu a s\u00faa actividade ata o s\u00e9culo XVII, durante o reinado de Carlos II. En tanto que a localizaci\u00f3n da ceca compstel\u00e1 se desco\u00f1ece (a\u00ednda que d\u00e1 algunha pista a existencia da \"r\u00faa da Moeda Vella\"), o derradeiro edificio ocupado polo establecemento coru\u00f1\u00e9s foi o do posterior Cuartel de San Domingos. A\u00ednda que con car\u00e1cter m\u00e1is excepcional, na Idade Media cu\u00f1\u00e1ronse tam\u00e9n moedas en casas de moeda establecidas en Lugo (s\u00e9culos XI e XII), en Tui e en Milmanda, a nome do rei portugu\u00e9s Fernando I (s\u00e9culo XIV), e tam\u00e9n probablemente en Ourense (s\u00e9culo XII).\nXunto co taller coru\u00f1\u00e9s, cu\u00f1ou tam\u00e9n moeda en Galicia durante a Idade Moderna a Real Casa da Moeda de Xuvia, situada nunha f\u00e1brica de cobrer\u00eda entre os concellos de Neda e Nar\u00f3n. Nesta casa de moeda, a derradeira das existentes en Galicia, cu\u00f1\u00e1ronse moedas de cobre durante os reinados de Fernando VII e de Isabel II, entre 1811 e 1868.\nA ceca na cultura popular.\nA palabra \"ceca\" deu lugar a unha frase feita que, con variantes, se estende por todas as linguas rom\u00e1nicas peninsulares: \"da ceca para a Meca\" ou \"de ceca en Meca\" (en galego), \"\"de la ceca a la Meca\" ou \"de ceca en meca\" (en castel\u00e1n), \"ir de seca a Meca\" (en portugu\u00e9s) e \"c\u00f3rrer la seca, la Meca i la vall d'Andorra\"\" (en catal\u00e1n). En todos os casos, o sentido \u00e9 o de ir dun sitio para o outro, de aqu\u00ed para al\u00f3."}
{"id": "449015", "revid": "65337", "url": "https://gl.wikipedia.org/wiki?curid=449015", "title": "Casa da moeda", "text": ""}
{"id": "449016", "revid": "65337", "url": "https://gl.wikipedia.org/wiki?curid=449016", "title": "Ceca", "text": ""}
{"id": "449017", "revid": "65337", "url": "https://gl.wikipedia.org/wiki?curid=449017", "title": "Obradoiro monetario", "text": ""}
{"id": "449018", "revid": "65337", "url": "https://gl.wikipedia.org/wiki?curid=449018", "title": "Taller monetario", "text": ""}
{"id": "449019", "revid": "15490", "url": "https://gl.wikipedia.org/wiki?curid=449019", "title": "Ceca (hom\u00f3nimos)", "text": "A palabra ceca pode estar referida a:"}
{"id": "449020", "revid": "865", "url": "https://gl.wikipedia.org/wiki?curid=449020", "title": "Transavia.com", "text": ""}
{"id": "449021", "revid": "1131", "url": "https://gl.wikipedia.org/wiki?curid=449021", "title": "Andrea Barreira Freije", "text": "Andrea Barreira Freije, nada na Fonsagrada en 1986, \u00e9 unha escritora galega.\nTraxectoria.\nGraduada en xornalismo pola Universidade de Santiago de Compostela, mestrado en Comunicaci\u00f3n Cient\u00edfica, Tecnol\u00f3xica e Medio-ambiental pola Universidade Carlos III de Madrid e outro en Estudos Internacionais pola pola Universidade de Santiago de Compostela.\nImparte obradoiros de escritura para adolescentes e adultos.\nFoi xestora cultural, tradutora, locutora, dependenta\u2026 e pedagoga.\nForma parte da plataforma de cr\u00edtica literaria feminista \"A Sega\", que visibiliza o traballo das escritoras.\nPublicou o conto infantil de Nadal, \"Que pode sa\u00edr mal?\" para as actividades Pontexogos (Pontevedra) do Nadal 2016/17, ilustrado por Ana Seoane.\nEn 2023 ga\u00f1ou o VII Premio Agust\u00edn Fern\u00e1ndez Paz de narrativa infantil e xuvenil pola Igualdade coa obra \"Quen precisa unha avoa?\" "}
{"id": "449023", "revid": "5863", "url": "https://gl.wikipedia.org/wiki?curid=449023", "title": "Jo\u00e3o de Cangas", "text": ""}
{"id": "449025", "revid": "59564", "url": "https://gl.wikipedia.org/wiki?curid=449025", "title": "Teresa Veiga", "text": "Teresa Veiga \u00e9 o pseud\u00f3nimo literario dunha escritora portuguesa, nada en Lisboa en 1945. Dela pouco se sabe, unha vez que non d\u00e1 entrevistas nin revela a s\u00faa verdadeira identidade.\nTraxectoria.\nLicenciouse en Dereito en 1968 e en Filolox\u00eda Rom\u00e1nica en 1980, exercendo a actividade de Conservadora do Rexistro Civil entre 1975 e 1983.\nA pesar de ter escrito relativamente pouco, os libros de Teresa Veiga foron recibidos con entusiasmo pola cr\u00edtica, que destaca \"un not\u00e1bel dominio narrativo\" e \"temas m\u00e1is interiores [..] intemporais\". A s\u00faa produci\u00f3n literaria incl\u00fae alg\u00fans textos dispersos por algunhas das publicaci\u00f3ns peri\u00f3dicas, o caso das revistas, \"Fic\u00e7\u00f5es\" (n\u00ba 2) e, \"Col\u00f3quio-Letras\" (non. 143/144). O seu primeiro libro, \"James e outras hist\u00f3rias\", foi recomendado para a s\u00faa publicaci\u00f3n polo xurado do concurso literario do C\u00edrculo de Lectores. A concesi\u00f3n dos premios Pr\u00e9mio de Fic\u00e7\u00e3o do Pen Clube e do Grande Pr\u00e9mio de Conto Camilo Castelo Branco da Associa\u00e7\u00e3o Portuguesa de Escritores en 1992, para o seu libro de contos, \"Hist\u00f3ria da Bela Fria\", tr\u00f3uxolle reco\u00f1ecemento como unha das grandes revelaci\u00f3ns da literatura da d\u00e9cada de 1990. Co proxecto que vir\u00eda resultar na s\u00faa primeira novela, \"A paz dom\u00e9stica \"(1999), obtivo, en 1998, unha bolsa de creaci\u00f3n literaria, concedida polo Ministerio de Cultura. En 2008, foi premiada por segunda vez co Grande Pr\u00e9mio de Conto Camilo Castelo Branco para a colecci\u00f3n de contos, \"Uma aventura secreta do Marqu\u00eas de Bradom\u00edn\".\nA s\u00faa obra est\u00e1 representada nalgunhas antolox\u00edas de contos portugueses e de f\u00f3ra de Portugal."}
{"id": "449027", "revid": "65337", "url": "https://gl.wikipedia.org/wiki?curid=449027", "title": "D\u00f3lar Caribe-Leste", "text": ""}
{"id": "449029", "revid": "1131", "url": "https://gl.wikipedia.org/wiki?curid=449029", "title": "Voo 52 de Avianca", "text": "O voo 52 de Avianca era un voo regular entre Bogot\u00e1 e Nova York con escala en Medell\u00edn. O 25 de xaneiro de 1990 o Boeing 707 que operaba a ruta quedou sen combustible na aproximaci\u00f3n ao aeroporto John F. Kennedy e esnafrouse contra unha ladeira na pequena vila de Cove Neck, Nova York, na ribeira norte de Long Island. 8 dos 9 tripulantes e 65 dos 149 pasaxeiros morreron. A Xunta Nacional de Seguridade no Transporte (NTSB) determinou que o accidente ocorreu debido a que a tripulaci\u00f3n de voo non declarou unha emerxencia de falta de combustible axeitadamente, resultando en que o control de tr\u00e1fico a\u00e9reo subestimase a seriedade da situaci\u00f3n.\nO voo deixou Medell\u00edn con combustible m\u00e1is que suficiente para a viaxe e voou con normalidade cara ao JFK. Mentres estaba en ruta o avi\u00f3n foi colocado en tres patr\u00f3ns de espera. Debido \u00e1s pobres comunicaci\u00f3ns entre a tripulaci\u00f3n de voo e os controladores do tr\u00e1fico a\u00e9reo, ademais dunha administraci\u00f3n inadecuada da carga de combustible polos pilotos, o voo quedou cuns niveis criticamente baixos. Esta situaci\u00f3n non foi reco\u00f1ecida como unha emerxencia polos controladores debido \u00e1 incapacidade dos pilotos de usar a palabra \"emerxencia\". O avi\u00f3n intentou facer unha aterraxe no aeroporto JFK, pero a mala meteorolox\u00eda, xunto cunha comunicaci\u00f3n deficiente e unha mala xesti\u00f3n do aparello obrigou a abortar a manobra. O avi\u00f3n quedou sen combustible antes de que puidese realizar un segundo intento, esnafr\u00e1ndose a uns 32 quil\u00f3metros do aeroporto.\nDucias de unidades de servizos de emerxencia chegaron ao lugar do accidente e axudaron a salvar as v\u00edtimas. Moitos dos superviventes quedaron gravemente feridos e precisaron meses ou anos para recuperarse. Investigadores da NTSB buscaron os distintos factores que contribu\u00edron ao accidente. Os erros da tripulaci\u00f3n de voo foron citados como causa probable do accidente, pero a meteorolox\u00eda, as actuaci\u00f3ns dos controladores a\u00e9reos, e a xesti\u00f3n do tr\u00e1fico pola FAA tam\u00e9n se consideraron como elementos que constribu\u00edron ao sinistro. Esta conclusi\u00f3n foi controvertida, con desacordo entre os investigadores, pasaxeiros e Avianca en canto a quen foi en \u00faltima instancia responsable. Finalmente o goberno dos Estados Unidos uniuse a Avianca e pagaron os danos \u00e1s v\u00edtimas e \u00e1s s\u00faas familias.\nAvi\u00f3n e tripulaci\u00f3n.\nO voo 52 de Avianca era un Boeing 707-321B con rexistro HK-2016. O avi\u00f3n foi fabricado en xu\u00f1o de 1967 e Avianca mercoullo a Pan Am en 1977. No momento do accidente o aparello ti\u00f1a 22 anos e m\u00e1is de 61\u00a0000 horas de voo. O 707 estaba equipado con catro motores JT3D-3B modificados cun kit de silencio para reducir a contaminaci\u00f3n ac\u00fastica. O persoal de Avianca informou de que sobrecargou un 5% m\u00e1is de combustible nos c\u00e1lculos de rendemento debido ao kit de silencio e outro 5% pola idade do avi\u00f3n. Ademais, as tripulaci\u00f3ns de mantemento destacaron problemas recorrentes no piloto aut\u00f3matico do aparello, inclu\u00edda a funci\u00f3n de mantemento de altura.\nO voo contaba cunha tripulaci\u00f3n de nove persoas, seis asistentes de voo e tres tripulantes na cabina de mando. O capit\u00e1n era Laureano Caviedes, de 51 anos, o primeiro oficial era Mauricio Klotz, de 28, e o enxe\u00f1eiro de voo era Matias Moyano, de 45 anos. No momento do accidente Caviedes levaba en Avianca 27 anos e ti\u00f1a m\u00e1is de 16\u00a0000 horas e voo, inclu\u00eddas 1\u00a0500 no 707. Caviedes ti\u00f1a 478 horas de experiencia voando de noite co 707 e non ti\u00f1a rexistros de accidentes anteriores. Klotz levaba 3 anos na aeroli\u00f1a e ti\u00f1a 1\u00a0837 horas de voo. Klotz pasara ao 707 o anterior mes de outubro, acumulando 64 horas co modelo, inclu\u00eddas 13 de noite. O enxe\u00f1eiro de voo Moyano levaba m\u00e1is de 23 anos en Avianca e ti\u00f1a m\u00e1is de 10\u00a0000 horas de voo, 3\u00a0000 delas no 707, das que 1\u00a0000 eran de noite.\nAccidente.\nO voo 52 de Avianca era un servizo regular de pasaxeiros dende o aeroporto El Dorado en Bogot\u00e1 e o aeroporto internacional John F. Kennedy de Nova York, cunha escala no aeroporto Jos\u00e9 Mar\u00eda C\u00f3rdova preto de Medell\u00edn.\nSa\u00edda e voo.\nO voo 52 engalou de Bogot\u00e1 \u00e1s 13:10 EST, cinco minutos antes do programado, do 25 de xaneiro de 1990. O avi\u00f3n aterrou en Medell\u00edn \u00e1s 14:04 e preparouse para voar ata Nova York. En Medell\u00edn o aparello aterrou con 30\u00a0500\u00a0kg de combustible. O plan de voo ata JFK requir\u00eda 25\u00a0180\u00a0kg de combustible, 2\u00a0050\u00a0kg de reserva, 3\u00a0400\u00a0kg de combustible alternativo, 2\u00a0200\u00a0kg de mantemento, e 680\u00a0kg para rodaxe, totalizando un m\u00ednimo de 33\u00a0530\u00a0kg de combustible. En Medell\u00edn solicitouse unha carga total de combustible de 35\u00a0000\u00a0kg, inclu\u00eddos 1\u00a0850\u00a0kg a maiores para aumentar o peso do avi\u00f3n ao m\u00e1ximo permitido para a pista de sa\u00edda. En Medell\u00edn finalmente decidiron usar outra pista e solicitaron 910\u00a0kg m\u00e1is de combustible.\nO voo engalou de Medell\u00edn \u00e1s 15:08 e entrou no espazo a\u00e9reo estadounidense do centro de control de tr\u00e1fico a\u00e9reo de Miami \u00e1s 17:28, voando a 35\u00a0000 p\u00e9s cara ao norte e trepando a 37\u00a0000 p\u00e9s. O voo 52 entrou no seu primeiro patr\u00f3n de espera sobre Norfolk \u00e1s 19:04 e permaneceu dando voltas ata as 19:23. Dende al\u00ed o voo 52 continuou \u00e1 intersecci\u00f3n BOTON preto de Atlantic City, Nova Jersey, onde foi situado nun segundo patr\u00f3n de espera dende as 19:43 ata as 20:12. O voo procedeu \u00e1 intersecci\u00f3n CAMRN onde entrou no seu terceiro patr\u00f3n de espera das 20:18 ata as 20:47. O voo 52 entrou no patr\u00f3n de espera de CAMRN a 14\u00a0000 p\u00e9s (4 300 m), sendo autorizado a descender antes da chegada \u00e1 intersecci\u00f3n, baixando ata os 11\u00a0000 p\u00e9s (3\u00a0400\u00a0m) mentres estaba no patr\u00f3n de espera en CAMRN. \u00c1s 20:44:09, mentres a\u00ednda estaba en CAMRN, o Centro de Control de Tr\u00e1fico da Ruta A\u00e9rea de Nova York (ZNY) avisou o voo 52 de que hab\u00eda unha \"espera indefinida\" e deber\u00eda continuar en CAMRN. \u00c1s 20:44:43 o controlador do ZNY d\u00edxolle ao voo que \"agardase por m\u00e1is autorizaci\u00f3ns\" \u00e1s 21:05. O voo previamente recibira d\u00faas estimaci\u00f3ns de demora que xa pasaran.\nNese momento o primeiro oficial Klotz chamou por radio ao controlador dicindo, \"ah ben, penso que precisamos prioridade, estamos pasando [inintelixible]\". O controlador preguntou sobre o tempo que pod\u00eda manter o voo e cal era o seu aeroporto alternativo. Klotz respostou \u00e1s 20:46:03 que poder\u00edan agardar cinco minutos m\u00e1is. O controlador preguntou novamente sobre o seu aeroporto alternativo e Klotz respostou \u00e1s 20:46:24, \"Era Boston pero non podemos facelo agora, estamos quedando sen combustible\". Un controlador de transferencia que estaba escoitando a conversa chamou ao Control de Aproximaci\u00f3n de Radar de Terminal de Nova York (NY TRACON) \u00e1s 20:46:24 e avisou o controlador do TRACON de que o voo 52 de Avianca s\u00f3 poder\u00eda agardar cinco minutos. O controlador de transferencia preguntou se o NY TRACON poder\u00eda encargarse do voo ou se mandaba o Avianca ao seu aeroporto alternativo. O controlador do NY TRACON respostou, \"Ralent\u00edzao a un oito cero n\u00f3s e enc\u00e1rgome del\". O controlador de transferencia posteriormente testificou que non escoitara que o voo 52 dixera que non poder\u00eda chegar ao seu alternativo. \u00c1s 20:46:47 o controlador de radar do NY ARTCC autorizou o voo a proceder a JFK a 11\u00a0000 p\u00e9s (3\u00a0400 m) e decelerar a 180 n\u00f3s. O voo 52 deixou o patr\u00f3n de espera de CAMRN \u00e1s 20:47.\nIntento de aterraxe.\n\u00c1s 20:47:27, o controlador de afluencia de NY TRACON d\u00edxolle \u00e1 tripulaci\u00f3n \"esperar un ILS dous dous esquerda\" \"alt\u00edmetro dous nove seis nove proceder directo a Deer Park\". \u00c1s 20:54:40 o controlador de afluencia d\u00edxolle ao voo 52 que fixese un xiro de 360\u00b0. \u00c1s 20:56:16 o controlador deu ao voo un aviso de cizalladura de vento dun \"aumento de dez n\u00f3s a quince a 1\u00a0500 p\u00e9s e despois un aumento de dez n\u00f3s a 500 p\u00e9s\". A tripulaci\u00f3n reco\u00f1eceu o aviso. \u00c1s 21:00 JFK estaba experimentando choiva lixeira e n\u00e9boa con 1/4 de milla de visibilidade, un teito indefinido con 200 p\u00e9s (61\u00a0m) escurecido, e un vento de 21 n\u00f3s a 190\u00b0.\n\u00c1s 21:03:07 o voo 52 contactou co controlador final do NY TRACON que o autorizou para descender progresivamente ata os 2\u00a0000 p\u00e9s (610\u00a0m). \u00c1s 21:03:46 a tripulaci\u00f3n discutiu os procedementos do go-around. \u00c1s 21:09:29 o enxe\u00f1eiro de voo Moyano dixo que os controladores \"xa saben que estamos nunha mala condici\u00f3n\". O capit\u00e1n dixo, \"Non, eles est\u00e1n baix\u00e1ndonos\", e o segundo oficial engadiu, \"Est\u00e1n d\u00e1ndonos prioridade\". \u00c1s 21:11:07 o controlador de vector final do NY TRACON informou o voo de que estaban a 15 millas do marcador exterior e instru\u00edunos a manter unha altitude de 2\u00a0000 p\u00e9s (610\u00a0m) \"ata que se estableza no localizador\". A tripulaci\u00f3n comezou a prepararse para unha aproximaci\u00f3n instrumental, estendendo flaps e discutindo a velocidade axeitada. O controlador final instru\u00edu a tripulaci\u00f3n para contactar cos controladores da torre de JFK e acabou a chamada. Klotz reco\u00f1eceu a transmisi\u00f3n.\n\u00c1s 21:15:19 Klotz contactou cos controladores da torre e informou de que o voo 52 estaba \"establecido dous dous esquerda\". Un minuto despois o capit\u00e1n preguntou se pod\u00eda baixar o tren de aterraxe, pero o primeiro oficial respostou, \"Non, penso que \u00e9 a\u00ednda cedo\". \u00c1s 21:17:30 a torre de JFK solicitou ao voo 52 que incrementase a s\u00faa velocidade en dez n\u00f3s, ata os 150. \u00c1s 21:18:11 o voo estaba a tres millas do marcador exterior. 21 segundos despois o primeiro oficial remarcou \"senda de descenso viva\". \u00c1s 21:19:09 o capit\u00e1n solicitou baixar o tren de aterraxe. Case un minuto despois a torre de JFK autorizou o voo a aterrar na pista 22L. O capit\u00e1n preguntou ao primeiro oficial que confirmase se estaban autorizados a aterrar. \u00c1s 21:20:28 o primeiro oficial comezou a informar o capit\u00e1n de que o avi\u00f3n estaba por debaixo da senda de planeo. \u00c1s 21:22:07 o voo 52 baixou a 1\u00a0000 p\u00e9s (300\u00a0m). O avi\u00f3n comezou a baixar m\u00e1is al\u00f3 do \u00e1ngulo da senda de planeo, ent\u00f3n comezou a trepar sobre el, seguido dun descenso m\u00e1is abrupto. \u00c1s 21:22:57 o primeiro oficial comentou, \"Esta \u00e9 a cizalladura do vento\". O primeiro oficial advertiu o capit\u00e1n sobre a taxa de ca\u00edda e destacou unha altura de 500 p\u00e9s (150\u00a0m) \u00e1s 21:23:10. Cando avisou ao capit\u00e1n o sistema de aviso de proximidade ao chan (GPWS) comezou a realizar once \"whoop whoop pull up\" avisos sonoros. \u00c1s 21:23:13 o capit\u00e1n solicitou as luces, seguido de preguntas sobre onde estaba a pista segundos m\u00e1is tarde. O GPWS iniciou catro avisos sonoros \"glideslope\" segundos despois, alertando a tripulaci\u00f3n de que o avi\u00f3n estaba por debaixo da senda de planeo. En resposta \u00e1s preguntas do capit\u00e1n o primeiro oficial respostou que non v\u00eda a pista. \u00c1s 21:23:23 o voo comezou a subir novamente, estando a 76 m de esnafrarse a d\u00faas millas da pista. Sub\u00eduse o tren de aterraxe e o primeiro oficial anunciou que estaban executando unha aproximaci\u00f3n marrada.\nAccidente.\nO controlador da torre de JFK pediulle ao voo que subise a 2\u00a0000 p\u00e9s (610 m) e virase cara \u00e1 esquerda. \u00c1s 21:24:06 o capit\u00e1n d\u00edxolle ao primeiro oficial \"dilles que estamos nunha emerxencia\". O primeiro oficial d\u00edxolle ao controlador da torre de JFK que \"intentar\u00e9molo outra vez[;] estamos quedando sen combustible\", ao que o controlador respostou, \"okay\". Uns poucos segundos despois o capit\u00e1n d\u00edxolle novamente ao primeiro oficial \"av\u00edsao de que estamos nunha emerxencia\" e preguntoulle se xa o fixera. O primeiro oficial replicou, \"Si se\u00f1or, xa o avisei\". O controlador de JFK d\u00edxolle ao voo que contactase novamente co controlador de aproximaci\u00f3n do NY TRACON \u00e1s 21:24:39. O controlador do TRACON solicitou ao voo que trepase unha vez m\u00e1is a 3\u00a0000 p\u00e9s (910\u00a0m). O capit\u00e1n solicitou outra vez ao primeiro oficial que o avisase de que non ti\u00f1an combustible. O primeiro oficial respostou, \"trepando e mantendo 3\u00a0000 e ah, estamos quedando sen combustible se\u00f1or\". O capit\u00e1n volveu preguntar se o primeiro oficial avisara o controlador da emerxencia co combustible, e este dixo, \"Si se\u00f1or, xa o avisei[;] direcci\u00f3n 180[;] imos manter 3\u00a0000 p\u00e9s e el vainos recuperar\".\nUn minuto despois o controlador d\u00edxolle \u00e1 tripulaci\u00f3n que virase cara ao nord\u00e9s e preguntoulles se ti\u00f1an suficiente combustible para ser dirixidos a 15 millas do aeroporto. O primeiro oficial Klotz respostou, \"Supo\u00f1o, moitas grazas\". \u00c1s 21:29:11 Klotz preguntou ao controlador se \"podes darnos unha final agora...?\" O controlador dixo, \"afirmativo se\u00f1or[;] xire \u00e1 esquerda direcci\u00f3n 040\". \u00c1s 21:30:12 o controlador autorizou outro avi\u00f3n a aterrar. Klotz entendeu que a autorizaci\u00f3n era para eles e comezou a dicirlle ao capit\u00e1n Caviedes que cambiase o curso antes de que o controlador o corrixise. O controlador solicitou ent\u00f3n \u00e1 tripulaci\u00f3n solicitou que subise a 3\u00a0000 p\u00e9s (910\u00a0m). Klotz respostou, \"negativo se\u00f1or, estamos quedando sen combustible\". O controlador continuou dirixindo o avi\u00f3n cara ao norte, lonxe do aeroporto. \u00c1s 21:31:01 o controlador dixo, \"Okay e sodes o n\u00famero dous para a aproximaci\u00f3n[;] s\u00f3 te\u00f1o que darlle espazo suficiente para facelo sen ter que sa\u00edr de novo\".\n\u00c1s 21:32:38 a gravadora de voces de cabina (CVR) gravou unha interrupci\u00f3n temporal de potencia. Un segundo despois o enxe\u00f1eiro de voo Moyano exclamou, \"Motor n\u00famero 4 apagado\". A CVR gravou outra interrupci\u00f3n de potencia un segundo despois diso, e Moyano dixo, \"Motor n\u00famero 3 apagado[;] esencial no n\u00famero dous ou no n\u00famero un\". \u00c1s 21:32:49 Klotz informou o controlador de que o avi\u00f3n perdera dous motores e que precisaban prioridade. O controlador intru\u00edu a tripulaci\u00f3n para voar ao suroeste para interceptar o localizador. Klotz reco\u00f1eceu as instruci\u00f3ns. A tripulaci\u00f3n seleccionou o ILS. \u00c1s 21:33:04 o controlador informou de que estaban a 15 millas do marcador exterior e autorizou o voo a unha aproximaci\u00f3n ILS \u00e1 pista 22L. Klotz reco\u00f1eceu. Esta foi a derradeira transmisi\u00f3n de radio do voo 52. Caviedes preguntou se o ILS estaba seleccionado. Klotz respostou, \"Est\u00e1 listo en dous\" \u00e1s 21:33:23. Un segundo despois a CVR parou de gravar. \u00c1s 21:34:00 o controlador intentou comunicarse co avi\u00f3n preguntando, \"Tedes sufieciente combustible para chegar ao aeroporto?\" Non houbo resposta.\nRecuperaci\u00f3n.\nPrimeira resposta.\nOs residentes de Cove Neck chamaron inmediatamente aos servizos de emerxencia. Jeff Race, un param\u00e9dico membro do Servizo de Emerxencias M\u00e9dicas de Nova York que viv\u00eda a uns centos de metros foi o primeiro rescatador en chegar. Informou de que a meirande parte dos pasaxeiros a\u00ednda estaban atrapados nos seus asentos e os superviventes ped\u00edan axuda. Os superviventes comentaron posteriormente que os equipos de rescate tardaron uns 30 minutos en chegar. Os informes iniciais dos servizos de emerxencia dic\u00edan que se esnafrara un m\u00e1is grande Boeing 747. O xefe de bombeiros Thomas Reardon da Oyster Bay Fire Company No. 1 estivo ao mando dos primeiros traballos de sacar a xente dos restos. Na s\u00faa primeira chamada ao despacho da Comisi\u00f3n de Bombeiros do Condado de Nassau solicitou toda a axuda dispo\u00f1ible. 37 dotaci\u00f3ns de ambulancias e bombeiros, ademais de m\u00e1is de 700 polic\u00edas do condado de Nassau, chegaron para axudar. Outras dotaci\u00f3ns que non foran chamadas mostr\u00e1ronse voluntarias para axudar. A marea de apoios creou grandes problemas para sacar os superviventes.\nO lugar do accidente era s\u00f3 accesible aos veh\u00edculos a trav\u00e9s dunha r\u00faa residencial dun s\u00f3 sentido. Co aumento de persoal de rescate converxendo na zona, as estradas que levaban ao lugar ao pouco tempo atasc\u00e1ronse co tr\u00e1fico. Os condutores dos veh\u00edculos de emerxencia abandon\u00e1ronos en contra da pol\u00edtica establecida no transcurso dos esforzos de rescate. Isto evitou que outros veh\u00edculos puidesen accdeder ao lugar do sinistro. A estrada estaba tan impracticable que moitos traballadores deixaron os seus veh\u00edculos a varios quil\u00f3metros e accederon a p\u00e9 ao lugar do accidente. A n\u00e9boa tam\u00e9n deixou en terra os helic\u00f3pteros de rescate durante d\u00faas horas. Como resultado, moitos feridos cr\u00edticos non foron evacuados ata as 23:30. Finalmente, catro helic\u00f3pteros da Unidade de Aviaci\u00f3n da Polic\u00eda de Nova York evacuaron 21 persoas do lugar do accidente. Houbo tam\u00e9n grandes problemas de comunicaci\u00f3n cos rescatadores. As frecuencias de radio satur\u00e1ronse e as autoridades no lugar foron incapaces de dar ordes nalg\u00fans casos. O director de cirurx\u00eda do Nassau County Medical Center estaba presente na escena pero foi incapaz de dirixir os pacientes \u00e1s mellores localizaci\u00f3ns debido a que moitos rescatadores estaban radiando eles mesmos aos centros para obter consello sobre onde deber\u00edan enviar os supervivientes. Os profesionais m\u00e9dicos no lugar informaron que alg\u00fans hospitais recibiron a informaci\u00f3n m\u00e1is actualizada a trav\u00e9s da cobertura dos medios de comunicaci\u00f3n. Por\u00e9n, a pesar deses problemas, s\u00f3 tres dos pasaxeiros atopados con vida morreron polas s\u00faas feridas.\nOs rescatadores estableceron d\u00faas \u00e1reas de triaxe no c\u00e9spede de John e Katy McEnroe, os pais do tenista John McEnroe. Tam\u00e9n se instalaron unha morgue e un posto de mando na s\u00faa propiedade, que estaba a 150 metros do lugar do accidente. Polo menos seis corpos foron atopados f\u00f3ra da fuselaxe. Bombeiros e m\u00e9dicos levantaron escaleiras ao lado dos restos da fuselaxe que permitiron baixar os pasaxeiros en padiolas e cara \u00e1s \u00e1reas de triaxe. Nesas \u00e1reas os m\u00e9dicos etiquetaban os feridos cr\u00edticos para a evacuaci\u00f3n inmediata. "}
{"id": "449030", "revid": "5863", "url": "https://gl.wikipedia.org/wiki?curid=449030", "title": "Xo\u00e1n de Cangas", "text": ""}
{"id": "449032", "revid": "1131", "url": "https://gl.wikipedia.org/wiki?curid=449032", "title": "Voo 159 de TWA", "text": "O voo 159 de TWA era un voo regular de pasaxeiros entre Nova York e Os \u00c1nxeles, cunha escala no aeroporto de Cincinnati/Norte de Kentucky, que se esnafrou despois de abortar a engalaxe en Cincinnati o 6 de novembro de 1967. O Boeing 707 que operaba o voo ese d\u00eda intentou deter a engalaxe cando o copiloto preocupouse de que o avi\u00f3n chocara cun DC-9 incapacitado na pista. O aparello sa\u00eduse da pista, golpeou un terrapl\u00e9n e incendiouse. Un pasaxeiro morreu como resultado do accidente.\nA NTSB conclu\u00edu que o accidente debeuse \u00e1 incapacidade da tripulaci\u00f3n de abortar con \u00e9xito a engalaxe debido \u00e1 velocidade do avi\u00f3n, e que a sa\u00edda de pista era inevitable a esa velocidade. O DC-9 incapacitado, un voo de Delta Air Lines que informara que abandonara a pista cando non o fixera, foi un factor que axudou ao accidente. A NTSB recomendou que a FAA establecese e publicase est\u00e1ndares para despexar de forma segura os extremos das pistas tanto para avi\u00f3ns como para veh\u00edculos de terra. A NTSB tam\u00e9n recomendou revaluar os manuais de adestramento e procedementos dos avi\u00f3ns no caso dun aborto de engalaxe."}
{"id": "449033", "revid": "1131", "url": "https://gl.wikipedia.org/wiki?curid=449033", "title": "Voo 236 de Air Transat", "text": "O voo 236 de Air Transat era un voo transatl\u00e1ntico entre Toronto e Lisboa que perdeu toda a enerx\u00eda dos seus motores mentres voaba sobre o oc\u00e9ano Atl\u00e1ntico o d\u00eda 24 de agosto de 2001. O Airbus A330 quedou sen combustible debido a unha fuga causada por un mal mantemento do aparello. O capit\u00e1n Robert Pich\u00e9, un experimentado piloto de planadores de 48 anos, e o primeiro oficial Dirk de Jager, 28, voaron o avi\u00f3n realizando unha exitosa aterraxe de emerxencia nos Azores, salvando os 293 pasaxeiros e 13 tripulantes a bordo do avi\u00f3n. A meirande parte dos pasaxeiros eran canadenses que visitaban Europa e expatriados portugueses volvendo para visitar as s\u00faas familias en Portugal.\nIncidente.\nO voo TS 236 engalou de Toronto \u00e1s 00:52 (UTC) do venres 24 de agosto de 2001 (8:52 pm ET hora local do 23 de agosto), en direcci\u00f3n a Lisboa. Hab\u00eda 293 pasaxeiros e 13 tripulantes a bordo. O aparello era un Airbus A330-243 con rexistro C-GITS que voara por vez primeira o 17 de marzo de 1999, configurado con 362 asentos e posto en servizo por Air Transat o 28 de abril de 1999. Estaba equipado con dous motores Rolls Royce Trent 772B-60 capaces de entregar 316 kN de potencia cada un. Cando deixou a porta de embarque en Toronto o avi\u00f3n ti\u00f1a 46,9 toneladas de combustible, 4,5 m\u00e1is das requiridas polas regulaci\u00f3ns.\nSen que os pilotos o soubesen, \u00e1s 04:38 o combustible comezou a filtrarse dende o motor dereito. \u00c1s 05:03 UTC, tras m\u00e1is de catro horas de voo, os pilotos decat\u00e1ronse de que a temperatura do aceite era baixa e a presi\u00f3n era alta no motor 2. A\u00ednda que esas lecturas eran un resultado indirecto da perda de combustible, non hab\u00eda raz\u00f3ns obvias para que os pilotos considerasen que esa era a causa. En consecuencia o capit\u00e1n Robert Pich\u00e9, whoque ti\u00f1a 16 800 horas de voo, e o primeiro oficial Dirk DeJager, con 4 800 horas, sospeitaron que eran alarmas falsas e compartiron esa opini\u00f3n co centro de control de mantemento que lles recomendou monitorizar a situaci\u00f3n.\n\u00c1s 05:36 UTC os pilotos recibiron un aviso de desequilibrio de combustible. Iniciaron ent\u00f3n o procedemento st\u00e1ndar para solucionar o desequilibrio transferindo combustible do tanque da \u00e1 esquerda cara o da \u00e1 dereita. Sen que os pilotos o soubesen, o avi\u00f3n desenvolvera unha fuga de combustible na li\u00f1a cara o motor 2 (o da dereita). O combustible transferido pedeuse a trav\u00e9s desa fuga. A li\u00f1a de combustible rota, que estaba perdendo m\u00e1is de 3 litros por segundo, causou un maior fluxo de combustible do normal a trav\u00e9s do intercambiador de calor, o que \u00e1 s\u00faa vez levou a unha ca\u00edda da temperatura e \u00e1 s\u00fabida de presi\u00f3n do aceite no motor 2.\n\u00c1s 05:45 UTC os pilotos decidiron desviarse \u00e1 Base A\u00e9rea das Lajes, nos Azores. Tres minutos despois declararon unha emerxencia de combustible ao control de tr\u00e1fico a\u00e9reo de Santa Mar\u00eda Oceanic.\n\u00c1s 06:13 UTC, mentres o avi\u00f3n a\u00ednda se atopaba a 280 km de Lajes e a 39 000 p\u00e9s (12 000 m), o motor n\u00famero 2 apagouse debido \u00e1 falta de combustible. O capit\u00e1n Pich\u00e9 iniciou ent\u00f3n un descenso aos 33 000 p\u00e9s (10 000 m), que era a altura axeitada para voar cun s\u00f3 motor para o peso do avi\u00f3n nese momento. Dez minutos despois a tripulaci\u00f3n enviou un mayday ao control de tr\u00e1fico a\u00e9reo de Santa Mar\u00eda Oceanic.\nTres minutos m\u00e1is tarde, \u00e1s 06:26 UTC e a uns 120 km da base de Lajes, o motor n\u00famero 1 tam\u00e9n se apagou facendo que o avi\u00f3n tivese que planear o resto da distancia. Sen potencia dos motores o aparello perdeu a s\u00faa principal forte de potencia el\u00e9ctrica. A turbina de aire de impacto de emerxencia despregouse automaticamente para proporcionar potencia esencial para sensores e instrumentos cr\u00edticos para voar o avi\u00f3n. Por\u00e9n, o aparello perdeu a s\u00faa potencia hidr\u00e1ulica principal, que opera os flaps, freos alternativos, e spoilers. Os slats a\u00ednda ti\u00f1an potencia, por\u00e9n, cando se seleccionou a posici\u00f3n 1 dos flaps.\nOs controladores de tr\u00e1fico a\u00e9reo militares guiaron ao avi\u00f3n cara o aeroporto co seu sistema de radar. A taxa de descenso do aparello era duns 2 000 p\u00e9s (600 metros) por minuto. Calcularon que tu\u00f1an entre 15 e 20 minutos antes de verse forzados a amarar no oc\u00e9ano. Minutos m\u00e1is tarde viron a base a\u00e9rea e o capit\u00e1n Pich\u00e9 tivo que realizar un xiro de 360 graos e despois unha serie de \"eses\" para baixar a altura.\n\u00c1s 06:45 UTC o avi\u00f3n tocou terra con moita forza, a uns 310 m despois do limiar da pista 33, e a unha velocidade duns 370 km/h, botando unha vez e tocando terra novamente a uns 850 m do limiar. Aplic\u00e1ronse os freos de emerxencia ao m\u00e1ximo e o avi\u00f3n parou a 700 metros do final da pista (que med\u00eda 3 000 metros). Como os sistemas antideslizantes e de modulaci\u00f3n dos freos non funcionaban, as oito rodas principais bloque\u00e1ronse; os pneum\u00e1ticos desgast\u00e1ronse e desinfl\u00e1ronse completamente en 140 metros. Catorce pasaxeiros e dous tripulantes tiveron feridas leves, mentres que dous pasaxeiros recibiron feridas graves durante a evacuaci\u00f3n do avi\u00f3n. O aparello tivo danos estruturais no tren de aterraxe principal e na parte baixa da fuselaxe."}
{"id": "449035", "revid": "1131", "url": "https://gl.wikipedia.org/wiki?curid=449035", "title": "Voo 261 de Alaska Airlines", "text": "O voo 261 de Alaska Airlines era un voo regular internacional entre o aeroporto internacional Licenciado Gustavo D\u00edaz Ordaz en Puerto Vallarta, M\u00e9xico, e o aeroporto internacional de Seattle-Tacoma, nos Estados Unidos cunha escala no aeroporto internacional de San Francisco. O 31 de xaneiro de 2000, o avi\u00f3n que operaba a ruta, un McDonnell Douglas MD-83, esnafrouse no oc\u00e9ano Pac\u00edfico a uns 4,3 quil\u00f3metros ao norte da illa Anacapa, California, tras sufrir unha perda catastr\u00f3fica do control de cabeceo. O accidente matou a todas as persoas a bordo: dous pilotos, tres tripulantes de cabina e 83 pasaxeiros.\nA investigaci\u00f3n da Xunta Nacional de Seguridade no Transporte determinou que o mantemento inadecuado provocou un desgaste excesivo e un eventual erro dun sistema de control de voo cr\u00edtico. A causa probable considerouse a perda de control de cabeceo do avi\u00f3n produto do fallo dunha porca tipo \"acme\" (de rosca con perfil trapezoidal) do v\u00e1stago do estabilizador horizontal. Unha lubricaci\u00f3n insuficiente da engrenaxe do elevador provoc\u00f3 o seu desgaste excesivo e o subseguinte trasroscado. Antes do impacto contra o mar, os pilotos intentaron inverter o avi\u00f3n para compensar o bloqueo do elevador en posici\u00f3n de descenso, a\u00ednda que a manobra non deu resultado.\nAvi\u00f3n.\nO aparello implicado no accidente era un McDonnell Douglas MD-83 fabricado en 1992, con rexistro N963AS. Fora entregado a Alaska Airlines en maio de 1992 e estaba equipado con dous motores Pratt &amp; Whitney JT8D. Antes do accidente o avi\u00f3n ti\u00f1a m\u00e1is de 26 000 horas de voo.\nTripulaci\u00f3n.\nO pilotos do voo 261 eran veteranos con moita experiencia. O capit\u00e1n Ted Thompson, de 53 anos, ti\u00f1a 17 750 horas de voo, 4 000 delas voando no MD-80. O primeiro oficial William (Bill) Tansky, de 57, ti\u00f1a 8 140 horas, da que 8 060 eran como primeiro oficial no MD-80. Ning\u00fan dos dous estivera antes implicado nun incidente ou accidente."}
{"id": "449037", "revid": "1888", "url": "https://gl.wikipedia.org/wiki?curid=449037", "title": "La Voz del Trabajo", "text": "La Voz del Trabajo foi o nome de varias publicaci\u00f3ns:"}
{"id": "449038", "revid": "98629", "url": "https://gl.wikipedia.org/wiki?curid=449038", "title": "Voo 301 de Birgenair", "text": "O voo 301 de Birgenair era un voo fletado por Alas Nacionales, socio da aeroli\u00f1a turca Birgenair, dende Puerto Plata na Rep\u00fablica Dominicana ata Frankfurt, con escalas en Gander e Berl\u00edn. O 6 de febreiro de 1996 o Boeing 757\u2013225 que operaba a ruta esnafrouse pouco despois de engalar do aeroporto Gregorio Luper\u00f3n de Puerto Plata. As 189 persoas a bordo morreron. A causa foi un erro do piloto tras recibir unha incorrecta informaci\u00f3n da velocidade do aire dun tubo pitot defectuoso, que os investigadores cren que estaba bloqueado por un ni\u00f1o de vespas constru\u00eddo no seu interior. O avi\u00f3n non fora usado os dous d\u00edas anteriores e o tubo pitot non foi cuberto durante ese tempo.\nCon 189 mortos, o voo 301 \u00e9 o peor accidente de aviaci\u00f3n dun Boeing 757, ademais de ser o peor ocorrido na Rep\u00fablica Dominicana.\nO avi\u00f3n.\nO avi\u00f3n era un Boeing 757-225 orixinalmente entregado a Eastern Air Lines en febreiro de 1985 e rexistrado como N516EA. Estaba impulsado por dous motores Rolls-Royce RB211-535E4. Despois da bancarrota de Eastern e a s\u00faa posterior liquidaci\u00f3n en 1991, o avi\u00f3n foi almacenado no Porto A\u00e9reo e Espacial de Mojave durante m\u00e1is dun ano. Foi comprado por Aeronautics Leasing en abril de 1992, e despois alugado \u00e1 aeroli\u00f1a canadense Nationair no mes de maio, estando con esa compa\u00f1\u00eda ata a s\u00faa desaparici\u00f3n no ano seguinte. En xullo de 1993 foi alugado por Birgenair e despois subarrendado a International Caribbean Airways en decembro de 1994, sendo operado por Birgenair ata o accidente.\nPasaxeiros e tripulaci\u00f3n.\nA tripulaci\u00f3n estaba formada por 11 turcos e 2 dominicanos. O capit\u00e1n eran era Ahmet Erdem (61), un os pilotos m\u00e1is veteranos de Birgenair con 24 750 horas de voo. O primeiro oficial era Aykut Gergin (34), que ti\u00f1a 3 500 horas de esperiencia. O piloto de relevo era Muhlis Evreneso\u011flu (51), con 15 000 horas.\nOs pasaxeiros eran principalmente alem\u00e1ns, sendo 167 deles desta nacionalidade, e os nove restantes eran polacos, entre os que hab\u00eda dous membros do parlamento, Zbigniew Gorzela\u0144czyk e Marek Wielgu.\nAccidente.\nDurante a engalaxe \u00e1s 23:42 AST (03:42 UTC), o capit\u00f3n atopou que o seu indicador de velocidade do aire non funcionaba correctamente pero elixiu non abortar. O indicador do copiloto era funcional, a\u00ednda que as indicaci\u00f3ns de advertencia posteriores far\u00edan que a tripulaci\u00f3n cuestionara a s\u00faa veracidade.\nCando o avi\u00f3n estaba trepando aos 4 700 p\u00e9s (1 400 m), o indicador de velocidade do aire do capit\u00e1n marcaba 350 n\u00f3s (650\u00a0km/h). O piloto autom\u00e1tico, que estaba collendo a informaci\u00f3n da velocidade do aire do mesmo equipo que estaba dando lecturas err\u00f3neas ao capit\u00e1n, incrementou a inclinaci\u00f3n do avi\u00f3n en baixou a potencia para reducir a velocidade do aparello. O indicador do copiloto d\u00e1ba unha lectura correcta de 200 n\u00f3s (370\u00a0km/h) e baixando, e as\u00ed o avi\u00f3n comezou a dar m\u00faltiples advertencias visibles e audibles contradictorias.\nO piloto autom\u00e1tico alcanzou os l\u00edmites da s\u00faa programaci\u00f3n e desconectouse. Despois de comprobar os interruptores para a fonte das advertencias, a tripulaci\u00f3n baixou o pulo para minorar a velocidade do avi\u00f3n. Esta acci\u00f3n activou inmediatamente a alerta de perda do 757, advertindo aos confundidos pilotos que o avi\u00f3n estaba voando perigosamente lento, xusto segundos despois de que os indicadores os advertisen de que a velocidade era demasiado alta. O copiloto e o piloto de relevo parece que se decataron da probable perda e intentaron avisar ao capit\u00e1n, pero non interviron directamente, posiblemente por deferencia \u00e1 idade e \u00e1 experiencia do capit\u00e1n. O capit\u00e1n intentou recuperar a perda incrementando a potencia ao m\u00e1ximo, pero como o avi\u00f3n xa estaba co morro cara a arriba os motores non recibiron un fluxo de aire axeitado para conseguir o aumento de potencia. O motor esquerdo apagouse, causando que o dereito, que a\u00ednda estaba a plena potencia, lanzase ao avi\u00f3n a un xiro. Momentos despois o aparello invert\u00eduse. \u00c1s 23:47 AST, o Sistema de Alerta de Proximidade a Terra soou cunha advertencia audible, e oito segundos despois o avi\u00f3n esnafrouse contra o oc\u00e9ano Atl\u00e1ntico. Os 176 pasaxeiros e 13 tripulantes morreron no impacto."}
{"id": "449039", "revid": "98629", "url": "https://gl.wikipedia.org/wiki?curid=449039", "title": "Felini", "text": "A dos felininos (\"Felini\") \u00e9 unha das tribos en que moitos autores dividen a familia dos f\u00e9lidos (\"Felidae\"), que engloba a case todos os x\u00e9neros da famiia.\nHai dous grupos principais de felinos, os \"gatos con dentes de sabre\", da extinta subfamilia dos macairodontinos (\"Machairodontinae\") e os \"gatos con dentes c\u00f3nicos\". Estes \u00falimos div\u00eddense na subfamilia dos panterinos (\"Pantherinae\"), que incl\u00fae aos grandes felinos do x\u00e9nero \"Panthera\" e os leopardos nebulosos do x\u00e9nero \"Neofelis\", e a dos felinos (\"Felinae\"), que incl\u00fae ao resto dos \"gatos\", desde os m\u00e1is pequenos, dos x\u00e9neros \"Felis\" e \"Prionailurus\", at\u00e9 os m\u00e1is grandes, dos x\u00e9neros \"Puma\" e \"Acinonyx\".\nTaxonom\u00eda.\nDescrici\u00f3n.\nA tribo foi descrita en 1817 polo anatomista, entom\u00f3logo e paleont\u00f3logo alem\u00e1n, nacionalizado ruso Johann Fischer von Waldheim, en \"M\u00e9m. Soc. Imp. Nat. Moscow\", 5: 372.\nEtimolox\u00eda.\nO nome cient\u00edfico \"Felini\" est\u00e1 formado pola ra\u00edz \"Fel-\" do seu x\u00e9nero tipo \"Felis\", descrito por Linneo en 1758 na 10\u00aa edici\u00f3n do seu \"Systema Naturae\", e o sufixo \"-ini\", empregado para constru\u00edr o nome das tribos de animais.\nConsideraci\u00f3ns taxon\u00f3micas.\nMoitos autores consideran d\u00faas tribos nos felinos, a aqu\u00ed descrita e a dos pardofelinos (\"Pardofelini\") , que incl\u00fae tan s\u00f3 os x\u00e9neros \"Pardofelis\" e \"Catopuma\" ). Por\u00e9n alg\u00fans utilizan a subfamilia dos felinos \"sensu lato\" para todos os gatos con dentes c\u00f3nicos, en cuxo caso a tribo dos \"Felini\" usar\u00edase para os \"gatos pequenos\", mentres que os \"gatos grandes\" son asignados a outra tribo, a dos panterinos (\"Pantherini\"). Outros usan \"Felinae\" s\u00f3 para os \"gatos pequenos\" (exclu\u00edndo os panterinos), en cuxo caso, \"Felini\" ser\u00eda un sin\u00f3nimo de \"felinos\" \"sensu stricto\".\nPor outra parte, a maior\u00eda dos autores non consideran o x\u00e9nero \"Herpailurus\", descrito en 1858 por Nikolai Severtzov e que moitos autores consideran un sin\u00f3nimo de \"Puma\" , pero \"resucitado\" en 2017 polo grupo de expertos da UICN, que \u00e9 monoespecifico, xa que comprende unha soa especie, \"Herpailurus yagouaroundi\" (o xaguarundi), que a mairor\u00eda dos autores clasifican dentro do x\u00e9nero \"Puma\", como \"Puma yagouaroundi\"."}
{"id": "449040", "revid": "72012", "url": "https://gl.wikipedia.org/wiki?curid=449040", "title": "Felininos", "text": ""}
{"id": "449041", "revid": "72012", "url": "https://gl.wikipedia.org/wiki?curid=449041", "title": "Otocolobus", "text": ""}
{"id": "449046", "revid": "7802", "url": "https://gl.wikipedia.org/wiki?curid=449046", "title": "Declaraci\u00f3n de Balfour de 1917", "text": ""}
{"id": "449047", "revid": "7802", "url": "https://gl.wikipedia.org/wiki?curid=449047", "title": "Declaraci\u00f3n de Balfour", "text": ""}
{"id": "449048", "revid": "23204", "url": "https://gl.wikipedia.org/wiki?curid=449048", "title": "A ca\u00edda do Imperio Romano", "text": "A ca\u00edda do Imperio Romano (en ) \u00e9 un\u00a0filme estadounidense de 1964 dirixido por Anthony Mann e producido por Samuel Bronston. Conta cun gui\u00f3n de Ben Barzman, Basilio Franchina e Philip Yordan. Est\u00e1 protagonizado por Sophia Loren, Stephen Boyd, Alec Guinness, James Mason, Christopher Plummer, Mel Ferrer e Omar Sharif.\nEstreouse en galego o 17 de abril de 1992 a trav\u00e9s da TVG."}
{"id": "449049", "revid": "23204", "url": "https://gl.wikipedia.org/wiki?curid=449049", "title": "The Fall of the Roman Empire", "text": ""}
{"id": "449051", "revid": "56817", "url": "https://gl.wikipedia.org/wiki?curid=449051", "title": "Nahum Sokolow", "text": "Nahum Sokolow (en e en ), nado en Wyszogr\u00f3d, preto Plock, Tsarato de Polonia, o 10 de xaneiro\u00a0de 1859 e finado en Londres o 17 de maio\u00a0de 1936, foi un l\u00edder sionista, escritor, tradutor e pioneiro do xornalismo en hebreo.\nTraxectoria.\nNado no seu dunha familia rab\u00ednica en Wyszogrod (ent\u00f3n parte do Imperio Ruso), Sokolow empezou a escribir para os peri\u00f3dicos locais hebreos, HaTzefirah, cando s\u00f3 ti\u00f1a dezasete anos. Rapidamente ga\u00f1ou un gran n\u00famero de seguidores que cruzaron os l\u00edmites da afiliaci\u00f3n pol\u00edtica e relixiosa entre os xudeus de Polonia, intelectuais laicos e antisionistas. Co tempo converteuse no principal editor dos peri\u00f3dicos hebreos.\nEn 1906 pediuse a Sokolow que asumise o cargo de secretario xeral da Organizaci\u00f3n Sionista Mundial. Nos anos seguintes, percorreu Europa e Am\u00e9rica do Norte para promover a causa sionista. Durante a primeira guerra mundial, viviu en Londres, onde foi un destacado defensor da Declaraci\u00f3n Balfour de 1917, na que o goberno brit\u00e1nico declarou o seu apoio a unha patria xud\u00eda en Palestina. En 1931 foi elixido presidente da Organizaci\u00f3n Sionista Mundial, e serviu neste cargo ata 1935, cando foi sucedido por Chaim Weizmann. Tam\u00e9n se desempe\u00f1ou como Presidente da Axencia Xud\u00eda para Palestina entre 1931 e 1933 e foi sucedido por Arthur Ruppin.\nSokolow foi un prol\u00edfico autor e tradutor. Os seus traballos incl\u00faen un volume da historia de tres de Baruch Spinoza e o seu tempo, e varias outras biograf\u00edas. Tam\u00e9n foi o primeiro en traducir o libro de Theodor Herzl , a s\u00faa ut\u00f3pica novela \"Altneuland\" ao hebreo, d\u00e1ndolle o nome de \"Tel Aviv\" (literalmente, \"Un antigo outeiro da primavera\"). En 1909, o nome foi adoptado para a primeira cidade moderna de fala hebrea: Tel Aviv.\nSokolov marchou a Francia e Italia entre abril e maio de 1917 para obter o apoio para o plan dun estado xudeu en Palestina. En Roma falou a Monse\u00f1or Eugenio Pacelli, futuro papa P\u00edo XII, e incluso hai rexistros de que chegou a expo\u00f1er as aspiraci\u00f3ns sionistas co propio Bieito XIV. Ao seu regreso a Francia, Sokolow conseguiu obter o compromiso franc\u00e9s por escrito, a carta de Cambon, a\u00ednda que quedou sen publicar nese momento.\nMorreu en Londres en 1936."}
{"id": "449053", "revid": "56817", "url": "https://gl.wikipedia.org/wiki?curid=449053", "title": "Mark Sykes", "text": "Tatton Benvenuto Mark Sykes, nado en Londres o 16 de marzo de 1879 e finado en Par\u00eds o 16 de febreiro de 1919, foi un nobre ingl\u00e9s, part\u00edcipe no acordo segredo de maio de 1916 entre Gran Breta\u00f1a e Francia sobre unha futura partici\u00f3n do Imperio otom\u00e1n tras a primeira guerra mundial."}
{"id": "449054", "revid": "5863", "url": "https://gl.wikipedia.org/wiki?curid=449054", "title": "Acordo Sykes-Picot", "text": "O Acordo Sykes-Picot, co\u00f1ecido oficialmente como o Acordo de Asia Menor, foi un acordo segredo entre Reino Unido de Gran Breta\u00f1a e Irlanda e a Terceira Rep\u00fablica Francesa para definir as propostas esferas de influencia e control dos dos pa\u00edses no Pr\u00f3ximo Oriente se acaso a Tripla Entente obtivera a vitoria en contra do Imperio otom\u00e1n na primeira guerra mundial. As negociaci\u00f3ns desenvolv\u00e9ronse entre novembro de 1915 e marzo de 1916, asinouse o acordo o 16 de maio de 1916, e foi exposto ao p\u00fablico por Izvestia e Pravda o 23 de novembro de 1917 e polo The Manchester Guardian o 26 de novembro de 1917.\nConsid\u00e9rase que o acordo deulle a forma actual \u00e1 rexi\u00f3n. Defin\u00edronse as fronteiras de Iraq e Siria, e levou ata o conflito actual entre Israel e o\u00a0pobo palestino. Moitas persoas ven o acordo como un punto de inflexi\u00f3n nas relaci\u00f3ns entre o mundo do Occidente e o mundo \u00e1rabe. Neg\u00e1ronse as promesas feitas aos \u00e1rabes polo coronel T. E. Lawrence dunha patria nacional e \u00e1rabe na \u00e1rea de Gran Siria, a cambio de aliarse cos brit\u00e1nicos en contra do Imperio otom\u00e1n. A arquitectura xeopol\u00edtica fundada por Sykes-Picot favoreceu circunstancias que deron a lugar situaci\u00f3ns como a protecci\u00f3n que desfrutaron as minor\u00edas relixiosas e \u00e9tnicas no Medio Oriente, as cales son motivos de conflitos na actualidade. O Estado Isl\u00e1mico afirmou que unha das metas da s\u00faa insurxencia, era reverter os efectos de Sykes-Picot.\nPartici\u00f3n.\nO acordo repart\u00eda aos brit\u00e1nicos o control das \u00e1reas desde a li\u00f1a da costa do mar Mediterr\u00e1neo ata o r\u00edo Xord\u00e1n, Xordania, o sur de Iraq e unha pequena \u00e1rea que inclu\u00edu os portos de Haifa e Acre para deixar acceso ao Mediterr\u00e1neo. Aos franceses correspondeulle o control do sueste de Turqu\u00eda, o norte de Iraq, Siria e o L\u00edbano. O Imperio ruso \u00eda a recibir Istambul, os Estreitos Turcos e Armenia. Deixouse liberdade \u00e1s potencias para decidir as fronteiras dentro das s\u00faas propias \u00e1reas. Se esperaron m\u00e1is negociaci\u00f3ns con outros poderes inclu\u00edndo a Rusia e Hussein ibn Ali, o xerife da Meca para determinar a administraci\u00f3n internacional.\nDada a derrota eventual de 1918 e a subseguinte partici\u00f3n do Imperio otom\u00e1n, o acordo efectivamente dividiu as provincias \u00e1rabes dos otom\u00e1ns fora da Pen\u00ednsula ar\u00e1biga en \u00e1reas de influencia e control dos brit\u00e1nicos e franceses e se propuxo unha \u00abadministraci\u00f3n internacional\u00bb para Palestina. Os brit\u00e1nicos formaron o Mandato brit\u00e1nico de Palestina entre 1920 e 1948 e o Mandato brit\u00e1nico de Iraq desde 1920 ata 1932, mentres que o Mandato franc\u00e9s de Siria e L\u00edbano durou desde 1923 ata 1946. Os diplom\u00e1ticos brit\u00e1nicos e franceses Mark Sykes e Fran\u00e7ois Georges-Picot negociaron os termos do acordo. O goberno do tsar de Rusia foi unha parte menor no acordo e despois da Revoluci\u00f3n de Outubro, foron os bolxeviques quen publicaron o acordo, resultando que \u00abos brit\u00e1nicos avergo\u00f1\u00e1ronse, os \u00e1rabes constern\u00e1ronse e os turcos aled\u00e1ronse\u00bb."}
{"id": "449056", "revid": "23204", "url": "https://gl.wikipedia.org/wiki?curid=449056", "title": "Fran\u00e7ois Georges-Picot", "text": "Fran\u00e7ois Georges-Picot, nado en Par\u00eds o 21 de decembro de 1870 e finado na mesma cidade o 20 de xu\u00f1o de 1951, foi un diplom\u00e1tico e avogado franc\u00e9s quen negociou o Acordo Sykes-Picot co avogado brit\u00e1nico, Mark Sykes entre novembro de 1915 e marzo de 1916. O acordo foi un tratado segredo que propuxo que, cando se iniciase a partici\u00f3n do Imperio otom\u00e1n despois da te\u00f3rica vitoria por parte da Tripla Entente, o Reino Unido, Francia e, m\u00e1is tarde, Rusia e Italia, dividir\u00edanse entre si os territorios \u00e1rabes baixo influencia otom\u00e1.\nTraxectoria.\nPicot graduouse en Dereito e converteuse en avogado do Tribunal de apelaci\u00f3n de Par\u00eds en 1893. Converteuse en diplom\u00e1tico en 1895 e agregouse \u00e1 Directiva de Pol\u00edtica en 1896. Converteuse en secretario do embaixador en Copenhaguen e en Pequ\u00edn antes de ser nomeado C\u00f3nsul-Xeral de Francia en Beirut un pouco antes do comezo da primeira guerra mundial.\nNo Cairo, mantivo boas relaci\u00f3ns cos maronitas do L\u00edbano. No ver\u00e1n de 1915 o Ministerio de Asuntos Exteriores de Francia o mandou de volta a Par\u00eds. Como membro do Partido Colonial franc\u00e9s avogou en favor do grupo que apoiaba un Mandato franc\u00e9s de Siria durante as negociaci\u00f3ns do Acordo Sykes-Picot e unha \u00abSiria integral\u00bb, desde Alexandreta (na Turqu\u00eda actual) ao Sina\u00ed e desde Mosul ata a costa mediterr\u00e1nea.\nFoi nomeado alto comisionado en Palestina e Siria entre 1917 e 1919, ministro plenipotenciario en 1919, alto comisionado de Bulgaria en 1920 e embaixador na Arxentina.\nFamilia.\nFoi fillo do historiador Georges Picot e t\u00edo-av\u00f3 do presidente franc\u00e9s Val\u00e9ry Giscard d'Estaing. Casou con Marie Fouquet en Par\u00eds o 11 de maio de 1897 e tiveron tres fillos: Jean Georges-Picot, \u00c9lisabeth Georges-Picot (1901 - 1906) e Sibylle Georges-Picot. A s\u00faa neta Olga Georges-Picot actuou na pel\u00edcula Chacal."}
{"id": "449059", "revid": "27155", "url": "https://gl.wikipedia.org/wiki?curid=449059", "title": "RNase H retroviral", "text": ""}
{"id": "449060", "revid": "72012", "url": "https://gl.wikipedia.org/wiki?curid=449060", "title": "Afonso de Brienne", "text": "Afonso de Brienne, chamado\u00a0de Acre, nado en Acre sobre 1227 e finado o 25 de agosto de 1270 en Tunes, foi un nobre franc\u00e9s do Antigo R\u00e9xime, Gran chambel\u00e1n de Francia, conde de Eu\u00a0e vizconde de Cyrel.\nTraxectoria.\nNado sobre 1227 de Xo\u00e1n de Brienne, rei de Xerusal\u00e9n, e de Berenguela de Le\u00f3n, Afonso de Brienne casou sobre 1250\u00a0con Mar\u00eda de Lusignan, filla de Ra\u00fal II de Lusignan, se\u00f1or de Issoudun, con quen ter\u00eda dous nenos: Xo\u00e1n II de Brienne (1250-1294), conde de Eu, e Branca de Brienne (falecida o 15 de xullo de 1309), abadesa\u00a0de Maubuisson.\nEn 1265, foi en axuda do seu curm\u00e1n Afonso X, rei de Castela, na s\u00faa loita contra os mouros do norte de \u00c1frica. A\u00ed amosou moita valent\u00eda e defendeu con \u00e9xito os territorios cristi\u00e1ns, o que valeu unha mensaxe de felicitaci\u00f3n do papa Clemente IV.\nAcompa\u00f1ou logo a\u00a0Lu\u00eds IX de Francia durante a Oitava Cruzada, contraendo, do mesmo xeito que o rei, a disenter\u00eda (ou a febre tifoidea), e morreu o\u00a025 de agosto de 1270.\nO seu corpo foi levado a\u00a0Francia, onde foi enterrado na bas\u00edlica de Saint-Denis."}
{"id": "449063", "revid": "98629", "url": "https://gl.wikipedia.org/wiki?curid=449063", "title": "Campionato Mundial de F\u00f3rmula 1 de 2020", "text": "O Campionato Mundial de F\u00f3rmula 1 de 2020 ser\u00e1 a 71\u00aa tempada de F\u00f3rmula 1 organizada pola F\u00e9d\u00e9ration Internationale de l'Automobile (FIA). Equipos e pilotos competir\u00e1n polo Campionato do Mundo de Pilotos e polo Campionato do Mundo de Construtores. \nO campionato deb\u00eda comezar orixinalmente en marzo, pero o inicio posp\u00faxose ata xullo en resposta \u00e1 pandemia da COVID-19. A tempada deb\u00eda disputarse cun r\u00e9cord de 22 Granes Premios, pero como se cancelaron algunhas carreiras e se engadiron novas carreiras para substitu\u00edlas, est\u00e1 previsto que se executen un total de 17 carreiras. A tempada comezou en xullo co e rematar\u00e1 en decembro co . Por mor da pandemia da COVID-19, as primeiras oito xornadas do campionato disput\u00e1ronse a porta pechada, o resto de carreiras se realizar\u00e1n con capacidade reducida ou tam\u00e9n a porta pechada debido a a segunda onda da pandemia da COVID-19.\nPilotos e equipos competir\u00e1n polos t\u00edtulos de Campi\u00f3n do Mundo de Pilotos e Campi\u00f3n do Mundo de Construtores respectivamente.\nLewis Hamilton e Mercedes son \u200b\u200bos vixentes campi\u00f3ns mundiais de Pilotos e de construtores respectivamente, despois de que ambos ga\u00f1aron o seu sexto campionato en .\nEquipos e pilotos confirmados.\nOs seguintes equipos e pilotos te\u00f1en contrato para competir no Campionato Mundial de F\u00f3rmula 1 de 2020. Todos os equipos compiten cos pneum\u00e1ticos subministrados por Pirelli.\nCambios de equipo.\nRed Bull GmbH, a compa\u00f1\u00eda matriz de Red Bull Racing e da Scuderia Toro Rosso, renomearon Toro Rosso como \"Scuderia AlphaTauri\". O equipo usa o nome do construtor \"AlphaTauri\". O nome deriva da marca de moda AlphaTauri de Red Bull.\nCambios de pilotos.\nDespois dun ano de ausencia, Esteban Ocon volveu \u00e1s carreiras na F\u00f3rmula Un despois de asinar un contrato con Renault, en substituci\u00f3n de Nico H\u00fclkenberg. Robert Kubica abandonou Williams ao final do campionato de e uniuse a Alfa Romeo Racing como piloto de reserva. Nicholas Latifi, o subcampi\u00f3n de F\u00f3rmula 2 de 2019, substitu\u00edu a Kubica en Williams.\nCalendario.\nOrixinalmente program\u00e1ronse vinte e dous Grandes Premios para o Campionato Mundial 2020. Pero a pandemia da COVID-19 est\u00e1 a causar revisi\u00f3ns frecuentes do calendario. Na actualidade confirmouse unha reprogramaci\u00f3n cunha etapa europea de oito carreiras, cancel\u00e1ronse sete carreiras e outras nove apraz\u00e1ronse e / ou est\u00e1n pendentes de confirmar a data da carreira. A lonxitude de cada carreira \u00e9 o n\u00famero m\u00ednimo de voltas ten que superar a distancia total de (a \u00fanica excepci\u00f3n a isto \u00e9 o Gran Premio de M\u00f3naco, para o que a distancia \u00e9 de 260\u00a0km). Segundo a normativa deportiva, te\u00f1en que disputarse un m\u00ednimo de oito carreiras para que a tempada sexa considerada campionato.\nCambios no calendario.\nLogo de adquirir os dereitos comerciais deste deporte a CVC Capital Partners en xaneiro de 2017, Liberty Media anunciou plans para expandir o calendario da F\u00f3rmula Un utilizando un concepto que denominaron \"carreiras de destino\" inspirado no Gran Premio de Singapur. Baixo o modelo de \"carreiras de destino\", os Grandes Premios disputar\u00edanse en ou preto de destinos tur\u00edsticos clave e integrar\u00e1 carreiras, entretemento e funci\u00f3ns sociais co obxectivo de facer o deporte m\u00e1is accesible e atractivo para un p\u00fablico m\u00e1is amplo. Varios pa\u00edses e locais anunciaron plans para licitar un Gran Premio, con d\u00faas exitosas ofertas:\nLiberty Media inicialmente esperaba que o calendario de 2020 consistise en vinte e un Grands Prix e que todas as novas carreiras chegar\u00edan a conta dos eventos existentes, pero despois negociaron un acordo cos equipos para permitir ata vinte e dous Grandes Premios. Houbo varios cambios m\u00e1is entre os calendarios de 2019 e 2020, co descontinuo Gran Premio de Alema\u00f1a e o Gran Premio de M\u00e9xico renomeado como o \"Gran Premio de Cidade de M\u00e9xico\".\nCambios.\nRegulamentos deportivos.\nOs equipos poder\u00e1n usar un MGU-K m\u00e1is en comparaci\u00f3n con para compensar o aumento de disputar vinte e d\u00faas carreiras.\nOs pilotos que participen nas sesi\u00f3ns de adestramento libre ser\u00e1n elixibles para obter puntos adicionais para a Superlicenza FIA. Calquera piloto que complete un m\u00ednimo de 100\u00a0km. durante unha sesi\u00f3n de adestramento libre recibir\u00e1 un punto adicional da superlicenza coa condici\u00f3n de que non cometa unha infracci\u00f3n de conduci\u00f3n. Os pilotos s\u00f3 poder\u00e1n acumular dez puntos de Superlicencia ao ano en sesi\u00f3ns de pr\u00e1cticas libres.\nComo resultado do calendario ampliado, as d\u00faas probas de pretempada que se celebrar\u00e1n no Circu\u00edto de Barcelona-Catalu\u00f1a reduciranse de catro a tres d\u00edas de duraci\u00f3n cada unha, desde o 19 ata o 21 de febreiro e do 26 ao 28 de febreiro. Elim\u00ednanse as probas que ata agora se realizaban a mediados de tempada despois de carreiras como a de Espa\u00f1a. As probas mant\u00e9\u00f1ense a finais de ano no Circu\u00edto de Yas Marina. Nestas probas, cada equipo ter\u00e1 que ter como m\u00ednimo un piloto novato nun dos d\u00edas. Os equipos tampouco poder\u00e1n ocultar os seus coches durante a proba. O tempo en que non se permite que os mec\u00e1nicos traballan no coche estend\u00e9ronse de oito a nove horas.\nDespois dun convulso en canto \u00e1s sanci\u00f3ns, as penalizaci\u00f3ns por saltarse o pesaxe ou a sa\u00edda ser\u00e1n m\u00e1is suaves. No primeiro caso xa non ser\u00e1 necesario comezar a carreira dende o pitlane. No segundo, p\u00f3dense aplicar cinco ou dez segundos de sanci\u00f3n en vez dun drive through ou un stop and go.\nTodos os equipos deben montar unha pequena aleta na parte traseira onde poder ver o dorsal de cada piloto. O obxectivo \u00e9 proporcionar aos espectadores a distinci\u00f3n entre compa\u00f1eiros de equipo.\nRegulamento t\u00e9cnico.\nA \u00e1 dianteira sufrir\u00e1 un pequeno cambio. A partir de agora, os primeiros 50 mil\u00edmetros dos laterais s\u00f3 se poden facer de fibra de carbono e non de metal como era o caso ata agora. B\u00fascase evitar que se desprendan cachos e provoquen picadas nos pneum\u00e1ticos. Os condutos de freo xa non se poden subcontratar e deben ser dese\u00f1ados e fabricados polo equipo. Esta peza \u00fanese as\u00ed \u00e1s estruturas anti-deformaci\u00f3n ou ao habit\u00e1culo. A cantidade de combustible que pode estar f\u00f3ra do tanque de combustible reduciuse de 2 litros a 250 ml.. Tam\u00e9n diminuir\u00e1 o nivel de axudas ao condutor no inicio. Deste xeito, os equipos non poder\u00e1n obter vantaxe empregando esa gasolina.\nNa sa\u00edda, os pilotos ter\u00e1n un papel a\u00ednda m\u00e1is decisivo. O motivo \u00e9 que controlar\u00e1n o 90% do par de motor. Pret\u00e9ndese as\u00ed mellorar o espect\u00e1culo no inicio da carreira.\nProtestas contra a legalidade dos coches.\nMercedes.\nAntes da carreira de apertura da tempada o Gran Premio de Austria, Red Bull presentou unha protesta contra a direcci\u00f3n de dobre eixo do Mercedes F1 W11, un sistema no que o piloto pode axustar a converxencia do coche tirando ou empurrando o volante. O sistema atopouse legal para , pero a FIA prohibir\u00edano a partir de .\nRacing Point.\nDespois do Gran Premio de Estiria, Renault presentou unha protesta contra os condutos de freo do coche de Racing Point, o RP20, alegando que Racing Point copiara os condutos de freo do Mercedes F1 W10, o coche usado en 2019 por Mercedes. Protestas similares presentar\u00edanse despois dos grandes premios de Hungr\u00eda e Gran Breta\u00f1a co veredicto publicado entre o gran premio brit\u00e1nico e o Gran premio do 70\u00ba aniversario. O fallo conclu\u00edu que Racing Point copiara ilegalmente os condutos de freo do Mercedes F1 W10 e Racing Point foi penalizado posteriormente con 15 puntos do Campionato de Construtores e multado con 400000 Euros.\nRacing Point, Ferrari, McLaren, Renault e Williams indicaran a intenci\u00f3n de apelar a decisi\u00f3n dos administradores con Racing Point intentando limpar o seu nome e Ferrari, McLaren, Williams e Renault solicitando unha sanci\u00f3n m\u00e1is dura. Ferrari, Renault e Racing Point confirmaron a s\u00faa apelaci\u00f3n, mentres que Williams e McLaren retir\u00e1ron a apelaci\u00f3n. M\u00e1is tarde, Renault anunciou a s\u00faa decisi\u00f3n de retirar a apelaci\u00f3n contra a pena imposta a Racing Point. A mesma decisi\u00f3n tom\u00e1rona Racing Point e Ferrari antes e despois do Gran Premio de Italia respectivamente.\nPneum\u00e1ticos.\nDesde 2011, Pirelli \u00e9 o fornecedor oficial de pneum\u00e1ticos do campionato de F\u00f3rmula 1. Para a tempada 2020, Pirelli empregara 5 compostos para pista seca, dos cales elixiranse 3 para cada Gran Premio.\nOs compostos identif\u00edcanse cos c\u00f3digos C1 a C5, sendo C1 o m\u00e1is duro e C5 o m\u00e1is brando. Para o afeccionado, s\u00f3 se empregar\u00e1n as denominaci\u00f3ns \"Duro\", \"Medio\" e \"Brando\" para todos Grandes premios independentemente dos compostos seleccionados, a\u00ednda que Pirelli tam\u00e9n facilitar\u00e1 a elecci\u00f3n exacta dos compostos secos.\nResultados.\nPilotos.\nPuntuaci\u00f3n: os puntos out\u00f3rganse aos 10 finalistas clasificados.\nSistema de puntuaci\u00f3n.\nContin\u00faa o sistema 25-18-15-12-10-8-6-4-2-1 utilizado desde o , e os pilotos que logren a volta r\u00e1pida reciben un punto de bonificaci\u00f3n, e o mesmo se aplicar\u00e1 ao construtor do piloto que logre a volta r\u00e1pida. O punto s\u00f3 se outorga se o piloto remata a carreira dentro dos 10 primeiros.\nPara obter puntos completos, o vencedor da carreira deber\u00e1 completar polo menos o 75% da distancia programada. Os medios puntos adxudicaranse se o vencedor percorre menos do 75% da distancia da carreira sempre que se disputen polo menos d\u00faas voltas. No caso de empate na conclusi\u00f3n do campionato, util\u00edzase un sistema de conteo regresivo como desempate, o mellor resultado do piloto usase para decidir a clasificaci\u00f3n."}
{"id": "449064", "revid": "1131", "url": "https://gl.wikipedia.org/wiki?curid=449064", "title": "Voo 314 de Pacific Western Airlines", "text": "O voo 314 de Pacific Western Airlines foi un accidente de aviaci\u00f3n ocorrido o 11 de febreiro de 1978 cando un Boeing 737-200 se esnafrou no aeroporto de Cranbrook, preto da cidade canadense de Cranbook, na Columbia Brit\u00e1nica, matando 42 dos 49 ocupantes do avi\u00f3n.\nO voo regular dende o aeroporto de Edmonton ao aeroporto de Castlegar con escalas en Calgary e Cranbrook esnafrouse despois de que os seus reversores de pulo non se gardasen completamente despois dunha aterraxe abortada para evitar unha m\u00e1quina quitaneves na pista. O control de tr\u00e1fico a\u00e9reo de Calgary tivo un erro considerable no c\u00e1lculo da hora de chegada a Cranbrook e a tripulaci\u00f3n non informou mentres pasaba unha baliza na aproximaci\u00f3n final.\nA investigaci\u00f3n foi realizada pola Divisi\u00f3n de Investigaci\u00f3n de Seguridade A\u00e9rea de Transport Canada e auditada pola Xunta de Revisi\u00f3n de Accidentes de Avi\u00f3ns.\nAvi\u00f3n e tripulaci\u00f3n.\nO avi\u00f3n accidentado era un Boeing 737-275 que ti\u00f1a preto de oito anos no momento do sinistro. O aparello estaba equipado con dous motores turboventilador Pratt &amp; Whitney JT8D-9A.\nO capit\u00e1n era Chris Miles, de 30 anos de idade, que traballara en Pacific Western Airlines dende 1967 e convert\u00e9rase en capit\u00e1n de 737 en 1977. Acumulaba 5 173 horas de voo, 2 780 delas no Boeing 737. O primeiro oficial era Peter Van Oort, de 25 anos, que levaba na aeroli\u00f1a dende 1971 e convert\u00e9rase en primeiro oficial do 737 en 1977. Van Oort voara un total de 1 316 horas, e tan s\u00f3 81 delas no Boeing 737.\nAccidente.\nCranbook \u00e9 un aeroporto non controlado sen torre de control, pero est\u00e1 en espazo a\u00e9reo controlado e ten unha estaci\u00f3n de radio que proporciona informaci\u00f3n meteorol\u00f3xica e serve para comunicaci\u00f3ns e avisos. As\u00ed, non hab\u00eda un requisito legal para conseguir permiso para aterrar despois de que se dese a autorizaci\u00f3n para a aproximaci\u00f3n. No momento do accidente estaba nevando cunha visibilidade de 3/4 millas e un quitaneves con radio estaba limpando a pista. O operador da m\u00e1quina quitaneves foi informado de que o tempo estimado para a chegada do voo 314 ser\u00eda \u00e1s 20:05. Tanto o operador da radio como do quitaneves agardaban que o avi\u00f3n avisase ao chegar \u00e1 baliza \"Skookum\", na aproximaci\u00f3n \u00e1 pista 16, d\u00e1ndolle \u00e1 m\u00e1quina sete minutos para deixar a pista.\nO avi\u00f3n tocou terra \u00e1s 19:55 a uns 800 p\u00e9s do limiar da pista. Activouse a reversa de pulo e case inmediatamente foi cancelada e intentouse un go-around. O avi\u00f3n volveu ao aire antes do punto dos 2 000 de pista, e voou sobre o quitaneves a entre 50 e 70 p\u00e9s de altura.\nO aparello trepou ata os 300-400 p\u00e9s sobre o aer\u00f3dromo, inclin\u00e1ndose abruptamente cara \u00e1 esquerda, e deslizouse lateralmente cara ao chan \u00e1 esquerda da pista incendi\u00e1ndose. No momento do impacto a reversa esquerda estaba totalmente despregada e a dereita estaba case recollida. O motor esquerdo estaba case ao ralet\u00ed, mentres que o dereito estaba desenvolvendo potencia, e o tem\u00f3n e o aler\u00f3n estaba completamente cara \u00e1 dereita. O tren de aterraxe estaba baixado e os flaps estaban a uns 20\u00ba.\nAs simulaci\u00f3ns de Boeing amosaron que o avi\u00f3n era controlable cun motor ao ralent\u00ed con reversa e co outro a plena potencia, co tren subido e os flaps en 15. Con flaps en 25 e o tren abaixo non era posible manter o nivel de voo.\nA manobra de go-around ter\u00eda \u00e9xito se as portas da reversa do motor esquerdo non estivesen despregadas."}
{"id": "449067", "revid": "25871", "url": "https://gl.wikipedia.org/wiki?curid=449067", "title": "O cabezazo", "text": "O cabezazo (en ) \u00e9 un filme franc\u00e9s dirixido por Jean-Jacques Annaud cun gui\u00f3n de Francis Veber. Est\u00e1 protagonizado por Patrick Dewaere e Jean Bouise, que ga\u00f1ou o C\u00e9sar \u00f3 mellor actor secundario pola s\u00faa interpretaci\u00f3n.\nEstreouse en galego o 7 de decembro de 1991 a trav\u00e9s da TVG."}
{"id": "449069", "revid": "23204", "url": "https://gl.wikipedia.org/wiki?curid=449069", "title": "Coup de t\u00eate", "text": ""}
{"id": "449072", "revid": "23204", "url": "https://gl.wikipedia.org/wiki?curid=449072", "title": "Cada un busca o seu gato", "text": "Cada un busca o seu gato (en ) \u00e9 un filme franc\u00e9s de 1996 dirixido por C\u00e9dric Klapisch. O filme est\u00e1 ambientado en Par\u00eds e est\u00e1 protagonizado por Garance Clavel, Zinedine Soualem, Ren\u00e9e Le Calm, Olivier Py, Romain Duris, H\u00e9l\u00e8ne de Fougerolles, Hiam Abbass e outros.\nEstreouse en galego o 14 de novembro de 2001 a trav\u00e9s da TVG."}
{"id": "449073", "revid": "5863", "url": "https://gl.wikipedia.org/wiki?curid=449073", "title": "Binormativismo", "text": "O binormativismo \u00e9 unha proposta para establecer d\u00faas normas ortogr\u00e1ficas plenamente v\u00e1lidas e oficiais para o galego que os seus impulsores afirman tomar da existencia de d\u00faas formas oficiais para o noruegu\u00e9s.\nNoruegu\u00e9s, lingua con d\u00faas formas oficiais.\nExisten d\u00faas normas consideradas formas da mesma lingua norueguesa: a bokm\u00e5l, m\u00e1is pr\u00f3xima \u00e1 lingua dinamarquesa, e a nynorsk, elaborada a partir dos dialectos occidentais do pa\u00eds.\nProposta para a lingua galega.\nA Lei de normalizaci\u00f3n ling\u00fc\u00edstica, na s\u00faa disposici\u00f3n adicional, marca que \"Nas cuesti\u00f3ns relativas \u00e1 normativa, actualizaci\u00f3n e uso correcto da lingua galega, estimarase como criterio de autoridade o establecido pola Real Academia Galega.\" e, xa que logo, \u00e9 a norma elaborada pola Real Academia Galega a normativa oficial da lingua galega.\nDa outra banda, existen varios colectivos do movemento chamado reintegracionismo, que promoven a converxencia ortogr\u00e1fica entre o galego e o portugu\u00e9s. Entre elas destaca a Associa\u00e7om Galega da L\u00edngua, que promove a s\u00faa propia norma ortogr\u00e1fica desde 1981; e a Academia Galega da L\u00edngua Portuguesa, observador consultivo da Comunidade dos Pa\u00edses de L\u00edngua Portuguesa.\nPor causa disto, existen hoxe en d\u00eda d\u00faas normas contrapostas, a normativa oficial do galego e a normativa reintegracionista do galego, sen car\u00e1cter oficial. Para intentar superar este conflito normativo, a AGAL lanzou unha proposta co\u00f1ecida como binormativismo que asumiu como eixo program\u00e1tico en 2018. As\u00ed e todo, dentro do movemento reintegracionista a s\u00faa aceptaci\u00f3n non foi xeral.\nDesde ent\u00f3n foron varias as persoas que te\u00f1en manifestado a s\u00faa opini\u00f3n, ben a favor, ben en contra da proposta. En 2019 V\u00edctor Freixanes, director da RAG nesa altura e falando desde o \u00e1mbito persoal, non o apoiaba e o escritor Francisco Castro, tampouco.. Pola s\u00faa parte, mostr\u00e1ronse favor\u00e1beis o fil\u00f3logo Xos\u00e9 Ram\u00f3n Freixeiro Mato, a escritora Marica Campo, o fil\u00f3logo e escritor Carlos Call\u00f3n e o escritor V\u00edtor Vaqueiro."}
{"id": "449074", "revid": "23204", "url": "https://gl.wikipedia.org/wiki?curid=449074", "title": "Chacun cherche son chat", "text": ""}
{"id": "449082", "revid": "98629", "url": "https://gl.wikipedia.org/wiki?curid=449082", "title": "A cadea invisible", "text": "A cadea invisible (en ) \u00e9 un filme estadounidense de 1943 dirixido por Fred M. Wilcox. \u00c9 un filme de Metro-Goldwyn-Mayer e est\u00e1 protagonizado por Roddy McDowall e o can Pal. Conta a historia da estreita relaci\u00f3n entre un rapaz de Yorkshire, Joe Carraclough e o seu can rough collie, Lassie. O gui\u00f3n foi escrito por Hugo Butler e bas\u00e9ase na novela de 1940 \"Lassie Come-Home\", de Eric Knight. \u00c9 o primeiro dos sete filmes de MGM protagonizados por \"Lassie.\"\nTivo unha secuela en 1945, \"Son of Lassie\", que foi sucedida por cinco filmes m\u00e1is na d\u00e9cada de 1940."}
{"id": "449083", "revid": "23204", "url": "https://gl.wikipedia.org/wiki?curid=449083", "title": "Lassie Come Home", "text": ""}
{"id": "449085", "revid": "23204", "url": "https://gl.wikipedia.org/wiki?curid=449085", "title": "A ca\u00edda da casa Usher (filme)", "text": "A ca\u00edda da casa Usher (en ; tam\u00e9n co\u00f1ecido como \"The Fall of the House of Usher\" e \"The Mysterious House of Usher\") \u00e9 un filme estadounidense de 1960 dirixido por Roger Corman. O gui\u00f3n foi escrito por Richard Matheson a partir da historia curta \"The Fall of the House of Usher\" de Edgar Allan Poe. Foi o primeiro dos oito filmes de Corman baseados en obras de Poe, e est\u00e1 protagonizado por Vincent Price, Myrna Fahey, Mark Damon e Harry Ellerbe. No ano 2005, foi clasificado polo National Film Registry por ser \"cultural, hist\u00f3rico ou esteticamente significativo\".\nEstreouse en galego o 5 de outubro de 1996 a trav\u00e9s da TVG."}
{"id": "449087", "revid": "5863", "url": "https://gl.wikipedia.org/wiki?curid=449087", "title": "Ram\u00f3n Mu\u00f1iz de las Cuevas", "text": ""}
{"id": "449088", "revid": "5863", "url": "https://gl.wikipedia.org/wiki?curid=449088", "title": "Ram\u00f3n Mu\u00f1iz Cuevas", "text": ""}
{"id": "449089", "revid": "23204", "url": "https://gl.wikipedia.org/wiki?curid=449089", "title": "House of Usher", "text": ""}
{"id": "449090", "revid": "23204", "url": "https://gl.wikipedia.org/wiki?curid=449090", "title": "The Mysterious House of Usher", "text": ""}
{"id": "449091", "revid": "98629", "url": "https://gl.wikipedia.org/wiki?curid=449091", "title": "A caixa", "text": "A caixa (en ) \u00e9 un\u00a0filme\u00a0traxic\u00f3mico\u00a0espa\u00f1ol\u00a0estreado en 2006. Escrito e dirixido por\u00a0Juan Carlos Falc\u00f3n, est\u00e1 inspirado na novela de V\u00edctor Ram\u00edrez \"Nos dejaron el muerto\", ambientada nas Illas Canarias durante a d\u00e9cada de 1960.\nEstreouse en galego a trav\u00e9s da TVG.\nSinopse.\nNunha vila mari\u00f1eira das Canarias, o odiado don Lucio morre de s\u00fapeto e a s\u00faa vi\u00fava, Elo\u00edsa, non ten espazo na s\u00faa casa para velalo. A s\u00faa veci\u00f1a Isabel ser\u00e1 quen cargue co morto e mentres a vi\u00fava esquece os seus pesares, t\u00f3dolos veci\u00f1os pasar\u00e1n polo velorio para axustar contas pendentes co defunto. Os acontecementos viran e prod\u00facense sucesos na vida destes veci\u00f1os logo da morte de don Lucio."}
{"id": "449092", "revid": "23204", "url": "https://gl.wikipedia.org/wiki?curid=449092", "title": "La caja", "text": ""}
{"id": "449093", "revid": "23204", "url": "https://gl.wikipedia.org/wiki?curid=449093", "title": "Ca\u00eddo do ceo", "text": "Ca\u00eddo do ceo (en , estreado no Canad\u00e1 como \"No Looking Back\") \u00e9 un filme canadense de 1980 dirixido e protagonizado por Dennis Hopper. Foi escrito e producido por Gary Jules Jouvenat e competiu pola Palma de Ouro no Festival de Cannes de 1980. Foi o primeiro filme dirixido por Hopper dende \"The Last Movie\" en 1971, o cal foi un cambio de \u00faltimo momento para substitu\u00edr o director orixinal, o guionista Leonard Yakir.\nEstreouse en galego o 7 de maio de 1994 a trav\u00e9s da TVG."}
{"id": "449094", "revid": "23204", "url": "https://gl.wikipedia.org/wiki?curid=449094", "title": "Out of the Blue (filme de 1980)", "text": ""}
{"id": "449095", "revid": "89787", "url": "https://gl.wikipedia.org/wiki?curid=449095", "title": "Joyce Fante", "text": "Joyce Fante (de solteira Joyce Smart), nada en Placer County (California) o 13 de outubro de 1913 e finada en Malib\u00fa o 7 de xu\u00f1o de 2005, foi unha poeta e editora estadounidense. Estivo casada co escritor italo-americano John Fante desde 1937 at\u00e9 a s\u00faa morte en 1983.\nTraxectoria.\nFoi a segunda filla de Joseph e Louise Smart. O seu pai, empresario, nacera na pequena vila de Dutch Flat, en Sierra Nevada, fillo dun pioneiro da febre do ouro. A nai de Joyce, Louise Smart (nada Louise Runchel), era mestra de escola\nJoyce Smart criouse en Roseville, e foi \u00e1 Universidade Stanford. Escribiu en \"The American Mercury\", e tocou o piano. Fante e Joyce Smart co\u00f1ec\u00e9ronse o 30 de xaneiro de 1937, e casaron o 31 de xullo dese mesmo ano en Reno (Nevada). Tiveron catro fillos: Nick (1942), Dan (1944), Vickie (1949) e Jim (1950).\nViviu en Malib\u00fa durante m\u00e1is de 50 anos, at\u00e9 a s\u00faa morte."}
{"id": "449098", "revid": "23204", "url": "https://gl.wikipedia.org/wiki?curid=449098", "title": "No Looking Back", "text": ""}
{"id": "449100", "revid": "23204", "url": "https://gl.wikipedia.org/wiki?curid=449100", "title": "Ca\u00eddos nunha \u00e1rbore", "text": "Ca\u00eddos nunha \u00e1rbore (en ) \u00e9 un filme franc\u00e9s de 1971 dirixido por Serge Korber, escrito por Pierre Roustang e protagonizado por Louis de Fun\u00e8s.\nEstreouse en galego o 2 de novembro de 1988 a trav\u00e9s da TVG."}
{"id": "449101", "revid": "23204", "url": "https://gl.wikipedia.org/wiki?curid=449101", "title": "Sur un arbre perch\u00e9", "text": ""}
{"id": "449106", "revid": "5863", "url": "https://gl.wikipedia.org/wiki?curid=449106", "title": "Concello de Teis", "text": "Teis foi un antigo concello de Galicia que funcionou como unidade administrativa entre 1821 e 1823 e novamente entre 1936 e 1937.\nXeograf\u00eda.\nComprend\u00eda a parroquia de Teis.\nHistoria.\nPrimeira etapa.\nNo Repartimento xeral de 1821 figuran os concellos de Vigo, Teis, Cabral, Lavadores, Bouzas e Valadares. O concello de Teis desapareceu en 1823 e pasou a Vigo. En 1849 Teis separouse de Vigo e integrouse no concello de Lavadores.\nSegunda etapa.\nO concello de Teis creouse en 1936 ao independizarse do concello de Lavadores. O proceso iniciouse en maio de 1935 coa solicitude de escisi\u00f3n polo abandono no que se encontraba, pois sendo a parroquia que m\u00e1is aportaba economicamente, as inversi\u00f3ns que o concello de Lavadores realizaba eran escasas. O alcalde de Lavadores, veci\u00f1o de Teis, deu o visto e prace para a separaci\u00f3n, e a Deputaci\u00f3n de Pontevedra concedeu a independencia en outubro.\nO 7 de xaneiro de 1936 constitu\u00eduse a primeira corporaci\u00f3n, foi elixido alcalde Manuel Mart\u00ednez Ramos e Jos\u00e9 Mart\u00ednez Covelo primeiro tenente de alcalde. Esta corporaci\u00f3n puxo en marcha a construci\u00f3n do mercado, a dotaci\u00f3n de saneamento e a creaci\u00f3n de grupos escolares. Manuel Mart\u00ednez dimitiu en febreiro de 1936 e o 28 dese mes tomou posesi\u00f3n a Comisi\u00f3n xestora nomeada polo gobernador civil, que elixiu alcalde a Julio Quir\u00f3s Est\u00e9vez. Logo do golpe de Estado do 18 de xullo de 1936, a principios de setembro, o gobernador civil nomeou unha comisi\u00f3n xestora que presidiu Honorato Fern\u00e1ndez M\u00edguez. En febreiro de 1937 o Goberno anulou o proceso de independencia por un defecto de forma, pois a escisi\u00f3n non fora comunicada ao Goberno Civil."}
{"id": "449107", "revid": "1131", "url": "https://gl.wikipedia.org/wiki?curid=449107", "title": "Parada de Labiote", "text": ""}
{"id": "449108", "revid": "89787", "url": "https://gl.wikipedia.org/wiki?curid=449108", "title": "Julio Quir\u00f3s Est\u00e9vez", "text": "Julio Quir\u00f3s Est\u00e9vez, nado en Vigo e finado en 1991, foi un comerciante e pol\u00edtico galego.\nTraxectoria.\nMestre albanel. Logo da dimisi\u00f3n de Manuel Mart\u00ednez Ramos, foi designado membro da Comisi\u00f3n xestora do concello de Teis polo gobernador civil o 27 de febreiro de 1936, e ao d\u00eda seguinte tomou posesi\u00f3n e foi elixido alcalde de Teis. Co golpe de Estado do 18 de xullo de 1936 foi detido en outubro xunto co primeiro tenente alcalde Manuel Andrade Moreria e a s\u00faa muller Mar\u00eda Luisa G\u00f3mez. Estivo preso en San Sim\u00f3n. Xulgado en Vigo por auxilio \u00e1 rebeli\u00f3n, a s\u00faa causa foi sobresida provisionalmente. Despois emigrou a Arxentina. Regresou en d\u00faas ocasi\u00f3ns a Galicia."}
{"id": "449110", "revid": "55340", "url": "https://gl.wikipedia.org/wiki?curid=449110", "title": "Arthur Balfour", "text": "Arthur Balfour, nado en Whittingehame (Escocia) o 25 de xullo de 1848 e finado en Surrey o 19 de marzo de 1930, foi un pol\u00edtico e estadista brit\u00e1nico que se converteu no trix\u00e9simo terceiro primeiro ministro dese pa\u00eds.\nTraxectoria.\nEducado como fil\u00f3sofo, Balfour entrou por primeira vez na C\u00e1mara dos Com\u00fans na elecci\u00f3n de 1874. Visto a primeira vista algo as\u00ed como un diletante (\u00e9 dicir, que practica unha ciencia ou unha arte sen ter capacidade nin co\u00f1ecementos suficientes), conseguiu relevancia como Secretario de Irlanda de 1887 a 1891. Neste posto, foi autor do Acta de Crimes Perpetuos (1887), ou Acta de Coerci\u00f3n, que aspiraba a previr o boicoteo, intimidaci\u00f3n e reuni\u00f3n ilegal en Irlanda durante a Guerra da Terra.\nBalfour sucedeu ao seu t\u00edo, Lord Salisbury, como l\u00edder dos tories e Primeiro Ministro en xullo de 1902 (era o l\u00edder dos conservadores na c\u00e1mara baixa desde 1891). Como primeiro ministro, sucederon eventos como a Entente Cordiale, pero o seu partido dividiuse pola reforma das tarifas e en decembro de 1905 cedeu o poder aos liberais. Continuou como l\u00edder da oposici\u00f3n durante a crise do Acta Parlamentaria e o Orzamento Popular do goberno de Lloyd George, pero ao fallar en conseguir a vitoria nas d\u00faas elecci\u00f3ns habidas en 1910 terminou renunciando como l\u00edder en novembro de 1911.\nRegresou ao Goberno como Primeiro Lord do Almirantazgo na coalici\u00f3n gobernamental de 1915, sendo despois Ministro de Asuntos Exteriores de 1916 a 1919. Neste posto foi co\u00f1ecido internacionalmente por dar o seu nome \u00e1 Declaraci\u00f3n Balfour a trav\u00e9s da cal o Goberno brit\u00e1nico apoiou en 1917 as aspiraci\u00f3ns sionistas de creaci\u00f3n dun \u00abfogar nacional\u00bb xudeu en Palestina."}
{"id": "449111", "revid": "5312", "url": "https://gl.wikipedia.org/wiki?curid=449111", "title": "Cristina Pichel", "text": "Cristina Pichel Toimil, nada en Ribela (Barcia, Lal\u00edn) o 12 de abril de 1989, \u00e9 unha xornalista e pol\u00edtica galega.\nTraxectoria.\nLicenciada en Xornalismo pola Universidade de Santiago de Compostela. Foi redactora de \"Faro de Vigo\" e \"ABC\". Despois traballou no gabinete de comunicaci\u00f3n do conselleiro de Cultura e Turismo Rom\u00e1n Rodr\u00edguez. En decembro de 2018 foi nomeada directora xeral de Xuventude, Participaci\u00f3n e Voluntariado para substitu\u00edr a Cecilia V\u00e1zquez Su\u00e1rez."}
{"id": "449112", "revid": "27155", "url": "https://gl.wikipedia.org/wiki?curid=449112", "title": "Bacillus halodurans", "text": "Bacillus halodurans \u00e9 unha especie de bacteria grampositiva con forma de bacilo, m\u00f3bil e formadora de esporas que se encontra no solo. Nunha comparaci\u00f3n xen\u00f3mica con \"Bacillus subtilis\", a cepa de \"B. halodurans\" C-125, orixinalmente unha cepa de \"Bacillus\" non clasificada, conti\u00f1a xenes \u00fanicos e factores sigma que puideron axudarlle a adaptarse a ambientes m\u00e1is alcalinos.\nProduci\u00f3n de bacteriocina.\n\"B. halodurans\" produce unha bacteriocina, chamada haloduracina, que pode ser \u00fatil como lantibi\u00f3tico e poder\u00eda faricarse en grandes cantidades por fermentaci\u00f3n en estado s\u00f3lido.\nEstrutura xen\u00f3mica.\n\"B. halodurans\" ten un xenoma que cont\u00e9n 4,2 Mbp con 4066 xenes codificadores de prote\u00ednas."}
{"id": "449114", "revid": "89787", "url": "https://gl.wikipedia.org/wiki?curid=449114", "title": "Brucella abortus", "text": "Brucella abortus \u00e9 unha especie de proteobacteria gramnegativa bacilar pat\u00f3xena da familia Brucellaceae, que \u00e9 un dos axentes causantes da brucelose, xunto con outras brucelas. \u00c9 unha bacteria formadora de esporas, non m\u00f3bil e aerobia.\n\"Brucella abortus\" entra nos fagocitos e pode reproducirse dentro deles, polo que invade as defensas animais e humanas, o cal causa unha doenza cr\u00f3nica no h\u00f3spede. O f\u00edgado e o bazo son as \u00e1reas afectadas do corpo. Os granxeiros e veterinarios son as persoas que est\u00e1n en m\u00e1is alto risco de contaxiarse da doenza. Os porcos, cabras, ovellas e gando vac\u00fan son alg\u00fans dos reservorios para esta doenza. \"B. abortus\" causa o aborto e a infertilidade no gando adulto e \u00e9 unha zoonose, que est\u00e1 presente en todo o mundo. Tam\u00e9n afecta os bisontes. Os humanos infectanse xeralmente ao beber leite non pasteurizado procedente de animais infectados.\nO per\u00edodo de incubaci\u00f3n da doenza pode ser de d\u00faas semanas a un ano. Unha vez que se empezan a manifestar os s\u00edntomas, o h\u00f3spede estar\u00e1 enfermo durante de 5 d\u00edas a 5 meses, dependendo da gravidade da doenza. Alg\u00fans dos s\u00edntomas da brucelose son: febre, calafr\u00edos, dor de cabeza, dor de costas e perda de peso. Como moitas outras doenzas, pode ter graves complicaci\u00f3ns; a endocardite e os abscesos no f\u00edgado son un par de complicaci\u00f3ns que se dan con certa frecuencia na brucelose.\nHistoricamente a bacteria chamouse \"Bacillus abortus\" ou bacilo de Bang, pero en 1920 foi pasada ao x\u00e9nero \"Brucella\"."}
{"id": "449115", "revid": "23204", "url": "https://gl.wikipedia.org/wiki?curid=449115", "title": "Prionailurus", "text": "Prionailurus \u00e9 un x\u00e9nero de mam\u00edferos carn\u00edvoros da familia dos f\u00e9lidos, subfamilia dos felinos.\nDentro deste x\u00e9nero incl\u00faense cinco especies, (ou catro, segundo os autores), de felinos de tama\u00f1o e aspecto vari\u00e1bel, que viven nas selvas da India e do Sueste Asi\u00e1tico: o \"Prionailurus bengalensis\", o \"Prionailurus bengalensis iriomotensis\" o gato de cabeza chata (\"Prionailurus planiceps\"), o gato ferruxento (\"Prionailurus rubiginosus\") e o gato pescador (\"Prionailurus viverrinus\"). Este \u00faltimo \u00e9 o m\u00e1is co\u00f1ecido e de distribuci\u00f3n m\u00e1is ampla, as\u00ed como practicamente o \u00fanico felino que basea a s\u00faa dieta no consumo de peixes.\nO estado de conservaci\u00f3n de cada unha das especies \u00e9 dispar, a\u00ednda que en xeral p\u00f3dese dicir que todas est\u00e1n ameazadas nalgunha medida debido \u00e1 destruci\u00f3n do seu h\u00e1bitat, que se acelerou nos \u00faltimos anos \u00e1 par que o desenvolvemento urbano e industrial do Sueste Asi\u00e1tico. O gato de cabeza chata chegou mesmo a considerarse extinto en 1985, pero por fortuna foi redescuberto dez anos despois; desde aquela aparece na \"Lista vermella\" da UICN como especie en estado cr\u00edtico.\nTaxonom\u00eda.\nDescrici\u00f3n.\nO x\u00e9nero foi descrito en 1858 polo explorador e naturalista ruso Nikolai Severtzov, en \"Rev. Mag. Zool. Paris\", (2), 10: 387, quen asignou como especie tipo a \"Felis pardochrous\" .\nPor\u00e9n, este nome era sin\u00f3nimo de \"Felis bengalensis\" (que ten prioridade pola data de descrici\u00f3n).\nEtimolox\u00eda.\nO nome cient\u00edfico \"Prionailurus\" probalemente derive da uni\u00f3n das voces do grego antigo \u03c0\u03c1\u03af\u03c9\u03bd \"pr\u00ed\u014dn\", 'serra', relacionada co verbo \u03c0\u03c1\u03af\u03c9 \"pr\u00ed\u014d\", 'serrar', 'renxer os dentes', 'trabar', e \u03b1\u1f32\u03bb\u03bf\u03c5\u03c1\u03bf\u03c2 \"a\u00edluros\", 'gato'.\nEspecies e subespecies.\nO x\u00e9nero est\u00e1 conformado polas seguintes cinco especies, coas subespecies que se indican:"}
{"id": "449116", "revid": "98629", "url": "https://gl.wikipedia.org/wiki?curid=449116", "title": "Xes\u00fas M\u00e9ndez Pad\u00edn", "text": "Xes\u00fas M. M\u00e9ndez Pad\u00edn nado en Vilalonga (Sanxenxo) o 13 de decembro de 1965, \u00e9 un escultor e pintor galego.\nTraxectoria.\nEn 1979 tivo o seu primeiro contacto co mundo da pedra a\u00ednda que nestes primeiros anos, e de forma simult\u00e1nea, estaba m\u00e1is centrado na pintura da man de Roxelio Lorenzo. Pero foi o escultor cambad\u00e9s Manolo Paz quen lle ensinou o oficio de canteiro e o iniciou no mundo da escultura. Desde 1988 compaxina a s\u00faa produci\u00f3n art\u00edstica coa s\u00faa actividade como profesor de canter\u00eda e modelaxe en diversos centros de formaci\u00f3n. Foi docente na Escola de Canteiros de Poio entre 1995 e 2006.\nNas s\u00faas obras utiliza diversos materiais como o granito, m\u00e1rmore, calcaria, madeira ou mesmo chumbo. O seu estilo, tanto na s\u00faa escultura como na s\u00faa pintura ou debuxos, p\u00f3dese definir como clasicista. As s\u00faas obras est\u00e1n inspiradas en personaxes hist\u00f3ricos ou mitol\u00f3xicos, e sempre semellan estar durmidas. "}
{"id": "449117", "revid": "89787", "url": "https://gl.wikipedia.org/wiki?curid=449117", "title": "Manchester Baby", "text": "A Manchester Baby, tam\u00e9n co\u00f1ecida como Small-Scale Experimental Machine (SSEM), foi a primeira computadora electr\u00f3nica de programa almacenado da historia. Constru\u00edda na Universidade Victoria de Manchester (Inglaterra) por Frederic C. Williams, Tom Kilburn e Geoff Tootill, executou o seu primeiro programa o 21 de xu\u00f1o de 1948.\nA m\u00e1quina non estaba dese\u00f1ada para ser unha computadora pr\u00e1ctica, sendo o seu obxectivo principal servir de banco de probas para o tubo Williams, a primeira memoria de acceso aleatorio. Malia estar considerado \"pequeno e primitivo\" a\u00ednda polos est\u00e1ndares da s\u00faa \u00e9poca, foi a primeira m\u00e1quina funcional en conter t\u00f3dolos elementos esenciais dos ordenadores modernos. En canto a Manchester Baby demostrou que o seu dese\u00f1o era factible, na universidade iniciouse un proxecto para desenvolver unha computadora de maior funcionalidade, a . A Mark 1 converter\u00edase no prototipo da Ferranti Mark 1, a primeira computadora comercial de uso xen\u00e9rico dispo\u00f1ible de forma comercial.\nA Manchester Baby ti\u00f1a unha lonxitude de palabra de 32 bits, e unha memoria de 32\u00a0palabras (1 kilobit). Ao estar dese\u00f1ada para ser a computadora de programa almacenado m\u00e1is sinxela, as \u00fanicas operaci\u00f3n aritm\u00e9ticas posibles no hardware eran a subtracci\u00f3n e a adici\u00f3n inversa, con outras operaci\u00f3ns dispo\u00f1ibles por medio de software. O primeiro dos tres programas que se escribiron para esta m\u00e1quina serv\u00eda para atopar o maior divisor propio de 218 (262\u00a0144), un c\u00e1lculo que se sab\u00eda que levar\u00eda un longo tempo para executarse, probando desta forma a fiabilidade da computadora, probando cada n\u00famero enteiro en direcci\u00f3n decrecente dende 218, realizando divisi\u00f3ns por medio da subtracci\u00f3n repetida do divisor. Este programa estaba composto por 17\u00a0instruci\u00f3ns e ti\u00f1a un tempo de execuci\u00f3n de 52\u00a0minutos antes de acadar a resposta correcta de 131\u00a0072, tras realizar 3,5\u00a0mill\u00f3ns de operaci\u00f3ns cunha velocidade efectiva de procesamento de 1,1 kIPS.\nContexto.\nO primeiro dese\u00f1o dunha computadora controlada por programas foi a M\u00e1quina Anal\u00edtica de Charles Babbage dos anos 1830. Un s\u00e9culo m\u00e1is tarde, en 1936, o matem\u00e1tico Alan Turing publicou a s\u00faa descrici\u00f3n do que acabar\u00eda por co\u00f1ecerse como m\u00e1quina de Turing, un concepto te\u00f3rico dese\u00f1ado para explorar os l\u00edmites da computaci\u00f3n mec\u00e1nica. Turing non ti\u00f1a en mente unha m\u00e1quina f\u00edsica, sen\u00f3n unha persoa a que el chamaba unha \"computadora\", que actuaba segundo as instruci\u00f3ns fornecidas por unha cinta na que se pod\u00edan ler e escribir s\u00edmbolos de forma secuencial mentres que se mov\u00eda baixo un transdutor de cintas. Turing probou que se se pod\u00eda escribir un algoritmo para resolver un problema matem\u00e1tico, ent\u00f3n haber\u00eda unha m\u00e1quina de Turing que poder\u00eda executar ese algoritmo.\nA computadora Z3 de Konrad Zuse foi a primeira computadora programable funcional e completamente autom\u00e1tica, cunha l\u00f3xica aritm\u00e9tica dixital binaria, mais non posu\u00eda a capacidade de ramificaci\u00f3n condicional dunha m\u00e1quina de Turing. O 12 de maio de 1941 presentouse con \u00e9xito perante unha audiencia de cient\u00edficos do Deutsche Versuchsanstalt f\u00fcr Luftfahrt (\"Laboratorio Alem\u00e1n para a Aviaci\u00f3n\") en Berl\u00edn. A Z3 almacenaba o seu programa nunha cinta externa, pero era electromec\u00e1nica en lugar de puramente electr\u00f3nica. Por outra banda, a computadora Colossus de 1943 foi o primeiro dispositivo computador electr\u00f3nico, mais non era unha m\u00e1quina de prop\u00f3sito xeral.\nENIAC (1946) foi a primeira m\u00e1quina electr\u00f3nica de prop\u00f3sito xeral. Era Turing completa, con ramificaci\u00f3n condicional e programable para a soluci\u00f3n dun amplo rango de problemas, pero a s\u00faa programaci\u00f3n gard\u00e1base nos estados de interruptores de cables de conexi\u00f3n, non nunha memoria, e tard\u00e1base varios d\u00edas en reprogramala. Os cient\u00edficos como Turing e Zuse investigaron a idea da memoria de computadora para conter os programas ademais dos datos cos que traballar\u00edan as m\u00e1quinas, sendo o matem\u00e1tico John von Neumann quen escribiu un artigo de ampla difusi\u00f3n describindo este tipo de arquitectura de computadoras, usado na maior\u00eda de computadoras da actualidade.\nA construci\u00f3n dunha computadora von Neumann depend\u00eda da dispo\u00f1ibilidade dun dispositivo de memoria axeitado no que gardar o programa. Durante a segunda guerra mundial varios investigadores que traballaban sobre o problema da eliminaci\u00f3n do ru\u00eddo nos sinais de radar desenvolveron unha forma de memoria de li\u00f1a de retardo, sendo a primeira aplicaci\u00f3n pr\u00e1ctica deste dese\u00f1o a li\u00f1a de retardo de mercurio desenvolvida por J. Presper Eckert.\nTuring uniuse \u00f3 Laboratorio Nacional de F\u00edsica do Reino Unido (NPL) en outubro de 1945, momento no que os cient\u00edficos do Ministerio de Subministraci\u00f3n chegaran \u00e1 conclusi\u00f3n de que Gran Breta\u00f1a necesitaba dun Laboratorio Nacional de Matem\u00e1ticas para coordinar a computaci\u00f3n asistida por m\u00e1quinas. Creouse ent\u00f3n unha Divisi\u00f3n de Matem\u00e1ticas no NPL, e o 19 de febreiro de 1946 Turing presentou un artigo no que describ\u00eda o seu dese\u00f1o para unha computadora electr\u00f3nica de programa almacenado, que pasar\u00eda a ser co\u00f1ecida co nome de Automatic Computing Engine (ACE). Este foi un dos varios proxectos que se puxeron en marcha durante os anos posteriores \u00e1 segunda guerra mundial co obxectivo de constru\u00edr unha computadora de programa almacenado. Case \u00f3 mesmo tempo a computadora EDVAC atop\u00e1base en proceso de desenvolvemento na Escola Moore de Enxe\u00f1ar\u00eda El\u00e9ctrica da Universidade de Pensilvania, mentres que o Laboratorio Matem\u00e1tico da Universidade de Cambridge estaba a traballar no computador EDSAC.\nO NPL non posu\u00eda a experiencia necesaria para constru\u00edr unha m\u00e1quina coma a ACE, polo que se puxo en contacto con Tommy Flowers do Laboratorio de Investigaci\u00f3n Dollis Hill da General Post Office (GPO). Flowers, o dese\u00f1ador do Colossus, estaba naquel ent\u00f3n envolto noutras cuesti\u00f3ns e non pod\u00eda tomar parte no proxecto, a\u00ednda que o seu equipo puido constru\u00edr varias li\u00f1as de retardo de mercurio para a ACE. O NPL tam\u00e9n se puxo en contacto co Telecommunications Research Establishment (TRE) e con Maurice Wilkes do Laboratorio Matem\u00e1tico da Universidade de Cambridge para solicitarlles asistencia con este proxecto.\nO departamento gobernamental responsable do NPL decidiu que de t\u00f3dalas tarefas que o TRE realizaba para eles, o traballo na ACE ter\u00eda a maior prioridade. O superintendente da Divisi\u00f3n de F\u00edsica do TRE realizou unha visita \u00f3 NPL o 22 de novembro de 1946, acompa\u00f1ado por Frederic C. Williams e A. M. Uttley. Williams lideraba un grupo de desenvolvemento no TRE que estaba a traballar en almacenaxe en CRT para aplicaci\u00f3ns de radar, como m\u00e9todo alternativo \u00e1s li\u00f1as de retardo. Williams non estaba dispo\u00f1ible para traballar na ACE xa que ti\u00f1a aceptado un posto de profesor na Universidade de Manchester, e a maior\u00eda dos seus t\u00e9cnicos de circu\u00edtos estaban en proceso de ser transferidos \u00f3 Departamento de Enerx\u00eda At\u00f3mica. Por\u00e9n, o TRE acordou que un segundo pequeno grupo de t\u00e9cnicos pasar\u00edan a traballar baixo a direcci\u00f3n de Williams na universidade, e dar\u00eda o seu apoio a outro pequeno grupo que traballar\u00eda con Uttley no propio TRE.\nTubo Williams\u2013Kilburn.\nMalia que os primeiros computadores como o EDSAC usaban li\u00f1as de retardo de mercurio, esta tecnolox\u00eda presentaba varios inconvenientes: era pesada, era cara e non permit\u00eda o acceso aleatorio \u00f3s datos. A maiores, debido a que os datos se almacenaban coma unha secuencia de ondas ac\u00fasticas propagadas a trav\u00e9s dunha columna de mercurio, a temperatura do dispositivo ti\u00f1a que estar coidadosamente controlada, xa que a velocidade do son a trav\u00e9s dun medio var\u00eda coa temperatura. Williams presenciara un experimento realizado en Bell Labs que demostraba a efectividade dos tubos de raios cat\u00f3dicos (CRT) como alternativa as li\u00f1as de retardo para eliminar os ecos terrestres dos sinais de radar. Cando Williams a\u00ednda estaba traballando no TRE, pouco antes de unirse \u00e1 Universidade de Manchester en decembro de 1946, desenvolveu xunto a Tom Kilburn unha forma de memoria electr\u00f3nica co\u00f1ecida como tubo Williams ou tubo Williams\u2013Kilburn, baseado nos CRT est\u00e1ndar, que ser\u00eda o primeiro dispositivo de almacenaxe dixital de acceso aleatorio. A Manchester Baby foi dese\u00f1ada para demostrar que o sistema era un dispositivo de almacenaxe pr\u00e1ctico, probando que os datos que almacenaba pod\u00edan lerse e escribirse \u00e1 velocidade necesaria para unha computadora.\nPara o seu uso nunha computadora dixital binaria, o tubo ti\u00f1a que ser capaz de almacenar un dos dous estados posibles en cada unha das s\u00faas localizaci\u00f3ns de memoria, correspond\u00e9ndose cos d\u00edxitos binarios (bits) 0 e\u00a01. Este dispositivo aproveitaba a carga el\u00e9ctrica positiva ou negativa xerada amosando unha raia ou un punto en calquera posici\u00f3n da pantalla CRT, un fen\u00f3meno co\u00f1ecido como emisi\u00f3n secundaria. Unha raia xeraba unha carga positiva, e un punto xeraba unha carga negativa. Unha placa detectora en fronte dunha pantalla pod\u00eda tomar calquera destas cargas. Unha carga negativa representaba un 0, e unha positiva representaba un 1. A carga tardaba uns 0,2\u00a0segundos en disiparse, mais pod\u00eda refrescarse de forma autom\u00e1tica tomando os datos recibidos polo detector. O tubo Williams usado na Manchester Baby estaba baseado no CV1131, un CRT de 12\" (300\u00a0mm) de di\u00e1metro dispo\u00f1ible de forma comercial, mentres que no Mark I utilizouse o CV1097, un tubo m\u00e1is pequeno de 6\" (150\u00a0mm).\nX\u00e9nese do proxecto.\nTras desenvolver a computadora Colossus para o descifrado de c\u00f3digos en Bletchley Park durante a segunda guerra mundial, Max Newman comprometeuse co desenvolvemento dunha computadora que incorporase os conceptos matem\u00e1ticos de Alan Turing e o concepto de programa almacenado descrito por John von Neumann. En 1945 foi nomeado Profesor Fielden de Matem\u00e1ticas Puras na Universidade de Manchester. Levou canda el \u00f3s seus colegas do proxecto Colossus Jack Good e David Rees, e recrutou a Williams para que fose o \"home dos circu\u00edtos\" no novo proxecto, para o que conseguira fondos procedentes da Royal Society.\nTras ser nomeado Titular de Enxe\u00f1ar\u00eda El\u00e9ctrica na Universidade de Manchseter, Williams arranxou o traslado do seu colega Tom Kilburn dende o TRE. No outono de 1947 os dous conseguiran incrementar a capacidade de almacenaxe do tubo Williams dende un bit ata 2048 bits, dispostos nunha matriz de 64 por 32 bits, e demostraron que era capaz de almacenar eses bits durante varias horas. O enxe\u00f1eiro Geoff Tootill uniuse \u00f3 seu equipo dende o TRE en setembro de 1947, permanecendo neste traslado ata abril de 1949.\nDesenvolvemento e dese\u00f1o.\nMalia non xogar un papel activo no desenvolvemento da Manchester Baby, ou no de ningunha outra computadora de Manchester posterior, Newman apoiou e amosouse entusiasta polo proxecto, dispo\u00f1endo para este a adquisici\u00f3n de subministraci\u00f3ns de guerra sobrantes para a s\u00faa construci\u00f3n, inclu\u00edndo racks met\u00e1licos da GPO e \"o material de dous Colossus completos\" dende Bletchley.\nA Manchester Baby quedou rematada e funcional en xu\u00f1o de 1948. Ocupaba 5,2 m de largo, 2,24 m de altura e pesaba case unha tonelada. A m\u00e1quina conti\u00f1a 550\u00a0v\u00e1lvulas (300\u00a0d\u00edodos e 250\u00a0p\u00e9ntodos), e ti\u00f1a un consumo de 3500\u00a0watts. A unidade aritm\u00e9tica estaba constru\u00edda con v\u00e1lvulas de p\u00e9ntodo EF50, amplamente utilizadas durante os tempos de guerra. A Manchester Baby usaba un tubo Williams para fornecer palabras de memoria de acceso aleatorio de 32 por 32 bits, un segundo tubo para conter un acumulador de 32 bits no que pod\u00edan almacenarse temporalmente os resultados intermedios dun c\u00e1lculo, e un terceiro tubo para conter as instruci\u00f3ns do programa xunto coas s\u00faas direcci\u00f3ns en memoria. Un cuarto CRT, sen a electr\u00f3nica de almacenaxe dos outros tres, utiliz\u00e1base como dispositivo de sa\u00edda capaz de representar o padr\u00f3n de bits de calquera tubo de almacenaxe seleccionado.\nCada palabra de RAM de 32 bits pod\u00eda conter ben unha instruci\u00f3n de programa ou ben datos. Nunha instruci\u00f3n de programa, os bits do 0 \u00f3 12 representaban a direcci\u00f3n de memoria do operando a utilizar, e os bits do 13 \u00f3 15 especificaban o c\u00f3digo de operaci\u00f3n a executar, como por exemplo o c\u00f3digo para a almacenaxe dun n\u00famero en memoria. Os 16 bits restantes non se utilizaban. Cada palabra da memoria pod\u00eda lerse, escribirse ou refrescarse en 360\u00a0microsegundos. A cada instruci\u00f3n lev\u00e1balle catro veces m\u00e1is tempo executarse que acceder unha palabra da memoria, dando como resultado unha velocidade de execuci\u00f3n de instruci\u00f3ns de aproximadamente 700 por segundo. O almacenaxe principal refresc\u00e1base de forma continua, un proceso que tardaba 20\u00a0milisegundos en completarse, xa que cada unha das 32\u00a0palabras ti\u00f1a que lerse e posteriormente refrescarse de forma secuencial.\nA Manchester Baby representaba os n\u00fameros negativos usando o complemento a dous. Seguindo esta representaci\u00f3n, o valor do bit m\u00e1is significativo denota o signo dun n\u00famero, cos n\u00fameros positivos tendo un 0 nesta posici\u00f3n e os n\u00fameros negativos un 1. Debido a isto, o rango de n\u00fameros que pod\u00eda conter cada palabra de 32 bits \u00eda dende \u2212231 ata +231\u00a0\u2212\u00a01 (\u22122\u00a0147\u00a0483\u00a0648 ata +2\u00a0147\u00a0483\u00a0647).\nProgramaci\u00f3n.\nO conxunto de instruci\u00f3ns de tres bits da Manchester Baby permit\u00edan un m\u00e1ximo de oito (23) instruci\u00f3ns diferentes. En contraste coas convenci\u00f3ns m\u00e1is modernas, o almacenaxe da m\u00e1quina definiuse cos d\u00edxitos menos significativos \u00e1 esquerda. Isto significa que por exemplo o n\u00famero un represent\u00e1base en tres bits coma \"100\", en lugar do m\u00e1is convencional \"001\".\nAs complicadas operaci\u00f3ns negativas eran unha consecuencia da falta de hardware para realizar calquera operaci\u00f3n aritm\u00e9tica ag\u00e1s a subtracci\u00f3n e a adici\u00f3n inversa. Os dese\u00f1adores non consideraron necesario constru\u00edr un sumador antes de comezar as probas xa que a suma pod\u00eda realizarse de forma doada por medio da subtracci\u00f3n, computando por exemplo \"x\"+\"y\" como \u2212(\u2212\"x\"\u2212\"y\") Segundo isto, a suma de dous n\u00fameros X e Y requir\u00eda catro instruci\u00f3ns:\nOs programas introduc\u00edanse en formato binario saltando a trav\u00e9s de cada palabra da memoria en orde, e usando un dispositivo de entrada composto por un conxunto de 32\u00a0bot\u00f3ns e interruptores, para definir o valor de cada bit de cada palabra \u00f3s valores 0 ou 1. A Manchester Baby non posu\u00eda un sistema de cinta perforada.\nPrimeiros programas.\nEscrib\u00edronse tres programas para esta computadora. O primeiro, composto por 17\u00a0instruci\u00f3ns e escrito por Kilburn, executouse por primeira vez o 21 de xu\u00f1o de 1948. Estaba dese\u00f1ado para atopar o maior factor propio de 218 (262\u00a0144) probando cada enteiro entre 218\u00a0\u2212\u00a01 en direcci\u00f3n descendente. As divisi\u00f3ns realiz\u00e1banse por medio da subtracci\u00f3n repetida do divisor. A Manchester Baby realizou 3,5\u00a0mill\u00f3ns de operaci\u00f3ns e tardou 52\u00a0minutos para obter o resultado (131\u00a0072). O programa usaba oito palabras de almacenaxe de traballo a maiores das s\u00faas propias 17\u00a0palabras de instruci\u00f3ns, resultando nun tama\u00f1o de programa de 25\u00a0palabras. Geoff Tootill escribiu unha versi\u00f3n modificada deste programa \u00f3 mes seguinte, e a mediados de xullo Alan Turing propuxo o terceiro programa, dese\u00f1ado para realizar unha divisi\u00f3n longa.\nDesenvolvementos posteriores.\nWilliams e Kilburn informaron sobre a Manchester Baby nunha carta para a revista \"Nature\", publicada en setembro de 1948. A exitosa demostraci\u00f3n da m\u00e1quina deu lugar \u00e1 construci\u00f3n dunha computadora m\u00e1is pr\u00e1ctica, a , na que se comezou a traballar en agosto de 1948. A primeira versi\u00f3n desta estivo operativa en abril de 1949, e \u00e1 s\u00faa vez esta deu lugar \u00f3 desenvolvemento da Ferranti Mark 1, a primeira computadora de prop\u00f3sito xeral dispo\u00f1ible comercialmente.\nEn 1998 constru\u00eduse unha r\u00e9plica da Manchester Baby para conmemorar o 50\u00ba aniversario da execuci\u00f3n do seu primeiro programa. A r\u00e9plica est\u00e1 exposta no Museo da Ciencia e Industria de Manchester, onde se realizan demostraci\u00f3ns da operativa da m\u00e1quina de forma regular. No ano 2008 descubriuse unha fotograf\u00eda panor\u00e1mica orixinal da m\u00e1quina completa na Universidade de Manchester. Esta fotograf\u00eda, tomada o 15 de decembro de 1948 polo ent\u00f3n estudante Alec Robinson, reproduc\u00edrase no xornal \"The Illustrated London News\" en xu\u00f1o de 1949."}
{"id": "449118", "revid": "1576", "url": "https://gl.wikipedia.org/wiki?curid=449118", "title": "Small-Scale Experimental Machine", "text": ""}
{"id": "449119", "revid": "1576", "url": "https://gl.wikipedia.org/wiki?curid=449119", "title": "Manchester Small-Scale Experimental Machine", "text": ""}
{"id": "449120", "revid": "1576", "url": "https://gl.wikipedia.org/wiki?curid=449120", "title": "SSEM", "text": ""}
{"id": "449121", "revid": "98629", "url": "https://gl.wikipedia.org/wiki?curid=449121", "title": "Muhammad Al\u00ed de Exipto", "text": "Muhammad Ali Pasha al-Mas'ud ibn Agha (en ; en / ALA-LC: \"Mu\u1e25ammad \u2018Al\u012b B\u0101sh\u0101\"; en alban\u00e9s: Mehmet Ali Pasha; en turco: Kavalal\u0131 Mehmet Ali Pa\u015fa; nado en Kavala o 4 de marzo de 1769 e finado en Alexandr\u00eda o 2 de agosto de 1849, foi un comandante otom\u00e1n alban\u00e9s que chegou ao rango de Pasha, e converteuse en val\u00ed, autodeclarado Khedive de Exipto e o Sud\u00e1n coa aprobaci\u00f3n temporal dos otom\u00e1ns. A pesar de non ser un nacionalista moderno, est\u00e1 considerado o fundador do Exipto moderno polas reformas no ex\u00e9rcito, na econom\u00eda e nas esferas culturais que institu\u00edu. Tam\u00e9n gobernou sobre territorios orientais f\u00f3ra de Exipto. A dinast\u00eda que institu\u00edu gobernou o baixo e o alto Exipto e o Sud\u00e1n ata a revoluci\u00f3n exipcia de 1952 liderada por Muhammad Naguib e Gamal Abdel Nasser.\nMocidade e servizo no ex\u00e9rcito otom\u00e1n.\nProbablemente naceu en Kavala (Grecia), no seo dunha familia albanesa orixinaria de Kor\u00e7\u00eb. Foi o segundo fillo dun comerciante de tabaco chamado Ibrahim Agha, quen tam\u00e9n serviu como comandante do ex\u00e9rcito otom\u00e1n dunha pequena unidade en Kavala. A s\u00faa nai, chamada Zeynep, era a filla do \"Ayan de Kavala\" \u00c7orbaci Husain Agha. Cando o seu pai morreu, sendo Muhammad a\u00ednda moi novo, o rapaz foi enviado a vivir xunto ao seu tio e curm\u00e1ns. Como recompensa polo seu duro traballo, o seu t\u00edo deulle o rango de \"Bolukbashi\" para recadar os impostos da cidade de Kavala.\nTras o \u00e9xito de Muhammad na tarefa de recadar impostos, ascendeu ao rango de segundo oficial baixo o liderado do seu curm\u00e1n Sarechesme Halil Agha no continxente de mercenarios albaneses voluntarios en Kavala, que m\u00e1is tarde ser\u00eda enviado a reconquistar Exipto. Pouco despois casou coa filla de Ali Agha, Emine Nosratli, unha adi\u00f1eirada vi\u00fava, que tam\u00e9n era a s\u00faa curm\u00e1 por parte de nai. En 1801 a s\u00faa unidade foi enviada, como parte do ex\u00e9rcito otom\u00e1n, a reocupar Exipto tras a breve ocupaci\u00f3n francesa de Napole\u00f3n Bonaparte, po\u00f1endo en risco a s\u00faa vida. A expedici\u00f3n militar chegou a Aboukir na primavera dese ano. Un dos seus m\u00e1is fieis comandantes foi Miralay Mustafa Bey, quen casara coa irm\u00e1 de Muhammad, Zubayda, e foi o fundador da familia Yakan.\nAscenso ao poder.\nEn 1798, Napole\u00f3n Bonaparte chegara a Exipto, ent\u00f3n parte do Imperio Otom\u00e1n, coa fin de cortar as rutas de comunicaci\u00f3n brit\u00e1nicas coa India. Os mamelucos, que controlaban Exipto, non conseguiron detelo e foron derrotados na batalla das Pir\u00e1mides. Pouco despois, a frota francesa foi destru\u00edda polos brit\u00e1nicos na batalla do Nilo, pero as tropas napole\u00f3nicas continuaban a controlar parte do pa\u00eds. Ent\u00f3n, o sult\u00e1n otom\u00e1n decidiu enviar tropas para socorrer os seus vasalos. As\u00ed, en 1801 Muhammad Al\u00ed foi enviado como segundo oficial dun corpo de apoio alban\u00e9s con ordes de unirse ao ex\u00e9rcito anglo-turco que marchaba cara a Exipto. As tropas turcas non eran moi eficaces debido \u00e1 diversidade de xentes que as compu\u00f1an, que fac\u00edan imposible a s\u00faa organizaci\u00f3n. A situaci\u00f3n agravouse cando as pagas se atrasaron. Alg\u00fans soldados amotin\u00e1ronse e desertaron para dedicarse \u00e1 rapina. Ante isto, Muhammad tomou o mando de todo o ex\u00e9rcito turco, logrando expulsar os franceses tras a toma do Cairo en 1803.\nTrala derrota francesa, quedou en Exipto un baleiro de poder que aproveitou Muhammad. A principios de maio de 1805 o pobo do Cairo levantouse en armas contra o val\u00ed otom\u00e1n Khurshid Baj\u00e1, as r\u00faas da cidade convert\u00e9ronse nun campo de batalla e Khurshid quedou cercado na cidadela. A noite do 12 ao 13 de maio Muhammad Al\u00ed foi elixido val\u00ed de Exipto polos ulemas do Cairo e a situaci\u00f3n acougouse. En xullo a s\u00faa autoridade foi reco\u00f1ecida polo sult\u00e1n Selim III. Muhammad sab\u00eda que os mamelucos recobrar\u00edan o control en canto se recuperasen da derrota ante os franceses. Por iso, nos primeiros anos do seu mandato dedicouse a afianzar e estender o seu poder por todo o pa\u00eds. En 1811, acabou definitivamente cos seus opositores. Coa escusa de celebrar unha festa de investidura do seu fillo Tusun como xeneral dos ex\u00e9rcitos de Arabia, convidou os pr\u00edncipes mamelucos \u00e1 s\u00faa residencia. Ent\u00f3n, ordenou aos seus homes que lles tendesen unha emboscada nunha ruela da cidadela. Vinte e catro pr\u00edncipes e os seus catrocentos acompa\u00f1antes foron masacrados. En 1812, confiscou todas as terras do alto Exipto (sur do pa\u00eds) que pertenc\u00edan aos mamelucos.\nPol\u00edtica exterior.\nPer\u00edodo de fidelidade ao sult\u00e1n.\nCampa\u00f1a de Hiyaz.\nEn 1811 combateu a insurrecci\u00f3n dos wahhab\u00eds no principio da guerra Otom\u00e1\u2013Wahhabi, a petici\u00f3n do Imperio Otom\u00e1n, o que lle permitiu estender a s\u00faa autoridade sobre o Hiyaz. Ao partir \u00e1 guerra deixou o seu fillo Ibrahim Baj\u00e1 no goberno. En 1815, mentres combat\u00eda as tribos rebeldes, recibiu informes sobre a fuxida de Napole\u00f3n da illa de Elba e sobre unha posible invasi\u00f3n otom\u00e1 de Exipto. Esta dif\u00edcil situaci\u00f3n internacional poder\u00eda facerlle perder o goberno do pa\u00eds, por iso partiu en canto puido cara ao Cairo. O 18 de xu\u00f1o (d\u00eda da batalla de Waterloo) chegou \u00e1 capital. A campa\u00f1a pasou ent\u00f3n a ser dirixida polo seu fillo Tusun. En 1816, Ibrahim substitu\u00edu o seu irm\u00e1n (morto en combate) e en 1818 acabou definitivamente coa insurrecci\u00f3n.\nEsta campa\u00f1a significou o control exipcio das Cidades Santas da Meca e Medina e da costa oriental do mar Vermello. Con iso Muhammad Al\u00ed converteuse en salvagarda da peregrinaci\u00f3n e conseguiu zonas estrat\u00e9xicas para controlar as rutas comerciais de Arabia. O ex\u00e9rcito que loitou en Hiyaz estaba composto principalmente polas tropas albanesas coas que Muhammad chegou a Exipto. Ao seu regreso causaron unha serie de incidentes violentos que obrigaron o val\u00ed a reformar o Ex\u00e9rcito.\nCampa\u00f1a do Sud\u00e1n.\nDesde 1820 a 1822, outro dos seus fillos, Ismail Kamil, dirixiu unha campa\u00f1a de conquista do Sud\u00e1n, unha terra rica en recursos, como o ouro e os escravos. En febreiro de 1820 conquistou o oasis de Siwa (actualmente en Exipto), unha zona de vital importancia para controlar as rutas das caravanas de mercadores. En xullo, a Nubia sudanesa caeu sen dificultade en mans exipcias. As\u00ed o reino de Sennar desapareceu e Badi VII foi obrigado a renunciar \u00e1 coroa. A continuaci\u00f3n, Muhammed Bey, un defterdar, foi enviado por Muhammad ao mando de 4500 homes e oito can\u00f3ns para conquistar Kordof\u00e1n. A resistencia foi feroz, pero a campa\u00f1a tivo \u00e9xito grazas \u00e1 supremac\u00eda do ex\u00e9rcito exipcio e \u00e1s armas de fogo.\nEn outubro de 1822, Ismail morreu en combate. Pouco despois, todo Sud\u00e1n atop\u00e1base xa en mans exipcias. En 1823 Mehmet fundou a cidade de Khart\u00fan, onde en 1830 estableceu un gobernador exipcio. Pretend\u00eda usar Sud\u00e1n como ponte para novas expedici\u00f3ns cara a Etiop\u00eda ou a fonte do Nilo, a\u00ednda que ao final quedou en proxecto. Durante esta campa\u00f1a un\u00edronse ao ex\u00e9rcito exipcio alg\u00fans campesi\u00f1os procedentes dos recrutamentos forzosos para substitu\u00edr os soldados albaneses que non consegu\u00edan adaptarse \u00e1s condici\u00f3ns clim\u00e1ticas da zona, chegando ent\u00f3n a haber entre 8500 e 9500 homes loitando no Sud\u00e1n. Estas d\u00faas primeiras campa\u00f1as militares ti\u00f1an uns intereses econ\u00f3mico-comerciais claros: o control das rutas comerciais, a obtenci\u00f3n de materias primas e a apertura de novos mercados para os produtos exipcios.\nCampa\u00f1a de Morea.\nEn 1824, o sult\u00e1n otom\u00e1n, Mahmut II, solicitou de novo a s\u00faa axuda, esta vez para combater aos rebeldes gregos, coa promesa de facerlle val\u00edn da Morea (actual Peloponeso). O seu fillo Ibrahim dirixiu novamente as tropas, compostas por 17\u00a0000 homes. Tam\u00e9n enviou a Frota de Guerra Exipcia. Esta estaba constitu\u00edda principalmente por buques que Muhammad encargara en estaleiros de Marsella, Toulon, Venecia, Trieste ou Livorno. O n\u00famero total de barcos era de sesenta.\nA mediados de maio de 1824 comezou a invasi\u00f3n de Creta. A continuaci\u00f3n as tropas desembarcaron en Morea. Ante o avance exipcio, os gregos fuxiron \u00e1s monta\u00f1as, onde comezaron unha guerra de guerrillas contra o invasor. O 15 de abril de 1825 o ex\u00e9rcito turco-exipcio comezou o sitio de Missolonghi, que se rendeu tras un longo asedio o 24 de abril de 1826. O 20 de outubro de 1827, a frota exipcia, combinada coa turca, sufriu unha gran derrota en Navarino fronte \u00e1 coalici\u00f3n formada polo Reino Unido, Francia e Rusia, que loitaban a favor dos gregos para protexer os seus intereses no Mediterr\u00e1neo. As potencias europeas obrigaron ent\u00f3n o Imperio Otom\u00e1n a reco\u00f1ecer a independencia grega. En 1828 os \u00faltimos soldados exipcios abandonaron Grecia.\nNegociaci\u00f3ns con Francia.\nEn 1827, Francia comezou unha serie de negociaci\u00f3ns con Muhammad coa fin de conseguir apoio b\u00e9lico en Alxeria, Bernardino Drovetti, o c\u00f3nsul franc\u00e9s (con grande influencia sobre Muhammad) pediu a intervenci\u00f3n do ex\u00e9rcito exipcio en Tr\u00edpoli, Tunisia e Alxeria para apoiar a ocupaci\u00f3n francesa deste \u00faltimo pa\u00eds. Finalmente en 1829 as negociaci\u00f3ns acabaron en fracaso. Muhammad rexeitou a proposta pola forte oposici\u00f3n dos gobernos otom\u00e1n e brit\u00e1nico, e porque xa ti\u00f1a en mente unha campa\u00f1a m\u00e1is rendible para os seus plans: Siria.\nComo proba de boa vontade, en 1829, Mehmet Ali ofreceu a Francia os dous obeliscos da entrada ao templo de Luxor. Un obelisco chegou a Par\u00eds en 1833, e tres anos m\u00e1is tarde, en 1836, o rei Lu\u00eds Filipe mandou erixilo no centro da praza da Concordia, onde se levantou unha guillotina durante a revoluci\u00f3n. O outro obelisco quedou en Exipto por ser demasiado dif\u00edcil e pesado para trasladalo a Francia coa tecnolox\u00eda da \u00e9poca.\nPer\u00edodo de desobediencia ao sult\u00e1n.\nPrimeira crise oriental.\nEn 1831, Abdallah, val\u00ed de Acre, aceptou que 6000 campesi\u00f1os, que fux\u00edan do recrutamento forzoso, se refuxiasen no seu territorio. As\u00ed, coa escusa de capturar os desertores, Muhammad Al\u00ed entrou en conflito co sult\u00e1n ao exceder a fronteira de Siria. O inicio desta nova campa\u00f1a coincidiu coas necesidades de madeira e doutras materias primas para a construci\u00f3n de barcos. Muhammad enviou as s\u00faas tropas mandadas novamente polo seu fillo Ibrahim. O ex\u00e9rcito exipcio cruzou a fronteira con Siria e puxo sitio a Acre o 3 de novembro. A cidade caeu o 27 de maio de 1832. O ex\u00e9rcito vitorioso seguiu a s\u00faa marcha cara a Anatolia. O 21 de decembro en Konya o ex\u00e9rcito otom\u00e1n foi derrotado. Tras esta batalla, Ibrahim ti\u00f1a o cami\u00f1o libre ata a capital, Constantinopla. Ante a ameaza do avance, os turcos aceptaron a axuda que lles ofrec\u00eda Rusia para mediar no conflito. As\u00ed asinouse o tratado de Unkiar Skelessi en K\u00fctahya en 1833. As condici\u00f3ns de paz eran: retirada das tropas exipcias de Anatolia, Exipto anexionar\u00edase Acre, Damasco, Alepo e Adana e recibir\u00eda Cand\u00eda (Creta) e o Hiyaz como compensaci\u00f3n de guerra e Ibrahim Baj\u00e1 converter\u00edase en gobernador (val\u00ed) de Siria.\nAo acceder ao goberno en Siria, Ibrahim comezou unha serie de reformas para modernizar o pa\u00eds coa instalaci\u00f3n en Acre do goberno militar exipcio e a proclamaci\u00f3n da igualdade de culto e de relixi\u00f3n. En 1835 o prelado apost\u00f3lico de Siria declarou: \"Lonxe de ter queixas do trato que reciben os cristi\u00e1ns, debemos felicitarnos pola tolerancia que se lles brinda\" e \"O xeneral\u00edsimo exipcio conf\u00eda aos cristi\u00e1ns os postos m\u00e1is importantes.\" \"Autor\u00edzaselles a montar de a cabalo, a levar turbante branco, privilexio exclusivo dos musulm\u00e1ns.\"\nAutor\u00edzase aos cristi\u00e1ns a realizar negocios comerciais nas mesmas condici\u00f3ns que os musulmanes e ref\u00f3rmase a agricultura (fundou o Cr\u00e9dito Agr\u00edcola, fomentou o cultivo do tabaco, multiplicou a plantaci\u00f3n da moreira e plant\u00e1ronse 260\u00a0000 cepas de vide importadas de Bordeos). A industria siria, sobre todo a do algod\u00f3n, viviu tam\u00e9n un gran florecemento competindo co algod\u00f3n indio. Tam\u00e9n mellorou o porto de Sid\u00f3n. O comercio ingl\u00e9s e franc\u00e9s non foi molestado, mais advert\u00eduselles aos seus c\u00f3nsules que estes deb\u00edan adaptarse \u00e1s leis do pa\u00eds. Esta paz era humillante para os turcos, xa que perd\u00edan unha gran cantidade de terreo a mans de quen fora o seu vasalo.\nSegunda Crise Oriental.\nEn 1838 Mehmet Al\u00ed anunciou o seu desexo de conseguir a independencia do Imperio Otom\u00e1n e converter Exipto nun reino hereditario. Este anuncio provocou unha segunda crise nas tensas relaci\u00f3ns entre o sult\u00e1n e o seu vasalo. A situaci\u00f3n pareceu acougarse, mais ese mesmo ano, o goberno otom\u00e1n e o brit\u00e1nico asinaron o tratado de Balta Liman, que obrigaba a abolir os monopolios en todas as provincias do Imperio, Exipto inclu\u00eddo, e impu\u00f1a novas tarifas aduaneiras alt\u00edsimas. Estas medidas, especialmente a segunda, afectaron moito \u00e1 econom\u00eda exipcia e baleiraron as s\u00faas arcas. Exipto negouse a aceptar o tratado, o cal provocou unha nova guerra turco-exipcia.\nO ex\u00e9rcito otom\u00e1n foi derrotado en N\u00edsibis, preto de Urfa, o 24 de xu\u00f1o de 1839. De novo quedaba libre o cami\u00f1o ata Constantinopla, mais esta vez, Muhammad prohibiu ao seu fillo Ibrahim continuar a marcha. Ante esta situaci\u00f3n, Gran Breta\u00f1a, Rusia, Austria e Prusia, que v\u00edan temerosas o aumento do poder exipcio, apoiaron a causa otom\u00e1. S\u00f3 Francia apoiaba a Exipto. As potencias aliadas esix\u00edan que Muhammad se retirase da rexi\u00f3n interior de Siria e do actual L\u00edbano, a cambio de conservar Acre e o dereito a transmitir o trono aos seus descendentes, baixo ameaza de intervir. Muhammad non aceptou as condici\u00f3ns e proseguiu a loita. A reacci\u00f3n das potencias aliadas non se fixo agardar: naves brit\u00e1nicas e austr\u00edacas bloquearon a sa\u00edda do Nilo ao Mediterr\u00e1neo, os brit\u00e1nicos cortaron as v\u00edas de comunicaci\u00f3n de Exipto con Siria e deixaron o esgotado ex\u00e9rcito exipcio sen reforzos, o 11 de setembro de 1840 Beirut foi bombardeada e o 3 de novembro Acre capitulou. Ante tales acontecementos, Francia rompeu a s\u00faa alianza con Exipto. A guerra estaba perdida. O 27 do mesmo mes, Muhammad aceptou as condici\u00f3ns que lle impuxeran, renunciando ademais a Creta e a Hiyaz. Ademais, a partir de ent\u00f3n Exipto quedaba sen Armada e o ex\u00e9rcito non poder\u00eda superar os 18\u00a0000 efectivos. No \u00fanico que sa\u00eda ga\u00f1ando Muhammad era en que poder\u00eda transmitir os seus dereitos sobre Exipto aos seus descendentes, que gobernar\u00edan Exipto ata o derrocamento do rei Fuad II en 1953.\nPol\u00edtica interior.\nAdemais dos seus grandes logros en pol\u00edtica exterior, a s\u00faa achega ao reino foi important\u00edsima, xa que se atopou cun pa\u00eds atrasado e falto de infraestruturas. En canto afianzou o seu goberno, comezou unha serie de reformas na administraci\u00f3n do pa\u00eds, modernizou e reorganizou o ex\u00e9rcito, potenciou a agricultura, constru\u00edu canles e presas e impulsou o comercio e a industria. As\u00ed mesmo, mellorou o sistema educativo e constru\u00edu escolas. Por todo iso \u00e9 considerado o fundador do Exipto moderno.\nReforma agraria.\nAs primeiras medidas que tomou ti\u00f1an como fin reestruturar o sistema de posesi\u00f3n das terras. En 1809, ordenou a tasaci\u00f3n das terras \"waqf\" (propiedades de car\u00e1cter relixioso), ata ent\u00f3n exentas, e a confiscaci\u00f3n ese mesmo ano da metade dos beneficios obtidos polos \"multazim\" (aqueles que gozaban do dereito da libre explotaci\u00f3n de determinadas propiedades rurais ou urbanas).\nEn 1814, confiscou as terras do baixo Exipto dos \"multazim\". A cambio deulles unha suma de di\u00f1eiro equivalente \u00e1 porcentaxe de beneficios que obti\u00f1an por elas. Esta compensaci\u00f3n non a recibiron os \"multazim\" do alto Exipto, xa que a maior\u00eda eran mamelucos. Unha vez feito isto, Muhammad fixo dividir os terreos en parcelas e distribu\u00edlas entre os campesi\u00f1os exipcios. Non obstante, a administraci\u00f3n directa de gran parte das terras cultivables quedou en mans do Estado.\nGran parte das terras \"waqf\" correron a mesma sorte que as terras dos \"multazim.\" Os beneficios destes campos eran teoricamente utilizados para o financiamento de instituci\u00f3ns e actividades relixiosas. Aqueles propietarios que non puideron demostrar os seus dereitos de explotaci\u00f3n sobre devanditas propiedades, perd\u00e9ronas en beneficio do Estado. Segundo o historiador e ulema Abdalrahman Al-Yabarti:\nPara un mellor control sobre as terras e a s\u00faa administraci\u00f3n, ordenou realizar un catastro das propiedades do pa\u00eds. O catastro do baixo Exipto estaba listo en 1814, pero ata 1820 non se completou o do alto Exipto. As terras divid\u00edronse en categor\u00edas de tasaci\u00f3n e a maior\u00eda delas quedaban rexistradas a nome das vilas e aldeas circundantes.\nReforma da administraci\u00f3n.\nEn 1814, levou a cabo a reestruturaci\u00f3n da divisi\u00f3n territorial administrativa. Establec\u00e9ronse trece gobernaci\u00f3ns, divididas en departamentos, e estableceuse un sistema xerarquizado de gobernadores provinciais e oficiais de departamentos co fin de lograr un maior control da produci\u00f3n agr\u00edcola. M\u00e1is tarde, esta divisi\u00f3n territorial foi modificada en diversas ocasi\u00f3ns. Entre 1830 e 1834, levou a cabo a definitiva reestruturaci\u00f3n: o pa\u00eds quedaba dividido en dez provincias, divididas \u00e1 s\u00faa vez en distritos e estes, en subdistritos. Cada provincia era asignada a un oficial gobernamental que depend\u00eda directamente do val\u00ed.\nA administraci\u00f3n central.\nA administraci\u00f3n central controlaba de forma directa a gran maior\u00eda dos asuntos do pa\u00eds. O gabinete do vicerreinado tomaba as decisi\u00f3ns \u00faltimas, tanto administrativas como militares, a trav\u00e9s de \"ordes vicerreinais\" (unha mestura de decreto lei e real decreto). A trav\u00e9s del, o val\u00ed exerc\u00eda o seu control sobre todos os asuntos do pa\u00eds, supervisaba as contas e designaba os oficiais gobernamentais (e xulg\u00e1baos se for necesario). Os membros do gabinete eran seleccionados coidadosamente e control\u00e1base a s\u00faa formaci\u00f3n continua. Outros corpos administrativos centrais eran os departamentos ministeriais (\"diwan\"), encargados da xesti\u00f3n administrativa coti\u00e1 e os consellos (\"ma\u0177lis\"), encargados das funci\u00f3ns xudiciais e disciplinarias, a\u00ednda que as decisi\u00f3ns destes corpos moitas veces eran substitu\u00eddas polas do gabinete do vicerreinado de Muhammad.\nEn 1837, reestruturouse a administraci\u00f3n central, abol\u00edronse os consellos e repart\u00edronse as s\u00faas obrigas entre os departamentos ministeriais. A nova administraci\u00f3n quedou as\u00ed constitu\u00edda:\nDurante os primeiros anos de goberno de Muhammad, os funcionarios otom\u00e1ns foron gradualmente substitu\u00eddos por oficiais da contorna do val\u00ed.\nReforma do ex\u00e9rcito.\nMuhammad Al\u00ed comprendeu que para conservar o poder era prioritario posu\u00edr unhas tropas numerosas coas que manter a orde e defender o pa\u00eds e reformar o ex\u00e9rcito, para incrementar a s\u00faa eficacia. Para iso levou a Exipto o modelo europeo. Os primeiros oficiais estranxeiros que chegaron foran italianos.\nEn 1816, abriuse no Cairo a primeira escola militar de Exipto. Al\u00ed, mozos mamelucos ao servizo persoal do val\u00ed aprend\u00edan o Cor\u00e1n, linguas (turco, persa e italiano), realizaban exercicios f\u00edsicos e equitaci\u00f3n, aprend\u00edan t\u00e1cticas militares, e o uso das armas. En 1820, estableceuse o primeiro campamento de formaci\u00f3n militar no alto Exipto baixo as ordes dun militar franc\u00e9s, o \u00abcoronel\u00bb Joseph S\u00e8ve. Al\u00ed adestrou un rexemento de antigos mamelucos e alg\u00fans escravos do Sud\u00e1n. Os bos resultados de S\u00e8ve influ\u00edron en Muhammad, que a partir de ent\u00f3n comezou a substitu\u00edr os instrutores italianos por franceses.\nO n\u00facleo central do ex\u00e9rcito exipcio estaba formado polas tropas albanesas coas que Muhammad chegara a Exipto, \u00e1s que se uniron algunhas tropas turcas e mamelucas, alg\u00fans tunisianos e alxerianos e auxiliares bedu\u00ednos. O ex\u00e9rcito non estaba correctamente xerarquizado, os soldados obedec\u00edan s\u00f3 aos seus propios oficiais, dos que cobraban directamente, e cada grupo posu\u00eda o seu propio estilo. Debido \u00e1 s\u00faa experiencia nas filas otom\u00e1s, sab\u00eda que este tipo de formaci\u00f3n non ser\u00eda unha forza fiable a longo prazo. Muhammad quer\u00eda un ex\u00e9rcito de soldados regulares e disciplinados dependentes dunha soa li\u00f1a de mando. Tam\u00e9n quer\u00eda dotalos con armas modernas e artillar\u00eda. Os homes que ti\u00f1a dispo\u00f1ibles para a loita non eran suficientes para os seus plans de expansi\u00f3n. Por iso, tivo que adoptar o modelo de recrutamento forzoso de Napole\u00f3n. Esta decisi\u00f3n foi moi meditada e adoptouse no \u00faltimo momento, xa que Muhammad non estaba de acordo con iso, pero non v\u00eda outra soluci\u00f3n. A\u00ednda que en 1820 alg\u00fans campesi\u00f1os xa foran recrutados para a campa\u00f1a do Sud\u00e1n, foi en 1823 cando comezou a porse en pr\u00e1ctica con asiduidade. O rexeitamento a este sistema foi xeneralizado e provocou graves disturbios entre a poboaci\u00f3n.\nConvencido da eficacia do novo ex\u00e9rcito, disolveu todos os vellos rexementos de albaneses e de mamelucos. Para dirixir as novas tropas necesit\u00e1banse oficiais formados nas novas manobras militares. Por iso, constru\u00edronse numerosas escolas militares en distintos puntos de Exipto. Nelas, profesores turcos e europeos impart\u00edan t\u00e1cticas militares, linguas, m\u00fasica e uso de armas e artillar\u00eda. As campa\u00f1as militares serviron de campo de probas do novo ex\u00e9rcito. Os impresionantes resultados serviron para seguir a impulsar as reformas emprendidas. Creouse un novo corpo de cabalar\u00eda ao estilo europeo e unha armada de construci\u00f3n propia.\nReforma da agricultura.\nOs tratados comerciais que o Imperio Otom\u00e1n asinara coas potencias occidentais, permit\u00edan a libre circulaci\u00f3n dos produtos europeos en todas as provincias otom\u00e1s, inclu\u00eddo Exipto. Esta pol\u00edtica arruinaba o comercio exipcio, que non pod\u00eda competir cos produtos estranxeiros.\nEn 1808, Exipto asinou un acordo co goberno brit\u00e1nico polo que se compromet\u00eda a vender grandes cantidades de gran a Gran Breta\u00f1a para paliar a escaseza de v\u00edveres provocada polas guerras napole\u00f3nicas. Grazas a iso, Muhammad deuse conta das posibilidades de controlar a produci\u00f3n e o comercio. Isto levou a un sistema extremadamente proteccionista e a monopolizar a produci\u00f3n e a venda de todos os produtos exipcios. En 1811, prohibiu o comercio privado de gran do alto Exipto. En 1812, fixo o mesmo co arroz do baixo Exipto e, en 1815, co azucre do sur. Finalmente, en 1816, pasou a controlar o resto de cultivos.\nEn 1821, empezouse a cultivar a grande escala o algod\u00f3n de fibra longa: delimit\u00e1ronse grandes terreos para o seu cultivo no f\u00e9rtil delta e distribu\u00edronse sementes entre as aldeas. Tam\u00e9n se concederon cr\u00e9ditos aos campesi\u00f1os para comprar o que necesitasen, que ser\u00edan devoltos descont\u00e1ndoos do di\u00f1eiro que pagaba o Estado pola colleita. O algod\u00f3n era un cultivo de ver\u00e1n, o que obrigou a mellorar as obras hidr\u00e1ulicas e constru\u00edr outras novas. Coas novas construci\u00f3ns apareceron novos cultivos de ver\u00e1n como o azucre, o \u00edndigo, o opio e o arroz, que achegaron grandes beneficios ao pa\u00eds. Coa introduci\u00f3n do algod\u00f3n de fibra longa a grande escala, os campesi\u00f1os comezaron a traballar a maior parte do ano, como resultado do novo sistema de rotaci\u00f3n de cultivos, e nos per\u00edodos de nula actividade agr\u00edcola deb\u00edan traballar no mantemento e construci\u00f3n de obras hidr\u00e1ulicas. Por outra banda, as mulleres e os nenos comezaban a verse nos campos, xa que se incorporaron aos labores agr\u00edcolas durante a recolecci\u00f3n do algod\u00f3n. A produci\u00f3n de cultivos de inverno, como os cereais, tam\u00e9n creceu considerablemente.\nPara levar a cabo as reformas e a introduci\u00f3n dos novos cultivos, Muhammad levou a Exipto expertos granxeiros estranxeiros, como franceses para os cultivos de algod\u00f3n e c\u00e1\u00f1amo ou armenios para o opio. Do mesmo xeito que ocorreu co ex\u00e9rcito, o \u00e9xito inicial das reformas da agricultura animaron a Muhammad a continuar coa monopolizaci\u00f3n de cultivos. As\u00ed, tocoulle a quenda ao trigo, ao arroz, ao s\u00e9samo, aos legumes ou ao \u00edndigo.\nIndustrializaci\u00f3n do pa\u00eds.\nDo mesmo xeito que coa agricultura, Mehmet implantou un r\u00e9xime proteccionista que controlaba todo o proceso industrial, dende a contrataci\u00f3n de obreiros \u00e1 distribuci\u00f3n do produto. A finalidade desta pol\u00edtica era conseguir que Exipto fose autosuficiente. A industria exipcia era practicamente medieval e consist\u00eda nuns poucos obradoiros artesanais cuxos obreiros se agrupaban en gremios \u00e1 maneira feudal.\nAs primeiras f\u00e1bricas apareceron en 1815 coa creaci\u00f3n dalgunhas industrias militares, como as dedicadas \u00e1 fabricaci\u00f3n de armas ou p\u00f3lvora. En 1816 creouse no Cairo a primeira f\u00e1brica t\u00e9xtil. Deste xeito, este sector converteuse no campo de probas das reformas industriais. Ese mesmo ano comezou a monopolizaci\u00f3n da produci\u00f3n t\u00e9xtil, pechando os talleres existentes e facendo que os traballadores pasasen \u00e1 nova f\u00e1brica estatal, \u00e1 vez que se prohib\u00eda a actividade privada no sector. Muhammad comprou modernas m\u00e1quinas europeas e convidou expertos para que o axudasen. Ante a escaseza de obreiros, recorreuse ao recrutamento forzoso de campesi\u00f1os.\nPosteriormente comezou a fabricaci\u00f3n doutros produtos como o \u00edndigo e outras tinguiduras, fari\u00f1a, aceite ou vidro. O algod\u00f3n de fibra longa, do mesmo xeito que pasara coa agricultura, tam\u00e9n revolucionou a industria. Ata 1828 constru\u00edronse trinta e cinco f\u00e1bricas algodoneras t\u00e9xtiles, que procesaban anualmente de 3000 a 4000 toneladas de algod\u00f3n. En 1822, constru\u00eduse unha f\u00e1brica de vidro en Alexandr\u00eda. Cinco anos m\u00e1is tarde constru\u00eduse en Rosetta unha f\u00e1brica para tratar o arroz. Tam\u00e9n se constru\u00edron tres refinar\u00edas de azucre e varias f\u00e1bricas para elaborar fari\u00f1a, aceite ou tinguiduras. Tam\u00e9n foi destacable a f\u00e1brica de papel do Cairo, creada en 1831.\nDebido \u00e1 decisi\u00f3n de Muhammad de ter unha frota constru\u00edda en Exipto, a industria sider\u00farxica tam\u00e9n floreceu. O estaleiro estableceuse en Alexandr\u00eda baixo a supervisi\u00f3n dun enxe\u00f1eiro franc\u00e9s, quen o converteu no complexo industrial m\u00e1is importante do pa\u00eds. En s\u00f3 tres anos constru\u00edronse vinte e seis modernos buques de guerra, o que a converteu nunha das sete frotas m\u00e1is poderosas da \u00e9poca.\nObras p\u00fablicas.\nObras hidr\u00e1ulicas.\nOs cultivos de ver\u00e1n propiciaron a aparici\u00f3n de novas obras hidr\u00e1ulicas. Ademais de noras tradicionais, comezaron a constru\u00edrse canles, diques e presas. Uns 400\u00a0000 campesi\u00f1os traballaban cada ano na construci\u00f3n de todas estas obras, polo que recib\u00edan unha pequena cantidade de di\u00f1eiro.\nO primeiro gran proxecto foi a reconstruci\u00f3n da canle Mahmudiya, entre 1817 e 1819, co fin de permitir o transporte r\u00e1pido de mercador\u00edas desde o Nilo ata Alexandr\u00eda. En 1833, Linant de Bellefonds, un enxe\u00f1eiro franc\u00e9s, reorganizou o sistema de obras p\u00fablicas. Estableceuse unha asemblea anual de enxe\u00f1eiros para decidir as obras que levar\u00edan a cabo no ano seguinte, e como deb\u00edan constru\u00edrse. En 1835, creouse para tal efecto, un corpo de enxe\u00f1eiros especializados na irrigaci\u00f3n e un consello xeral de obras p\u00fablicas.\nCo fin de crear grandes extensi\u00f3ns de terreo dedicados aos cultivos de ver\u00e1n, iniciouse en 1834 o gran proxecto da presa do Delta. \u00c1s obras chegaron m\u00e1is de 40\u00a0000 traballadores, os alumnos da escola de enxe\u00f1ar\u00eda e modernas m\u00e1quinas e ferramentas constru\u00eddas no complexo industrial de Alexandr\u00eda. O proxecto foi un fracaso, as enfermidades que afectaron aos traballadores e a segunda campa\u00f1a de Siria prolongaron a construci\u00f3n ata 1861. Por\u00e9n, isto non significou o seu funcionamento, xa que a obra presentou graves defectos na s\u00faa estrutura. Este foi o \u00fanico fracaso de todos os proxectos de Muhammad, que conseguiu a construci\u00f3n de 41 encoros, 32 canles e 10 diques, ademais doutras construci\u00f3ns menores. Todo iso proporcionou m\u00e1is de 1\u00a0420\u00a0000 hect\u00e1reas de novas terras cultivables.\nTransporte e telecomunicaci\u00f3ns.\nO transporte, fundamental para o comercio, tam\u00e9n tivo un gran desenvolvemento durante o goberno de Muhammad. En 1845, fundou unha compa\u00f1\u00eda de navegaci\u00f3n a vapor que un\u00eda Alexandr\u00eda con Constantinopla. Entre 1821 e 1826, instalouse unha li\u00f1a telegr\u00e1fica entre O Cairo e Alexandr\u00eda e en 1841 outra entre Suez e O Cairo.\nReforma da educaci\u00f3n.\nMuhammad sab\u00eda que se quer\u00eda que Exipto fose un pa\u00eds independente e autosuficiente, non poder\u00eda servirse sempre dos servizos de profesionais europeos para levar a cabo os seus proxectos. Por iso, fronte ao ensino tradicional, impartido polos im\u00e1ns, creou novas instituci\u00f3ns educativas como a Escola de Enxe\u00f1ar\u00eda e Agrimensura (1821), a Escola Naval (1824), a Escola de Estado Maior (1825), a Escola de Medicina (1826), a Escola de Veterinaria (1827), a Escola de Comadroas (1831), a Escola de Artillar\u00eda (1831), a Escola de Enxe\u00f1ar\u00eda ou Escola Polit\u00e9cnica (1834) ou a Escola de Linguas e Traduci\u00f3n (1837), entre outras. Cada unha delas era dirixida por un membro da elite exipcio-otom\u00e1 e no seu persoal hab\u00eda tantos profesores otom\u00e1ns como europeos (a\u00ednda que terminar\u00edan sendo substitu\u00eddos polos exipcios formados en Europa). A Escola de Medicina foi a primeira escola superior exipcia en ter un alumnado integramente \u00e1rabe-exipcio.\nAs clases das escolas militares impart\u00edanse en turco, xa que a maior\u00eda do alumnado era otom\u00e1n-exipcio. Pola contra, as escolas \u201cciv\u00eds\u201d empregaban o \u00e1rabe. Ag\u00e1s na Escola de Linguas e Traduci\u00f3n, as clases non se impart\u00edan en linguas estranxeiras, o que provocar\u00eda alg\u00fan problema cos profesores europeos. Os exalumnos destas escolas pasaron a formar parte activa nas reformas do pa\u00eds. Moitos foron parar \u00e1 administraci\u00f3n central, outros ao ex\u00e9rcito, como enxe\u00f1eiros aos proxectos de construci\u00f3n etc.\nNa d\u00e9cada de 1810, Mehmet mandou instalar unha imprenta gobernamental no Cairo en substituci\u00f3n da que montaran os franceses, devolta a Francia. Pero foi en 1822, coa instalaci\u00f3n dunha nova en Bulaq, cando comezaron a publicarse decenas de libros en \u00e1rabe, tantos, que esta lingua desbancou o turco como idioma difusor da ciencia. Posteriormente instal\u00e1ronse outras, entre as que destacou a da Escola de Medicina, onde se imprimiron importantes obras cient\u00edficas. Ata 1849 traduc\u00edronse ou compux\u00e9ronse en \u00e1rabe 52 obras para esta escola.\nDende 1822 ata 1845 public\u00e1ronse en Exipto 430 obras, das que 221 estaban escritas en turco, 198 en \u00e1rabe, 10 en persa (o idioma culto no Imperio Otom\u00e1n) e un dicionario italiano-\u00e1rabe. Tam\u00e9n \u00e9 destacable a publicaci\u00f3n, en 1845, dunha obra de medicina popular para as comadroas e os cirurxi\u00e1ns-barbeiros, cuxa tirada alcanzou os 10\u00a0000 exemplares. A maior parte destas publicaci\u00f3ns trataban sobre temas militares ou navais, seguidas polas obras de medicina e veterinaria e pola historia natural, a f\u00edsica ou a qu\u00edmica.\nDende a publicaci\u00f3n en 1798 de \"Le Courrier de l'\u00c9gypte\" (do que o propio Napole\u00f3n Bonaparte era o redactor-xefe), todos os xornais de Exipto escrib\u00edanse en franc\u00e9s. Pero en 1828 comezou a publicarse a gaceta oficial \"al-Waqai al-Misriya\", o primeiro en \u00e1rabe e turco. Por\u00e9n, isto non significou a desaparici\u00f3n das publicaci\u00f3ns en franc\u00e9s, xa que era un idioma culto. Desta \u00e9poca son: \"L'Echo des Pyramides\" (1827) ou \"Le Moniteur Egyptien\" (1833).\n\u00daltimos anos.\nO sistema extremadamente proteccionista do val\u00ed sobreviviu alg\u00fans anos, mais a desastrosa segunda campa\u00f1a de Siria levouno practicamente \u00e1 destruci\u00f3n. En 1837, as graves epidemias e unha crise financeira internacional foron un duro golpe para o pa\u00eds. Os ingresos baixaron e o goberno tivo que tomar medidas. O Estado vendeu terras aos que se comprometesen a pagar puntualmente por elas e a contratar campesi\u00f1os para traballalas. Tam\u00e9n se eliminaron moitas barreiras proteccionistas.\nEn 1840, coa firma do tratado de paz co Imperio Otom\u00e1n, Exipto perdeu extensos territorios, di\u00f1eiro, f\u00e1bricas, materias primas e, o m\u00e1is importante, persoas. As f\u00e1bricas xa non funcionaban a pleno rendemento. Ademais, coa obrigada reduci\u00f3n do ex\u00e9rcito, as s\u00faas necesidades de armas, munici\u00f3n e alimentos xa non eran tan grandes, o que tam\u00e9n repercutiu na industria. Por todo iso, a\u00ednda que a maior parte da industria continuou, o seu ritmo de produci\u00f3n e a s\u00faa calidade empeoraron. As\u00ed, as reformas de Muhammad e todas as instituci\u00f3ns que creou resent\u00edronse pola falta de di\u00f1eiro. As medidas que tomou Mehmet conseguiron que Exipto non dependese tanto das potencias estranxeiras, porque sab\u00eda que un control excesivo doutros pa\u00edses, acabar\u00edan por arruinar Exipto e convertelo de novo en parte dun imperio (como ocorreu m\u00e1is tarde).\nMuhammad Al\u00ed gobernou ata que llo permitiu a sa\u00fade. En 1848, abdicou en favor do seu fillo Ibrahim por mor da s\u00faa senilidade. Non obstane, Muhammad sobreviviu ao seu fillo, xa que este, moi enfermo, morreu apenas uns meses despois. Muhammad faleceu aos oitenta anos de idade en Alexandr\u00eda o 2 de agosto de 1849 e foi enterrado na mesquita de Muhammad Al\u00ed do Cairo, mandada constru\u00edr por el en 1830."}
{"id": "449124", "revid": "5863", "url": "https://gl.wikipedia.org/wiki?curid=449124", "title": "Reuni\u00f3n Recreativa \u00e9 Instructiva de Artesanos", "text": ""}
{"id": "449125", "revid": "5863", "url": "https://gl.wikipedia.org/wiki?curid=449125", "title": "Reuni\u00f3n Recreativa e Instructiva de Artesanos", "text": ""}
{"id": "449126", "revid": "5863", "url": "https://gl.wikipedia.org/wiki?curid=449126", "title": "Reuni\u00f3n Instructiva y Recreativa de Artesanos", "text": ""}
{"id": "449127", "revid": "47401", "url": "https://gl.wikipedia.org/wiki?curid=449127", "title": "Muhammad Ali de Exipto", "text": ""}
{"id": "449128", "revid": "47401", "url": "https://gl.wikipedia.org/wiki?curid=449128", "title": "Muhammad Al\u00ed", "text": ""}
{"id": "449129", "revid": "47401", "url": "https://gl.wikipedia.org/wiki?curid=449129", "title": "Mehmet Al\u00ed", "text": ""}
{"id": "449130", "revid": "47401", "url": "https://gl.wikipedia.org/wiki?curid=449130", "title": "Mehmet Ali", "text": ""}
{"id": "449131", "revid": "98629", "url": "https://gl.wikipedia.org/wiki?curid=449131", "title": "Emberiza aureola", "text": "Emberiza aureola \u00e9 unha especie de ave paseriforme da familia dos ember\u00edcidos que se encontra en Eurasia. O nome com\u00fan que se lle deu a esta ave \u00e9 escribenta aureolada. (ou escribente aureolado). O nome do x\u00e9nero \"Emberiza\" procede do alem\u00e1n antigo \"Embritz\", un escribente. O nome espec\u00edfico \"aureola\" \u00e9 a palabra latina para \"dourada\". En Galicia esta ave pode aparecer como visitante accidental moi rara. A chamada da ave \u00e9 un distintivo \"zick\", e a s\u00faa canci\u00f3n \u00e9 un claro \"tru-tru, tri-tri\".\nAta 2004, a Uni\u00f3n Internacional para a Conservaci\u00f3n da Natureza consider\u00e1bao como unha especie en estado pouco preocupante en canto \u00e1 s\u00faa conservaci\u00f3n. Desde 2004, foi gradualmente elevado ao status de especie en perigo cr\u00edtico debido \u00e1 s\u00faa r\u00e1pida ca\u00edda en tama\u00f1o de poboaci\u00f3n. Est\u00e1 suxeita a unha forte presi\u00f3n na China, xa que a maior\u00eda dos esp\u00e9cimes pasan por ese pa\u00eds durante a s\u00faa emigraci\u00f3n.\nDescrici\u00f3n.\n\u00c9 un pequeno paxaro, de 14 a 16\u00a0cm de lonxitude, e de 17 a 26\u00a0g de peso. No conxunto das especies do seu x\u00e9nero \u00e9 bastante grande e robusto.\nO macho reprodutor ten as partes inferiores dunha rechamante cor amarela con li\u00f1as negras no flanco, parte superior marr\u00f3n, cara negra e barra escura na gorxa e unha mand\u00edbula rosa. A femia ten un dorso marr\u00f3n agrisado con moitas li\u00f1as, e estas son menos intensas nas partes inferiores amarelas. A femia ten unha cara abrancazada cun p\u00edleo escuro, e li\u00f1as no ollo e meixela. Os xuven\u00eds son similares, pero a cor de fondo das partes inferiores e cara \u00e9 beixe.\nDistribuci\u00f3n e h\u00e1bitat.\nReprod\u00facese no nordeste de Europa e ao longo do norte de Asia. \u00c9 unha ave migratoria, que inverna no sueste de Asia, India e sur da China. \u00c9 unha ave errante rara pero regular en Europa occidental, e alg\u00fans exemplares visitan Galicia. Hai tam\u00e9n ~4 rexistros nas illas Aleutianas de Alasca e un rexistro de 2017 no Labrador, Canad\u00e1. A especie inverna en grandes bandadas en \u00e1reas cultivadas, campos de arroz e prader\u00edas, e prefire pousarse en campos de arroz.\nReproduci\u00f3n.\nReprod\u00facese en \u00e1reas de matogueira aberta que constan de campos de arroz secos para comer e con xuncos para pousarse, a mi\u00fado preto da auga, e est\u00e1 presente en Siberia. Pon de catro a seis ovos nun ni\u00f1o constru\u00eddo no chan. O seu alimento son insectos cando a ave \u00e9 xove e despois sementes.\nConservaci\u00f3n.\nAs poboaci\u00f3ns desta especie declinaron rapidamenre desde a d\u00e9cada do 2000, e a especie \u00e9 agora considerada en perigo cr\u00edtico. O declive da especie foi causado probablemente por unha substancial captura de esp\u00e9cimes durante a s\u00faa migraci\u00f3n, especialmente nos seus sitios de invernaci\u00f3n. As aves son espantadas e capturadas en redes para ser vendidas para o seu consumo como \"pardais\" ou \"paxaros do arroz\". A\u00ednda que estas acci\u00f3ns estaban restrinxidas a unha pequena \u00e1rea do sur da China, estase facendo cada vez m\u00e1is popular como alimento para aumentar a sa\u00fade, e os cazadores viaxan agora longas distancias para encontrar paxaros suficientes. Os cambios nas pr\u00e1cticas da rega dos campos de arroz reduciron a calidade e cantidade de h\u00e1bitats para a invernada, inclu\u00edndo a perda de restrollo en zonas acu\u00e1ticas e a perda de xunqueiras, que reduciu os sitios dispo\u00f1ibles para pousarse."}
{"id": "449133", "revid": "23204", "url": "https://gl.wikipedia.org/wiki?curid=449133", "title": "Prionailurus bengalensis", "text": "Prionailurus bengalensis \u00e9 unha especie de mam\u00edfero carn\u00edvoro da familia dos f\u00e9lidos, subfamilia dos felinos, unha das cinco que integran o x\u00e9nero \"Prionailurus\".\nE o gato asi\u00e1tico m\u00e1is amplamente distribu\u00eddo. A s\u00faa \u00e1rea de dispersi\u00f3n est\u00e9nde desde a rexi\u00f3n do Amur, no extremo oriente de Rusia at\u00e9 as illas de Indonesia, abarcando a pen\u00ednsula de Corea, China, Indochina, o subcontinente indio, e desde o oeste, do norte de Paquist\u00e1n at\u00e9 as illas Filipinas polo leste.\nEnc\u00f3ntrase en \u00e1reas utilizadas para a agricultura, pero prefire h\u00e1bitats boscosos. Vive nas selvas tropicais de \u00e1rbores perennifolias e en plantaci\u00f3ns a nivel do mar, en bosques caducifolios subtropicais e bosques de con\u00edferas no sop\u00e9 da cordilleira do Himalaia a alturas superiores aos 1 000 msnm.\nCaracter\u00edsticas.\n\u00c9 aproximadamente do tama\u00f1o dun gato dom\u00e9stico (duns 60\u00a0cm de lonxitude), pero m\u00e1is delgado e coas patas m\u00e1is longas. A s\u00faa pequena cabeza est\u00e1 marcada con d\u00faas raias escuras prominentes que van desde os ollos at\u00e9 as orellas, raias brancas pequenas que van desde os ollos at\u00e9 o nariz. A parte posterior das s\u00faas moderadamente longas e arredonadas orellas son de cor negra con manchas brancas centrais. O tronco e as extremidades est\u00e1n marcadas con puntos negros de diferente tama\u00f1o e cor, e ao longo do lombo corren de d\u00faas a catro fileiras de manchas alongadas. A cola \u00e9 aproximadamente da metade do tama\u00f1o da lonxitude cabeza-tronco e est\u00e1 salpicada po alg\u00fans aneis de cor negra. A coloraci\u00f3n xeral do corpo \u00e9 parda alaranxada co peito e ventre branco. A s\u00faa dieta comprende mam\u00edferos medianos e pequenos, aves, r\u00e9ptiles e peixes. \u00c9 de h\u00e1bitos nocturnos, mant\u00e9ndose activo desde o solpor at\u00e9 o amanecer, a\u00ednda que non \u00e9 raro velo durante o d\u00eda. Nada con gran axilidade.\nDimensi\u00f3ns.\nLonxitude de cabeza e tronco, de 45 a 65\u00a0cm; lonxitude da cola, de 20 a 30\u00a0cm. Peso de 1,6 a 8\u00a0kg.\nLonxevidade.\nContra os 13 anos.\nCamada.\nDe 2 a 3 cachorros.\nTaxonom\u00eda.\nDescrici\u00f3n.\nA especie foi descrita en 1792 polo m\u00e9dico e naturalista escoc\u00e9s en \"Linnaeus, Anim. Kingdom\", 1: 151, baixo o nome de \"Felis bengalensis\".\nReclasificaci\u00f3n.\nFoi reclasificado en 1858 dentro do x\u00e9nero \"Prionailurus\" polo explorador e naturalista ruso Nikolai Severtzov, que describiu este novo x\u00e9nero.\nEtimolox\u00eda.\nO ep\u00edteto espec\u00edfico, \"bengalensis\", d\u00e9bese a que o esp\u00e9cime tipo proced\u00eda de Bengala, India.\nSubespecies.\nNa actualidade reco\u00f1\u00e9cense dentro da especie as seguintes subespecies:\nA\u00ednda que alg\u00fans autores engaden unha m\u00e1is: \"Prionailurus bengalensis iriomotensis\", que vive exclusivamente na pequena illa de Iriomote, nas illas Ryukyu (Xap\u00f3n), que a maoiria reco\u00f1ece como especie independente, \"Prionailurus iriomotensis\"\n. E, para outros, ser\u00eda un \"Prionailurus\" \"incertae sedis\".\nStatus.\nA Uni\u00f3n Internacional para a Conservaci\u00f3n da Natureza e dos Recursos Naturais (UICN) cualifica o status da especie como \"LC\" (pouco preocupante), debido a que \u00e9 unha especie mmoi estendida e relativamente com\u00fan, a\u00ednda que a subespecie da illa Iriomonte, \"P. b. iriomotensis\", aval\u00edase por separado na s\u00faa \"Lista vermella\" porque a s\u00faa poboaci\u00f3n \u00e9 moi pequena e esta illada."}
{"id": "449139", "revid": "7802", "url": "https://gl.wikipedia.org/wiki?curid=449139", "title": "Arthur James Balfour", "text": ""}
{"id": "449140", "revid": "54334", "url": "https://gl.wikipedia.org/wiki?curid=449140", "title": "Moses Montefiore", "text": "Moses Haim Montefiore, nado en Livorno o 24 de outubro de 1784 e finado en Ramsgate o 28 de xullo de 1885, foi un financeiro e banqueiro brit\u00e1nico, activista, fil\u00e1ntropo e alguacil de Londres. Nado no seo dunha familia xud\u00eda de orixe italiana, doou grandes sumas de di\u00f1eiro para promover a industria, os negocios, o desenvolvemento econ\u00f3mico, a educaci\u00f3n e a sa\u00fade entre a comunidade xud\u00eda do Levante, inclu\u00edda a fundaci\u00f3n de Mishkenot Sha'ananim en 1860, o primeiro asentamento de Nova Yishuv. Como presidente da Xunta de Deputados dos Xudeus Brit\u00e1nicos, a s\u00faa correspondencia co c\u00f3nsul brit\u00e1nico en Damasco Charles Henry Churchill en 1841-42 consid\u00e9rase fundamental para o desenvolvemento do protosionismo."}
{"id": "449142", "revid": "1888", "url": "https://gl.wikipedia.org/wiki?curid=449142", "title": "Cristina Pichel Toimil", "text": ""}
{"id": "449144", "revid": "1576", "url": "https://gl.wikipedia.org/wiki?curid=449144", "title": "N\u00famero binario", "text": ""}
{"id": "449145", "revid": "89787", "url": "https://gl.wikipedia.org/wiki?curid=449145", "title": "Biblioteca Virtual de Prensa Hist\u00f3rica", "text": "A Biblioteca Virtual de Prensa Hist\u00f3rica (BVPH) \u00e9 unha hemeroteca dixital espa\u00f1ola.\nFundada en 2009 e xestionada polo Ministerio de Cultura e Deporte de Espa\u00f1a, dixitalizou numerosas publicaci\u00f3ns peri\u00f3dicas, desde o s\u00e9culo XVIII at\u00e9 o XXI. Nela rec\u00f3llense fondos de diversas comunidades aut\u00f3nomas. A BVPH, que en 2013 contaba con 2037 t\u00edtulos, complem\u00e9ntase coa Hemeroteca Dixital da Biblioteca Nacional de Espa\u00f1a. Disp\u00f3n de tecnolox\u00eda ALTO (Analyzed Layout Text Object) para a procura de cadeas de texto."}
{"id": "449147", "revid": "5863", "url": "https://gl.wikipedia.org/wiki?curid=449147", "title": "BVPH", "text": ""}
{"id": "449148", "revid": "5863", "url": "https://gl.wikipedia.org/wiki?curid=449148", "title": "BVdPH", "text": ""}
{"id": "449149", "revid": "17467", "url": "https://gl.wikipedia.org/wiki?curid=449149", "title": "Ministerio de Cultura e Deporte", "text": ""}
{"id": "449150", "revid": "1888", "url": "https://gl.wikipedia.org/wiki?curid=449150", "title": "Cecilia V\u00e1zquez Su\u00e1rez", "text": ""}
{"id": "449152", "revid": "785", "url": "https://gl.wikipedia.org/wiki?curid=449152", "title": "Pante\u00f3n dos Reis de Santo Isidoro de Le\u00f3n", "text": ""}
{"id": "449153", "revid": "785", "url": "https://gl.wikipedia.org/wiki?curid=449153", "title": "Santo Isidoro de Le\u00f3n", "text": ""}
{"id": "449154", "revid": "1888", "url": "https://gl.wikipedia.org/wiki?curid=449154", "title": "Manuel Mart\u00ednez Ramos", "text": "Manuel Mart\u00ednez Ramos, finado en Vigo en novembro de 1967, foi un industrial e pol\u00edtico galego.\nTraxectoria.\nDono dunha f\u00e1brica de conservas en Teis. Envasaba as marcas \"La Florita\" e \"Atisbo\". Na Segunda Rep\u00fablica foi concelleiro de Lavadores. O 7 de xaneiro de 1936 foi elixido primeiro alcalde do recentemente constitu\u00eddo concello de Teis. Baixo a s\u00faa presidencia, a corporaci\u00f3n puxo en marcha a construci\u00f3n do mercado, a dotaci\u00f3n de saneamento e a creaci\u00f3n de grupos escolares. Dimitiu en febreiro e foi substitu\u00eddo por Julio Quir\u00f3s Est\u00e9vez. Finou en Vigo en novembro de 1967.\nVida persoal.\nCasou con Josefa Huerga Carro, e foi pai de Josefa, Carmen, Teresa e Rosario Mart\u00ednez Huerga."}
{"id": "449155", "revid": "23204", "url": "https://gl.wikipedia.org/wiki?curid=449155", "title": "Iriomote", "text": "Iriomote (en xapon\u00e9s \u897f\u8868\u5cf6 Iriomote-jima; en yaeyama \"Irimut\u012b\"; en okinaw\u00e9s \"Iriumuti\") \u00e9 unha illa xaponesa do arquip\u00e9lago de Ryukuy, a maior das illas Yaeyama e a segunda m\u00e1is grande da prefectura de Okinawa, despois da propia illa de Okinawa.\nXeograf\u00eda.\nSuprficie e poboaci\u00f3n.\nA illa ten unha superficie de 289 km\u00b2, e a s\u00faa poboaci\u00f3n non alcanza os 2 000 habitantes, polo que a s\u00faa densidade \u00e9 duns 6,9 hab./km\u00b2.\nSituaci\u00f3n administrativa.\nAdministrativamente, Iriomote pertence \u00e1 cidad de Taketomi, na prefectura de Okinawa.\nInfraestruturas.\nA s\u00faa \u00fanica infraestrutura \u00e9 unha estrada costeira que conecta as aldeas do norte e do leste da illa.\nNon pos\u00fae pista de aterraxe, polo que a maior\u00eda dos visitantes (m\u00e1is de 150 000 en 2003) chegan en transbordador desde a illa de Ishigaki, que si ten aeroporto.\nParticularidades da s\u00faa fauna.\nA illa tee unha serpente velenosa, a \"Trimeresurus elegans\", co\u00f1ecida localmente como \"habu\", cuxa picadura ten unha taxa de mortalidade do 3 %, e unha taxa de incapacidade permanente do 8,6 %.\nOutro animal exclusivo da illa \u00e9 \"Prionailurus bengalensis iriomotensis\", un felino en estado cr\u00edtico de extinci\u00f3n, do que se calcula que quedan apenas un cento de exemplares, polo que a UICN aval\u00eda o seu status por separado do da especie \"Prionailurus bengalensis\" na s\u00faa \"Lista vermella\", cualific\u00e1doo como \"CR\" (cr\u00edtico), porque a s\u00faa poboaci\u00f3n \u00e9 moi pequena e est\u00e1 illada."}
{"id": "449156", "revid": "72012", "url": "https://gl.wikipedia.org/wiki?curid=449156", "title": "Illa de Iriomote", "text": ""}
{"id": "449157", "revid": "785", "url": "https://gl.wikipedia.org/wiki?curid=449157", "title": "Carta xeom\u00e9trica de Galiza", "text": ""}
{"id": "449158", "revid": "785", "url": "https://gl.wikipedia.org/wiki?curid=449158", "title": "Carta Xeom\u00e9trica de Galiza", "text": ""}
{"id": "449159", "revid": "23204", "url": "https://gl.wikipedia.org/wiki?curid=449159", "title": "Yoshinori Imaizumi", "text": "Yoshinori Imaizumi (en xapon\u00e9s \u4eca\u6cc9\u5409\u5178 Imaizumi Yoshinori), nado o 11 de marzo de 1914 e finado o 2 de abril de 2007, foi un zo\u00f3logo xapon\u00e9s.\nTraxectoria.\nGraduado na Universidade de Toquio, traballou na Universidade de Agricultura de Toquio, e foi o director do departamento de zoolox\u00eda do Museo Nacional da Natureza e a Ciencia de Toquio.\nImaizumi foi un prol\u00edfico escritor sobre mam\u00edferos, e foi o autor da descrici\u00f3n de numerosas especies e subespecies de mam\u00edferos de Asia, entre elas \"Prionailurus bengalensis iriomotensis\".\nAbreviatura.\nA abreviatura Imaizumi empr\u00e9gase para reco\u00f1ecer a como autoridade na descrici\u00f3n e taxonom\u00eda en zoolox\u00eda."}
{"id": "449160", "revid": "54334", "url": "https://gl.wikipedia.org/wiki?curid=449160", "title": "Mazarico cincento", "text": "O mazarico cincento, ou becacina cincenta, \"Limnodromus griseus\", \n\u00e9 unha especie de ave da orde das caradriformes e familia dos escolop\u00e1cidos, unha das tres inclu\u00eddas no x\u00e9nero \"Limnodromus\".\nTaxonom\u00eda.\nDescrici\u00f3n.\nA especie foi descrita en 1789 polo naturalista alem\u00e1n Johann Friedrich Gmelin, baixo o nome de \"Scolopax grisea\".\nEtimolox\u00edas.\nPara a do x\u00e9nero, ver \" Limnodromus\".\nO ep\u00edteto espec\u00edfico, \"griseus\", procede do lat\u00edn vulgar e significa \"cincento\", \"gris\".\nSin\u00f3nimo.\nAdemais de polo seu nome actualmente v\u00e1lido, a especie co\u00f1eceuse tam\u00e9n polo sin\u00f3nimo:\nSubespecies.\nReco\u00f1\u00e9cense na especie as tres subespecies seguintes:\nCaracer\u00edsticas.\n\u00c9 unha ave lim\u00edcola de mediano tama\u00f1o, robusta, de peteiro longo e fino. A plumaxe dos adultos \u00e9 de cor parda escura nas partes superiores e avermellada polas inferiores. A cola ten un padr\u00f3n de barras negras e brancas. As patas son de cor amarelada.\nDistribuci\u00f3n e h\u00e1bitat.\nReprod\u00facese en Norteam\u00e9rica, e pasa o inverno en Am\u00e9rica Central e a parte norte de Suram\u00e9rica.\n\u00c9 unha visitante accidental rara de Galicia.\nEsta especie prefire diversos h\u00e1bitats como a tundra no norte, e as lagoas e lameiros no sur.\nEsta especie e a moi similar a \"Limnodromus scolopaceus\", que foron consideradas antes como unha \u00fanica especie at\u00e9 que foron separadas en 1950.\nA identificaci\u00f3n de campo destes dous \"Limnodromus\" \u00e9 dif\u00edcil, xa que distinguir os mazaricos cincentos invernantes ou xuven\u00eds do mazarico escolop\u00e1ceo non \u00e9 nada doado, e mesmo examinando as s\u00faas formas corporais e tama\u00f1o de peteiro lixeiramente dirferentes non sempre se pode determinar a especie. Difiren m\u00e1is substancialmente nas s\u00faas vocalizaci\u00f3ns.\nAs tres subespecies te\u00f1en lixeiras variaci\u00f3ns no aspecto:\nNing\u00fanha delas combina o ventre avermellado e os flancos barrados da plumaxe reprodutora do \"Limnodromus scolopaceus\" (mazarico escolop\u00e1ceo). A plumaxe invernal \u00e9 principalmente cincenta. Esta ave pode ter unha lonxitude de entre 23 e 32\u00a0cm, unha envergadura alar de 46 a 56\u00a0cm e unha masa corporal de 73 a 155\u00a0g.\nA chamada que emite esta ave \u00e9 m\u00e1is suave que a do mazarico escolop\u00e1ceo e \u00e9 \u00fatil para a s\u00faa identificaci\u00f3n, especialmente coas dif\u00edciles plumaxes de adulto.\nReproduci\u00f3n.\nO seu h\u00e1bitat de reproduci\u00f3n son pantanos, marismas mareais, chairas lamacentas ou claros de bosque ao sur da li\u00f1a de presenza de \u00e1rbores do norte de Norteam\u00e9rica. \"L. g. griseus\" reprod\u00facese no norte do Quebec; \"L. g. hendersoni\" faino na parte central norte do Canad\u00e1, e \"L. g. caurinus\" no sur de Alasca e o sur de Yukon.\nEstas aves ani\u00f1an no chan, xeralmente preto da auga. Os seus ni\u00f1os son depresi\u00f3ns pouco fondas en moutas de herba ou musgo, que est\u00e1n forradas con herbas suaves, tali\u00f1os e follas. Po\u00f1en catro ou \u00e1s veces tres ovos de cor de beixe oliva a mar\u00f3n. A incubaci\u00f3n dura 21 d\u00edas e fana ambos os sexos.\nAs aves xuven\u00eds deixan o ni\u00f1o pouco despois de eclosionaren os ovos. Os papeis parentais non se co\u00f1ecen ben, pero crese que a femia abandona o ni\u00f1o e deixa o macho atendendo aos polos, o cal se procura toda a s\u00faa comida.\nAlimentaci\u00f3n.\nEstas aves alim\u00e9ntanse sondando co peteiro en augas pouco fondas ou na lama. Comen principalmente insectos, moluscos, crust\u00e1ceos e vermes mari\u00f1os, pero tam\u00e9n algo de materia vexetal.\nEstado de conservaci\u00f3n.\nA Uni\u00f3n Internacional para a Conservaci\u00f3n da Natureza e dos Recursos Naturais, considerando que eta especie ten unha \u00e1rea de distribuci\u00f3n extremadamente grande e, polo tanto, non se aproxima aos limiares de vulnerable baixo o criterio de tama\u00f1o da \u00e1rea de distribuci\u00f3n e, a pesar de que a tendencia da poboaci\u00f3n parece ser decrecente, non se cre que o descenso sexa o suficientemente r\u00e1pido como para achegarse aos limiares de vulnerable baixo o criterio de tendencia da poboaci\u00f3n. O tama\u00f1o da poboaci\u00f3n \u00e9 moi grande e, polo tanto, non se aproxima aos limiares de vulnerable segundo o criterio do tama\u00f1o da poboaci\u00f3n. Por estes motivos a especie \u00e9 avaliada como \"LC\" (pouco preocupante)."}
{"id": "449161", "revid": "72012", "url": "https://gl.wikipedia.org/wiki?curid=449161", "title": "Prionailurus iriomotensis", "text": ""}
{"id": "449163", "revid": "27155", "url": "https://gl.wikipedia.org/wiki?curid=449163", "title": "Becacina cincenta", "text": ""}
{"id": "449164", "revid": "27155", "url": "https://gl.wikipedia.org/wiki?curid=449164", "title": "Limnodromus griseus", "text": ""}
{"id": "449165", "revid": "1131", "url": "https://gl.wikipedia.org/wiki?curid=449165", "title": "Primitiva Lodeiro Otero", "text": "Primitiva Lodeiro Otero, nada na Coru\u00f1a en 1913 e finada en Vigo o 3 de decembro de 1997, foi unha modista e pol\u00edtica galega.\nTraxectoria.\nModista coru\u00f1esa, noiva do anarquista Antonio Torres L\u00f3pez. Na s\u00faa casa das Xubias tivo agochado a Antonio dende xullo de 1936 ata agosto de 1937, cando foron detidos na investigaci\u00f3n policial pola tentativa de fuxida no boniteiro \"Explorador\", na que tam\u00e9n estaba implicado o irm\u00e1n de Primitiva, Manuel Lodeiro Otero. Xulgada en consello de guerra o 12 e 13 de novembro de 1937, foi condenada a 12 anos e un d\u00eda de c\u00e1rcere. En xu\u00f1o de 1942 foi sancionada polo Goberno civil cunha multa de 75 pesetas por obstaculizar o labor dos axentes da Autoridade e ter malos antecedentes."}
{"id": "449168", "revid": "85894", "url": "https://gl.wikipedia.org/wiki?curid=449168", "title": "Antonio Torres L\u00f3pez", "text": "Antonio Torres L\u00f3pez, nado na Coru\u00f1a en 1914 e finado na mesma cidade o 8 de agosto de 1937, foi un sindicalista galego.\nTraxectoria.\nMilitante da CNT. Co golpe de Estado do 18 de xullo de 1936 agochouse nas Xubias, na casa da s\u00faa noiva Primitiva Lodeiro Otero, ata agosto de 1937, cando foron detidos na investigaci\u00f3n policial pola tentativa de fuxida no boniteiro Explorador. Foi paseado o 8 de agosto de 1937."}
{"id": "449169", "revid": "85894", "url": "https://gl.wikipedia.org/wiki?curid=449169", "title": "Jos\u00e9 G\u00f3mez Roibal", "text": "Jos\u00e9 G\u00f3mez Roibal, co\u00f1ecido como Cadreche, nado na Coru\u00f1a en 1895 e finado na mesma cidade o 7 de marzo de 1938, foi un sindicalista galego.\nTraxectoria.\nMilitante da CNT. Directivo de El Despertar Mar\u00edtimo e do Sindicato de Industria Pesquera. Co golpe de Estado do 18 de xullo de 1936 organizou fugas en barcos. Detido, foi xulgado en consello de guerra o 12 e 13 de novembro de 1937, e condenado a pena de morte. Foi executado o 7 de marzo de 1938."}
{"id": "449170", "revid": "85894", "url": "https://gl.wikipedia.org/wiki?curid=449170", "title": "Jos\u00e9 Longueira Berm\u00fadez", "text": "Jos\u00e9 Longueira Berm\u00fadez, nado na Coru\u00f1a en 1909 e finado na mesma cidade o 7 de marzo de 1938, foi un pintor e sindicalista galego.\nTraxectoria.\nPintor. Militante da CNT. Directivo do Sindicato de pintores e afiliado ao Sindicato de metal\u00farxicos. Co golpe de Estado do 18 de xullo de 1936 foi detido. Xulgado en consello de guerra o 12 e 13 de novembro de 1937, foi condenado a pena de morte. Foi executado o 7 de marzo de 1938."}
{"id": "449171", "revid": "1131", "url": "https://gl.wikipedia.org/wiki?curid=449171", "title": "Concerto para piano n.\u00ba 24 (Mozart)", "text": "O concerto para piano n.\u00ba 24 en d\u00f3 menor, K. 491, \u00e9 un concerto composto por Wolfgang Amadeus Mozart para teclado (normalmente para piano ou pianoforte) e orquestra. Mozart compuxo o concerto no inverno de 1785\u20131786, e finalizouno o 24 de marzo de 1786, tres semanas despois de completar o seu concerto para piano n.\u00ba 23 en la maior. Como \u00eda interpretar a obra el mesmo, Mozart non escribiu a parte solista por completo. A estrea tivo lugar a principios de abril de 1786 no Burgtheater de Viena. Cronoloxicamente, a obra \u00e9 o vix\u00e9simo dos seus 23 concertos para piano orixinais.\nA obra \u00e9 un dos seus dous \u00fanicos concertos para piano escritos en modo menor, sendo o outro o n\u00ba 20 en re menor. Ning\u00fan dos outros concertos para piano de Mozart conta cunha variedade maior de instrumentos na orquestra: a obra est\u00e1 escrita para cordas, madeiras, trompas, trompetas e timbais. O primeiro dos seus tres movementos, \"Allegro\", est\u00e1 escrito en forma sonata e \u00e9 m\u00e1is longo que calquera dos movementos iniciais dos concertos temper\u00e1ns de Mozart. O segundo movemento, \"Larghetto\" en mi maior \u2014o relativo maior de d\u00f3 menor\u2014 conta cun tema principal sorprendentemente simple. O movemento final, \"Allegretto\", \u00e9 un tema e oito variaci\u00f3ns en d\u00f3 menor.\nA obra \u00e9 unha das composici\u00f3ns m\u00e1is avanzadas de Mozart no x\u00e9nero do concerto. Entre os seus primeiros admiradores incl\u00faense Ludwig van Beethoven e Johannes Brahms. O music\u00f3logo Arthur Hutchings declarou sobre el, tomado en conxunto, que \u00e9 o mellor concerto para piano de Mozart.\nContexto.\nMozart compuxo o concerto no inverno de 1785\u201386, durante a s\u00faa cuarta tempada en Viena. Foi o terceiro dun grupo de tres concertos escritos nunha r\u00e1pida sucesi\u00f3n, xunto ao n.\u00ba 22 en mi maior e n.\u00ba 23 en la maior. Mozart finalizou a composici\u00f3n do n.\u00ba 24 pouco antes da estrea da s\u00faa \u00f3pera c\u00f3mica \"Le nozze di Figaro\"; d\u00faas obras que foron asignadas cos n\u00fameros correlativos 491 e 492 no cat\u00e1logo K\u00f6chel. A\u00ednda que ambas as obras est\u00e1n compostas no mesmo per\u00edodo, son moi contrastantes: a \u00f3pera est\u00e1 escrita na s\u00faa totalidade en tonalidades maiores, mentres que o concerto \u00e9 unha das poucas obras de Mozart en modo menor. O pianista e music\u00f3logo Robert D. Levin suxire que o concerto, xunto cos dous concertos que o preceden, puideran ser unha v\u00eda de escape para os aspectos m\u00e1is sombr\u00edos da creatividade de Mozart mentres compu\u00f1a a \u00f3pera c\u00f3mica.\nA estrea do concerto tivo lugar o 3 ou o 7 de abril de 1786 no Burgtheater de Viena; Mozart tocou como solista e dirixiu a orquestra dende o teclado.\nEn 1800, a vi\u00fava de Mozart, Constanze, vendeu a partitura manuscrita orixinal ao editor Johann Anton Andr\u00e9 de Offenbach am Main. Pasou por varias mans privadas durante o s\u00e9culo XIX antes de que Sir George Donaldson, un fil\u00e1ntropo escoc\u00e9s, o doase ao Royal College of Music en 1894. O College segue a custodiar a partitura dende esa data. A partitura orixinal non cont\u00e9n indicaci\u00f3ns de tempo; o tempo de cada movemento s\u00f3 \u00e9 co\u00f1ecido a partir dos rexistros feitos por Mozart no seu cat\u00e1logo. As partes de orquestra na partitura orixinal est\u00e1n escritas de xeito claro. A parte solista, por outra banda, est\u00e1 frecuentemente incompleta: en moitas ocasi\u00f3ns na partitura Mozart escrib\u00eda s\u00f3 a parte exterior das pasaxes de escalas ou arpexios. Isto suxire que Mozart improvisaba boa parte do papel solista cando interpretaba a obra. A partitura tam\u00e9n cont\u00e9n adici\u00f3ns posteriores, inclu\u00edda a do segundo tema da exposici\u00f3n orquestral do primeiro movemento. Hai erros ocasionais de notaci\u00f3n na partitura, que o music\u00f3logo Friedrich Blume atrib\u00fae a que Mozart \u00abobviamente escrib\u00eda a toda pr\u00e9sa e baixo presi\u00f3n interna\u00bb.\nM\u00fasica.\nVisi\u00f3n xeral.\nO concerto est\u00e1 dividido nos seguintes tres movementos:\nO concerto est\u00e1 escrito para unha frauta, dous \u00f3boes, dous clarinetes, dous fagots, d\u00faas trompas, d\u00faas trompetas, timbais e cordas. Esta \u00e9 a maior formaci\u00f3n instrumental para a que Mozart compuxo calquera dos seus concertos.\n\u00c9 un dos dous \u00fanicos concertos para piano compostos por Mozart que est\u00e1 escrito para dous \u00f3boes e dous clarinetes (o outro, o seu concerto para dous pianos, ten clarinetes s\u00f3 na s\u00faa versi\u00f3n revisada). O clarinete non era un instrumento orquestral convencional na \u00e9poca. Robert D. Levin escribiu: \u00aba riqueza da sonoridade dos ventos, debido \u00e1 inclusi\u00f3n de \u00f3boes e clarinetes, \u00e9 a caracter\u00edstica t\u00edmbrica central [do concerto]: unha e outra vez nos tres movementos os ventos deixan as cordas nun segundo plano\u00bb.\nO instrumento solista do concerto est\u00e1 notado como \u00abc\u00e9mbalo\u00bb. Este termo frecuentemente denota un clavic\u00e9mbalo, mais neste concerto, Mozart empr\u00e9gao como un termo xen\u00e9rico que abarca o pianoforte, unha versi\u00f3n do s\u00e9culo XVIII do piano moderno que entre outras cousas ti\u00f1a unha maior capacidade din\u00e1mica que o clavic\u00e9mbalo.\nI. Allegro.\nO primeiro movemento \u00e9 m\u00e1is longo e complexo que ning\u00fan outro que Mozart compuxera ata o momento no x\u00e9nero concertante. Est\u00e1 escrito en comp\u00e1s de ; que xunto cos concertos para piano n.\u00ba 4 en sol maior, n.\u00ba 11 en fa maior e n.\u00ba 14 en mi maior son os \u00fanicos que comezan en comp\u00e1s ternario.\nO primeiro movemento segue o esquema est\u00e1ndar dun movemento de concerto en forma sonata do clasicismo. Comeza cunha exposici\u00f3n orquestral, \u00e1 que segue unha exposici\u00f3n do piano solista, unha secci\u00f3n de desenvolvemento, unha reexposici\u00f3n, unha cadencia e unha coda. Dentro deste esquema convencional, Mozart engadiu unha extensa innovaci\u00f3n estrutural.\nExposici\u00f3n.\nA exposici\u00f3n orquestral, de 99 compases, presenta dous grupos de material tem\u00e1tico, un primario e outro secundario, ambos os dous na tonalidade de d\u00f3 menor. A orquestra abre o tema principal en un\u00edsono, mais non poderosamente: a din\u00e1mica indicada \u00e9 \"piano\". O tema \u00e9 tonalmente ambiguo, non afirma a tonalidade principal de d\u00f3 menor ata a s\u00faa cadencia final no 13.\u00ba comp\u00e1s. \u00c9 tam\u00e9n altamente crom\u00e1tico: nos seus 13 compases, emprega as 12 notas da escala crom\u00e1tica.\n \\relative c' {\n \\set Score.tempoHideNote = ##t \\tempo 4 = 140\n \\key c \\minor\n \\time 3/4\n c2.(\\p^\\markup {\n \\column {\n es2.)\n aes2( g4)\n fis4-. es'-. r8. fis,16\n aes4( g f!)\n e-. des'-. r8. e,16\n ges4( f es!)\n d-. b'-. r8. d,16\n es4-. c'-. r8. es,16\n aes4 aes,( a\n bes b c)\n f g g,\n c\n&lt;/score&gt;\nA exposici\u00f3n do piano solista segue a s\u00faa contraparte orquestral, e \u00e9 aqu\u00ed onde Mozart salta a convenci\u00f3n preestablecida: o piano non entra co tema principal. No seu lugar ten unha pasaxe solista de 18 compases. S\u00f3 despois desta pasaxe aparece o tema principal, levado pola orquestra. O piano ent\u00f3n retoma o tema dende o seu s\u00e9timo comp\u00e1s. Outra sa\u00edda da convenci\u00f3n \u00e9 que a exposici\u00f3n solista non restablece o tema secundario da exposici\u00f3n orquestral. No seu lugar aparece unha sucesi\u00f3n de novo material secundario. O music\u00f3logo Donald Tovey considera esta introduci\u00f3n de novo material como \u00abtotalmente subversiva \u00e1 doutrina de que a funci\u00f3n da abertura \"tutti\" [a exposici\u00f3n orquestral] era predicir o que o instrumento solista ti\u00f1a que dicir\u00bb.\nLevados cen compases da exposici\u00f3n solista, que agora est\u00e1 no relativo maior de mi, o piano toca un trilo cadencial, levando a orquestra do acorde de s\u00e9tima dominante \u00e1 t\u00f3nica. Isto suxire a quen escoita que a exposici\u00f3n solista chegou \u00e1 s\u00faa fin, mais Mozart no seu lugar d\u00e1lles \u00e1s madeiras un novo tema. A exposici\u00f3n contin\u00faa durante uns 60 compases m\u00e1is, antes de que outro trilo cadencial chegue \u00e1 conclusi\u00f3n real, o que provoca un \"ritornello\" que conecta a exposici\u00f3n co desenvolvemento. O pianista e music\u00f3logo Charles Rosen sost\u00e9n que Mozart creou as\u00ed unha \u00abdobre exposici\u00f3n\u00bb. Rosen tam\u00e9n suxire que isto explica por que Mozart fixo alongamentos substanciais \u00e1 exposici\u00f3n orquestral durante o proceso de composici\u00f3n; precisaba unha exposici\u00f3n orquestral m\u00e1is longa para equilibrar a s\u00faa contraparte solista \u00abdobre\u00bb.\nDesenvolvemento.\nO desenvolvemento comeza co piano repetindo a s\u00faa entrada \u00e1 exposici\u00f3n solista, desta vez no relativo maior (mi). O concerto n.\u00ba 20 \u00e9 o outro \u00fanico concerto de Mozart no que a exposici\u00f3n do piano solista e o desenvolvemento comezan co mesmo material. No concerto n.\u00ba 24 o material despr\u00e9gase no desenvolvemento dun xeito diferente que na exposici\u00f3n solista: o motivo solista de apertura, coa s\u00faa semicadencia, rep\u00edtese catro veces, cunha intervenci\u00f3n das madeiras, como se se fixese unha pregunta tras outra. A pregunta final \u00e9 feita en d\u00f3 menor e contestada por unha escala descendente no piano que conduce \u00e1 exposici\u00f3n orquestral, en fa menor, do tema principal do movemento.\nEnt\u00f3n o tema orquestral desenv\u00f3lvese: o motivo dos compases catro e cinco do tema descende a trav\u00e9s dun c\u00edrculo de quintas, acompa\u00f1ado por unha elaborada figuraci\u00f3n do piano. Logo disto, o desenvolvemento procede a un intercambio tormentoso entre o piano e a orquestra, que o estudoso de Mozart do s\u00e9culo XX Cuthbert Girdlestone describe como \u00abunha das poucas [ocasi\u00f3ns] en Mozart onde a paix\u00f3n semella realmente desencadeada\u00bb, e que Tovey describe como unha pasaxe de \u00abgran e delicada masividade\u00bb. O intercambio resolve nunha pasaxe na que o piano toca unha li\u00f1a aguda en semicorcheas, sobre as cales os ventos agregan ecos do tema principal. Esta pasaxe de transici\u00f3n finalmente modula \u00e1 tonalidade principal de d\u00f3 menor, que leva ao principio da reexposici\u00f3n coa habitual recapitulaci\u00f3n, a cargo da orquestra, do tema principal do movemento.\nReexposici\u00f3n, cadencia e coda.\nA ampla gama de material tem\u00e1tico presentado nas exposici\u00f3ns orquestral e solista sup\u00f3n un reto para a reexposici\u00f3n. Mozart consegue recapitular todos os temas na tonalidade principal de d\u00f3 menor. Os temas est\u00e1n necesariamente comprimidos, son presentados nunha orde diferente, e na s\u00faa forma repetida, conte\u00f1en alg\u00fans momentos de virtuosismo para a persoa solista. O \u00faltimo tema en ser reexposto \u00e9 o tema secundario da exposici\u00f3n orquestral, que non se escoitou hai uns 400 compases e agora \u00e9 adornado por unha pasaxe de tercinas no piano. A reexposici\u00f3n concl\u00fae cunha pasaxe de semicorcheas arpexiadas antes dun trilo cadencial que d\u00e1 paso ao \"ritornello\". O \"ritornello\" conduce a unha fermata que d\u00e1 a entrada \u00e1 cadencia do piano solista.\nMozart non compuxo ningunha cadencia para este movemento, ou canto menos non hai evidencias de que o fixese. Compositores e int\u00e9rpretes moi posteriores, entre eles Johannes Brahms, Ferruccio Busoni e Gabriel Faur\u00e9, compuxeron as s\u00faas propias versi\u00f3ns. \u00c9 o \u00fanico dos concertos de Mozart no que a partitura non indica ao solista que finalice a cadencia cun trilo cadencial. A omisi\u00f3n do trilo habitual \u00e9 posible que fose algo deliberado, e que Mozart elixise que a cadencia conectase directamente coa coda.\nA coda convencional mozartiana concl\u00fae cun tutti orquestral sen parte solista. Neste movemento, Mozart rompe coa convenci\u00f3n: o piano solista interrompe o tutti cunha pasaxe virtuosa de semicorcheas e acompa\u00f1a \u00e1 orquestra ata os acordes finais de d\u00f3 menor en \"pianissimo\".\nII. Larghetto.\nAlfred Einstein dixo sobre o segundo movemento do concerto que \u00abse move en rexi\u00f3ns da m\u00e1is pura e conmovedora tranquilidade, e ten unha expresi\u00f3n de transcendente simplicidade\u00bb. Sinalado como \"Larghetto\", o movemento est\u00e1 en mi maior e marcado \"alla breve\". As trompetas e timbais non tocan neste movemento, sen\u00f3n que regresan no terceiro e \u00faltimo movemento.\nO movemento in\u00edciase con catro compases nos que o piano solista toca o tema principal s\u00f3, que logo \u00e9 repetido pola orquestra.\n \\relative c\" {\n \\set Score.tempoHideNote = ##t \\tempo 8 = 100\n \\key es \\major\n \\time 2/2\n bes4^\\markup {\n \\column {\n bes8. bes16 bes8( es) es4\n g8( d es f) bes,2\n g'4 g8. g16 bes8.( g16) es4\n d,8 d d d es4 r4\n&lt;/score&gt;\nEste tema \u00e9, en palabras de Michael Steinberg, de \u00abextrema simplicidade\u00bb. Donald Tovey ref\u00edrese ao cuarto comp\u00e1s, extremadamente espido e carente de ornamentaci\u00f3n, como \u00abinxenuo\u00bb, mais considera que Mozart pretend\u00eda que fose as\u00ed. O primeiro bosquexo de Mozart do movemento foi moito m\u00e1is complexo. Probablemente simplificou o tema para proporcionar un maior contraste coa escura intensidade do primeiro movemento. Despois de que a orquestra repita o tema principal, hai unha ponte ou pasaxe de transici\u00f3n moi simple que Girdlestone chama \u00abun mero bosquexo\u00bb para ser ornamentado polo solista, argumentando que \u00abtocalo tal e como est\u00e1 escrito \u00e9 traizoar a memoria de Mozart\u00bb.\nA continuaci\u00f3n da ponte, o solista toca o tema inicial de catro compases por segunda vez, antes de que a orquestra comece unha nova secci\u00f3n do movemento, en d\u00f3 menor. Un breve regreso ao tema principal, co seu ritmo alterado, separa a secci\u00f3n en d\u00f3 menor dunha secci\u00f3n en la maior. Logo desta nova secci\u00f3n, volve soar o tema principal para marcar o final do movemento, co seu ritmo alterado unha vez m\u00e1is. Agora, o tema \u00e9 tocado d\u00faas veces polo solista, estas d\u00faas intervenci\u00f3ns est\u00e1n conectadas pola mesma ponte que no principio do movemento. Girdlestone sinala que aqu\u00ed \u00abo solista ter\u00e1 que ser a\u00ednda m\u00e1is imaxinativo para adornar [a sinxela ponte] unha segunda vez\u00bb. A estrutura xeral do movemento \u00e9 polo tanto ABACA, isto \u00e9, unha forma rond\u00f3.\nNa exposici\u00f3n central do tema (entre as secci\u00f3ns en d\u00f3 menor e la maior), hai un erro de notaci\u00f3n que, nunha interpretaci\u00f3n literal da partitura, provoca un choque harm\u00f3nico entre o piano e os ventos. Probablemente Mozart escribiu as partes de piano e ventos en diferentes momentos, trat\u00e1ndose xa que logo dun descoido do compositor. Alfred Brendel, que ten gravado o concerto en numerosas ocasi\u00f3ns, sinala que os int\u00e9rpretes non deben seguir a partitura literalmente, sen\u00f3n corrixir o erro de Mozart. Brendel argumenta ademais que a marca de tempo para todo o movemento \u00e9 outro erro de notaci\u00f3n: tocado en dous pulsos por comp\u00e1s en lugar de catro, o movemento \u00e9, dende o seu punto de vista, demasiado r\u00e1pido.\nA forma do movemento \u00e9 case id\u00e9ntica \u00e1 do segundo movemento da sonata para piano en si maior, K. 570 de Mozart.\nIII. Allegretto.\nO terceiro movemento presenta un tema en d\u00f3 menor seguido de oito variaci\u00f3ns sobre o mesmo. Hutchings consid\u00e9rao \u00abtanto o mellor exemplo de Mozart na forma da variaci\u00f3n como o mellor dos seus movementos finais\u00bb.\n \\relative c\" {\n \\set Score.tempoHideNote = ##t \\tempo 4 = 112\n \\key c \\minor\n \\time 2/2\n \\partial 4 g4\\p(^\\markup {\n \\column {\n es) es( d) d(\n c) r r g'(\n c) c( es fis,)\n g r r g(\n aes) aes-.( aes-. aes-.)\n \\grace { aes32( bes32} c4) bes8 aes g4 g\n \\grace { g32( a32} bes4) a!8 g g4( fis)\n \\partial 2. g r r \\bar \":..:\" \\break\n \\partial 4 g(\n f) g( es) g(\n d) r r aes\"~\n aes( g fis f)\n es r r c(\n des) des-.( des-. des-.)\n \\grace { des32( es32} f4) es8 des! c4 c\n \\grace { c32( d!32} es4) d8 c c4( b)\n \\partial 2. c r r \\bar \":|.\"\n&lt;/score&gt;\nO tempo indicado para o movemento \u00e9 \"Allegretto\". Rosen opina que isto require dunha velocidade similar \u00e1 da marcha e apunta que o movemento \u00e9 \u00abxeralmente interpretado demasiado r\u00e1pido baixo a crenza de que un tempo r\u00e1pido lle dar\u00e1 unha enerx\u00eda acorde coa do movemento inicial\u00bb A pianista Angela Hewitt non ve no movemento unha marcha sen\u00f3n unha \u00abdanza sinistra\u00bb.\nO movemento in\u00edciase cos primeiros viol\u00edns que expo\u00f1en o tema sobre un acompa\u00f1amento do resto das cordas e os ventos. O tema consiste en d\u00faas frases de oito compases que se repiten: a primeira frase modula de d\u00f3 menor \u00e1 dominante, sol menor; a segunda frase modula de novo a d\u00f3 menor. O solista non toca durante a exposici\u00f3n do tema, permanecendo en silencio ata a variaci\u00f3n I. Aqu\u00ed, o piano ornamenta o tema sobre un austero acompa\u00f1amento das cordas.\nAs variaci\u00f3ns II a IV son o que tanto Girdlestone como Hutchings describen de xeito independente como variaci\u00f3ns \u00abdobres\u00bb. Dentro de cada variaci\u00f3n, cada unha das frases de oito compases do tema var\u00edase m\u00e1is en cada repetici\u00f3n (AXAYBXBY). As variaci\u00f3ns IV e VI est\u00e1n en modo maior. Tovey ref\u00edrese \u00e1 primeira (en la) como \u00abalegre\u00bb e \u00e1 \u00faltima (en d\u00f3) como \u00abelegante\u00bb. Entre as d\u00faas variaci\u00f3ns maiores, a variaci\u00f3n V regresa a d\u00f3 menor; Girdlestone describe esta variaci\u00f3n como \u00abunha das m\u00e1is conmovedoras\u00bb. A variaci\u00f3n VII ten a metade da duraci\u00f3n que as variaci\u00f3ns precedentes, xa que omite a repetici\u00f3n de cada frase de oito compases. Esta variaci\u00f3n concl\u00fae cunha pasaxe extra de tres compases que culmina nun acorde de dominante, anunciando a chegada dunha cadencia.\nLogo da cadencia, o solista inicia a oitava e \u00faltima variaci\u00f3n en solitario, un\u00edndoselle a orquestra logo de 19 compases. A chegada da variaci\u00f3n final tam\u00e9n trae un troco na m\u00e9trica: dun comp\u00e1s \"alla breve\" (2/2) a un 2/4. Tanto a variaci\u00f3n final como a coda que a segue conte\u00f1en acordes de sexta napolitana. Girdlestone referiuse ao \u00abinquedante\u00bb efecto destes acordes e declarou que a coda finalmente \u00abproclama con desesperaci\u00f3n o triunfo do modo menor\u00bb.\nRecepci\u00f3n da cr\u00edtica.\nLudwig van Beethoven admiraba o concerto e este puido influ\u00edr no seu concerto para piano n.\u00ba 3, tam\u00e9n en d\u00f3 menor. Logo de escoitar a obra nun ensaio, Beethoven supostamente comentou a un colega que \u00abnunca seremos capaces de facer algo como isto\u00bb. Johannes Brahms tam\u00e9n admiraba o concerto, animando a Clara Schumann a tocalo, e escribiu a s\u00faa propia cadencia para o primeiro movemento. Brahms referiuse \u00e1 obra como unha \u00abobra mestra de arte e chea de ideas inspiradoras\u00bb.\nEntre os estudosos modernos e os do s\u00e9culo XIX, Cuthbert Girdlestone sost\u00e9n que o concerto \u00ab\u00e9 en todos os aspectos un dos mellores [de Mozart]; diriamos con certeza: \"o\" maior, se non fose imposible elixir entre catro ou cinco deles\u00bb. En referencia \u00e1 natureza \u00abescura, tr\u00e1xica e apaixonada\u00bb do concerto, Alfred Einstein afirma que \u00ab\u00e9 dif\u00edcil imaxinar a expresi\u00f3n das caras do p\u00fablico vien\u00e9s\u00bb cando Mozart estreou a obra. O music\u00f3logo Simon P. Keefe, nunha exexese de todos os concertos para piano de Mozart, escribe que o n.\u00ba 24 \u00e9 \u00abunha obra cl\u00edmax e culminante dentro do conxunto de concertos para piano de Mozart, firmemente vinculados cos seus predecesores, a\u00ednda que indo ao mesmo tempo un paso m\u00e1is al\u00f3 que eles\u00bb. O veredicto do estudoso de Mozart Alexander Hyatt King \u00e9 que este concerto \u00abnon \u00e9 s\u00f3 o m\u00e1is sublime de toda a serie sen\u00f3n tam\u00e9n un dos mellores concertos para pianoforte xamais escritos\u00bb. A opini\u00f3n de Arthur Hutchings \u00e9 que \u00abcalquera que sexa o valor que lle deamos a calquera movemento individual dos concertos de Mozart, non poderemos atopar un traballo maior que este concerto K. 491, xa que Mozart nunca escribiu unha obra cuxas partes formasen de forma tan decidida \"un conxunto tan formidable\"\u00bb."}
{"id": "449172", "revid": "23204", "url": "https://gl.wikipedia.org/wiki?curid=449172", "title": "Mazarico escolop\u00e1ceo", "text": "O mazarico escolop\u00e1ceo ou becacina escolop\u00e1cea (Limnodromus scolopaceus) \u00e9 unha especie de ave lim\u00edcola de mediano tama\u00f1o. O nome do x\u00e9nero \"Limnodromus\" procede do grego antigo \"limne\", 'marisma' e \"dromos\", 'corredor'. O nome espec\u00edfico, \" scolopaceus\", \u00e9 de orixe neolatina, que significa 'similar \u00e1 becacina', de \"scolopax, scolopacis\".\nOs adultos te\u00f1en patas amareladas e un peteiro longo e escuro. O seu corpo \u00e9 marr\u00f3n escuro na parte superior e avermellado na inferior coa gorxa e peito con pintas e barras nos flancos. A cola ten un patr\u00f3n barrado negro e branco. A plumaxe de inverno de adultos e xuven\u00eds \u00e9 predominantemente gris.\nO seu h\u00e1bitat reprodutor \u00e9 a tundra h\u00famida do norte distante de Norteam\u00e9rica e do leste de Siberia. Ani\u00f1an no chan, xeralmente preto da auga.\nMigran ao sur dos Estados Unidos e chegan polo sur ata Am\u00e9rica Central. O mazarico escolop\u00e1ceo \u00e9 un raro visitante de Europa occidental, e alg\u00fans individuos permanecen en Europa durante longos per\u00edodos. Pode verse en Galicia como ave accidental moi rara.\nAlim\u00e9ntanse sondando co peteiro en augas pouco profundas e na lama. Comen principalmente insectos, molusocs, crust\u00e1ceos e vermes mari\u00f1os e alg\u00fans vexetais.\n\u00c9 m\u00e1is probable velo preto de zonas de auga doce que o seu conx\u00e9nere o mazarico cincento."}
{"id": "449173", "revid": "27155", "url": "https://gl.wikipedia.org/wiki?curid=449173", "title": "Becacina escolop\u00e1cea", "text": ""}
{"id": "449174", "revid": "27155", "url": "https://gl.wikipedia.org/wiki?curid=449174", "title": "Limnodromus scolopaceus", "text": ""}
{"id": "449175", "revid": "23204", "url": "https://gl.wikipedia.org/wiki?curid=449175", "title": "Teresa Novelle Rodr\u00edguez", "text": "Teresa Novelle Rodr\u00edguez, nada en Ourense en 1892, foi unha pol\u00edtica galega.\nTraxectoria.\nCompa\u00f1eira do militante comunista Aniceto San Jos\u00e9, viv\u00edan na Coru\u00f1a. En 1920 traballaba como demandadera no porto coru\u00f1\u00e9s e participou na folga de estibadores do ver\u00e1n, e foi denunciada. Co golpe de Estado do 18 de xullo de 1936 foi unha das mulleres que colaboraron nas redes clandestinas que organizaban fuxidas polo mar. Implicada na tentativa de fuga do boniteiro \"Explorador\", foi detida. Xulgada en consello de guerra o 12 e 13 de novembro de 1937, foi condenada a 20 anos de prisi\u00f3n. En xaneiro de 1944 foi sancionada polo Goberno civil cunha multa de 50 pesetas por desobediencia aos axentes da Autoridade."}
{"id": "449176", "revid": "85894", "url": "https://gl.wikipedia.org/wiki?curid=449176", "title": "Manuel Rodellino Carballo", "text": "Manuel Rodellino Carballo, nado na Coru\u00f1a en febreiro de 1905 e finado na mesma cidade o 27 de marzo de 1986, foi un zapateiro e sindicalista galego.\nTraxectoria.\nZapateiro. Co golpe de Estado do 18 de xullo de 1936 foi detido por implicaci\u00f3n na tentativa de fuga do boniteiro Explorador. Xulgado en consello de guerra o 12 e 13 de novembro de 1937, foi condenado a pena de morte. A sentenza foi conmutada."}
{"id": "449177", "revid": "27155", "url": "https://gl.wikipedia.org/wiki?curid=449177", "title": "Gaivota gallada", "text": ""}
{"id": "449179", "revid": "785", "url": "https://gl.wikipedia.org/wiki?curid=449179", "title": "Ortofoto", "text": ""}
{"id": "449181", "revid": "89787", "url": "https://gl.wikipedia.org/wiki?curid=449181", "title": "Becacina pequena", "text": "A becacina pequena ou becacina xorda (Lymnocryptes minimus) \u00e9 unha especie de ave lim\u00edcola pequena e robusta. \u00c9 a menor das becacinas e a especie monot\u00edpica do x\u00e9nero Lymnocryptes. Presenta caracter\u00edsticas como o seu peculiar \u00f3so esterno que a fan bastante distinta das outras becacinas.\nEtimolox\u00eda.\nO nome do x\u00e9nero, \"Lymnocryptes\", procede do grego antigo \"limne\", 'marisma' e \"kruptos\", 'agochado, escondido'. O nome da especie \" minimus \" \u00e9 latino e significa 'o m\u00e1is pequeno, m\u00ednimo'.\nDescrici\u00f3n.\nOs adultos son de menor tama\u00f1o que as becacinas cabra e te\u00f1en un peteiro relativamente m\u00e1is curto. A s\u00faa lonxitude \u00e9 de 18 a 25\u00a0cm, a s\u00faa envergadura alar \u00e9 de 30 a 41\u00a0cm e o seu peso de 33 a 73\u00a0. O corpo ten manchas marr\u00f3ns na parte superior e \u00e9 claro na inferior. Te\u00f1en unha li\u00f1a escura que cruza o ollo. As \u00e1s son bicudas e estreitas e en voo son visibles nelas li\u00f1as amarelas. Ten un distintivo movemento de balanceo arriba e abaixo case hipn\u00f3tico, como se o animal estivese sobre resortes.\nO padr\u00f3n da cabeza difire do da becacina acabra e outras especies do x\u00e9nero \"Gallinago\", en que non ten unha banda no p\u00edleo cental, sen\u00f3n d\u00faas bandas laterais claras no p\u00edleo, que est\u00e1n separados do supercilio por unha \u00e1rea de plumaxe escura.\nDistribuci\u00f3n e h\u00e1bitat.\nAs becacinas pequenas son migratorias, e pasan o per\u00edodo non reprodutor en Gran Breta\u00f1a, e as costas atl\u00e1nticas e mediterr\u00e1neas de Europa, e de \u00c1frica e a India. \u00c9 unha das especies \u00e1s qe se aplica o Acordo para a conservaci\u00f3n das aves acu\u00e1ticas migratorias africano-euroasi\u00e1ticas (AEWA). O seu h\u00e1bitat de reproduci\u00f3n son as marismas, pantanos, tundra e prados h\u00famidos con vexetaci\u00f3n curta do norte de Europa e norte de Rusia.\nComportamento.\nA becacina pequena pode ser moi sixilosa nas s\u00faas \u00e1reas non reprodutoras e \u00e9 dif\u00edcil de observar, ao camuflarse moi ben no seu h\u00e1bitat. En consecuencia, os observadores de aves desenvolveron unha t\u00e9cnica especializada para atopalas. Consiste en cami\u00f1ar pola marisma ata que algunha ave se sente molestada e bota a voar. Ent\u00f3n a bacacina pequena ponse agachada e non foxe do seu esconderixo ata que o intruso est\u00e1 bastante preto. Nese momento voa tranquilamente unha curta distancia antes de mergullarse de novo na vexetaci\u00f3n.\nAlimentaci\u00f3n.\nAlim\u00e9ntase en barro mol, sondando ou peteirando para atopar o alimento que localiza pola vista. Comen principalmente insectos e mi\u00f1ocas e tam\u00e9n materia vexetal.\nReproduci\u00f3n.\nO macho realiza unha exhibici\u00f3n a\u00e9rea durante o cortexo, durante a cal emite un distintivo son parecido ao galopar dun cabalo. \u00c9 silencioso en inverno. O ni\u00f1o fano no chan nun lugar ben agochado e nel po\u00f1en de 3 a 4 ovos."}
{"id": "449182", "revid": "27155", "url": "https://gl.wikipedia.org/wiki?curid=449182", "title": "Becacina xorda", "text": ""}
{"id": "449183", "revid": "27155", "url": "https://gl.wikipedia.org/wiki?curid=449183", "title": "Lymnocryptes minimus", "text": ""}
{"id": "449184", "revid": "27155", "url": "https://gl.wikipedia.org/wiki?curid=449184", "title": "Lymnocryptes", "text": ""}
{"id": "449186", "revid": "83328", "url": "https://gl.wikipedia.org/wiki?curid=449186", "title": "Eduardo Maragoto", "text": ""}
{"id": "449199", "revid": "82922", "url": "https://gl.wikipedia.org/wiki?curid=449199", "title": "Eduardo Sanches Maragoto", "text": "Eduardo Xes\u00fas Sanches Maragoto, co\u00f1ecido como Eduardo Maragoto, nado no Barqueiro, Ma\u00f1\u00f3n, en 1976, \u00e9 un fil\u00f3logo galego e profesor de lingua portuguesa na EOI de Santiago de Compostela. \u00c9 presidente da Associa\u00e7om Galega da L\u00edngua.\nTraxectoria.\nPasou a infancia e a adolescencia en Fe\u00e1s, Cari\u00f1o. Estudou Filolox\u00eda Portuguesa na Universidade de Santiago de Compostela. Participa de forma activa no reintegracionismo, participou na fundaci\u00f3n do Movimento Defesa da L\u00edngua e como parte do consello de redacci\u00f3n da publicaci\u00f3n \"Novas da Galiza\" e do Portal Galego da L\u00edngua. En 2015 foi escollido presidente da Associa\u00e7om Galega da L\u00edngua, recuncando na presidencia en 2019. Desde 2017 colabora con canle de televisi\u00f3n N\u00f3s TV, onde presenta o programa \"Galego de Todo o mundo, \"um programa de reflexom lingu\u00edstica para a Galiza e a Lusofonia\"\"."}
{"id": "449200", "revid": "89787", "url": "https://gl.wikipedia.org/wiki?curid=449200", "title": "Movemento dos chalecos amarelos", "text": "O movemento dos chalecos amarelos\u00a0(franc\u00e9s: Mouvement des gilets jaunes), tam\u00e9n chamado o \u00abgasolinazo\u00bb, \u00e9 un movemento social localizado principalmente en Francia \u2013e estendido a outros pa\u00edses como B\u00e9lxica\u2013 desde novembro de 2018. Os \u00abchalecos amarelos\u00bb (\u00abgilets jaunes\u00bb), chamados as\u00ed polo uso dos chalecos reflectores obrigatorios para os condutores desde 2008, bloquearon estradas e causaron caos e conxesti\u00f3n en distintas arterias viarias. A manifestaci\u00f3n xurdiu do descontento xerado polo aumento dos prezos da gasolina e do di\u00e9sel, as\u00ed como dos seus impostos relacionados.\nAntecedentes.\nOs prezos do gas\u00f3leo ou di\u00e9sel en Francia aumentaron un 16% durante 2018, debido ao incremento dos impostos de gasolina e di\u00e9sel no mesmo per\u00edodo, e esp\u00e9rase un maior aumento de impostos para o ano 2019. O presidente de Francia, Emmanuel Macron, foi o principal foco das protestas, debido a que continuou coas pol\u00edticas implementadas polo goberno do\u00a0socialista Fran\u00e7ois Hollande.\nCuesti\u00f3n de perda de poder adquisitivo.\nA sensaci\u00f3n de perda de poder adquisitivo \u00e9 tam\u00e9n unha das raz\u00f3ns dadas por moitos observadores. A edici\u00f3n de 2018 do \"Retrato Social de Francia\" do INSEE indica que a renda familiar dispo\u00f1ible en euros constantes \u00e9 un 1,2% m\u00e1is baixa en 2016 que en 2008, \u00e9 dicir 440 euros ao ano. A diminuci\u00f3n dos ingresos afecta a unha gran parte da clase media (67%), que se ve particularmente afectada polo aumento das contribuci\u00f3ns da seguridade social e os gravames sobre os ingresos de capital. Segundo o estudo, as reformas fiscais e sociais son a principal causa.\nSentimento de abandono de certos territorios.\nUnha enquisa publicada en novembro de 2017 polo \"Centre de recherche pour l'\u00e9tude et l'observation des conditions de vie\" destaca un sentimento de abandono por parte das autoridades p\u00fablicas de certos sectores da poboaci\u00f3n. Tres de cada dez persoas cren que viven nun territorio abandonado, sen abonda atenci\u00f3n do poder p\u00fablico, e con posibilidades de atenci\u00f3n comunitaria (como transporte p\u00fablico) deficientes, un sentimento de abandono que \u00e9 tanto xeogr\u00e1fico como social. Esta percepci\u00f3n \u00e9 m\u00e1is forte en territorios f\u00f3ra das principais \u00e1reas urbanas.\nFilosof\u00eda e organizaci\u00f3n.\n\u00c9 un movemento totalmente distribu\u00eddo, no que non existen xefes ou portavoces, e a comunicaci\u00f3n se fai por internet mentres que a acci\u00f3n se fai nas r\u00faas, prazas e rotondas. Pode cualificarse de movemento social, mais non encadrado dentro de partidos pol\u00edticos ou outras caracterizaci\u00f3ns, como a xeogr\u00e1fica ou a contraposici\u00f3n cidade-campo.\nAs propostas e reclamaci\u00f3ns dos chalecos amarelos conc\u00e9ntrase en temas relacionados coa defensa do traballo o da estrutura laboral.\nDesenvolvemento.\nOrixes.\nA diferenza dos eventos anteriores, organizados por sindicatos, este movemento l\u00e1nzase e desenv\u00f3lvese inicialmente s\u00f3 a trav\u00e9s da web, das redes sociais (Facebook, Twitter, Youtube) ou plataformas dedicadas.\nO 29 de maio de 2018, unha motorista de Seine-et-Marne, Priscilla Ludosky, lanzou unha petici\u00f3n en li\u00f1a pedindo unha baixa nos prezos do combustible, apuntando \u00e1 introduci\u00f3n do aumento de 7,6 c\u00e9ntimos por litro para o a gas-oil e 3,8 c\u00e9ntimos/litro para a gasolina que entraron en vigor en xaneiro de 2018, e \u00e1 importancia dos impostos relacionados co custo do produto. A petici\u00f3n tivo un \u00e9xito r\u00e1pido, acadando 226 000 sinaturas o 25 de outubro de 2018 e logo excedendo un mill\u00f3n a finais de novembro.\nO 10 de outubro de 2018, dous condutores de Seine-et-Marne, \u00c9ric Drouet e Bruno Lefevre, lanzan en Facebook un chamado ao \"bloqueo nacional contra o aumento de combustible\" para o 17 de novembro de 2018. Esta idea \u00e9 asumida por outros protagonistas, que avogan polos bloqueos de estradas e rotondas en varios departamentos franceses.\nDesde finais de outubro, varios v\u00eddeos se volven virais nas redes sociais, inclu\u00eddo o dunha bretoa, Jacqueline Mouraud, que conta con m\u00e1is de seis mill\u00f3ns de visitas en novembro.\nPrimeiras acci\u00f3ns.\nO 9 de novembro de 2018, durante a chegada do Presidente da Rep\u00fablica Francesa \u00e1 cidade de Albert, no Somme, con motivo das cerimonias de conmemoraci\u00f3n do armisticio de 1918, alg\u00fans manifestantes vinculados ao movemento dos chalecos amarelos tentan atoparse con Emmanuel Macron, pero a polic\u00eda rexeitounos baixo a xustificaci\u00f3n de garantir a seguridade do xefe de estado franc\u00e9s. O 10 e o 15 de novembro de 2018, os activistas do movemento deciden bloquear simbolicamente unha rotonda en Neubourg, no departamento de Eure.\nO 14 de novembro de 2018, o alcalde de Morbecque, no Departamento do Norte, ti\u00f1a un enorme chaleco amarelo na fachada do Concello que se amosou como un sinal de apoio ao movemento. O 15 de novembro, organizouse unha \"operaci\u00f3n de peaxe gratu\u00edta\" na rexi\u00f3n de Pau, ademais dunha operaci\u00f3n cosco na estrada de circunvalaci\u00f3n.\nEmmanuel Macron declarou o 14 de novembro: \"\"Te\u00f1en dereito a protestar.\" \"Eu quero entender. D\u00edgoo desconfiado, hai moitas persoas que queren apropiarse deste movemento\". Pero o presidente non volveu falar das decisi\u00f3ns do goberno sobre o aumento dos impostos aos combustibles. Pola s\u00faa banda, o primeiro ministro, \u00c9douard Philippe, declarou sobre este tema: \"Se algu\u00e9n di 'vou bloquear', sabe que, ao facelo arr\u00edscase\"\".\nProtestas.\nAs protestas comezaron o 17 de novembro de 2018, e atraeron ao redor dun mill\u00f3n de persoas en toda Francia, que constru\u00edron barricadas e bloquearon estradas. O d\u00eda do inicio do movemento, 280\u00a0000 persoas participaron nas protestas, e un manifestante resultou morto nas proximidades de\u00a0Lyon, cando un automobilista en p\u00e1nico o atropelou sen intenci\u00f3n. As protestas continuaron durante os catro d\u00edas seguintes, con 500\u00a0000 persoas bloqueando estradas o 20 de novembro. Ademais, unha decena de dep\u00f3sitos de combustible foron bloqueados polos manifestantes, as\u00ed como un t\u00fanel usado polo tren\u00a0Eurostar,\u00a0que conecta o pa\u00eds galo co\u00a0Reino Unido.\nDespois de que as protestas non autorizadas en Par\u00eds elevasen a tensi\u00f3n durante a semana anterior, o Ministerio do Interior franc\u00e9s accedeu a permitir unha reuni\u00f3n o 24 de novembro no Campo de Marte, a \u00e1rea verde que se estende baixo a Torre Eiffel. Ese d\u00eda as protestas atraeron a 100\u00a0000 persoas en toda Francia (106\u00a0000 segundo o Ministerio do Interior), inclu\u00edndo a 8 000 en Par\u00eds.\nSegundo o goberno, a responsabilidade da violencia pode ser atribu\u00edda a\u00a0Marine Le Pen, quen instou \u00e1 xente a congregarse nos Campos El\u00edseos; pola s\u00faa banda, Le Pen achacou a responsabilidade da violencia ao goberno de Macron, por permitir que as persoas se reunisen nos Campos El\u00edseos.\nAs protestas tam\u00e9n se desenvolveron no\u00a0departamento de ultramar\u00a0de Reuni\u00f3n, onde derivaron en saqueos e disturbios. As escolas da illa mantiv\u00e9ronse pechadas durante tres d\u00edas, debido a que os manifestantes bloquearon as estradas de acceso. O 21 de novembro Macron ordenou o despregamento de tropas na illa para calmar a violencia.\nConsecuencias.\nAs protestas dos \u00abgilets jaunes\u00bb\u00a0levaron \u00e1 morte de tres persoas e a que m\u00e1is de 750 resultaran feridas, inclu\u00edndo a 136 axentes de polic\u00eda."}
{"id": "449201", "revid": "111586", "url": "https://gl.wikipedia.org/wiki?curid=449201", "title": "Ann-Margret", "text": "Ann-Margret Olsson, nada en Valsj\u00f6byn (J\u00e4mtland) o 28 de abril de 1941, \u00e9 unha actriz e cantante sueca nacionalizada estadounidense.\nTraxectoria.\nAnn-Margret Olsson naceu en Valsj\u00f6byn, condado de J\u00e4mtland, filla de Anna Regina (de solteira Aronsson) e Carl Gustav Olsson, orixinario de \u00d6rnsk\u00f6ldsvik. O seu pai traballou nos Estados Unidos durante a s\u00faa mocidade e mudouse de novo en 1942, traballando na Johnson Electrical Company. Ann-Margret e a s\u00faa nai un\u00edronse a el en novembro de 1946, e o d\u00eda da s\u00faa chegada foron ao Radio City Music Hall. Establec\u00e9ronse en Wilmette, Illinois, onde Ann-Margret acudiu \u00e1 Northwestern University. Nacionalizouse estadounidense en 1949.\nComo cantante, foi descuberta nun club nocturno polo actor e c\u00f3mico George Burns. Comezou a gravar discos coa compa\u00f1\u00eda RCA en 1961. A s\u00faa voz, suavemente rouca, estaba considerada como unha das m\u00e1is sexys, e era comparada coas de Eartha Kitt ou Nancy Sinatra. A compa\u00f1\u00eda RCA intentou facer dela a \"Elvis feminina\" preparando un disco cunha versi\u00f3n da canci\u00f3n de Elvis Presley \"Heartbreak Hotel\" e outras dun estilo moi similar. Tivo un pequeno \u00e9xito coa canci\u00f3n \"I Just Don't Understand\", que entrou no Top 40 na lista do Billboard a terceira semana de agosto de 1961, onde permaneceu durante 6 semanas, chegando ao n\u00famero 17. O seu disco m\u00e1is salientable \u00e9 \"The Beauty and the Beard\" (1964) que realizou co trompetista Al Hirt. O contrato con RCA rematou en 1966. A\u00ednda que o seu traballo na m\u00fasica quedou eclipsado pola interpretaci\u00f3n, a principios da d\u00e9cada de 1980 continuou a actuar en Las Vegas.\nEn 1961, Margret conseguiu grazas a unha audici\u00f3n un contrato de sete anos de duraci\u00f3n co estudio cinematogr\u00e1fico 20th Century Fox. A s\u00faa primeira experiencia no cinema foi no filme \"Pocketful of Miracles\" ese mesmo ano. A s\u00faa interpretaci\u00f3n recibiu moi boas cr\u00edticas e foille concedido o Globo de Ouro \u00e1 mellor nova estrela do ano. Seguiuno o filme musical \"State Fair\", coprotagonizado con Bobby Darin e Pat Boone. Non obstante, foi o seu papel en \"Bye Bye Birdie\" (1963) o que a lanzou ao estrellato.\nLogo de rodar \"Viva Las Vegas\" con Elvis Presley, ambos comezaron unha relaci\u00f3n que atraeu a atenci\u00f3n da prensa do coraz\u00f3n. Esta relaci\u00f3n provocou un enfrontamento coa esposa de Elvis nese momento, Priscilla. A\u00ednda que a relaci\u00f3n rematou pouco despois, Presley continuou a ser un grande amigo da actriz. De todas as estrelas de Hollywood coas que Elvis traballou, Ann-Margret foi a \u00fanica que asistiu ao seu funeral.\nEn 1963, Ann-Margret foi a estrela invitada nun episodio da serie de animaci\u00f3n \"The Flintstones\", nunha personaxe que se chamaba \"Ann-Margrock\".\nEn marzo de 1966, Ann-Margret, xunto cos artistas Chuck Day e Mickey Jones, fixo unha viaxe para apoiar as tropas estadounidenses que se atopaban en Vietnam e outros pa\u00edses do sueste Asi\u00e1tico.\nEn 1971, protagonizou a cinta de Mike Nichols \"Carnal Knowledge\", filme que deu un xiro \u00e1 s\u00faa carreira interpretativa. Por este filme foi candidata ao Oscar como mellor actriz secundaria. Durante a d\u00e9cada de 1970, Ann-Margret compaxinou as s\u00faas actuaci\u00f3ns en directo cunha serie de filmes como \"Ladr\u00f3ns de trens\" ou \"Tommy\" (1975). Polo seu traballo en \"Tommy\" foi candidata ao Oscar \u00e1 mellor actriz. Ademais destas d\u00faas candidaturas ao Oscar, foi candidata a dez Globos de Ouro, ga\u00f1ando cinco.\nAnn-Margret foi unha escolla inicial de Allan Carr para interpretar o papel de Sandy Dumbrowski no filme de 1978 \"Grease\". Por\u00e9n, con 37 anos, decidiuse que era demasiado vella para resultar convincente no papel dunha estudante de instituto. Olivia Newton-John conseguiu o papel, e a personaxe foi renomeada como \"Sandy Olsson\" (apelido de Ann-Margret) na s\u00faa honra.\nAdemais de traballar no cinema, Ann-Margret protagonizou alg\u00fans especiais de televisi\u00f3n de moito \u00e9xito, comezando con \"The Ann-Margret Show\" para NBC en 1968.\nEn 1994, publicou a s\u00faa autobiograf\u00eda titulada \"Ann Margret: My Story\" en que deu a co\u00f1ecer publicamente a s\u00faa batalla contra o alcoholismo e a s\u00faa recuperaci\u00f3n. En 1995, foi elixida pola \"Empire\" como a d\u00e9cima entre as 100 estrelas m\u00e1is atractivas da historia do cinema.\nEn 2001, colaborando con Art Greenhaw, gravou o \u00e1lbum \"God Is Love: The Gospel Sessions\", que foi candidato ao Grammy na categor\u00eda de gospel. O \u00e1lbum \"Ann-Margret's Christmas Carol Collection\", tam\u00e9n producido e arranxado por Greenhaw, foi gravado en 2004.\nAnn-Margret ten unha estrela no Paseo da Fama de Hollywood situada no 6501 de Hollywood Blvd.\nVida privada.\nAnn-Margret non tivo fillos, mais foi a madrasta dos fillos do seu marido Roger Smith, actor logo convertido no seu \"manager\". Os dous estiveron casados dende o 8 de maio de 1967 ata a morte del o 4 de xu\u00f1o de 2017. Previamente fora parella do cantante Eddie Fisher e de Elvis Presley durante a rodaxe de \"Viva Las Vegas\".\nNa cultura popular.\nA miniserie de CBS \"Elvis\" incl\u00fae a s\u00faa relaci\u00f3n con Elvis Presley. Ann-Margret foi interpretada por Rose McGowan.\n\u00c9 unha das personaxes da novela de \"A magnitude da traxedia\", de Quim Monz\u00f3.\nV\u00e9xase tam\u00e9n.\nLigaz\u00f3ns externas.\n[[Categor\u00eda:Nados no condado de J\u00e4mtland]]\n[[Categor\u00eda:Nados en 1941]]\n[[Categor\u00eda:Actores de Suecia]]\n[[Categor\u00eda:Actores de cine dos Estados Unidos de Am\u00e9rica]]\n[[Categor\u00eda:Actores de televisi\u00f3n dos Estados Unidos de Am\u00e9rica]]\n[[Categor\u00eda:Cantantes de Suecia]]\n[[Categor\u00eda:Cantantes dos Estados Unidos de Am\u00e9rica]]\n[[Categor\u00eda:Paseo da Fama de Hollywood]]\n[[Categor\u00eda:Alumnos da Universidade do Noroeste]]"}
{"id": "449203", "revid": "85894", "url": "https://gl.wikipedia.org/wiki?curid=449203", "title": "Lu\u00eds Corti\u00f1as", "text": "Lu\u00eds Antonio Corti\u00f1as D\u00edaz, nado en Betanzos o 3 de novembro de 1900 e finado en Concepci\u00f3n del Uruguay (Arxentina) o 24 de xullo de 1987, foi un avogado e pol\u00edtico galego.\nTraxectoria.\nFillo do farmac\u00e9utico Ricardo Corti\u00f1as Vidal e de Juana D\u00edaz Rodr\u00edguez, e irm\u00e1n de Francisco Corti\u00f1as D\u00edaz, foi o menor dos trece fillos do matrimonio. Estudou o bacharelato na Coru\u00f1a e Dereito na Universidade de Madrid. Sendo estudante en Madrid formou parte da primeira directiva da Mocedade C\u00e9ltiga (1921). Colaborou en \"Rexurdimento\", co pseud\u00f3nimo Lucordia, e \"A Nosa Terra\" e foi presidente da Irmandade da Fala de Betanzos. Asistiu \u00e1 VI Asemblea Nacionalista celebrada na Coru\u00f1a en 1930. Instalouse como avogado na Coru\u00f1a en 1931, militou na ORGA, impartiu conferencias sobre Dereito e colaborou en \"La Voz de Galicia\". Despois militou en Izquierda Republicana.\nO golpe de Estado do 18 de xullo de 1936 c\u00f3lleo en Carballo, onde pasaba consulta de avogado. En setembro bota unha tempada en Viveiro. En novembro foi detido en Carballo pola denuncia dun sarxento de Requet\u00e9s. Procesado en outubro, imp\u00f3\u00f1enlle unha multa e emb\u00e1rganlle a s\u00faa parte da casa familiar. Ingresou durante seis meses no manicomio de Conxo para eludir a cadea e a posibilidade de ser paseado. Acusado de rebeli\u00f3n foi xulgado na Coru\u00f1a en consello de guerra o 13 de novembro de 1937. Condenado a cadea perpetua, cumpriu a pena na cadea de Pamplona. Foille concedida a liberdade condicional o 25 de xaneiro de 1941.\nAo sa\u00edr do c\u00e1rcere exiliouse na Arxentina, onde ti\u00f1a familia. Instalouse en Concepci\u00f3n del Uruguay, onde traballou como avogado e fundou a Agrupaci\u00f3n de Republicanos Espa\u00f1oles en 1941. Na Arxentina colaborou con organizaci\u00f3ns antifranquistas e co Centro Betanzos de Buenos Aires. Participou no primeiro Congreso da Emigraci\u00f3n Galega. Colaborou na revista \"Betanzos\" e en \"Lar\". Publicou en 1958 o libro \"Traiz\u00f3n consagrada. A gran derrota do pobo hispano\", onde relata os acontecementos da s\u00faa detenci\u00f3n, condena e prisi\u00f3n. Foi membro da loxa Jorge Washington de Concepci\u00f3n del Uruguay.\nVida persoal.\nCasou con Manuela Lema e foi pai de Luis Manuel Corti\u00f1as Lema."}
{"id": "449205", "revid": "1131", "url": "https://gl.wikipedia.org/wiki?curid=449205", "title": "Voo 548 de Sabena", "text": "O voo 548 de Sabena foi un accidente dun Boeing 707 de Sabena, con rexistro OO-SJB, que se esnafrou na ruta entre Nova York e Bruxelas o 15 de febreiro de 1961, matando os 72 ocupantes do avi\u00f3n e 1 persoa en terra. Entre os mortos estaba todo o equipo estadounidense de patinaxe que se dirix\u00eda ao campionato do mundo en Praga. A pesar de facerse unha investigaci\u00f3n, a causa precisa do accidente segue sendo un misterio; a explicaci\u00f3n m\u00e1is probable \u00e9 que houbese un fallo no mecanismo de axuste do estabilizador de cola.\nO voo orixinouse no aeroporto internacional Idlewild (agora aeroporto internacional John F. Kennedy) e estrelouse na aproximaci\u00f3n ao aeroporto de Bruxelas. O accidente foi o primeiro con v\u00edtimas mortais dun Boeing 707 en servizo regular de pasaxeiros, 28 meses despois da s\u00faa entrada en servizo. Tam\u00e9n \u00e9 o peor accidente de aviaci\u00f3n ocorrido en B\u00e9lxica."}
{"id": "449210", "revid": "1131", "url": "https://gl.wikipedia.org/wiki?curid=449210", "title": "Voo 603 de Aeroper\u00fa", "text": "O voo 603 de Aeroper\u00fa era un voo regular entre o aeroporto de Miami e o aeroporto Comodoro Arturo Merino Ben\u00edtez en Santiago de Chile, cunha escala no aeroporto Jorge Ch\u00e1vez de Lima. O 2 de outubro de 1996 o Boeing 757-200 que operaba o voo esnafrouse no oc\u00e9ano Pac\u00edfico mentres realizaba a derradeira parte da ruta morrendo os 70 ocupantes do avi\u00f3n.\nDebido a que un traballador de mantemento non puidera retirar a cinta que cubr\u00eda os portos est\u00e1ticos, o ordenador de datos do aire foi incapaz de informar da velocidade do aire e altitude. Os pilotos esforz\u00e1ronse para voar o avi\u00f3n pero que desco\u00f1ec\u00edan a verdadeira altura e non usaron de forma efectiva os medios alternativos dos que dispo\u00f1\u00edan.\nAvi\u00f3n.\nO aparello, un Boeing 757-23A, fora entregado novo o d\u00eda 2 de decembro de 1992 a Ansett Worldwide. O avi\u00f3n foi arrendado a Aerom\u00e9xico o 27 de setembro de 1993 e despois subarrendado a Aeroper\u00fa o 1 de abril de 1994. O contrato de arrendamento transfer\u00eduse novamente a Ansett en febreiro de 1995 e Aeroper\u00fa continuou operando o aparello ata o accidente.\nAccidente.\nO 1 de outubro de 1996 o voo 603 de Aeroper\u00fa procedente de Miami aterrou no aeroporto Jorge Ch\u00e1vez de Lima. 180 pasaxeiros viaxaban na primeira parte da ruta nun Boeing 757. 119 desembarcaron e o resto foron transferidos a outro 757 despois de comprobaci\u00f3ns de mantemento.\nXusto despois da medianoite no 2 de outubro, pouco despois da engalaxe, a tripulaci\u00f3n do avi\u00f3n descobreu que os seus instrumentos b\u00e1sicos se comportaban erraticamente e daban mensaxes de emerxencia en serie contraditorias ao ordenador de voo. A tripulaci\u00f3n declarou emerxencia e solicitou regresar inmediatamente ao aeroporto.\nFronte \u00e1 falta de lecturas b\u00e1sicas de instrumentos de voo fiables, avisos constantes contraditorios do ordenador de voo do avi\u00f3n (alg\u00fans correctos e outros non) e a crenza de que estaban a unha altura segura, o capit\u00e1n de 58 anos Eric Schreiber Ladr\u00f3n de Guevara, un piloto veterano que ti\u00f1a m\u00e1is de 22 000, e o primeiro oficial de 42 David Fern\u00e1ndez Revoredo, con case 8 000 horas, decidiron comezar a descender para aproximarse ao aeroporto. Como o voo era de noite e sobre a auga, non hab\u00eda referencias visuais que lle dixesen aos pilotos a s\u00faa altitude real ou que axudasen ao seu descenso. Como consecuencia da incapacidade dos pilotos de controlar co precisi\u00f3n a velocidade do avi\u00f3n, experimentaron m\u00faltiples entradas en perda que resultaron nunha r\u00e1pida perda de altitude sen que o alt\u00edmetro o indicase. Mentres que o alt\u00edmetro indicaba unha altura duns 9 700 p\u00e9s, a a\u00f1tura real do avi\u00f3n era moito m\u00e1is baixa.\nO controlador de tr\u00e1fico a\u00e9reo instru\u00edra a un Boeing 707 a aterrar e axudou a guiar o 757 de volta a terra, pero antes de que o 707 puidese facelo, a punta da \u00e1 esquerda do 757 chocou contra a auga, aproximadamente 25 minutos despois de declarar a emerxencia. No momento no que se decataron de que estaban demasiado baixo era moi tarde; os pilotos loitaron cos controis de voo do avi\u00f3n e conseguiron levalo ao aire novamente durante 17 segundos, pero o aparello esnafrouse invertido contra a auga. Os 70 ocupantes do avi\u00f3n morreron. O informe oficial do accidente conclu\u00edu que a tripulaci\u00f3n de voo, distra\u00edda polos avisos, non prestou atenci\u00f3n ao alt\u00edmetro do radar despois de baixar dos 2 500 p\u00e9s de altura.\nTras o accidente os equipos de recuperaci\u00f3n atoparon nove corpos flotando; o demais corpos afund\u00edronse coa aeronave."}
{"id": "449212", "revid": "98629", "url": "https://gl.wikipedia.org/wiki?curid=449212", "title": "Voo 670A de Loganair", "text": "O voo 670A de Loganair era un voo regular de carga para Royal Mail dende o aeroporto de Edimburgo ata o aeroporto de Belfast. O 27 de febreiro de 2001 o Short 360 que operaba o voo esnafrouse no estuario de Forth sobre as 17:30; os corpos dos dous tripulantes foron atopados entre os restos do avi\u00f3n horas despois do accidente.\nAvi\u00f3n e tripulaci\u00f3n.\nO avi\u00f3n accidentado era un turboh\u00e9lice Short 360-100 fabricado por Short Brothers Limited en 1987, con n\u00famero de serie SH 3723 e rexistro G-BMNT. Estaba equipado con dous motores Pratt &amp; Whitney Canada PT6A-67R. Os asentos dos pasaxeiros foran retirados para ser usado como cargueiro e o seu Certificado de Aeronavegabilidade era v\u00e1lido ata o 15 de outubro de 2001. O aparello estaba cargado con 1 360\u00a0kg de combustible e levaba 1 040\u00a0kg de carga, cun peso total na engalaxe de 10 149\u00a0kg. O peso m\u00e1ximo de engalaxe certificado do Short 360 son 12 292\u00a0kg.\nA tripulaci\u00f3n estaba formada por un piloto de 58 anos cunha licenza de transporte v\u00e1lida e 13 569 horas de experiencia como piloto ao mando. O copiloto ti\u00f1a 29 anos, ti\u00f1a tam\u00e9n unha licenza v\u00e1lida e unha experiencia de 438 horas.\nAccidente.\n\u00c1s 17:10 hora local o primeiro oficial solicitou autorizaci\u00f3n e, tras un pequeno atraso, a tripulaci\u00f3n rodou para sa\u00edr da pista 06. Co piloto aos mandos realizouse unha engalaxe normal cunha reduci\u00f3n de potencia habitual aos 1 200 p\u00e9s. Aos 2 200 p\u00e9s o copiloto seleccionou os sistemas contra o xeo mentres o piloto cambiaba a unha nova frecuencia de radio. Catro segundos despois os indicadores de torque dos dous motores caeron rapidamente a cero e a aeronave sufriu unha completa perda de pulo de h\u00e9lice. Cando o primeiro oficial radiou un mayday na frecuencia do control de tr\u00e1fico a\u00e9reo o piloto iniciou un descenso cunha velocidade de s\u00f3 110 n\u00f3s, mentres xiraba \u00e1 dereita cara \u00e1 costa. Decat\u00e1ndose de que non poder\u00edan chegar a terra prepar\u00e1ronse para amarar. A unha velocidade de 86 n\u00f3s co morro cara a arriba uns 6,8 graos e coa \u00e1 esquerda uns 3,6 graos abaixo o avi\u00f3n impactou contra a auga."}
{"id": "449213", "revid": "27155", "url": "https://gl.wikipedia.org/wiki?curid=449213", "title": "Brucelose", "text": "A brucelose, tam\u00e9n chamada febre de Malta, febre mediterr\u00e1nea, febre ondulante, ou enfermidade de Bang, \u00e9 unha enfermidade infecciosa de distribuci\u00f3n mundial, producida por bacterias do x\u00e9nero \"Brucella\", que ataca a varias especies de mam\u00edferos, entre eles o ser humano, as\u00ed como a varias especies de gando dom\u00e9stico importantes economicamente, como vacas, cabalos, ovellas, cabras ou porcos, nas cales produce un cadro febril inespec\u00edfico.\nNon hai que confundila coa febre mediterr\u00e1nea familiar, unha enfermidade xen\u00e9tica das chamadas \"raras\" e que constit\u00fae a m\u00e1is frecuente das s\u00edndromes autoinflamatorias.\nA brucelose afecta principalmente a persoas que traballan con animais ou produtos infectados. Outra fonte posible de infecci\u00f3n son o leite e produtos l\u00e1cteos non pasteurizados. No ser humano os axentes m\u00e1is frecuentes son \"Brucella melitensis\" (nun 98 %) e \"Brucella abortus\" (aproximadamente un 2 %), e en raros casos \"B. suis\" e \"B.canis\".\nHistoria.\nA enfermidade, inicialmente co\u00f1ecida como \"febre de Malta\", chamou a atenci\u00f3n dos oficiais m\u00e9dicos brit\u00e1nicos en Malta na d\u00e9cada de 1850, durante a guerra de Crimea. Jeffery Allen Marston (1831\u20131911) describiu o seu propio caso coa enfermidade en 1861. A relaci\u00f3n causal entre o organismo e a enfermidade estableceuna por primeira vez en 1887 o microbi\u00f3logo David Bruce. O axente que Bruce identificou como o causante foi clasificado coma un coco. O primeiro nome que recibiu a bacteria foi o de \"Micrococcus melitensis\" (hoxe \"Brucella melitensis\").\nEn 1897, o veterinario dan\u00e9s Bernhard Bang illou un bacilo como axente causante do aumento de abortos espont\u00e1neos en vacas, doenza que se denominou \"enfermidade de Bang\". Por\u00e9n, nesa \u00e9poca non se sab\u00eda que este bacilo tivese algo que ver coa febre de Malta.\nO cient\u00edfico e arque\u00f3logo malt\u00e9s Themistocles Zammit identificou o leite de cabra non pasteurizado como o principal factor etiol\u00f3xico causante da febre ondulante en xu\u00f1o de 1905.\nA finais da d\u00e9cada de 1910, a bacteri\u00f3loga americana Alice C. Evans estudou o bacilo de Bang e descubriu que era practicamente indistinguible do coco de Bruce. Parec\u00eda tratarse do mesmo microorganismo, xa que, en realidade, as brucelas son cocobacilos. Seguidamente, Evans empezou a considerar se moitos dos casos diagnosticados nos Estados Unidos dunha enfermidade febril vagamente definida eran de feito causados por beber leite non pasteurizado. Durante a d\u00e9cada de 1920, defendeuse esta hip\u00f3tese e comprobouse o risco na transmisi\u00f3n desta doenza que supo\u00f1\u00eda o leite non pasteurizado contaminado coas hoxe chamadas \"B. melitensis\" e \"B. abortus\". A doenza era moitas veces non diagnosticada e non tratada ou era mal diagnosticada, pero nalg\u00fans casos era febril e dolorosa e mesmo mortal. Este avance en bacteriolox\u00eda supoxo grandes e custosos cambios para a industria l\u00e1ctea norteamericana para mellorar a seguridade alimentaria dos seus produtos, entre os cales estaban realizar sempre unha pasteurizaci\u00f3n e extremar os est\u00e1ndares de limpeza nas granxas leiteiras e na manipulaci\u00f3n do leite. A implantaci\u00f3n destas medidas atrasouse un pouco polas reticencias da industria ante os maiores custos, pero as novas regras hixi\u00e9nicas acabaron impo\u00f1\u00e9ndose e convert\u00e9ndose na norma.\nNas d\u00e9cadas posteriores aos traballos de Evans, descubriuse que este x\u00e9nero de bacterias, que recibiu o nome de \"Brucella\" en honra de Bruce, comprend\u00eda varias especies de variada virulencia. O nome \"brucelose\" foi gradualmente substitu\u00edndo os nomes do s\u00e9culo XIX de febre mediterr\u00e1nea e febre de Malta. Outros nomes antigos que se lle te\u00f1en dado \u00e1 brucelose son: febre de Crimea, febre de Chipre, febre de Xibraltar, febre das cabras, febre italiana e febre napolitana.\nEn 1989, os neur\u00f3logos descubriron en Arabia Saudita a \"neurobrucelose\", que \u00e9 unha complicaci\u00f3n neurol\u00f3xica da brucelose.\nGuerra bacteriol\u00f3xica.\nAs especies de \"Brucella\" foron utilizadas para preparar armas biol\u00f3xicas en varios pa\u00edses a mediados do s\u00e9culo XX. En 1954, \"B. suis\" converteuse no primeiro axente preparado como arma biol\u00f3xica nos Estados Unidos e conservado no arsenal de Pine Bluff, Arkansas. Este arsenal foi destru\u00eddo en 1971\u201372 cando se suspendeu o programa de armas biol\u00f3xicas.\nO programa experimental de guerra bacteriol\u00f3xica dos Estados Unidos tam\u00e9n se centrou noutros tres axentes da brucelose, os da:\nEpidemiolox\u00eda.\nA incidencia e prevalencia da brucelose \u00e9 maior na rexi\u00f3n do mar Mediterr\u00e1neo, Asia Occidental, algunhas partes de \u00c1frica e Am\u00e9rica (Costa Rica, os Estados Unidos, M\u00e9xico, o Brasil, o Per\u00fa, Colombia, o Uruguai e a Arxentina). A prevalencia \u00e9 moi variable entre eles (desde menos de 0,01 ata m\u00e1is de 200 por 100\u00a0000 habitantes). Analogamente, hai pa\u00edses cunha taxa de incidencia relativamente moi alta (o Per\u00fa, Kuwait e partes de Arabia Saudita), o que contrasta coa baixa incidencia noutras \u00e1reas con presenza end\u00e9mica da brucela no seu gando, todo o cal pode explicarse por niveis diferentes de vixilancia epidemiol\u00f3xica, ou diferentes m\u00e9todos de utilizaci\u00f3n dos animais e alimentos, ou diferenzas no contacto entre os seres humanos e os animais.\n\"B. melitensis\" \u00e9 a especie m\u00e1is difundida seguida de \"B. abortus\" e \"B. suis\".\nOs animais infectados excretan gran cantidade de bacterias nos tecidos de abortos, no leite e tam\u00e9n nas secreci\u00f3ns xenitais, contaminando o chan, os currais, a palla das camas, e a auga de regatos, canles e pozos.\nA brucela pode sobrevivir no medio ambiente durante per\u00edodos relativamente longos. Nas feces ata 100 d\u00edas, na terra do chan ata 80 d\u00edas e en ambientes xeados a s\u00faa supervivencia pode prolongarse durante meses.\nEsta zoonose transm\u00edtese ao \"Homo sapiens\" por contacto directo cos animais infectados, as s\u00faas excretas, ou no ambiente onde sobreviviu a brucela. A transmisi\u00f3n de persoa a persoa \u00e9 moi rara e pode ser por v\u00eda sexual.\nPor v\u00eda oral as bacterias pasan ao aparato dixestivo, e a fonte principal desta v\u00eda de infecci\u00f3n \u00e9 a inxesti\u00f3n de leite non pasteurizado ou de produtos l\u00e1cteos, especialmente os provenientes de ovellas e cabras.\nO contacto directo permite as bacterias entrar no organismo por feridas na pel, o a conxuntiva ocular, ou a mucosa nasal. A fonte principal destas infecci\u00f3ns \u00e9 a manipulaci\u00f3n de animais infectados ou os seus produtos, afectando desta maneira a veterinarios, matach\u00edns, investigadores de laboratorio e coidadores de animais.\nPola v\u00eda inhalatoria as bacterias entran pola mucosa nasal. A fonte principal de bacterias que ingresan por esta v\u00eda son aerosoles en laboratorios con mostras contaminadas, vacinas vivas, aerosoles en cortes de animais e las, afectando a persoal de laboratorio, traballadores da la e limpadores de cortes. Por \u00faltimo, a v\u00eda parenteral, d\u00e1se principalmente por inoculaci\u00f3n accidental en laboratorios, ou en ambientes de traballo veterinario, e tam\u00e9n pode darse a contaminaci\u00f3n de transfusi\u00f3ns que poden afectar a calquera persoa. En pa\u00edses desenvolvidos \u00e9 unha doenza tipicamente laboral, na que as persoas m\u00e1is expostas son veterinarios, traballadores do campo e da industria da carne.\nAlg\u00fans dos reservorios naturais son os bovinos (\"B. abortus\"), caprinos (\"B. melitensis\"), ovinos (\"B. melitensis\" e \"B. ovis\"), porcos (\"B. suis\"), c\u00e1nidos (\"B. melitensis\", \"B. abortus\", \"B. canis\" e \"B. suis\") e mam\u00edferos mari\u00f1os, pero atop\u00e1ronse brucelas nunha gran cantidade de mam\u00edferos tan diversos como pequenos roedores e cam\u00e9lidos. C\u00f3mpre salientar que a bacteria nos animais tam\u00e9n causa a enfermidade, a\u00ednda que pode que con distinta sintomatolox\u00eda, dependendo do h\u00f3spede e a especie de brucela en cuesti\u00f3n.\nEtiolox\u00eda.\nO x\u00e9nero \"Brucella\" est\u00e1 constitu\u00eddo por bacilos ou cocobacilos gramnegativos pequenos, sen mobilidade, aerobios estritos, sen c\u00e1psula, que non forman esporas. Descr\u00edbense seis especies cl\u00e1sicas, as cales se diferenciaron base\u00e1ndose nas s\u00faas caracter\u00edsticas antix\u00e9nicas e o seu hospedador animal preferencial: \"B. melitensis\" (ovella, cabra, camelo); \"B. abortus\" (vaca, b\u00fafalo, camelo, iac); \"B. suis\" (porco, lebre, reno, roedores, carib\u00fa); \"B. canis\" (can); \"B. neotomae\" (roedores) e \"B. ovis\" (ovellas).\nNa d\u00e9cada do 2000 describ\u00edronse catro especies adicionais de \"Brucella\": \"B. ceti\" e \" B. pinnipedialis\" son brucelas que se hospedan en cet\u00e1ceos e focas, respectivamente; \"B. microti\" \u00e9 a especie que se hospeda en raposos vermellos e roedores de campo; e \"B. inopinata\", illada o ano 2009 dunha infecci\u00f3n nun implante mamario dunha paciente de 71 anos.\nA infecci\u00f3n en humanos prod\u00facese por \"B. melitensis\", \"B. abortus\", \"B. suis\" e \"B. canis\", e a especie m\u00e1is virulenta \u00e9 \"B. melitensis\" (10 a 100 bacterias poden infectar unha persoa) e causan o cadro cl\u00ednico m\u00e1is grave. \"B. canis\" \u00e9 a menos virulenta. A secuenciaci\u00f3n dos xenomas das especies de \"Brucella\" revela que pos\u00faen unha moi alta identidade de secuencias dos xenomas de todas as especies (maior do 90 %). Isto \u00e9 materia de estudo, xa que non se sabe cales son os determinantes xen\u00e9ticos que fan que unha especie de \"Brucella\" te\u00f1a preferencia por un determinado hospedador ou sexa avirulenta para o ser humano. Tam\u00e9n pos\u00faen alta identidade de xenomas con outros Rhizobiales como \"Ochrobactrum\", un pat\u00f3xeno humano facultativo, con \"Rhizobium\", un simbionte de plantas leguminosas e \"Agrobacterium\", un pat\u00f3xeno de plantas, entre outros. A particularidade \u00e9 que en todos estes casos, estas bacterias residen dentro da c\u00e9lula eucariota, tanto animal coma vexetal, e son un simbionte pat\u00f3xeno.\nNo ser humano os axentes m\u00e1is frecuentes son \"B. mellitensis\" nun 98 % e \"B. abortus\" nun 2 %.\nPatoxenia.\nA brucela \u00e9 un pat\u00f3xeno intracelular facultativo, o cal impide a acci\u00f3n habitual dos antibi\u00f3ticos e da actividade dos anticorpos sobre ela, facendo da s\u00faa infecci\u00f3n un estado cr\u00f3nico, multiplic\u00e1ndose nunha gran variedade de c\u00e9lulas eucariotas tanto fagoc\u00edticas coma non fagoc\u00edticas.\nAs diferentes especies de \"Brucella\" clasif\u00edcanse habitualmente como lisas (S) ou rugosas (R), segundo a colonia que formen. Dentro das primeiras enc\u00f3ntranse \"B. abortus\", \"B. melitensis\", \"B. suis\" e \"B. neotomae\" e dentro das segundas \"B. ovis\" e \"B. canis\". As cepas lisas son as m\u00e1is virulentas e a s\u00faa estrutura \u00e9 semellante \u00e1 dalgunhas enterobacterias (Yersinia enterocolitica, Salmonella landau, Pseudomonas maltophilia, Escherichia coli).\nA brucela presenta particularidades desde o punto de vista patox\u00e9nico.\nResposta inmune.\nAo entrar a brucela no organismo, induce unha resposta inmune a trav\u00e9s da activaci\u00f3n de neutr\u00f3filos, macr\u00f3fagos e as v\u00edas cl\u00e1sica e alternativa do sistema do complemento, a\u00ednda que existe controversia neste \u00faltimo punto.\nA estrutura antix\u00e9nica da bacteria determina a s\u00faa resistencia \u00e1 lise. As envolturas celulares bacterianas (membrana interna, espazo peripl\u00e1smico e membrana externa) dist\u00ednguense das doutras bacterias gramnegativas por ser m\u00e1is resistentes \u00e1 acci\u00f3n de deterxentes, ao EDTA, \u00e1 acci\u00f3n de polimixina B, \u00e1 prote\u00f3lise de encimas, as\u00ed como \u00e1 dixesti\u00f3n da lisozima.\nS\u00edntomas.\nA brucelose aguda pode comezar con s\u00edntomas pseudogripais leves ou s\u00edntomas como:\nOs picos de febre alta a mi\u00fado ocorrren cada tarde. O nome de febre ondulante util\u00edzase con frecuencia para describir esta enfermidade porque a febre sobe e baixa en ondadas.\nA enfermidade pode ser cr\u00f3nica ou durar anos.\nCadro cl\u00ednico.\nEn xeral, o diagn\u00f3stico \u00e9 dif\u00edcil, porque a doenza pode manifestarse de diversas formas dependendo do sistema afectado (gastrointestinal, respiratorio, cut\u00e1neo ou neurol\u00f3xico).\nO per\u00edodo de incubaci\u00f3n pode durar entre unha a seis semanas, mais pode estenderse por meses. A media \u00e9 de dous a catro semanas.\nO inicio das manifestaci\u00f3ns cl\u00ednicas da forma aguda caracter\u00edzase por cefalea, febre, artralxias, mialxias e diaforese (suoraci\u00f3n profusa) de predominio nocturno. As manifestaci\u00f3ns cl\u00ednicas dependen da v\u00eda de transmisi\u00f3n do organismo, polo que pode parecerse practicamente a calquera infecci\u00f3n; por exemplo, se a v\u00eda de transmisi\u00f3n \u00e9 respiratoria, o paciente cursa cun cadro de pneumon\u00eda; se entra pola pel as manifestaci\u00f3s incl\u00faen celulite e linfoadenopat\u00eda rexional; se entra polo sistema dixestivo, pola inxesti\u00f3n de alimentos contaminados, principalmente leite e os seus derivados, pres\u00e9ntanse s\u00edntomas gastrointestinais e posteriormente sist\u00e9micos. Os microorganismos poden diseminarse a outros tecidos por v\u00eda sangu\u00ednea, principalmente f\u00edgado, bazo, sistema esquel\u00e9tico e medula \u00f3sea. Isto manif\u00e9stase por unha hepatomegalia e unha esplenomegalia, as\u00ed como nas complicaci\u00f3ns m\u00e1is frecuentes que son espondilite, sacroile\u00edte e artrite.\nA evoluci\u00f3n da enfermidade depender\u00e1 da resposta inmune do hospedador, principalmente da resposta inmune celular.\nA forma cr\u00f3nica, definida como de m\u00e1is dun ano de evoluci\u00f3n, cursa con mialxias, fatiga, artralxias e depresi\u00f3n. \u00c9 moi rara nos nenos, e afecta predominantemente a adultos sobre os trinta anos de idade. \nAs\u00f3ciase a infecci\u00f3ns por \"B. melitensis\", a brucela m\u00e1is virulenta para os humanos.\nUn 30 % dos casos desenv\u00f3lvese focalmente, comprometendo alg\u00fan \u00f3rgano ou aparato. O sistema que se ve afectado con maior frecuencia nestas focalizaci\u00f3ns \u00e9 o musculoesquel\u00e9tico. En adultos, manif\u00e9stasse principalmente con sacroile\u00edte e espondilite; en nenos af\u00e9ctanse unha ou m\u00e1is articulaci\u00f3ns, principalmente xeonllos, c\u00f3bados e nocellos. Tam\u00e9n se relacionaron estas formas coa presenza de leucopenia e niveis baixos na proba de prote\u00edna C reactiva (PCR).\nDiagn\u00f3stico.\nDiagnost\u00edcase xeralmente mediante a detecci\u00f3n de anticorpos espec\u00edficos contra \"Brucella\" en sangue por seroaglutinaci\u00f3n. Tam\u00e9n por illamento do pat\u00f3xeno por hemocultivo. Co advimento das tecnolox\u00edas do ADN nas \u00faltimas d\u00e9cadas estase a utilizar para o diagn\u00f3stico a reacci\u00f3n en cadea da polimerase, a cal \u00e9 altamente espec\u00edfica e mesmo serve para distinguir entre as diferentes especies de \"Brucella\", pero o seu custo fai que a seroaglutinaci\u00f3n siga sendo a t\u00e9cnica m\u00e1is utilizada.\nDiagn\u00f3stico microbiol\u00f3xico.\nCultivo bacteriol\u00f3xico do microroganismo:\nPode illarse a partir de sangue, medula \u00f3sea, urina, bile, l\u00edquido cefalorraqu\u00eddeo (LCR), exsudados e material de biopsias. Nas infecci\u00f3ns recentes, o hemocultivo ten un resultado positivo no 100 % dos casos, e nas formas cr\u00f3nicas, o illamento \u00e9 bastante dif\u00edcil. O crecemento das brucelas \u00e9 lento.\nProbas e exames.\nO m\u00e9dico examina o paciente e faille preguntas sobre os seus s\u00edntomas e se estivo en contacto con animais ou se consumiu produtos l\u00e1cteos que puidesen non estar pasteurizados.\nOs exames que se poden realizar son:\nSerolox\u00eda\n\u00c9 unha an\u00e1lise de sangue para buscar a presenza de anticorpos contra a brucela, que \u00e9 a bacteria causante da brucelose.\nNeces\u00edtase unha mostra de sangue. \nA seroaglutinaci\u00f3n de Wright \u00e9 a t\u00e9cnica usual, pero cando as aglutininas ceden o seu posto a anticorpos non aglutinantes hai que recorrer a outras t\u00e9cnicas.\nAglutinaci\u00f3n \nEstratexia para a realizaci\u00f3n das probas serol\u00f3xicas:\nResultados normais.\nUn resultado normal (negativo) xeralmente significa que o paciente examinado non estivo en contacto coa bacteria que causa a brucelose. Por\u00e9n, \u00e9 posible que este exame non detecte a enfermidade nunha etapa temper\u00e1. O m\u00e9dico pode solicitarlle ao paciente que regrese para facer outro exame en 10 d\u00edas a 3 semanas.\nA infecci\u00f3n por outras bacterias como \"Yersinia\", \"Francisella\" e \"Vibrio\", igual que certas vacinas, poden dar lugar a falsos positivos.\nOs rangos dos valores normais poden variar lixeiramente entre diferentes laboratorios. Alg\u00fans utilizan diferentes medici\u00f3ns ou analizan mostras distintas. Un resultado anormal (positivo) xeralmente significa que o paciente estivo en contacto coa bacteria causante da brucelose. Por\u00e9n, este resultado positivo non significa que te\u00f1a unha infecci\u00f3n activa. Normalmente, a proba rep\u00edtese pasadas unhas semanas para ver se o resultado do exame se incrementa. \u00c9 moi probable que este aumento sexa un signo dunha infecci\u00f3n real.\nTratamento.\nNon hai consenso en torno ao tratamento \u00f3ptimo para a doenza. A OMS recomienda a combinaci\u00f3n de rifampicina (600 a 900\u00a0mg diarios) e doxiciclina (200\u00a0mg diarios) durante seis semanas, o cal parece ser eficaz. A vantaxe deste tratamento \u00e9 que pode tomarse oralmente, a\u00ednda que aparecen frecuentemente efectos secundarios (n\u00e1usea, v\u00f3mito, perda de apetito).\nAs tetraciclinas son en xeral efectivas contra a maior\u00eda das cepas de \"Brucella\"; por\u00e9n, dado que estes f\u00e1rmacos son bacteriost\u00e1ticos, as recidivas son frecuentes despois do tratamento inicial. A combinaci\u00f3n de tetraciclina con estreptomicina ou xentamicina mostrou ser m\u00e1is eficaz. Hai que ter precauci\u00f3n coas pacientes embarazadas e cos nenos. As terapias a longo prazo con doses altas de trimetropim-sulfametoxazol demostraron ser unha boa alternativa, e a adici\u00f3n de rifampicina ten utilidade en casos de enfermidade do sistema nervioso central.\nPrevenci\u00f3n e control.\nO control da brucelose humana bas\u00e9ase en:\nA vacinaci\u00f3n humana non ten un rol preponderante na prevenci\u00f3n da brucelose, a\u00ednda que foi utilizada en varios pa\u00edses. Os seus resultados foron pouco eficaces, e, no caso das vacinas vivas, os efectos adversos foron significativos. O control da brucelose animal e a reduci\u00f3n na exposici\u00f3n humana a esta limitou o desenvolvemento de vacinas contra a brucelose humana; por\u00e9n, a s\u00faa importancia como pat\u00f3xeno laboral e o uso potencial de \"Brucella\" como axente de bioterrorismo, motivou a investigaci\u00f3n e desenvolvemento de vacinas atenuadas que combinen unha estimulaci\u00f3n inmunitaria m\u00e1xima con efectos adversos m\u00ednimos.\nPrevenci\u00f3n.\nA forma m\u00e1is importante de reducir o risco de brucelose \u00e9 unicamente comer produtos l\u00e1cteos, como queixos e leite, debidamente pasteurizados. As persoas que manipulan carne deben utilizar lentes protectoras e roupas protectoras e protexer calquera ferida na pel dunha infecci\u00f3n.\nA detecci\u00f3n de animais infectados controla a infecci\u00f3n de ra\u00edz. Existen vacinas para o gando, pero non para os seres humanos.\nBrucelose noutros animais.\nAs especies de brucelas que infectan outros animais son \"B. abortus\" (a vacas, bisontes e cervos uapit\u00eds), \"B. canis\" (cans), \"B. melitensis\" (cabras e ovellas), \"B. ovis\" (ovellas) e \"B. suis\" (carib\u00fa e porcos). Tam\u00e9n se illaron especies de \"Brucella\" de doutros animais silvestres, inclu\u00eddos de animais mari\u00f1os (cet\u00e1ceos e pinn\u00edpedes).\nVac\u00fans.\n\"B. abortus\" \u00e9 a principal causa de brucelose no gando vac\u00fan. A bacteria \u00e9 expulsada do animal infectado no momento do parto ou en abortos espont\u00e1neos. Unha vez que un animal foi exposto, a probabilidade de que un animal quede infectado \u00e9 variable, dependendo da idade, se a vaca est\u00e1 pre\u00f1ada ou non e outros factores intr\u00ednsecos do animal, as\u00ed como o n\u00famero de bacterias \u00e1s cales foi exposto o animal. Os signos cl\u00ednicos m\u00e1is com\u00fans de que un vac\u00fan foi infectado por \"B. abortus\" son unha alta incidencia de abortos, articulaci\u00f3ns artr\u00edticas e retenci\u00f3n da placenta.\nOs machos poden tam\u00e9n albergar a bacteria nos seus tractos reprodutores, principalmente nas ves\u00edculas seminais, ampolas dos condutos deferentes, test\u00edculos e nos epid\u00eddimos.\nCans.\nO axente causante de brucelose en cans \u00e9 \"B. canis\", que se transmite a outros cans durante a reproduci\u00f3n e por contacto con fetos abortados. A brucelose pode transmitirse aos humanos se estiveron en contacto con tecidos abortados ou seme dos cans infectados. A bacteria nos cans infecta normalmente os xenitais e o sistema linf\u00e1tico, pero pode espallarse aos ollos, riles e discos intervertebrais. A brucelose nos discos intervertebrais \u00e9 unha causa posible de discoespondilite. Os s\u00edntomas de brucelose en cans incl\u00faen abortos nas femias e inflamaci\u00f3n escrotal e orquite en machos. A febre non \u00e9 com\u00fan. A infecci\u00f3n no ollo pode causar uveite, e a infecci\u00f3n dos discos intervertebrais pode causar dor ou debilidade. Facer an\u00e1lises sangu\u00edneos aos cans antes da reproduci\u00f3n pode previr o espallamento da doenza. Tr\u00e1tase con antibi\u00f3ticos, pero \u00e9 dif\u00edcil de curar.\nAnimais silvestres acu\u00e1ticos.\nA brucelose en cet\u00e1ceos \u00e9 causada por \"B. ceti\". Descubriuse primeiramente no feto abortado dun golfi\u00f1o \"Tursiops\". A estrutura de \"B. ceti\" \u00e9 similar \u00e1 das \"Brucella\" dos animais terrestres. \"B. ceti\" detectouse nas d\u00faas grandes subordes dos cet\u00e1ceos, Mysticeti e Odontoceti. Crese que \"B. ceti\" se transfire dun animal a outro durante a reproduci\u00f3n, alimentaci\u00f3n materna, fetos abortados, tecidos placentarios, da nai ao feto, ou desde peixes reservorios. A brucelose \u00e9 unha enfermidade reprodutiva, polo que ten un impacto extremadamente negativo na din\u00e1mica das poboaci\u00f3ns dunha especie. Foi identificada en catro das 14 familias de cet\u00e1ceos, pero os anticorpos foron atopados en sete familias, polo que parece ser unha bacteria com\u00fan entre eles, a\u00ednda que poucos chegan a enfermar ou morrer. Certas especies e x\u00e9neros son m\u00e1is propensas a esta infecci\u00f3n, como \"Phocoena phocoena\", \"Stenella coeruleoalba\", \"Lagenorhynchus\", \"Tursiops\", \"Delphinus\" e \"Balaenoptera acutorostrata\". Os golfi\u00f1os e as toni\u00f1as \u00e9 m\u00e1is probable que se infecten que as baleas. Por\u00e9n, \"B. ceti\" ten unha baixa taxa de infecci\u00f3n en humanos.\nAnimais silvestres terrestres.\nDiversas cepas do axente da brucelose poden infectar m\u00faltiples animais silvestres, como o uapit\u00ed (\"Cervus canadensis\"), bisonte (\"Bison bison\"), b\u00fafalo africano (\"Syncerus caffer\"), xabaril europeo (\"Sus scrofa\"), carib\u00fa (\"Rangifer tarandus\") ou alce (\"Alces alces\"). Non se desenvolveu ningunha vacina axeitada para as poboaci\u00f3ns silvestres.\nNos Estados Unidos o bisonte e o uapit\u00ed na \u00e1rea do grande Yellowstone son os \u00fanicos reservorios silvestres que quedan de \"B. abortus\". Recentemente houbo un gromo de brucelose transmitida dos cervos uapit\u00ed ao gando vac\u00fan en Idaho e Wyoming. O departamento de pesca e caza de Wyoming est\u00e1 protexendo a raposos e coiotes nas zonas con abundancia de cervos para que estes coman rapidamente os fetos abortados evitando moitas infecci\u00f3ns.\nOs cazadores est\u00e1n en risco de exposici\u00f3n \u00e1 brucelose ao estar en contacto cos animais silvestres que cazan, ao tocar as feridas dos animais ou ao inhalar a bacteria ao limpar a caza ou \u00e1s veces ao consumir caza pouco coci\u00f1ada."}
{"id": "449214", "revid": "1131", "url": "https://gl.wikipedia.org/wiki?curid=449214", "title": "VI Asemblea Nacionalista", "text": "A VI Asemblea Nacionalista celebrouse na Coru\u00f1a o 27 de abril de 1930.\nHistoria e caracter\u00edsticas.\nO grupo ourens\u00e1n de Vicente Risco celebrou a asemblea na Coru\u00f1a, coa presenza das distintas tendencias das Irmandades. A reuni\u00f3n asistiron 44 compromisarios, dos cales case a metade eran membros do grupo coru\u00f1\u00e9s. Acordaron a reconstituci\u00f3n das Irmandades da Fala en toda Galicia, designar un Comit\u00e9 executivo formado por Otero Pedrayo, Ant\u00f3n Iglesias Vilarelle e Salvador Mosteiro, reafirmar os acordos da Asemblea de Lugo de 1918 como programa marco e crear un Partido Autonomista Republicano Agrario Aut\u00f3nomo, que non chegou a nacer."}
{"id": "449215", "revid": "130532", "url": "https://gl.wikipedia.org/wiki?curid=449215", "title": "Xos\u00e9 Veiga Roel", "text": "Xos\u00e9 Veiga Roel, nado en Betanzos o 9 de novembro de 1894 e finado no mesmo concello o 9 de febreiro de 1976, foi un debuxante e fot\u00f3grafo galego.\nTraxectoria.\nDebuxante dende moi novo, f\u00edxose famoso polas s\u00faas aptitudes como cal\u00edgrafo e miniaturista. Membro da Irmandade da Fala de Betanzos, colaborou en \"Rexurdimento\". Foi ilustrador de \"El Eco de las Mari\u00f1as\" e outras publicaci\u00f3ns, revistas e programas de festas. Participou na Exposici\u00f3n de Arte Galego da Coru\u00f1a (1923), na Exposici\u00f3n Rexional de Belas Artes de Santiago e en 1935 obtivo un diploma de honra na Exposici\u00f3n de Belas Artes de Ferrol. A principios dos anos cincuenta frecuentou o Caf\u00e9 Espa\u00f1ol, onde se reun\u00eda a Pe\u00f1a Fotogr\u00e1fica da Coru\u00f1a e descubriu a fotograf\u00eda. Instalou un laboratorio na s\u00faa casa e dedicoudose a esta pr\u00e1ctica. Fixo fotograf\u00eda documental e colaborou en \"Vida Gallega\" e \"Galicia. Revista Anual de Turismo\". En 1957 expuxo nos sal\u00f3ns do Club Imperio da Coru\u00f1a e en 1965 na Casa de Galicia de Madrid. Finou en Betanzos o 9 de febreiro de 1976.\nReco\u00f1ecementos.\nFoi nomeado fillo predilecto de Betanzos en 1980 e fot\u00f3grafo hist\u00f3rico pola Deputaci\u00f3n da Coru\u00f1a no 2023.\nVida persoal.\nCasou con Consuelo S\u00e1nchez S\u00e1nchez e foi pai de Silvia, Jos\u00e9 Antonio, Julio V\u00edctor e Consolaci\u00f3n Veiga S\u00e1nchez."}
{"id": "449216", "revid": "1888", "url": "https://gl.wikipedia.org/wiki?curid=449216", "title": "Jos\u00e9 Veiga Roel", "text": ""}
{"id": "449217", "revid": "1888", "url": "https://gl.wikipedia.org/wiki?curid=449217", "title": "Lu\u00eds Corti\u00f1as D\u00edaz", "text": ""}
{"id": "449218", "revid": "1888", "url": "https://gl.wikipedia.org/wiki?curid=449218", "title": "Lu\u00eds Antonio Corti\u00f1as D\u00edaz", "text": ""}
{"id": "449219", "revid": "1888", "url": "https://gl.wikipedia.org/wiki?curid=449219", "title": "Lu\u00eds Antonio Corti\u00f1as", "text": ""}
{"id": "449220", "revid": "98629", "url": "https://gl.wikipedia.org/wiki?curid=449220", "title": "Prionailurus planiceps", "text": "O gato de cabeza plana, \"Prionailurus planiceps\", \u00e9 unha especie de mam\u00edfero carn\u00edvoro da familia dos f\u00e9lidos, subfamilia dos felinos, pertencente ao x\u00e9nero \"Prionailurus\", propio do Sueste Asi\u00e1tico (Brunei, Burma, Indonesia (Sumatra), Malaisia, Singapur e Tailandia).\nA especie cr\u00edase extinta a mediados dos anos 1980, pero foi redescuberta nos anos 1990, e hoxe sobrevive nalg\u00fans lugares das selvas tropicais da pen\u00ednsula de Malaca e en Sumatra.\nTaonom\u00eda.\nDescrici\u00f3n.\nA especie foi descrita en 1827 polo zo\u00f3logo irland\u00e9s Nicholas Aylward Vigors e o naturalista estadounidense Thomas Horsfield, nun traballo publicado en \"Zool. J\"., 3: 449, a partir dun exemplar capturado en Sumatra..\nHistoria taxon\u00f3mica.\nInicialmente a especie foi situada, por Vigors e Horsfield, dentro do x\u00e9nero \"Felis\", como \"Felis planiceps\".\nEn 1951, John Ellerman e Terence Morrison-Scott agruparon \"Felis planiceps\" con \"Felis viverrina\" (o gato pescador), distribu\u00eddo no baixo Siam, os Estados malaios, Sumatra e Borneo, e rexistrado tam\u00e9n na rexi\u00f3n de Patani (sur de Tailandia e norte de Malaisia).\nEn 1961, a especie foi inclu\u00edda no x\u00e9nero \"Prionailurus\" polo bi\u00f3logo alem\u00e1n Weigel, que comparou o patr\u00f3n da pel dos felinos salvaxes e dom\u00e9sticos.\nFinalmente, en 1997, investigadores do \"National Cancer Institute\" confirmaron esta clasificaci\u00f3n taxon\u00f3mica despois do seu estudo filoxen\u00e9tico.\nEtimolox\u00eda.\nPara a etimolox\u00eda do x\u00e9nero, v\u00e9xae \"Prionailurus\".\nO ep\u00edteto espec\u00edfico, \"planiceps\", est\u00e1 formado pola uni\u00f3n dos elementos do lat\u00edn cient\u00edfico \"plani-\", tirado do adxectivo do lat\u00edn cl\u00e1sico \"planus, -a, -um\", 'plano', e \"-ceps\", derivado deste elemento do lat\u00edn antigo, da mesma ra\u00edz que \"caput, -is\", 'cabeza'. Literalmente: 'de cabeza plana'.\nSin\u00f3nimos.\nAdemais de polo nome actualmente v\u00e1lido, e polo ep\u00f3nimo \"Felis planiceps\", dado por Vigors e Horsfield, a especie tam\u00e9n co\u00f1eceuse polo sin\u00f3nimo:\nNome vulgar.\nNa maior\u00eda dos idiomas modernos a especie co\u00f1\u00e9cese como \"gato de cabeza plana\", coas adaptaci\u00f3ns correspondentes de cada idioma.\nCaracter\u00edsticas.\nA caracter\u00edstica m\u00e1is salient\u00e1bel \u00e9 a s\u00faa cabeza plana, que se distingue de inmediato pola depresi\u00f3n extrema do cranio. A cabeza \u00e9 m\u00e1is alongada e cil\u00edndrica que a do gato dom\u00e9stico. A forma cil\u00edndrica, e a contracci\u00f3n lateral da cabeza, contrastan cunha lonxitude infrecuente dos dentes; os dentes caninos son case tan longos como nun carn\u00edvoro d\u00faas veces m\u00e1is grande. A distancia entre os ollos e as orellas \u00e9 comparativamente grande. O seu corpo \u00e9 delgado, e as extremidades son delicadas e alongadas.\nA pelaxe, grosa, \u00e9 de cor parda avermellada na parte superior da cabeza, parda m\u00eds escura no tronco, e branca con pencas escuras nas partes inferioes. A cara \u00e9 m\u00e1is clara que o tronco, e o foci\u00f1o e o mento son brancos. D\u00faas franxas abrancazadas, prominentes, discorren a ambos os lados do nariz, entre os ollos. As orellas son arredondadas. Os ollos est\u00e1n infrecuentemente moi adiantados e moi xuntos, en comparaci\u00f3n con outros gatos, o que favorece a visi\u00f3n estereosc\u00f3pica deste felino. Os dentes est\u00e1n adaptados para agarrar presas esvaradizas, e as mand\u00edbulas son relativamente poderosas. Estas caracter\u00edsticas axudan ao gato de cabeza plana a atrapar e reter presas acu\u00e1ticas, estando tan ben adaptado para isto como o gato pescador. As patas son bastante curtas. As garras son retr\u00e1ctiles, pero as fundas de cobertura te\u00f1en un tama\u00f1o tan reducido que dous terzos das garras quedan sobresa\u00edntes.\nOs premolares anteriores son m\u00e1is grandes e m\u00e1is afiados que os doutros gatos. As membranas interdixitais dos seus p\u00e9s axudan a este gato a ter unha mellor tracci\u00f3n en ambientes lamacentos e con auga, e son incluso m\u00e1is pronunciadas que as do gato pescador.\nDimensi\u00f3ns.\nA lonxitude de cabeza e tronco oscila entre os 41 e os 50\u00a0cm, aos que hai que engadir unha curta cola de 13 a 15\u00a0cm. O seu peso var\u00eda entre 1,5 e 2,5\u00a0kg.\nDistribuci\u00f3n e h\u00e1bitat.\nA distribuci\u00f3n dos gatos de cabeza plana est\u00e1 restrinxida aos bosques tropicais das terras baixas do extremo sur de Tailandia, a pen\u00ednsula Malaia, Sabah, Sarawak, Brunei, Kalimantan e Sumatra. Enc\u00f3ntranse principalmente en h\u00e1bitats de auga doce preto das zonas costeiras e baixas. M\u00e1is do 70 % dos rexistros foron recollidos a menos de 3\u00a0km de distancia da auga. Ocupan tanto os bosques primarios como os secundarios (ou alterados polo home).\nGatos de cabeza plana foron rexistrados na Pasoh Forest Reserve (Reserva Forestal de Pasoh) da pen\u00ednsula Malaia en 2013. Como a Reserva Forestal de Pasoh non cont\u00e9n grandes r\u00edos ou lagos e xeralmente est\u00e1 cuberta por bosques de dipterocarp\u00e1ceas, esta detecci\u00f3n subministra unha nova evidencia do alcance potencial de h\u00e1bitats da especie. A reserva clasificouse como de baixa probabilidade de ocorrencia nun modo de distribuci\u00f3n da especie previamente publicado. A paisaxe circundante de Pasoh est\u00e1 dominada por plantaci\u00f3ns de palmeiras produtoras de aceite de palma que se estableceron desde a d\u00e9cada de 1970. A detecci\u00f3n, que se produciu a 1,5\u00a0km das plantaci\u00f3ns, suxire que o gato de cabeza plana \u00e9 m\u00e1is tolerante ante os cambios no seu contorno que o que se asum\u00eda anteriormente.\nEcolox\u00eda e comportamento.\nOs gatos de cabeza plana son presuntamente solitarios e probabelmente mante\u00f1en o seu territorio defendido por marcas de olor. En catividade, as femias e os machos esparexen a urina cami\u00f1ando cara a adiante nunha posici\u00f3n agachada, deixando unha pista no chan. Relaci\u00f3ns hist\u00f3ricas anecd\u00f3ticas informan que son nocturnos, pero unha femia cativa adulta observouse que era crepuscular, e m\u00e1is activa entre as 8 da ma\u00f1\u00e1 e as 11 e media da noite, e entre as 6 da tarde e as 10 da noite.\nO contido estomacal dun esp\u00e9cime adulto capturado na marxe dun r\u00edo malasio era s\u00f3 de peixes. Observ\u00e1ronse lavando a comida, estilo mapache. Os peixes vivos son cazados facilmente, somerxendo o gato totalmente a cabeza na auga, e os peixes normalmente son transportados polo menos a 2 m de distancia, o que suxire unha estratexia de alimentaci\u00f3n para evitar que as presas acu\u00e1ticas fuxan de novo \u00e1 auga. Os esp\u00e9c\u00edmes cativos mostran un maior interese nas pos\u00edbeis presas na auga que na terra seca, o que suxire unha forte preferencia pola caza fluvial no seu h\u00e1bitat natural. As s\u00faas especializaci\u00f3ns morfol\u00f3xicas suxiren que a s\u00faa dieta est\u00e1 composta principalmente de peixes, pero rexistr\u00e1ronse casos de capturas de sapos, e crese que comen tam\u00e9n crust\u00e1ceos. Tam\u00e9n capturan ratas e polos.\nAs vocalizaci\u00f3ns dunha cr\u00eda de gato de cabeza plana semellaban as dun gati\u00f1o dom\u00e9stico. O repertorio vocal dos adultos non foi analizado por completo, pero rosman (ou, mellor, ronronean, como prop\u00f3n o Servizo de Normalizaci\u00f3n Ling\u00fc\u00edstica da USC) e emiten outras vocalizaci\u00f3ns de curto alcance.\nO seu per\u00edodo de xestaci\u00f3n dura uns 56 d\u00edas. Das tres camadas rexistradas en cativerio, unha estaba formada por dous gati\u00f1os, as outras d\u00faas eran un\u00edparas. Dous individuos en catividade viviron 14 anos.\nAmeazas.\nA prinbcipal ameaza do gato de cabeza plana \u00e9 a destruci\u00f3n e degradaci\u00f3n das zonas h\u00famidas e os bosques. As causas desta destruci\u00f3n incl\u00faen os asentamentos humanos, a transformaci\u00f3n forestal en plantaci\u00f3ns, a drenaxe para a agricultura e a excesiva caza, a corta de madeira e pesca. Ademais, o desprazamento dos mangleirais litorais durante a \u00faltima d\u00e9cada foi r\u00e1pido na Asia tropical. O esgotamento das poboaci\u00f3ns de pesca, debidas \u00e1 pesca excesiva, \u00e9 frecuente en moitos \u00e1mbitos h\u00famidos asi\u00e1ticos e \u00e9 prob\u00e1bel que sexa unha ameaza significativa. A expansi\u00f3n das plantaci\u00f3ns de aceite de palma actualmente vese como a ameaza m\u00e1is urxente.\nTam\u00e9n est\u00e1 ameazado polas trampas e os velenos. Os gatos de cabeza plana son capturados con trampas instaladas para protexer as aves dom\u00e9sticas.\nA\u00ednda que os gatos de cabeza plana non son presas para os cazadores furtivos no sueste asi\u00e1tico, a caza furtiva de especies colaterais en pequenas trampas pode supo\u00f1er unha ameaza adicional para a especie. En paisaxes fragmentadas, os atropelos por veh\u00edculos a motor e a competencia directa cos gatos dom\u00e9sticos poden representar ameazas m\u00e1is graves.\nConservaci\u00f3n e status.\n\"Prionailurus planiceps\" est\u00e1 incl\u00fa\u00eddo no Ap\u00e9ndice I de CITES. A especie est\u00e1 totalmente protexida pola lexislaci\u00f3n nacional en toda a s\u00faa \u00e1rea de dispersi\u00f3n, e a s\u00faa caza e o seu comercio prohibidos en Indonesia, Malaisia e Tailandia.\nDebido a que habita nas zonas h\u00famidas que est\u00e1n sendo, como quedou dito, destru\u00eddas e convertidas en cultivos, a Uni\u00f3n Internacional para a Conservaci\u00f3n da Natureza e dos Recursos Naturais, cualifica o status da especie, desde 2008, como \"EN\" (en perigo cr\u00edtico), na s\u00faa \"Lista vermella de especies ameazadas\"."}
{"id": "449225", "revid": "98629", "url": "https://gl.wikipedia.org/wiki?curid=449225", "title": "Thomas Horsfield", "text": "Thomas Horsfield, nado en Bethlehem (Pensilvania) o 12 de maio de 1773, e finado en Londres o 14 de xullo de 1859, foi un m\u00e9dico e naturalista estadounidense. \nTraxectoria.\nHorsfield estudou medicina na Universidade de Pensilvania. Traballou como m\u00e9dico en Xava durante moitos anos. Despois de que a Compa\u00f1\u00eda Brit\u00e1nica das Indias Orientais conquistara a illa aos neerlandeses, en 1811, Horsfield comezou a coleccionar plantas e animais para o seu amigo Thomas Stamford Raffles. En 1819 debeu abandonar a illa debido a problemas de sa\u00fade, instal\u00e1ndose en Inglaterra, chegando a ser conservador do Museo da Compa\u00f1\u00eda Brit\u00e1nica das Indias Orientais, en Londres.\nFoi secretario axudante da Sociedade Zool\u00f3xica de Londres, cando se fundou en 1826.\nHorsfield escribiu, entre outras obras, \"Zoological Researches in Java and the Neighbouring Islands (1824)\". As\u00ed mesmo, clasificou varias especies de aves e mam\u00edderos xuntamente co seu amigo Nicholas Aylward Vigors.\nO seu traballo m\u00e1is not\u00e1bel foi \"A description of the Australian birds in the collection of the Linnean Society; with an attempt at arranging them according to their natural affinities\", publicado en 1927 en \"Trans. Linn. Soc. Lond.\".\nEspecies desdicadas.\nVarious autores dedicaron numerosas especies a Horsfield, entre elas:\nAs\u00ed mesmo, un x\u00e9nero bot\u00e1nico foi nomeado na s\u00faaa homenaxe:\nAbreviaturas.\nA abreviatura Horsf. empr\u00e9gase para reco\u00f1ecer a Thomas Horsfield como autoridade na descrici\u00f3n e clasificaci\u00f3n cient\u00edfica dos vexetais.\u200b\nA abreviatura Horsfield empr\u00e9gase para reco\u00f1ecer a Thomas Horsfield como autoridade na descrici\u00f3n e taxonom\u00eda en zoolox\u00eda."}
{"id": "449226", "revid": "89787", "url": "https://gl.wikipedia.org/wiki?curid=449226", "title": "Munia Froilaz", "text": "Munia Froilaz \"(Monia Froylaz)\", nada en Traba (Laxe) cara a 1080 e finada despois de 1147, foi unha nobre galega da Baixa Idade Media, pertencente \u00e1 familia Froilaz-Traba.\nTraxectoria.\nFilla de Froila Berm\u00fadez de Trasancos e a s\u00faa segunda esposa Dona Luc\u00eda, e irm\u00e1n, entre outros, do Conde de Galiza, Pedro Froilaz e do bispo de Mondo\u00f1edo Gonzalo Froilaz.\nHerdeira dun importante patrimonio, Munia Froilaz casou co magnate territorial Paio M\u00e9ndez, propietario da maior parte das facendas situadas entre Ortigueira e Valdovi\u00f1o. Deste matrimonio naceron dous fillos, o primeiro, de nome desco\u00f1ecido, morreu afogado no \"mar da Xoiva\", denominaci\u00f3n que recib\u00eda naquela altura a ria de Ferrol. Para honrar a s\u00faa memoria Munia constru\u00edu, xunto ao seu marido, un mosteiro baixo a advocaci\u00f3n de San Salvador na vila, herdada do seu av\u00f3 Bermudo, chamada Vineola e que hoxe \u00e9 o o lugar de Pedroso. Paio M\u00e9ndez non chegou a ver rematado o mosteiro pois faleceu arredor do ano 1110, xa ben avanzada a obra, testando a favor da s\u00faa esposa, que investiu o legado na finalizaci\u00f3n do cenobio.\nA este Mosteiro de San Salvador de Pedroso, finalmente fundado no 30 de xu\u00f1o de 1111, Munia Froilaz doou xunto aos seus irm\u00e1ns (os bens dos Froilaz estaban mancomunados e requir\u00edan do com\u00fan consentimento para a s\u00faa cesi\u00f3n), extensas propiedades recollidas no acta fundacional do mosteiro. Este documento foi asinado tam\u00e9n por alg\u00fans dos m\u00e1is destacados se\u00f1ores, laicos e relixiosos, da \u00e9poca, como Diego Xelm\u00edrez bispo de Compostela.\nNos anos seguintes, o mosteiro recibiu abondosas doaz\u00f3ns do clan Froilaz e no ano 1120 o rei de Galiza Afonso VII concedeulle un couto xurisdicional que el mesmo ampliou no ano 1128. Os dous documentos de acoutamento van dirixidos polo monarca directamente a Munia Froilaz, testemu\u00f1ando no documento o afecto que sent\u00eda por ela. \u00c9 moi pos\u00edbel que esta tivese tido contacto co rei durante a s\u00faa infancia, pois esta transcorreu baixo a protecci\u00f3n dos Traba e dentro dos seus dominios.\nNos anos posteriores \u00e1 fundaci\u00f3\u0144 do mosteiro, e antes do 1114, faleceu tam\u00e9n a segunda filla de Munia e Paio, Mari\u00f1a P\u00e1ez. Munia legou ent\u00f3n todas as s\u00faas restantes propiedades ao mosteiro de San Marti\u00f1o de Xuvia e ingresou nel como relixiosa, un\u00edndose \u00e1 s\u00faa irm\u00e1 Viscl\u00e1vara. Anos m\u00e1is tarde, no momento no que foron suprimidos o mosteiros d\u00faplices, pasou a residir en Piadela (Betanzos), nunha vila cedida polo bispo Xelm\u00edrez. Faleceu entre novembro do ano 1147 e o 1148, sendo sepultada, conforme ao seu desexo, diante do altar maior do mosteiro de Pedroso."}
{"id": "449227", "revid": "5863", "url": "https://gl.wikipedia.org/wiki?curid=449227", "title": "Luciano Manuel Pi\u00f1eiro Mart\u00ednez", "text": ""}
{"id": "449228", "revid": "98629", "url": "https://gl.wikipedia.org/wiki?curid=449228", "title": "Henrique I de Alema\u00f1a", "text": "Henrique I, chamado o Paxareiro, nado en 876 e finado o 2 de xullo de 936, fillo de Ot\u00f3n I de Saxonia e pai de Ot\u00f3n I de Alema\u00f1a e de Henrique I, duque de Baviera, foi duque de Saxonia dende 912 e rei da Francia Oriental dende 919 at\u00e9 a s\u00faa morte. Primeiro da dinast\u00eda otoniana de reis e emperadores alem\u00e1ns, \u00e9 xeralmente considerado como o fundador e primeiro rei do Estado alem\u00e1n medieval, co\u00f1ecido ata ent\u00f3n como \"Francia Orientalis\". Un \u00e1vido cazador, obtivo o sobrenome \"o Paxareiro\" porque se di que estaba a fixar as s\u00faas redes de caza de aves cando os mensaxeiros chegaron a informalo de que \u00eda ser rei.\nTraxectoria.\nAscenso ao trono.\nNos seus vinte e catro anos de reinado, Henrique abordou con \u00e9xito alg\u00fans dos problemas m\u00e1is perentorios que sufr\u00eda o reino, tales como a consolidaci\u00f3n da instituci\u00f3n fronte aos grandes e a ampliaci\u00f3n de zonas de influencia, coa anexi\u00f3n de Lorena e a intervenci\u00f3n en Bohemia. Ademais, levou a cabo un importante labor de impulso \u00e1 colonizaci\u00f3n, movemento co\u00f1ecido como \"Drang nach Osten\", que afectou o norte e leste do pa\u00eds e permitiu consolidar esas zonas de poboaci\u00f3n fronte \u00e1s incursi\u00f3ns de h\u00fangaros, eslavos e suecos.\nBatallas contra os h\u00fangaros.\nHenrique I debeu enfrontar durante o seu reinado a ameaza do principado h\u00fangaro que en 896 cruzara os montes C\u00e1rpatos e ocupara a chaira de Pannonia ao leste dos seus territorios imperiais. Os h\u00fangaros levaban nesa \u00e9poca un estilo de vida pag\u00e1 e semin\u00f3made que consist\u00eda en saquear e incendiar aldeas, consider\u00e1ndose a si mesmos descendentes de Atila o huno.\nAnte isto, Henrique I tivo que facer fronte \u00e1s incursi\u00f3ns das hostes h\u00fangaras que aconteceron no 911, cando invadiran e saquearan Burgundia. Posteriormente, en 915, os h\u00fangaros cercaron fallidamente a cidade xerm\u00e1nica de Fulda e incendiaron Bremen tras saqueala. No mesmo ano da s\u00faa coroaci\u00f3n, 919, Henrique I e o seu ex\u00e9rcito foron derrotados polos h\u00fangaros na batalla de Puchen, e fix\u00e9ronlle pagar un tributo durante o seguintes dez anos. As\u00ed continuou at\u00e9 932, cando o rei se negou a pagalo, e un ano m\u00e1is tarde as tropas xerm\u00e1nicas venceron por vez primeira os maxiares na batalla de Merseburgo (933).\nM\u00e1is tarde o seu fillo Ot\u00f3n I inflixiulles unha derrota maior aos h\u00fangaros en 955 na batalla de Lechfeld e en 973 en Quedlinburg. Logo da \u00faltima negociouse a paz co pr\u00edncipe G\u00e9za de Hungr\u00eda e comezou o proceso de cristianizaci\u00f3n e occidentalizaci\u00f3n dos h\u00fangaros, que chegou \u00e1 s\u00faa realizaci\u00f3n m\u00e1xima con Estevo I de Hungr\u00eda no ano 1000.\nCristianismo e fortalezas.\nDurante o seu reinado, produciuse un grande avance na evanxelizaci\u00f3n do reino de Bohemia e no fortalecemento das estruturas eclesi\u00e1sticas, retomando a pol\u00edtica carolinxia de apoio \u00e1s comunidades mon\u00e1sticas e val\u00e9ndose de numerosos homes da igrexa na administraci\u00f3n do estado.\nA fortificaci\u00f3n dos castelos do sur de Xermania e a reorganizaci\u00f3n da cabalar\u00eda pesada culminan a s\u00faa obra pol\u00edtica, salvada grazas \u00e1 s\u00faa insistencia en nomear sucesor como rei de Xermania o seu fillo Ot\u00f3n I o Grande, para evitar a divisi\u00f3n do reino despois da s\u00faa morte.\nFamilia.\nHenrique morreu dun ataque cerebral o 2 de xullo de 936, no seu palacio en Memleben, un dos seus lugares favoritos. Para ent\u00f3n, todas as tribos xermanas estaban unidas nun s\u00f3 reino. Henrique I \u00e9 considerado, polo tanto, o primeiro rei alem\u00e1n e o fundador do Sacro Imperio Romano Xerm\u00e1nico. Henrique era fillo de Ot\u00f3n I, duque de Saxonia, e de Hedwige de Franconia.\nHenrique casou d\u00faas veces. A primeira vez, con Hatheburg de Merseburg, quen lle deu un fillo, Thankmar. O seu segundo matrimonio foi con Matilde de Ringelheim.\nO primeiro fillo desta uni\u00f3n, Ot\u00f3n, sucedeuno como emperador. O seu segundo fillo, Henrique, converteuse en duque de Baviera. O seu terceiro fillo, Bruno, foi duque de Lotarinxia e arcebispo de Colonia. O fillo do seu primeiro matrimonio, Thankmar, rebelouse contra o seu medio irm\u00e1n Ot\u00f3n, e faleceu na batalla de Eresburg no ano 936.\nCon respecto \u00e1s s\u00faas fillas, Gerberga de Saxonia, logo da morte do seu primeiro marido, o duque Xilberto de Lotarinxia, casou co rei Lu\u00eds IV de Francia e foi nai do rei Lotario de Francia. A s\u00faa filla m\u00e1is nova, Hedwige de Saxonia, casou con Hugo o Grande, duque de Francia e conde de Par\u00eds, e foi a nai de Hugo Capeto, fundador da dinast\u00eda dos Capetos."}
{"id": "449230", "revid": "47401", "url": "https://gl.wikipedia.org/wiki?curid=449230", "title": "Henrique I o Paxareiro", "text": ""}
{"id": "449232", "revid": "27155", "url": "https://gl.wikipedia.org/wiki?curid=449232", "title": "Ochrobactrum", "text": "Ochrobactrum \u00e9 un x\u00e9nero de bacterias gramnegativas da familia Brucellaceae. O x\u00e9nero foi descrito por Holmes en 1988 e prop\u00faxose a especie \"Ochrobactrum anthropi\" como especie tipo. Traballos posteriores reco\u00f1eceron dentro do x\u00e9nero outras 18 especies:\nAs bacterias deste x\u00e9nero son bacilos gramnegativos curtos rectos ou lixeiramente curvados cunha forma de labarada no extremo. As c\u00e9lulas te\u00f1en unha lonxitude entre 0,6 e 1,2 microns. Non forman esporas e son aerobias estritas ou fermentativas.\nOs xenomas da maior\u00eda das especies de \"Ochrobactrum\" son complexos e constan de dous cromosomas circulares independentes a mi\u00fado asociados con pl\u00e1smidos."}
{"id": "449236", "revid": "1505", "url": "https://gl.wikipedia.org/wiki?curid=449236", "title": "Aguia caudal", "text": ""}
{"id": "449238", "revid": "839", "url": "https://gl.wikipedia.org/wiki?curid=449238", "title": "Poghos Emmanowelean", "text": ""}
{"id": "449240", "revid": "1888", "url": "https://gl.wikipedia.org/wiki?curid=449240", "title": "Luis A. Corti\u00f1as", "text": ""}
{"id": "449241", "revid": "56817", "url": "https://gl.wikipedia.org/wiki?curid=449241", "title": "Ronald Storrs", "text": "Ronald Storrs, nado en Bury St Edmunds o 19 de novembro de 1881\u00a0e finado en Londres o 1 de novembro de 1955, foi un oficial brit\u00e1nico que ostentou varios cargos nas administraci\u00f3ns coloniais. Serviu como Secretario Oriental no Cairo, Gobernador Militar de Xerusal\u00e9n, Gobernador de Chipre e de Rodesia do Norte.\nTraxectoria.\nPrimeiros anos.\nRonald foi o fillo m\u00e1is vello de John Storrs, o de\u00e1n de Rochester, e a s\u00faa muller Louisa Lucy. Cursou estudos no Charterhouse School e no Pembroke College, Cambridge onde obtivo un grado de primeira clase nos Tripos cl\u00e1sicos da Universidade de Cambridge."}
{"id": "449244", "revid": "23204", "url": "https://gl.wikipedia.org/wiki?curid=449244", "title": "Liliana Cavani", "text": "Liliana Cavani, nada en Carpi o 12 de xaneiro de 1933, \u00e9 unha directora e guionista italiana. Pertence a unha xeraci\u00f3n de cineastas italianos da Emilia-Romagna que acadou o \u00e9xito na d\u00e9cada de 1970, como Bernardo Bertolucci, Pier Paolo Pasolini e Marco Bellocchio. Os seus filmes adoitan ser intelectuais e ter preocupaci\u00f3ns hist\u00f3ricas. Ademais de filmes e documentais tam\u00e9n dirixiu \u00f3peras.\nTraxectoria.\nCavani naceu en Carpi, preto de M\u00f3dena na provincia de Emilia-Roma\u00f1a. O pai de Cavani, arquitecto de Mantua, pertenc\u00eda a unha familia conservadora burguesa de terratenentes. \"O meu pai era un arquitecto interesado no desenvolvemento urbano. Lev\u00e1bame a museos. Traballou no planeamento urbano de Bagdad en 1956, cando Iraq estaba a\u00ednda baixo o control brit\u00e1nico. A mi\u00f1a nai era moi forte, moi capaz e moi doce\", explicou Cavani nunha entrevista. A s\u00faa nai sent\u00eda paix\u00f3n polos filmes e lev\u00e1baa ao cinema todos os domingos dende moi nova. Pola parte da s\u00faa nai provi\u00f1a dunha familia de clase obreira de militantes antifascistas. O seu av\u00f3 materno, sindicalista, introduciuna nas obras de Engels, Marx e Bakunin.\nGraduouse en literatura e filolox\u00eda na universidade de Bolo\u00f1a en 1960, escribindo unha disertaci\u00f3n sobre o nobre e poeta do s\u00e9culo XV Marsilio Pio. Intentou converterse en arque\u00f3loga, profesi\u00f3n que axi\u00f1a abandonou para perseguir a s\u00faa paix\u00f3n polo cinema. Asistiu ao reco\u00f1ecido \"Centro Sperimentale di Cinematografia\" de Roma, inaugurado por Benito Mussolini antes da segunda guerra mundial. Estudou realizaci\u00f3n de documentais e obtivo o seu diploma coa curtametraxe \"Incontro notturno\" (1961).\nCavani foi reco\u00f1ecida internacionalmente polo \u00e9xito do seu filme de 1974 \"O porteiro de noite\".\nCavani vive en Roma. A s\u00faa localidade natal, Carpi, estableceu a Associazione Fondo Liliana Cavani, onde os seus filmes se conservan e est\u00e1n dispo\u00f1ibles para consulta."}
{"id": "449245", "revid": "89787", "url": "https://gl.wikipedia.org/wiki?curid=449245", "title": "Emperador Gaozu de Han", "text": "Liu Bang, nado no condado de Pei en 256 a.C. ou 247 a.C. e finado en Chang'an o 1 de xu\u00f1o de 195 a.C., foi o primeiro emperador da dinast\u00eda Han, que gobernou a China a partir do 202 a.C. Liu foi un dos dous \u00fanicos fundadores de dinast\u00edas imperiais chinesas que ti\u00f1a orixes campesi\u00f1as (o outro foi o fundador da dinast\u00eda Ming, Zhu Yuanzhang), e encabezou as revoltas populares contra a dinast\u00eda Qin, a primeira dinast\u00eda imperial chinesa, que unificara os estados chineses primitivos baixo o primeiro emperador Qin Shihuang.\nNome.\nLiu Bang (chin\u00e9s tradicional: \u5289\u90a6,\u00a0chin\u00e9s simplificado: \u5218\u90a6,\u00a0pinyin: Li\u00fa B\u0101ng) era o seu nome propio orixinal. Antes de ser emperador, foi co\u00f1ecido tam\u00e9n como Duque de Pei (Pei Gong, \u6c9b\u516c), polo seu lugar de nacemento, e tivo tam\u00e9n o t\u00edtulo de Pr\u00edncipe de Han, que lle foi outorgado por Xiang Yu, o gran pr\u00edncipe de Chu Occidental, durante a crise que precipitou o final da dinast\u00eda Qin. Precisamente como Pr\u00edncipe de Han logrou ser nomeado emperador da nova dinast\u00eda, \u00e1 que deu o nome de \"Han\".\nComo emperador, foi co\u00f1ecido primeiro como T\u00e0iz\u01d4 (\u592a\u7956), nome habitual dos emperadores fundadores. Posteriormente, foi co\u00f1ecido como emperador G\u0101oz\u01d4 \u9ad8\u7956 e postumamente como G\u0101od\u00ec (\u9ad8\u5e1d, \"emperador Gao\"). Actualmente, en chin\u00e9s \u00e9 co\u00f1ecido como Han Gaozu (\"Gaozu de Han\") ou Han Gaodi (\"Emperador Gao de Han\"). A diferenza do que ocorre con outros emperadores chineses, \u00e9 tam\u00e9n moi frecuente o uso do seu nome propio orixinal \"Liu Bang\".\nTraxectoria.\nInfancia e mocidade.\nLiu Bang naceu dunha familia campesi\u00f1a en Pei (actual distrito de Pei na provincia de Jiangsu). O mozo Liu Bang axudaba a s\u00faa familia nas actividades agr\u00edcolas mais axi\u00f1a deixou a s\u00faa actividade no seo familiar para unirse \u00e1 patrulla de seguridade p\u00fablica do seu distrito. No seu labor como patrulleiro ocorreu un incidente que marcou o seu futuro: sendo responsable do transporte dun grupo de reclusos ao monte Li, na actual provincia de Shaanxi, varios dos reclusos conseguiron escapar durante o traxecto. Temendo o castigo que poder\u00eda sufrir debido \u00e1 fuxida dos fugitivos, Liu Bang liberou os presos restantes e fuxiu, convert\u00e9ndose en xefe dun grupo de bandoleiros. Nunha das s\u00faas incursi\u00f3ns, impresionou polos seus dotes de mando a un alto maxistrado do distrito, que aceptou cederlle a s\u00faa filla L\u01da Zh\u00ec (\u5442\u96c9) en matrimonio.\nA insurrecci\u00f3n contra a dinast\u00eda Qin.\nEn 209\u00a0a.\u00a0C. Chen Sheng iniciou unha sublevaci\u00f3n contra a dinast\u00eda Qin e asumiu o t\u00edtulo de \"rei do gran Chu\". Pei estaba no territorio de Chu. No momento en que Liu Bang liberou os presos que escoltaba cara ao monte Li, convert\u00e9ndose el mesmo en fuxitivo, Xiao He exerc\u00eda as funci\u00f3ns de secretario do maxistrado de distrito de Pei.\nCando Chen Sheng comezou a s\u00faa rebeli\u00f3n, o maxistrado de distrito sopesou unirse \u00e1 insurrecci\u00f3n, e seguindo as recomendaci\u00f3ns de Xiao e de Cao Can (\u66f9\u53c3) (por ent\u00f3n un funcionario das forzas da orde do distrito), fixo enviar a Fan Ceng (\u6a0a\u564c), cu\u00f1ado de Liu Bang, para convidar formalmente a Liu e o seu grupo de bandoleiros a que acudisen ao distrito de Pei para sumarse \u00e1 rebeli\u00f3n. Fan Ceng levou a s\u00faa mensaxe a Liu, quen accedeu a trasladarse a Pei, mais durante a viaxe a Pei, o maxistrado cambiou de opini\u00f3n e pechou as portas da cidade. Temendo que Xiao e Cao mantivesen o seu compromiso coa rebeli\u00f3n e abrisen as portas aos homes de Liu Bang, o maxistrado ordenou executalos. Con todo, Fan Ceng e Cao Can lograron fuxir, un\u00edndose ao grupo de Liu Bang, que cercou a cidade. Presumiblemente por idea de Xiao Hei, e a trav\u00e9s de mensaxes lanzadas con frechas ao interior da cidade amurallada, o grupo rebelde instou os anci\u00e1ns da cidade a desobedecer o maxistrado e aceptar a rendici\u00f3n da cidade. Estes aceptaron, asasinando o maxistrado e abrindo as portas da cidade aos homes de Liu Bang, concedendo a este o t\u00edtulo de \"Duque de Pei\".\nLiu Bang, sum\u00e1ndose as\u00ed \u00e1 rebeli\u00f3n contra a dinast\u00eda Qin, p\u00faxose \u00e1s ordes de Xiang Liang (\u9805\u6881) e, despois de que este fose asasinado, pasou ao servizo de Mi Xin (\u7f8b\u5fc3), o pr\u00edncipe Huai de Chu, que era o l\u00edder nominal da coalici\u00f3n dos estados rebeldes. Mi Xin concedeu a Liu a distinci\u00f3n de \"Marqu\u00e9s de Wu'an\". Foi naquela \u00e9poca cando Liu trabou contacto con Zhang Liang (\u5f35\u826f), que acabou por ser uns dos seus principais colaboradores e estrategos.\nMi Xin fixo a promesa de que aquel que ocupase primeiro a rexi\u00f3n de Guanzhong, a chaira do Shaanxi central, a terra orixinal dos Qin, ser\u00edalle concedido Guanzhong como reino persoal. El mesmo encomendou a Liu Bang esta misi\u00f3n, en parte porque estimaba a Liu como home recto e bondadoso, a diferenza de Xiang Yu, ao que v\u00eda como cruel e impetuoso. Mentres Xiang Yu estaba inmerso na batalla co principal continxente do ex\u00e9rcito Qin, Liu conseguiu invadir Guanzhong con relativa facilidade.\nEn decembro de 207\u00a0a.\u00a0C., o \u00faltimo gobernador Qin Ziying (\u5b50\u5b30) rendeuse a Liu Bang e o seu ex\u00e9rcito rebelde, e en 206\u00a0a.\u00a0C., Liu entrou na capital de Qin Xianyang. Con todo, Xiang Yu era a\u00ednda considerado como o home forte da rebeli\u00f3n e Liu Bang viuse obrigado a ceder o control sobre Xianyang a Xiang Yu. Este chegou mesmo a considerar a posibilidade de facer matar a Liu nunha cea que foi m\u00e1is adiante co\u00f1ecida como o banquete da porta de Hong, a\u00ednda que finalmente desestimou levar a cabo o plan de asasinato.\nA contenda entre Chu e Han.\nAo ver a totalidade do antigo imperio de Qin baixo o seu control, Xiang Yu emprendeu a reorganizaci\u00f3n administrativa dos territorios baixo o seu poder. Nesta reorganizaci\u00f3n inclu\u00edronse tam\u00e9n as zonas a\u00ednda non conquistadas de Qin e os estados rebeldes, quedando o territorio dividido en dezanove principados baixo a autoridade, real ou reivindicada, do poder central.\nXiang Yu non respectou a promesa de Mi Xin, pr\u00edncipe Huai de Chu, que foi asasinado por ordes do propio Xiang. Pola contra, outorgou Guanzhong aos pr\u00edncipes do tres Qin, mentres que a Liu Bang foille concedido unicamente o principado de Han, que abarcaba os territorios actuais de Sichuan e Chongqing, as\u00ed como o sur de Shaanxi.\nNo seu dominio do principado de Han, Liu Bang concentrou os seus esforzos no desenvolvemento de m\u00e9todos agr\u00edcolas e na formaci\u00f3n do seu ex\u00e9rcito propio, mediante o cal reforzou o seu poder militar. Non transcorrera moito tempo cando o ex\u00e9rcito de Liu desbordou os l\u00edmites do principado de Han, forzando o derrocamento dos reis do tres Qin e ocupando Guanzhong, onde declarou a guerra contra Xiang Yu, actualmente co\u00f1ecida como guerra de Chu e Han.\nA pesar de que Xiang Yu gozaba dunha vantaxe militar considerable sobre Liu Bang, a s\u00faa posici\u00f3n era politicamente m\u00e1is d\u00e9bil. Xiang Yu continuou a inflixir derrotas aos homes de Liu no campo de batalla. Con todo, os enfrontamentos armados contribu\u00edron a aumentar o n\u00famero de seguidores de Liu Bang, ata que se inverteu a tendencia e as tropas de Xiang Yu comezaron a ceder terreo ante Liu Bang. Ao ser definitivamente derrotado, Xiang Yu optou polo suicidio.\nA guerra prolongouse durante cinco anos, entre o 206 e o 202\u00a0a.\u00a0C., e conclu\u00edu coa vitoria total de Liu Bang. Derrotando a Xiang Yu, Liu proclamouse a si mesmo emperador e estableceu a nova dinast\u00eda Han no ano 202\u00a0a.\u00a0C., convertendo a cidade de Chang'an (actual Xi'an) na s\u00faa capital. Liu Bang pasou as\u00ed a ser co\u00f1ecido como Emperador Gao de Han.\nReinado como Emperador.\nDespois de que Liu Bang ocupase o poder, recentralizou a China base\u00e1ndose no modelo de Qin. Substitu\u00edu gradualmente os vasalos orixinais, concedendo as s\u00faas terras aos seus parentes. Posto que a econom\u00eda fora devastada pola guerra despois do falecemento do \u00faltimo emperador da dinast\u00eda Qin, reduciu impostos, desenvolveu a agricultura e restrinxiu o gasto p\u00fablico. Con todo, en resposta ao que el viu como a decadencia dos comerciantes de Qin, restrinxiu o comercio con fortes impostos e restrici\u00f3ns legais aos comerciantes. Tam\u00e9n fixo as paces cos xiongnu. Baixo o reinado de G\u0101oz\u01d4, o confucianismo substitu\u00edu gradualmente o pensamento dos legalistas; apoiou os eruditos confucionistas durante o seu goberno, mentres que as severas leis dos legalistas foron diminu\u00edndo en influencia. Os esforzos do emperador G\u0101oz\u01d4 estableceron unha base s\u00f3lida para o longo reinado de catrocentos anos da dinast\u00eda Han. Liu Bang tam\u00e9n se dedicou a someter os reinos rebeldes baixo a s\u00faa autoridade. Pronto se anexionou a maior parte deses reinos e estableceu principados neles, cos seus fillos e parentes como pr\u00edncipes, consolidando o seu recentemente nado imperio. En pol\u00edtica exterior Liu Bang tentou combater mediante campa\u00f1as militares as incursi\u00f3ns dos xiongnu, mais os seus ex\u00e9rcitos foron abatidos varias veces no campo de batalla. Como consecuencia, utilizou outra t\u00e1ctica: decidiu tranquilizar os xiongnu mediante alianzas matrimoniais entre as princesas da familia real e os chanyu, os l\u00edderes dos xiongnu. Esta pol\u00edtica mant\u00edvose preto de 70 anos.\nSucesi\u00f3n.\nO herdeiro natural de Liu Bang era o pr\u00edncipe Liu Ying, fillo m\u00e1is vello do emperador e da emperatriz L\u00fc Zhi. Con todo, Liu Bang non v\u00eda en Liu Ying os dotes necesarios para ser o seu sucesor, preferindo o seu fillo Ruyi, o pr\u00edncipe Yin de Zhao, fillo da dama Qi, unha das concubinas do emperador. A pesar dos intentos de Liu Bang de outorgar a sucesi\u00f3n a Ruyi, a maior parte dos ministros mantiveron a s\u00faa lealdade a Liu Ying e \u00e1 s\u00faa nai a emperatriz L\u00fc. Trala morte de Liu Bang, Liu Ying accedeu ao trono e, segundo o relato tradicional, a propia emperatriz L\u00fc envelenou a Ruyi e torturou a concubina Qi ata a morte."}
{"id": "449247", "revid": "47401", "url": "https://gl.wikipedia.org/wiki?curid=449247", "title": "Liu Bang", "text": ""}
{"id": "449249", "revid": "89787", "url": "https://gl.wikipedia.org/wiki?curid=449249", "title": "Mary Beard", "text": "Winifred Mary Beard, nada en Much Wenlock, Shropshire, o 1 de xaneiro de 1955, \u00e9 unha acad\u00e9mica inglesa especializada en estudos cl\u00e1sicos. \u00c9 catedr\u00e1tica na Universidade de Cambridge, \"fellow\" do Newnham College e profesora de literatura antiga da Royal Academy of Arts. Destacan os seus traballos de divulgaci\u00f3n hist\u00f3rica. \u00c9 editora de cl\u00e1sicos de \"The Times Literary Supplement\" e autora do blog \"A Don's Life\", publicado en \"The Times\" como unha columna regular. Polas s\u00faas frecuentes aparici\u00f3ns nos medios e as s\u00faas declaraci\u00f3ns p\u00fablicas, \u00e1s veces pol\u00e9micas foi descrita como a \u00abclasicista m\u00e1is co\u00f1ecida de Gran Breta\u00f1a\u00bb.\nTraxectoria.\nMocidade e educaci\u00f3n.\nBeard, filla \u00fanica, naceu o 1 de xaneiro de 1955 en Much Wenlock. A s\u00faa nai, Joyce Emily Beard, era directora dun centro escolar e entusiasta lectora. O seu pai, Roy Whitbread Beard, traballaba como arquitecto en Shrewsbury. Ela l\u00e9mbrao como un tipo de escola p\u00fablica disoluto e un completo desbaldidor, mais moi atractivo.\nBeard asistiu \u00e1 Shrewsbury High School, unha escola privada para nenas. Durante o ver\u00e1n participaba en escavaci\u00f3ns arqueol\u00f3xicas para ga\u00f1ar di\u00f1eiro para os seus propios gastos. Aos dezaoito anos foi entrevistada para obter unha praza no Newnham College de Cambridge e superou o ent\u00f3n obrigatorio exame de entrada. Pensou ir ao King's College, pero descartouno cando descubriu que esa universidade non ofrec\u00eda bolsas \u00e1s mulleres.\nA pesar de estudar nunha universidade feminina comprobou no seu primeiro ano que alg\u00fans homes manti\u00f1an na universidade unha actitude desde\u00f1osa cara ao potencial acad\u00e9mico das mulleres e iso fortaleceu a s\u00faa determinaci\u00f3n para ter \u00e9xito. Tam\u00e9n desenvolveu os seus puntos de vistas feministas que foron \u00abenormemente importantes\u00bb na s\u00faa vida posterior, a pesar de que m\u00e1is tarde describiu o \u00abfeminismo ortodoxo moderno\u00bb como parcialmente \"baleiro\". Beard dixo dende ent\u00f3n que \u00abNewnham poder\u00eda facelo mellor convert\u00e9ndose nun lugar onde se poidan xerar temas cr\u00edticos\u00bb e tam\u00e9n describiu os seus puntos de vista sobre o feminismo, dicindo: \u00abEn realidade non podo entender que ser\u00eda ser unha muller sen ser unha feminista\u00bb. Beard recibiu un BA (Hons) en Newnham, que co tempo se converteu nun MA. Permaneceu en Cambridge para realizar a s\u00faa tese de doutoramento en 1982 titulada \"The state religion in the late Roman Republic: a Study Based on the Works of Cicero\" (\"A relixi\u00f3n de Estado na Rep\u00fablica romana tard\u00eda: un estudo baseado nas obras de Cicer\u00f3n\").\nCarreira acad\u00e9mica.\nDe 1979 a 1983 Beard deu clases de cl\u00e1sicas no King's College de Londres. Volveu a Cambridge en 1984 como membro do Newnham College sendo nesa \u00e9poca a \u00fanica muller conferenciante na facultade de Cl\u00e1sicas. \"Rome in the Late Republic\", que coescribiu co antigo historiador de Cambridge Michael Crawford foi publicado ese mesmo ano.\nBeard converteuse en editora de cl\u00e1sicos de \"The Times Literary Supplement\" en 1992. En 1994 fixo unha aparici\u00f3n en televisi\u00f3n nun debate sobre os Open Media para a BBC, \"Weird Thoughts\", xunto a Jenny Randles e James Randi.\nPouco despois do ataque do 11 de setembro de 2001 contra o World Trade Center, Beard foi unha dos autores convidados a contribu\u00edr con artigos sobre o tema na \"London Review of Books\". Opinou que moitas persoas, unha vez que o shock se desvaneceu, pensaban que os Estados Unidos o merec\u00edan, e que os abus\u00f3ns do mundo, mesmo se o seu coraz\u00f3n estaba no lugar correcto, acabar\u00edan pagando o prezo\u00bb (o chamado \u00abargumento \"Roosting Chickens\"\u00bb). Nunha entrevista en novembro de 2007, declarou que a hostilidade que eses comentarios provocaron a\u00ednda non amainara, a\u00ednda que cr\u00eda que se converteu nun punto de vista habitual asociar o terrorismo coa pol\u00edtica exterior dos Estados Unidos.\nEn 2004, Beard converteuse en profesora de Cl\u00e1sicas en Cambridge. Tam\u00e9n foi nomeada profesora visitante Sather de literatura cl\u00e1sica en 2008-2009 na Universidade de California, Berkeley, onde pronunciou unha serie de conferencias sobre \u00abRoman Laughter\u00bb (\"Riso romano\"). En 2009 recibiu o Premio de Historia Wolfson.\nEn decembro de 2010, na BBC Two, Beard presentou o documental hist\u00f3rico gr\u00e1fico, \"Pompeii: Life and Death in a Roman Town\" (\"Pompeii: vida e morte nunha cidade romana\"), presentando os restos da cidade a partir de probas forenses, co obxectivo de mostrar unha instant\u00e1nea da vida dos residentes antes da erupci\u00f3n do Vesuvio. En 2011 tomou parte nunha serie de televisi\u00f3n, \"Jamie's Dream School\" en Channel 4, e en 2012 escribiu e presentou para a BBC Two a serie de televisi\u00f3n en tres partes, \"Meet the Romans with Mary Beard\", que relata como viv\u00eda a xente com\u00fan en Roma, a \u00abprimeira metr\u00f3pole global do mundo\u00bb. Beard \u00e9 unha colaboradora habitual da serie da BBC Radio 4, \"A Point of View\", coa entrega de ensaios sobre unha ampla gama de temas, inclu\u00edndo Miss World e a Oxbridge Interview.\nBeard recibiu considerables ciberacosos despois de que aparecese en xaneiro de 2013 no programa da BBC \"Question Time\" dende Lincolnshire, e se expresase positivamente sobre os traballadores inmigrantes que viv\u00edan no condado. Beard citou os comentarios abusivos que recibira no seu blog como resultado desas opini\u00f3ns, e reafirmou o seu dereito a expresar opini\u00f3ns impopulares e presentarse en p\u00fablico nunha maneira aut\u00e9ntica. O 4 de agosto de 2013, recibiu unha ameaza de bomba en Twitter; horas despois os directores no Reino Unido da rede social condenaron que as mulleres experimentasen abusos no seu servizo. Beard dixo que non cr\u00eda que estivese en perigo f\u00edsico, pero o consideraba acoso e quer\u00eda \"asegurarse\" de que este asunto fose co\u00f1ecido pola polic\u00eda.\nEn abril de 2013, foi nomeada profesora de literatura antiga da Royal Academy of Arts. O seu \"Confronting the Classics: Traditions, Adventures and Innovations\", dese ano, \u00e9 unha revisi\u00f3n documentada de como se emprega e se cuestiona a tradici\u00f3n cl\u00e1sica; o libro est\u00e1 constitu\u00eddo por cap\u00edtulos-recensi\u00f3ns baseados en lecturas de estudos recentemente publicados.\nEn decembro de 2015 foi de novo un dos membros do xurado da BBC \"Question Time\" dende Bath. En marzo de 2016 Beard presentou o programa da BBC \"Pompeii: New Secrets Revealed with Mary Beard\".\nAproximaci\u00f3n acad\u00e9mica.\nSegundo Clifford Ando, outro experto en estudos cl\u00e1sicos da Universidade de Chicago, Beard caracter\u00edzase por dous aspectos do seu achegamento \u00e1s fontes: ela insiste en que as fontes antigas deben entenderse como documentaci\u00f3n das actitudes, o contexto e as crenzas dos seus autores, non como fontes fiables dos eventos que mencionan, e en segundo lugar, sost\u00e9n que as historias modernas de Roma deben contextualizarse coas actitudes, as visi\u00f3ns do mundo e os prop\u00f3sitos dos seus autores.\nVida privada.\nBeard casou con Robin Cormack, clasicista e historiador da arte, en 1985. A s\u00faa filla Zoe \u00e9 historiadora do Sud\u00e1n do Sur e o seu fillo Raphael \u00e9 un estudoso da literatura exipcia.\nEn 2000, Beard revelou nun artigo no que trataba dun libro sobre a violaci\u00f3n que ela tam\u00e9n fora violada en 1978. O seu blog, \"A Don's Life\", logrou arredor de 40\u00a0000 visitas ese d\u00eda, segundo \"The Independent\" (2013).\nEn agosto de 2014, Beard foi unha das 200 figuras p\u00fablicas que asinaron unha carta a \"The Guardian\" expresando a s\u00faa esperanza de que Escocia votase para permanecer como parte do Reino Unido no referendo convocado para setembro. En xullo de 2015, Beard apoiou a campa\u00f1a de Jeremy Corbyn como l\u00edder do Partido Laborista. Ela dixo \"Se eu fose membro do Partido Laborista, votar\u00eda por Corbyn. El realmente parece ter compromisos ideol\u00f3xicos, que poder\u00edan levar a pensar o Partido Laborista sobre que apoia realmente\"."}
{"id": "449251", "revid": "1888", "url": "https://gl.wikipedia.org/wiki?curid=449251", "title": "Lucordia", "text": ""}
{"id": "449253", "revid": "89787", "url": "https://gl.wikipedia.org/wiki?curid=449253", "title": "Ram\u00f3n V\u00e1zquez Rodr\u00edguez", "text": "Ram\u00f3n V\u00e1zquez Rodr\u00edguez, co\u00f1ecido como O anarquista, nado na Arnoia en 1918 e finado en Ourense o 7 de marzo de 1938, foi un sindicalista galego.\nTraxectoria.\nVeci\u00f1o da Paix\u00f3n. Presidente do Sindicato Campesino e afiliado a Izquierda Republicana. Co golpe de Estado do 18 de xullo de 1936 fuxiu ao monte. Foi detido en setembro de 1937 logo de ser ferido nunha persecuci\u00f3n. Procesado en Ourense por adhesi\u00f3n \u00e1 rebeli\u00f3n o 8 de outubro de 1937, foi condenado a pena de morte o 11 de novembro. Foi executado o 7 de marzo de 1938 no campo de Arag\u00f3n, a car\u00f3n do cemiterio de San Francisco. Tam\u00e9n foi condenado en expediente de responsabiilidade civil en agosto de 1938."}
{"id": "449255", "revid": "23204", "url": "https://gl.wikipedia.org/wiki?curid=449255", "title": "Linguas italo-rom\u00e1nicas", "text": "As linguas italo-rom\u00e1nicas ou italo-sicilianas compo\u00f1en o conxunto de linguas rom\u00e1nicas do sur de Italia baixo a li\u00f1a Massa-Senigallia. A principal lingua italo-rom\u00e1nica de Italia \u00e9 o italiano est\u00e1ndar baseado principalmente na variante Toscana. Ethnologue clasifica estas linguas xunto co d\u00e1lmata dentro do grupo italod\u00e1lmata. \nClasificaci\u00f3n.\nAs linguas italo-rom\u00e1nicas son: "}
{"id": "449256", "revid": "12452", "url": "https://gl.wikipedia.org/wiki?curid=449256", "title": "Linguas rom\u00e1nicas centro-meridionais", "text": ""}
{"id": "449257", "revid": "1888", "url": "https://gl.wikipedia.org/wiki?curid=449257", "title": "Jos\u00e9 Rodr\u00edguez V\u00e1zquez", "text": "O nome Jos\u00e9 Rodr\u00edguez V\u00e1zquez pode referirse a:"}
{"id": "449258", "revid": "47401", "url": "https://gl.wikipedia.org/wiki?curid=449258", "title": "Ignacio Varela", "text": ""}
{"id": "449259", "revid": "89787", "url": "https://gl.wikipedia.org/wiki?curid=449259", "title": "WhatsApp", "text": "WhatsApp (denominaci\u00f3n curta de WhatsApp Messenger) \u00e9 un servizo de mensaxer\u00eda instant\u00e1nea, de balde dende 2016 (anteriormente ti\u00f1a un per\u00edodo de proba de 365 d\u00edas, despois dese per\u00edodo esix\u00eda o pago de 1 USD ao ano) para dispositivos m\u00f3biles mediante internet. Permite a creaci\u00f3n de grupos e o env\u00edo de texto, imaxe, son e v\u00eddeo. A aplicaci\u00f3n est\u00e1 dispo\u00f1ible para diversos sistemas operativos iOS, Android, BlackBerry OS, Windows Phone e alg\u00fans dos dispositivos que utilizan Symbian de Nokia. Segundo datos de 2016, a aplicaci\u00f3n supera os 1.000 mill\u00f3ns de usuarios. O seu nome \u00e9 un xogo de palabras da expresi\u00f3n inglesa \"What's up?\" que significa \"Que pasa?\" ou \"Como che vai?\".\nA empresa californiana foi creada no ano 2003 por Brian Acton e Koum Jan, ambos ex traballadores de Yahoo!. En decembro de 2013, a aplicaci\u00f3n acadou os 400 mill\u00f3ns de usuarios activos. Foi comprada por Facebook Inc. en febreiro de 2014. por 19.300 mill\u00f3ns de USD.\nEn 2017 anunciouse un servizo para pequenas e medianas empresas co nome de WhatsApp Business.\nDescrici\u00f3n.\nWhatsApp emprega unha versi\u00f3n personalizada do est\u00e1ndar aberto Extensible Messaging and Presence Protocol (XMPP).\nDespois da instalaci\u00f3n, cr\u00e9ase unha conta de usuario mediante o n\u00famero de tel\u00e9fono como nome de usuario. Mentres que na versi\u00f3n de Android utiliza un algoritmo hash MD5, empregando a versi\u00f3n do tel\u00e9fono e o seu IMEI como contrasinal, a versi\u00f3n iOS duplica a tarxeta do tel\u00e9fono e o enderezo MAC empregando TI-MD5. Para funcionar Whatsapp require que o aparello no que se instale te\u00f1a unha axenda de n\u00fameros de tel\u00e9fono asociada, se non se cumpre esta condici\u00f3n a\u00ednda sendo o software compatible non funcionar\u00e1, tendo esta limitaci\u00f3n na configuraci\u00f3n.\nAs mensaxes multimedia son enviadas xunto coa imaxe, son ou v\u00eddeo a un servidor HTTP que as reenv\u00eda como unha ligaz\u00f3n que conten en Base64 a codificaci\u00f3n xunto dunha imaxe en miniatura (se \u00e9 necesario).\nWhatsApp sincron\u00edzase coa axenda telef\u00f3nica do dispositivo de xeito que non require engadir contactos directamente na aplicaci\u00f3n. Por ese motivo \u00e9 obrigatorio que o dispositivo conte cunha axenda de contactos e que estes estean rexistrados na axenda (dados de alta) antes de poder utilizalos no WhatsApp."}
{"id": "449260", "revid": "1576", "url": "https://gl.wikipedia.org/wiki?curid=449260", "title": "WhatsApp Business", "text": ""}
{"id": "449261", "revid": "98629", "url": "https://gl.wikipedia.org/wiki?curid=449261", "title": "Gabriel Varela Crego", "text": "Gabriel Varela Crego, nado en Teo e finado no mesmo concello o 29 de xu\u00f1o de 1955, foi un farmac\u00e9utico e pol\u00edtico galego.\nTraxectoria.\nDono da farmacia de Pontevea. Foi alcalde ao final da ditadura de Primo de Rivera. Logo do golpe de Estado do 18 de xullo de 1936 volveu ser nomeado alcalde de Teo. Permaneceu no cargo at\u00e9 1954.\nVida persoal.\nCasou con Juana Eiras Matalobos e foi pai de Ignacio Varela Eiras."}
{"id": "449262", "revid": "89787", "url": "https://gl.wikipedia.org/wiki?curid=449262", "title": "Familienzentrum", "text": "O Centro familiar (en alem\u00e1n: Familienzentrum, \"Centro Familiar\") \u00e9 unha instituci\u00f3n social e de formaci\u00f3n alem\u00e1 que oferta orientaci\u00f3n e asesoramento en proxectos de formaci\u00f3n e integraci\u00f3n para familias alem\u00e1s e non-alem\u00e1s centrados no parto, educaci\u00f3n e crianza dos fillos.\nO Familienzentrum \u00e9 unha asociaci\u00f3n de utilidade p\u00fablica presente en m\u00e1is de dezaseis rexi\u00f3ns do pa\u00eds con orixe cat\u00f3lica e laica, financiada por organismos a nivel local, do estado federado ou obispados.\nOs centros non te\u00f1en capacidade de asistencia sanitaria profesional pero si social, de divulgaci\u00f3n p\u00fablica, coidado ou mediaci\u00f3n de conflito.\nFunci\u00f3ns.\nO termo \"Centro familiar\" fai referencia a s\u00faa funci\u00f3n como rede de centros de coidado di\u00farno que pon o seu foco no apoio aos nenos e ao asesoramento das familias e das persoas ao seu coidado.\nForman parte do plan de planificaci\u00f3n municipal de benestar infantil e xuvenil do \"Kindertagesst\u00e4tte\". Este movemento asociativo traballa creando espazos educativos e experiencias que se basen en contextos coti\u00e1s e de veci\u00f1anza. A oferta est\u00e1 orientada en cada caso \u00e1s necesidades espec\u00edficas de cada localidade. Supo\u00f1endo unha atenci\u00f3n especializada, por exemplo, \u00e1 comunidade internacional, ofertando palestras para estranxeiros en ingl\u00e9s ou linguas diferentes ao alem\u00e1n."}
{"id": "449263", "revid": "124656", "url": "https://gl.wikipedia.org/wiki?curid=449263", "title": "Ignacio Varela Eiras", "text": "Ignacio Varela Eiras, nado en Teo en 1912 e finado no mesmo concello o 10 de maio de 1999, foi un farmac\u00e9utico e pol\u00edtico galego.\nTraxectoria.\nFillo de Gabriel Varela Crego. Dono da farmacia de Pontevea. Sucedeu ao seu pai na alcald\u00eda de Teo en 1955 tralo falecemento deste. Nas primeiras elecci\u00f3ns democr\u00e1ticas encabezou unha candidatura independente e foi elixido alcalde con maior\u00eda absoluta. Volveu ser elixido alcalde con maior\u00eda absoluta encabezando unha candidatura independente nas municipais de 1983 e 1987. Nas municipais de 1991 presentouse polo PPdeG e volveu obter maior\u00eda absoluta. Decidiu abandonar a pol\u00edtica en febreiro de 1995. Foi vicepresidente segundo do consello de administraci\u00f3n de Caixa Galicia.\nVida persoal.\nCasou con Margarita \u00c1lvarez Insua e foi pai de Margarita e Carmen Varela \u00c1lvarez."}
{"id": "449265", "revid": "23204", "url": "https://gl.wikipedia.org/wiki?curid=449265", "title": "Viverra", "text": "Viverra \u00e9 un x\u00e9nero de mam\u00edferos carn\u00edvoros, o tipo da familia dos viv\u00e9rridos.\nAs s\u00faas catro especies viventes enc\u00f3ntranse na India, a China e o sueste asi\u00e1tico.\nEspecies.\nDescrib\u00edronse as seguintes especies viventes:\nEspecies extintas:"}
{"id": "449267", "revid": "23204", "url": "https://gl.wikipedia.org/wiki?curid=449267", "title": "Prionailurus viverrinus", "text": "O gato pescador, \"Prionailurus viverrinus\", \u00e9 unha especie de mam\u00edfero carn\u00edvoro da familia dos f\u00e9lidos, subfamilia dos felinos, pertencente ao x\u00e9nero \"Prionailurus\", propio do Sucontinente indio: Bangladesh, But\u00e1n, India, Nepal, Paquist\u00e1n, Sri Lanka, e do Sueste Asi\u00e1tico: Brunei, Camboxa, Indonesia (Xava e Sumatra), Malaisia (pen\u00ednsula), Tailandia e Vietnam.\nTaxonom\u00eda.\nDescrici\u00f3n.\nA especie foi descrita en 1833 polo m\u00e9dico e zo\u00f3logo ingl\u00e9s Edward Turner Bennett, en \"Proc. Zool. Soc. Lond\"., 1833: 68, baixo o nome de \"Felis viverrina\".\nFoi inclu\u00edda no x\u00e9nero \"Prionailurus\" polo bi\u00f3logo anem\u00e1n Weigel, en 1961.\nEtimolox\u00eda.\nPara a etimolox\u00eda do x\u00e9nero, v\u00e9xae \"Prionailurus\".\nO ep\u00edteto espec\u00edfico, \"viverrinus\", quizais se deba ao parecido que te\u00f1en, na cor da pelaxe, coas especies do x\u00e9nero \"Viverra\", o tipo da familia dos viv\u00e9rridos.\nSin\u00f3nimos.\nAdemais de polo nome actualmente v\u00e1lido, e polo ep\u00f3nimo que lle impuxo Bennett, a especie co\u00f1eceuse tam\u00e9n polos sin\u00f3nimos:\nNome vulgar.\nNa maior\u00eda dos idiomas modernos a especie co\u00f1\u00e9cese como \"gato pescador\" (debido aos seus h\u00e1bitos alimenticios), coas adaptaci\u00f3ns correspondentes de cada idioma."}
{"id": "449268", "revid": "72012", "url": "https://gl.wikipedia.org/wiki?curid=449268", "title": "Gato pescador", "text": ""}
{"id": "449269", "revid": "1888", "url": "https://gl.wikipedia.org/wiki?curid=449269", "title": "Ana Viqueira Amor", "text": ""}
{"id": "449270", "revid": "124656", "url": "https://gl.wikipedia.org/wiki?curid=449270", "title": "Armando Blanco", "text": "Armando Blanco Mart\u00ednez, nado en Cacheiras (Teo) o 27 de abril de 1948 e finado no mesmo concello o 12 de setembro de 2015, foi un hostaleiro e pol\u00edtico galego.\nTraxectoria.\nDono dun co\u00f1ecido establecemento hostaleiro en Teo. Foi concelleiro en Teo dende 1987. Nas elecci\u00f3ns municipais de 1995 encabezou a candidatura do PPdeG \u00e1 alcald\u00eda de Teo e foi elixido alcalde con maior\u00eda absoluta. Nas municipais de 1999 volveu ser elixido alcalde con maior\u00eda absoluta, se ben ao longo do mandato varios concelleiros do seu grupo deix\u00e1rono en minor\u00eda. Nas municipais de 2003 perdeu a maior\u00eda absoluta, pero continuou como alcalde co apoio do concelleiro IN-TEO. Nas municipais de 2007 perdeu fronte ao candidato do BNG Marti\u00f1o Noriega, quedando como portavoz na oposici\u00f3n e retir\u00e1ndose da pol\u00edtica no 2011."}
{"id": "449271", "revid": "1888", "url": "https://gl.wikipedia.org/wiki?curid=449271", "title": "Armando Blanco Mart\u00ednez", "text": ""}
{"id": "449272", "revid": "1576", "url": "https://gl.wikipedia.org/wiki?curid=449272", "title": "Pl\u00e1cido Lizancos", "text": ""}
{"id": "449273", "revid": "23204", "url": "https://gl.wikipedia.org/wiki?curid=449273", "title": "Brucella melitensis", "text": "Brucella melitensis \u00e9 unha bacteria gramnegativa con forma de cocobacilo da familia Brucellaceae. A bacteria causa a brucelose ovina, xunto con \"Brucella ovis\". Pode afectar a ovellas, vacas e \u00e1s veces a humanos, nos que \u00e9 o principal axente da brucelose humana, tam\u00e9n chamada febre de Malta.\nPatox\u00e9nese e enfermidade en ovinos.\nA bacteria causa graves inflamaci\u00f3ns no epid\u00eddimo de carneiros, coa formaci\u00f3n de espermatoceles e adhesi\u00f3ns fibrosas. Esta doenza denom\u00ednase brucelose ovina. \nEn femias de cabras e ovellas \"B. melitensis\" pode causar abortos, parto de fetos mortos, e fillos d\u00e9biles na primeira xestaci\u00f3n despois de que o animal foi infectado. Pode producirse mastite, pero non \u00e9 habitual. A infecci\u00f3n pode tam\u00e9n reducir a produci\u00f3n de leite en polo menos un 10%. A placenta tam\u00e9n pode quedar retida e o animal pode sufrir descargas vaxinais purulentas. Nos machos, a infecci\u00f3n pode causar orquite aguda e epididimite, e infertilidade. Pode tam\u00e9n presentarse artrite. A brucelose pode ser confirmada examinando as lesi\u00f3ns \"post mortem\" no tracto reprodutor, nos ubres e n\u00f3dulos linf\u00e1ticos supramamarios. A\u00ednda que estes non son patognom\u00f3nicos para a brucelose, poden axudar aos granxeiros a determinar se os seus raba\u00f1os est\u00e1n infectados.\nTransmisi\u00f3n.\nEn animais.\nNon hai probas de que os artr\u00f3podos poidan transmitir a brucelose, a\u00ednda que si se encontrou \"B. melitensis\" no corpo de artr\u00f3podos que zugan sangue, como carrachas. Transm\u00edtese por contacto coa placenta, fetos abortados, flu\u00eddos fetais e descargas vaxinais de animais infectados.\nEn humanos.\n\"B. melitensis\" pode ser transmitido aos humanos por inxesti\u00f3n de produtos l\u00e1cteos non contaminados (que non foron pasteurizados), por contacto de tecidos infectados ou inhalaci\u00f3n de aerosoles coa bacteria, orixinando brucelose ou febre de Malta. En moi raros casos hai transmisi\u00f3n de humano a humano; por exemplo, informouse dun caso dun home infectado por consumir queixo de cabra non pasteurizado que lle transmitiu a infecci\u00f3n \u00e1 s\u00faa muller.\nHistoria.\nEn 1887, o microbi\u00f3logo David Bruce illou o microorganismo \"Micrococcus melitensis\" en Malta do bazo dun soldado que morrera de brucelose aguda. O mecanismo de transmisi\u00f3n non foi determinado ata 1905, cando Temi \u017bammit atopou que as cabras aparentemente saudables pod\u00edan infectar a humanos por \"M. melitensis\" a trav\u00e9s do seu leite. O x\u00e9nero \"Micrococcus\" foi despois renomeado como \"Brucella\", en honra de David Bruce.\nA bacteria foi detectada nun queixo de 3200 anos de antig\u00fcidade atopado na tumba de Ptahmose do Antigo Exipto en 2010, por investigadores da Universidade de Catania."}
{"id": "449274", "revid": "1131", "url": "https://gl.wikipedia.org/wiki?curid=449274", "title": "Museo de Arte Contempor\u00e1nea de Niter\u00f3i", "text": "O Museo de Arte Contempor\u00e1nea de Niter\u00f3i (en portugu\u00e9s: \"Museu de Arte Contempor\u00e2nea de Niter\u00f3i\") ou MAC, \u00e9 un museo localizado na cidade de Niter\u00f3i, en R\u00edo de Xaneiro, no Brasil. Foi dese\u00f1ado polo arquitecto brasileiro Oscar Niemeyer coa axuda do enxe\u00f1eiro estructural Bruno Contarini, sendo unha das \u00faltimas obras realizadas polo arquitecto.\nPos\u00fae unha colecci\u00f3n de 1.217 obras procedentes da Cole\u00e7\u00e3o Jo\u00e3o Sattamini, un conxunto reunido dende a d\u00e9cada de 1950 por este coleccionista. Conta tam\u00e9n cun pequeno conxunto de 369 obras da Cole\u00e7\u00e3o MAC Niter\u00f3i, formado a partir de doaz\u00f3ns de artistas que realizaron exposici\u00f3ns no museo."}
{"id": "449275", "revid": "85894", "url": "https://gl.wikipedia.org/wiki?curid=449275", "title": "As Encrucilladas, Toldaos, Triacastela", "text": "As Ecrucilladas \u00e9 un lugar da parroquia de Toldaos, no concello lugu\u00e9s de Triacastela, na comarca de Sarria. Segundo o IGE en 2017 ti\u00f1a catro habitantes (tres homes e unha muller)."}
{"id": "449276", "revid": "25871", "url": "https://gl.wikipedia.org/wiki?curid=449276", "title": "Agapito Pombo Salgado", "text": "Agapito Pombo Salgado, nado nas Encrucilladas (Toldaos, Triacastela) en 1900 e finado en outubro de 1978, foi un gaiteiro galego asentado en Asturias.\nTraxectoria.\nLogo de quedar orfo aos 10 anos fix\u00e9ronse cargo del os seus av\u00f3s Andrea Agustina e Jos\u00e9, e a s\u00faa t\u00eda Castora. Despois foi a Viveiro co seu t\u00edo Jos\u00e9, con quen foi a Asturias \u00e1 procura de traballo. Comezaron a traballar nunha empresa mineira en Morea (Ayer), e residiron en La Casanueva. En 1921 casou con Marselinda Gonz\u00e1lez Gonz\u00e1lez, con quen tivo sete fillos. Foi vivir \u00e1 casa da sogra en La Reguera (Caborana).\nNa d\u00e9cada de 1930 f\u00edxose taxista logo de mercar un coche de segunda man. A finais da d\u00e9cada de 1940 traballou como tractorista na empresa mineira Hullera Espa\u00f1ola no pozo San Jorge. Tivo un accidente laboral no que rompeu a cadeira, e malia recuperarse en Bustiello e Oviedo, arrastrou unha minusval\u00eda nunha perna.\nXubilouse de forma anticipada en 1960, e retomou a pr\u00e1ctica da gaita, que xa tocaba de neno, e ingresou nos coros e danzas da Secci\u00f3n Femenina de Morea. F\u00edxose tam\u00e9n construtor de gaitas. Finou en outubro de 1978 logo de sufrir glaucoma na vista e varias apoplex\u00edas.\nReco\u00f1ecementos.\nEn 1995 recibiu unha homenaxe no Teatro Campoamor de Oviedo polo seu traballo a prol do folclore asturiano."}
{"id": "449278", "revid": "27155", "url": "https://gl.wikipedia.org/wiki?curid=449278", "title": "Micrococcus melitensis", "text": ""}
{"id": "449279", "revid": "56817", "url": "https://gl.wikipedia.org/wiki?curid=449279", "title": "Camp\u00e1 de Quersoneso", "text": "A camp\u00e1 de Quersoneso (en , en ) situada en Quersoneso T\u00e1urica, na pen\u00ednsula de Crimea (deputada entre Rusia e Ucra\u00edna), \u00e9 un s\u00edmbolo do Quersoneso e unha das principais atracci\u00f3ns tur\u00edsticas de Sebastopol.\nA camp\u00e1 foi fundida antes da fundaci\u00f3n de Sebastopol para a igrexa de San Nicolao Taumaturgo en Taganrog, que era a base militar da Armada rusa nese momento. M\u00e1is tarde foi confiscada polos franceses, e logo regresada. A camp\u00e1 de Quersoneso ou a camp\u00e1 da n\u00e9boa do Quersoneso, \u00e1s veces \u00e9 considerada por moitos como un dos \u00ablugares de interese de Taganrog situados no estranxeiro\u00bb, que mesmo se converteu nun s\u00edmbolo doutra cidade, Sebastopol."}
{"id": "449280", "revid": "98629", "url": "https://gl.wikipedia.org/wiki?curid=449280", "title": "O tempo escuro", "text": "O tempo escuro \u00e9 un libro de relatos de Modesto Hermida publicado en Ir Indo en 2018.\nCaracter\u00edsticas.\nO libro consta de tres apartados:\nO espazo principal \u00e9 Valdelama, inspirado no interior de Galicia na zona do Faro e o Farelo, terras lim\u00edtrofes das provincias de Lugo, Ourense e Pontevedra. Tam\u00e9n ten importancia o espazo da emigraci\u00f3n a Am\u00e9rica.\nO tempo \u00e9 a posguerra, o franquismo das primeiras d\u00e9cadas.\nSegundo Ram\u00f3n Nicol\u00e1s:\nContido.\nMemorias de n\u00f3s con palabras que saben a pan.\nPr\u00f3logo de Ram\u00f3n Nicol\u00e1s:\nRelatos de Valdelama.\nDedicatoria aos pais: \"Na memoria de Jos\u00e9 Hermida G\u00f3mez (1909-1981) e Modesta Garc\u00eda Fern\u00e1ndez (1911-2008), que combateron pola subsistencia digna naqueles tempos escuros. \"\nEran tempos escuros os que viviu Tratitos, Desiderio Curbeira L\u00f3pez, un zapateirallo sen moito choio e amigo das tabernas. Faise referencia a outros vendedores ambulantes que andaban polo pa\u00eds, coma os lotoeiros, nos que destaca o se\u00f1or Rom\u00e9n.\nAdelaira, dona Maruxa e Andre\u00edta non poden entrar no ceo, non as deixa o porteiro, o arcanxo Gavriel, que San Pedro sa\u00edu. Volve San Pedro que lles aclarar\u00e1 a causa da prohibici\u00f3n para sorpresa delas. Pero antes sabe o lector da luxuriosa vida de don Marti\u00f1o, o cura da parroquia, e dos seus problemas co bispo que levaba a camisa azul de falanxista debaixo da sotana.\nEse \u00e9 o nome que lle dan a Claudio Pena dos Montes, seu pai ch\u00e1malle Coloudino. O cativo volve da escola e topa coa violencia dun pai autoritario e bebedor que o manda buscar a besta ao monte. Polo cami\u00f1o reflexiona sobre a vida e as cousas, escoita o canto da curuxa. Volve \u00e1 casa e dorme pero non descansa.\nA comezos dos anos cincuenta unha noite apareceu o cad\u00e1ver golpeado do Arximiro da Forxa nun cami\u00f1o. C\u00f3ntanse os amores e encontros dos mozos, especialmente de d\u00faas mozas e dous mozos, Adelaira e Candelaria, Arximiro e Olinto. Tam\u00e9n os costumes e o mocear da \u00e9poca; ademais da importancia da econom\u00eda nos matrimonios. Os mozos vanse emparellando, mais a traxedia rolda detr\u00e1s dos amor\u00edos.\nOutono de 1945, o Manuel de Naxerga entra no cuartel da Garda Civil. C\u00f3ntase a historia de Manuel desde mozo, o casamento, a s\u00faa profesi\u00f3n de xastre, vendedor de feiras e taberneiro, ata a guerra que o cambia todo. Logo a fame e a necesidade levaraos a el \u00e1 muller ao estraperlo. Remata sab\u00e9ndose por que vai ao cuartel.\nPepa e a nena \u00e1brenlle a porta a catro homes armados. Son guerrilleiros, ela e o marido, o Xerardo, vanos acoller e esconder un tempo. Van e ve\u00f1en e ata se ofrecen a vingarse de algu\u00e9n que Xerardo lles sinale, mais para el ningu\u00e9n merece ese castigo. Ao marcharen d\u00e9ixanlle dous vellos mosquet\u00f3ns italianos para que os enterre na leira, xa non lles valen.\nArximiro M\u00edguez V\u00e1zquez, o Carqueixo, deixou escrita a s\u00faa vida, el que era cesteiro e vendedor en feiras acabou emigrando a Venezuela. Conta como levantaba a paletilla e un d\u00eda indo para Camba se fixo pasar por m\u00e9dico receit\u00e1ndolle toda unha comida sa e variada a un vello, vello que logo curou e sempre lle mandaba sa\u00fados. Tam\u00e9n relata a s\u00faa estad\u00eda nunha pensi\u00f3n con amor\u00edos coa irm\u00e1 da dona. Despois anda a apalabrar obreiros para unha obra inexistente mentres se deita coas d\u00faas irm\u00e1s que o acollen de pensi\u00f3n. Acaban as s\u00faas memorias coa fuxida deses lugares. Mais grazas a outros papeis seus sabe o lector das bromas dun paisano a conta das mouras e os tesouros.\nF\u00e1lase da importancia dos animais de carga, especialmente de mulas e machos, que ti\u00f1an moito valor. O Paco de Valdelama anda de arrieiro e merca mulas eivadas para poder recuperalas e vendelas mellor. M\u00e9rcalle por poucos cartos o Casta\u00f1o ao Pardal de Coles que trataba moi mal os animais. Recup\u00e9rao aliment\u00e1ndoo a xeito e a muller tam\u00e9n se encari\u00f1a co animal. Pero xorde a posibilidade de vendelo por moitos cartos.\nRelatos urbanos.\nDedicatoria: \"Na memoria do profesor Benito Varela J\u00e1come (1919-2010), polo seu saber e pola amizade. \"\nUn congreso de literatura hispanoamericana xunta en Vigo a diferentes especialistas. Tres deles van cear e logo tomar unha copa cami\u00f1o do hotel. A\u00ed \u00e9 cando ten lugar a an\u00e9cdota central do relato.\nUlpiano Concheiro Cordas, Canudo de Meira, bo rapaz e excelente mari\u00f1eiro ata que un accidente o deixa coxo e en terra. Chegar\u00e1 a ser profesor de n\u00f3s e ga\u00f1ar\u00e1 o alcume de \u201cCojo-nudo\u201d. E vaise aproveitar da s\u00faa eiva para comer de balde nas tabernas, ata que...\nBaldomero de Caldelas c\u00f3ntalle ao narrador a s\u00faa historia, de como foi detido por falsificador de di\u00f1eiro sen el ter ningunha culpa e de como perdeu tam\u00e9n a s\u00faa querida Adela, todo por querer ga\u00f1ar uns carti\u00f1os cos que fuxir da miseria en Auria.\nNotas.\nDedicatoria: \"Para meus fillos, Sabela e Alexandre, na esperanza de que xamais carezan de referencias\".\nSon as reflexi\u00f3ns sobre o Cami\u00f1o de Santiago, de Compostela, o cami\u00f1ar e os cami\u00f1os. Ademais da lembranza dunha etapa do Cami\u00f1o.\nCatuxa Ba\u00ednte c\u00f3ntalle a Daniel do Regueiro na Arxentina como quedou pre\u00f1ada e tivo que marchar por non querer dicir o nome do pai da criatura, tam\u00e9n lembra as s\u00faas aventuras er\u00f3ticas nas Am\u00e9ricas.\nPepe Pandi\u00e1ns (Salustiano das Cruces) e o Cantareiro volven verse despois dunha vida no PCG, despois dunha vida de comunistas, de traballo na clandestinidade, mesmo con torturas e detenci\u00f3ns.\nAta cinco Ram\u00f3n de Valdelama est\u00e1n emigrados en Bos Aires. Al\u00ed se ven, fanse bromas e c\u00f3ntanse as vidas.\nManseli\u00f1o \u00e9 o sancrist\u00e1n, perdeu unha perna na guerra. O Berenciano do Foxo \u00e9 un mozo que quere saber como morreu seu pai, disque na guerra. Manseli\u00f1o vaille contar a verdade de toda a s\u00faa familia e tam\u00e9n do pai que non morreu na guerra a\u00ednda que esa fora a historia que se lle contou ao mozo."}
{"id": "449285", "revid": "1131", "url": "https://gl.wikipedia.org/wiki?curid=449285", "title": "Voo 603 de Continental Airlines", "text": "O voo 603 de Continental Airlines era un voo regular entre o aeroporto internacional dos Anxeles e o aeroporto de Honolulu operado por un McDonnell Douglas DC-10. O 1 de marzo de 1978 esnafrouse durante unha engalaxe abortada resultando na morte de catro pasaxeiros.\nAvi\u00f3n e tripulaci\u00f3n.\nO aparello involucrado no accidente era un McDonnell Douglas DC-10-10 con rexistro N68045, que realizara o seu primeiro voo no ano 1972.\nO capit\u00e1n era Charles E. Hersche, de 59 anos, e estaba realizando o seu derradeiro voo antes de retirarse. Levaba traballando con Continental Airlines dende 1946 e acumulaba 29 000 horas de voo, inclu\u00eddas 2 911 no DC-10. Hersche servira coa Forza A\u00e9rea dos Estados Unidos dende 1942 ata 1953, durante a segunda guerra mundial e a guerra de Corea.\nO primeiro oficial era Michael J. Provan, de 40 anos, que levaba en Continental Airlines dende 1966 e acumulaba 10 000 horas de voo, 1 149 delas no DC-10.\nO enxe\u00f1eiro de voo era John K. Olsen, de 39 anos e na aeroli\u00f1a dende 1968. Ti\u00f1a 8 000 horas de voo, 1 520 das cales eran no DC-10.\nAccidente.\nO avi\u00f3n iniciou a s\u00faa engalaxe dende o aeroporto dos \u00c1nxeles a aproximadamente as 9:25 am. Durante a engalaxe, a banda de rodadura do pneum\u00e1tico n\u00famero 2 do tren de aterraxe esquerdo separouse e a sobrecarga resultante fixo que o pneum\u00e1tico rebentase. Isto \u00e1 s\u00faa vez impuxo unha sobrecarga no pneum\u00e1tico n\u00famero 1 do mesmo eixo, o que provocou un segundo rebent\u00f3n case inmediatamente despois do primeiro. Pezas de metal das pinas dos pneum\u00e1ticos que fallaron danaron ent\u00f3n o pneum\u00e1tico n\u00famero 5, causando que tam\u00e9n rebentase.\nA\u00ednda que o capit\u00e1n iniciou o procedemento de aborto a 4 n\u00f3s (7,4\u00a0km/h) por debaixo da velocidade V1, f\u00edxose evidente que o avi\u00f3n non poder\u00eda parar dentro dos l\u00edmites da pista. Este foi o resultdo directo da perda parcial de capacidade de freado tras o fallo nos tres pneum\u00e1ticos do tren esquerdo, e tam\u00e9n debido a que a pista estaba mollada. O capit\u00e1n dirixiu o avi\u00f3n para sa\u00edr da pista pola metade dereita nun esforzo de \"ir ao lado dos puntais das luces da pista\" e as\u00ed evitar unha colisi\u00f3n cos puntais das luces de aproximaci\u00f3n, que estaban situados xusto ao rematar a pista de aterraxe. A uns 30 m m\u00e1is al\u00f3 do final da pista o tren de aterraxe esquerdo colapsou. Partes do tren perforaron os tanques de combustible da \u00e1 esquerda e inmediatamente comezou un incendio nese lado.\nO avi\u00f3n esvarou ata deterse aproximadamente a uns 200 metros despois da sa\u00edda da pista. Debido ao lume no lado esquerdo do aparello, todos os pasaxeiros evacuaron polo lado dereito. As catro ramplas de evacuaci\u00f3n do lado dereito v\u00edronse afectadas polo calor e acabaron fallando nalg\u00fan momento da evacuaci\u00f3n. A tripulaci\u00f3n do voo 603 e un piloto f\u00f3ra de servizo traballaron rapidamente para guiar aos pasaxeiros a sa\u00eddas alternativas cando as ramplas fallaron, acci\u00f3ns posteriormente recomendadas pola Xunta Nacional de Seguridade no Transporte (NTSB) para salvar vidas e reducir o n\u00famero de feridos. Os pasaxeiros que a\u00ednda estaba a bordo despois de que fallase a \u00faltima rampla v\u00edronse obrigados a saltar ao chan ou a usar unha corda despregada dende a fiestra do primeiro oficial na cabina de mando.\nDos 186 pasaxeiros e 14 tripulantes a bordo, dous pasaxeiros morreron desliz\u00e1ndose polo bordo dianteiro da \u00e1 durante a evacuaci\u00f3n. Ademais, 28 pasaxeiros e tres tripulantes quedaron gravemente feridos durante a evacuaci\u00f3n. Dous deses feridos graves morreron uns tres meses despois.\nInvestigaci\u00f3n.\nDurante a s\u00faa investigaci\u00f3n a NTSB atopou que o pneum\u00e1tico n\u00famero 2 fallou porque a s\u00faa banda de rodadura soltouse. O pneum\u00e1tico n\u00famero 1 fallou ent\u00f3n debido a que estaba sobrecargado e ti\u00f1a fatiga na s\u00faa estrutura. O pneum\u00e1tico n\u00famero 5 fallou posteriormente debido a que foi golpeado por unha ou varias pezas de metal das rodas 1 e 2. O fallo dese terceiro pneum\u00e1tico do tren esquedo probablemente contribu\u00edu a que o tren rompese ao sa\u00edr da pista, o que \u00e1 s\u00faa vez causou que colapsase e perforase os tanques de combustible. Ademais, a NTSB afirmou: \"Os pneum\u00e1ticos do avi\u00f3n deber\u00edan ter actuado sobrecargados, xa que a presi\u00f3n media de inflado era menor que a presi\u00f3n \u00f3ptima para o peso m\u00e1ximo\".\nA NTSB fixo recomendaci\u00f3ns \u00e1 Administraci\u00f3n Federal de Aviaci\u00f3n (FAA), inclu\u00edda a prohibici\u00f3n de montar no mesmo eixo diferentes modelos de pneum\u00e1ticos con diferentes caracter\u00edsticas de soporte de carga e tam\u00e9n que se requir\u00edan maiores caracter\u00edsticas de carga nos pneum\u00e1ticos fabricados no futuro. A NTSB tam\u00e9n publicou unha serie de recomendaci\u00f3ns relacionados con melloras na seguridade da evacuaci\u00f3n do avi\u00f3n, inclu\u00edndo o desenvolvemento de ramplas m\u00e1is duradeiras e resistentes ao lume, e a colocaci\u00f3n de cordas de evacuaci\u00f3n nas sa\u00eddas de emerxencia para ser usadas no caso do fallo da rampla."}
{"id": "449286", "revid": "865", "url": "https://gl.wikipedia.org/wiki?curid=449286", "title": "Aeroporto dos \u00c1nxeles", "text": ""}
{"id": "449287", "revid": "1131", "url": "https://gl.wikipedia.org/wiki?curid=449287", "title": "Voo 797 de Varig", "text": "O voo 797 de Varig era un voo dende Abidjan, Costa do Marfil a R\u00edo de Xaneiro, Brasil. O 3 de xaneiro de 1987 o Boeing 707-320C que operaba a ruta esnafrouse contra a terra, matando aos 12 tripulantes e a 38 dos 39 pasaxeiros.\nCando sa\u00edu de Abidjan o aparello comezou a ter problemas co seu motor n\u00famero 1 (na \u00e1 esquerda). Mentres regresaba o avi\u00f3n esnafrouse nunha xungla a 18 quil\u00f3metros do aeroporto. O lugar do accidente foi unha plantaci\u00f3n de caucho.\nCatro d\u00edas despois do desastre, Ahmad Wansa, un cidad\u00e1n brit\u00e1nico ferido no accidente, morreu a bordo dun avi\u00f3n de Swiss mentres chegaba a Par\u00eds; estaba sendo transferido a unha unidade de queimados nun suburbio de Par\u00eds. O \u00fanico supervivente foi o profesor da Universidade de Costa do Marfil Neuba Yessoh, que ti\u00f1a queimaduras en menos do 20% do seu corpo."}
{"id": "449289", "revid": "865", "url": "https://gl.wikipedia.org/wiki?curid=449289", "title": "Voo 811 de United Airlines", "text": "O voo 811 de United Airlines era un voo regular dende Os \u00c1nxeles ata Sydney, con escalas en Honolulu e Auckland. O 24 de febreiro de 1989 o Boeing 747-122 que realizaba a ruta tivo un fallo nunha porta de carga mentres voaba pouco despois de deixar Honolulu. A descompresi\u00f3n explosiva resultante rebentou varias filas de asentos matando a nove dos pasaxeiros. O avi\u00f3n regresou a Honolulu onde conseguiu aterrar con seguridade.\nAvi\u00f3n.\nO avi\u00f3n do accidente era un Boeing 747-122 con rexistro N4713U. Foi entregado a United Airlines o d\u00eda 3 de novembro de 1970. No momento do incidente o aparello acumulaba 58 814 horas de voo, e non tivera problemas graves anteriormente.\nO 24 de febreiro de 1989 o avi\u00f3n estaba programado por United Airlines para operar o voo 811 dende o aeroporto dos \u00c1nxeles ata o aeroporto de Sydney, con escalas no aeroporto de Honolulu e no aeroporto de Auckland.\nO voo 811 operou sen problemas na s\u00faa primeira parte da ruta, dende Os \u00c1nxeles ata Honolulu. Tras chegar a Honolulu houbo un cambio de tripulaci\u00f3n. A anterior tripulaci\u00f3n de voo informou que non tivera dificultades co avi\u00f3n durante o voo a Honolulu.\nDespois do accidente o avi\u00f3n foi reparado e volveu ao servizo con United, pero desta vez co rexistro N4724U. En 1997 United retirouno e pasou a operar con Air Dabia como C5-FBS. Air Dabia cesou as operaci\u00f3ns en 1998, e o avi\u00f3n quedou abandonado no aeroporto de Plattsburgh, onde foi desg\u00fcazado en 2004.\nTripulaci\u00f3n.\nA tripulaci\u00f3n que embarcaron en Honolulu estaba liderada polo capit\u00e1n de 59 anos David M. \"Dave\" Cronin. No momento do accidente, Cronin levaba acumuladas unhas 28 000 horas de voo, inclu\u00eddas unhas 1 600 horas no Boeing 747. O voo 811 foi o pen\u00faltimo voo programado de Cronin antes da s\u00faa xubilaci\u00f3n obrigatoria.\nO resto dos tripulantes eran o primeiro oficial Gregory Allen \"Al\" Slader (48), o enxe\u00f1eiro de voo Randal Mark Thomas (46), e 15 asistentes de cabina. O primeiro oficial e o enxe\u00f1eiro ti\u00f1an 14 500 e 20 000 horas de voo respectivamente."}
{"id": "449290", "revid": "23204", "url": "https://gl.wikipedia.org/wiki?curid=449290", "title": "Majin Boo", "text": ""}
{"id": "449299", "revid": "1131", "url": "https://gl.wikipedia.org/wiki?curid=449299", "title": "Salom\u00e9 \u00c1lvarez", "text": ""}
{"id": "449301", "revid": "89787", "url": "https://gl.wikipedia.org/wiki?curid=449301", "title": "Ciro Guerra", "text": "Ciro Guerra, nado o 6 de febreiro de 1981, \u00e9 un director e guionista colombiano. O seu primeiro filme, \"La sombra del caminante\", f\u00edxoo en 2004, cando ti\u00f1a 23 anos. Foi escollido como candidato colombiano \u00f3 \u00d3scar \u00f3 mellor filme en lingua non inglesa na 78\u00aa edici\u00f3n dos premios, por\u00e9n non foi nomeado. O seu seguinte filme \"Los viajes del viento\" competiu na secci\u00f3n Un Certain Regard do Festival de Cannes de 2009 e foi escollido como candidato colombiano 82\u00aa edici\u00f3n dos premios, mais tampouco foi escollido.\nO seu filme de 2015 \"El abrazo de la serpiente\" foi proxectado na secci\u00f3n \"Quinzaine des R\u00e9alisateurs\" do Festival de Cannes de 2015, onde ga\u00f1ou o premio C.I.C.A.E. Ga\u00f1ou o premio de mellor filme no Festival Internacional de Cinema de Odesa e Lima, onde tam\u00e9n recibiu o premio. O filme estivo entre os nomeados na 88\u00aa edici\u00f3n dos premios, sendo o primeiro filme colombiano en ser nomeado na historia.\nEn 2018, Guerra estreou o seu cuarto filme, \"P\u00e1jaros de verano\". Rodado no deserto de La Guajira, Colombia, Guerra declarou que \u00e9 \"como un filme de g\u00e1ngters, mais \u00e9 algo completamente diferente a calquera filme de g\u00e1ngsters que viras xamais\"."}
{"id": "449303", "revid": "85894", "url": "https://gl.wikipedia.org/wiki?curid=449303", "title": "O Eido de Baixo, Verducido, A Lama", "text": "O Eido de Baixo \u00e9 un lugar da parroquia de Verducido, no concello pontevedr\u00e9s da Lama, na comarca de Pontevedra. Segundo o IGE, en 2016 ti\u00f1a 23 habitantes (12 homes e 11 mulleres)."}
{"id": "449306", "revid": "1131", "url": "https://gl.wikipedia.org/wiki?curid=449306", "title": "Galer\u00eda de imaxes de Ricardo Carballo Calero", "text": "Galer\u00eda de imaxes de Ricardo Carballo Calero."}
{"id": "449328", "revid": "1131", "url": "https://gl.wikipedia.org/wiki?curid=449328", "title": "O Eido de Baixo", "text": ""}
{"id": "449329", "revid": "23204", "url": "https://gl.wikipedia.org/wiki?curid=449329", "title": "\u00c4\u00e4nekoski", "text": "\u00c4\u00e4nekoski \u00e9 unha cidade de Finlandia situada na rexi\u00f3n de Finlandia Central. En 2018 a s\u00faa poboaci\u00f3n era de 19\u00a0092\u00a0habitantes. A superficie do termo municipal \u00e9 de 1\u00a0138,39\u00a0km2, dos cales 253,82\u00a0km2 son auga. O concello ten unha densidade de poboaci\u00f3n de 21,58\u00a0hab./km\u00b2.\nLimita cos concellos de Kannonkoski, Konnevesi, Laukaa, Saarij\u00e4rvi, Uurainen, Viitasaari e Vesanto, este \u00faltimo pertencente \u00e1 rexi\u00f3n veci\u00f1a de Savonia do Norte.\nO concello \u00e9 uniling\u00fce en fin\u00e9s."}
{"id": "449330", "revid": "89787", "url": "https://gl.wikipedia.org/wiki?curid=449330", "title": "Trisom\u00eda 16", "text": "A trisom\u00eda 16 \u00e9 unha anormalidade cromos\u00f3mica na cal hai tres copias do cromosoma 16 humano en lugar das habituais d\u00faas. \u00c9 a trisom\u00eda m\u00e1is com\u00fan que orixina aborto espont\u00e1neo e a segunda anormalidade cromos\u00f3mica que o causa, moi preto da primeira, a s\u00edndrome de Turner (monosom\u00eda do cromosoma X). Un 6% dos abortos espont\u00e1neos te\u00f1en trisom\u00eda 16. Estes ocorren principalmente entre as 8 e as 15 semanas despois do \u00faltimo per\u00edodo menstrual.\nNon \u00e9 posible que un neno naza vivo se ten unha copia extra deste cromosoma presente en todas as c\u00e9lulas (trisom\u00eda 16 completa). Por\u00e9n, \u00e9 posible que un neno chegue a nacer coa forma en mosaico desta trisom\u00eda.\nCromosoma 16.\nNormalmente os humanos te\u00f1en d\u00faas copias do cromosoma 16, unha herdada do pai e outra da nai. Este cromosoma representa case o 3% de todo o ADN da c\u00e9lula.\nCribado.\nDurante o embarazo, poden examinarse as mulleres facendo un cribado cunha mostra de vilosidade cori\u00f3nica e amniocentese para detectar a trisom\u00eda 16. Desde a aparici\u00f3n das t\u00e9cnicas de detecci\u00f3n de aneuploid\u00edas non invasivas, poden utilizarse para facer un cribado prenatal as probas de secuenciaci\u00f3n de nova xeraci\u00f3n antes que t\u00e9cnicas invasivas.\nTrisom\u00eda 16 completa.\nA trisomia 16 completa \u00e9 incompatible coa vida e practicamente sempre orixina aborto natural durante o primeiro trimestre de embarazo. Isto ocorre cando todas as c\u00e9lulas do corpo do feto conte\u00f1en unha copia extra do cromosoma 16.\nTrisom\u00eda 16 en mosaico.\nA trisom\u00eda 16 en mosaico \u00e9 un raro trastorno cromos\u00f3mico compatible coa vida, polo que un beb\u00e9 que a te\u00f1a pode nacer vivo. Isto ocorre cando s\u00f3 algunhas c\u00e9lulas do corpo conte\u00f1en a copia extra do cromosoma 16. Unha das consecuencias \u00e9 un lento crecemento antes de nacer.\nDiagn\u00f3stico prenatal.\nDurante o diagn\u00f3stico prenatal poden analizarse os niveis de trisom\u00eda nos tecidos fetais-placentarios. Estes niveis poden ser preditores de resultados de embarazos con trisom\u00eda 16 en mosaico. Nun estudo de casos de diagn\u00f3sticos prenatais, houbo un 66% de nacementos vivos cunha media de 35,7 semanas xestacionais de idade. Un 45% deles ti\u00f1an malformaci\u00f3ns. As malformaci\u00f3ns m\u00e1is com\u00fan eran a espi\u00f1a b\u00edfida, o defecto auricular septal e hipospadias. Por\u00e9n, a trisom\u00eda 16 non sempre ten como resultado anormalidades anat\u00f3micas."}
{"id": "449331", "revid": "63181", "url": "https://gl.wikipedia.org/wiki?curid=449331", "title": "Halsua", "text": "Halsua (en sueco \"Halso\") \u00e9 un municipio de Finlandia situada na rexi\u00f3n de Ostrobotnia Central. En 2018 a s\u00faa poboaci\u00f3n era de 1\u00a0164\u00a0habitantes. A superficie do termo municipal \u00e9 de 428,34\u00a0km2, dos cales 15,33\u00a0km2 son auga. O concello ten unha densidade de poboaci\u00f3n de 2,82\u00a0hab./km\u00b2.\nLimita cos concellos de Kaustinen, Kokkola, Lestij\u00e4rvi, Perho e Veteli, todos eles na s\u00faa mesma rexi\u00f3n.\nO concello \u00e9 uniling\u00fce en fin\u00e9s."}
{"id": "449333", "revid": "63181", "url": "https://gl.wikipedia.org/wiki?curid=449333", "title": "Kannus", "text": "Kannus \u00e9 unha cidade de Finlandia situada na rexi\u00f3n de Ostrobotnia Central. En 2018 a s\u00faa poboaci\u00f3n era de 5\u00a0514\u00a0habitantes. A superficie do termo municipal \u00e9 de 470,65\u00a0km2, dos cales 2,32\u00a0km2 son auga. O concello ten unha densidade de poboaci\u00f3n de 11,77\u00a0hab./km\u00b2.\nLimita cos concellos de Kokkola, Toholampi, Kalajoki e Sievi, estes dous \u00faltimos na rexi\u00f3n veci\u00f1a de Ostrobotnia do Norte.\nO concello \u00e9 uniling\u00fce en fin\u00e9s."}
{"id": "449335", "revid": "63181", "url": "https://gl.wikipedia.org/wiki?curid=449335", "title": "Kaustinen", "text": "Kaustinen (en sueco \"Kaustby\") \u00e9 un municipio de Finlandia situada na rexi\u00f3n de Ostrobotnia Central. En 2018 a s\u00faa poboaci\u00f3n era de 4\u00a0298\u00a0habitantes. A superficie do termo municipal \u00e9 de 361,12nbsp;km2, dos cales 7,15\u00a0km2 son auga. O concello ten unha densidade de poboaci\u00f3n de 12,14\u00a0hab./km\u00b2.\nLimita cos concellos de Halsua, Kokkola, Veteli e Kronoby, este \u00faltimo na rexi\u00f3n veci\u00f1a de Ostrobotnia.\nO concello \u00e9 uniling\u00fce en fin\u00e9s."}
{"id": "449337", "revid": "63181", "url": "https://gl.wikipedia.org/wiki?curid=449337", "title": "Lestij\u00e4rvi", "text": "Lestij\u00e4rvi \u00e9 un municipio de Finlandia situada na rexi\u00f3n de Ostrobotnia Central. En 2018 a s\u00faa poboaci\u00f3n era de 771\u00a0habitantes. A superficie do termo municipal \u00e9 de 559,06nbsp;km2, dos cales 78,41\u00a0km2 son auga. O concello ten unha densidade de poboaci\u00f3n de 1,60\u00a0hab./km\u00b2.\nLimita cos concellos de Halsua, Kokkola, Perho e Toholampi na s\u00faa mesma rexi\u00f3n, Kinnula na rexi\u00f3n de Finlandia Central, e Reisj\u00e4rvi e Sievi, ambos pertencentes \u00e1 rexi\u00f3n veci\u00f1a de Ostrobotnia do Norte.\nO concello \u00e9 uniling\u00fce en fin\u00e9s."}
{"id": "449338", "revid": "63181", "url": "https://gl.wikipedia.org/wiki?curid=449338", "title": "Perho", "text": "Perho \u00e9 un municipio de Finlandia situada na rexi\u00f3n de Ostrobotnia Central. En 2018 a s\u00faa poboaci\u00f3n era de 2\u00a0858\u00a0habitantes. A superficie do termo municipal \u00e9 de 775,19nbsp;km2, dos cales 27,36\u00a0km2 son auga. O concello ten unha densidade de poboaci\u00f3n de 3,82\u00a0hab./km\u00b2.\nLimita cos concellos de Halsua, Kinnula, Lestij\u00e4rvi e Veteli, pertencentes \u00e1 s\u00faa mesma rexi\u00f3n, Alaj\u00e4rvi e Vimpeli na rexi\u00f3n de Ostrobotnia do Sur, e Kivij\u00e4rvi e Kyyj\u00e4rvi, pertencentes ambos \u00e1 rexi\u00f3n veci\u00f1a de Finlandia Central.\nO concello \u00e9 uniling\u00fce en fin\u00e9s."}
{"id": "449339", "revid": "63181", "url": "https://gl.wikipedia.org/wiki?curid=449339", "title": "Toholampi", "text": "Toholampi \u00e9 un municipio de Finlandia situada na rexi\u00f3n de Ostrobotnia Central. En 2018 a s\u00faa poboaci\u00f3n era de 3\u00a0173\u00a0habitantes. A superficie do termo municipal \u00e9 de 616,89nbsp;km2, dos cales 8,07\u00a0km2 son auga. O concello ten unha densidade de poboaci\u00f3n de 5,21\u00a0hab./km\u00b2.\nLimita cos concellos de Kannus, Kokkola, Lestij\u00e4rvi e Sievi, este \u00faltimo pertencente \u00e1 rexi\u00f3n veci\u00f1a de Ostrobotnia do Norte.\nO concello \u00e9 uniling\u00fce en fin\u00e9s."}
{"id": "449340", "revid": "22570", "url": "https://gl.wikipedia.org/wiki?curid=449340", "title": "Veteli", "text": "Veteli (en sueco \"Vetil\") \u00e9 un municipio de Finlandia situada na rexi\u00f3n de Ostrobotnia Central. En 2018 a s\u00faa poboaci\u00f3n era de 3\u00a0222\u00a0habitantes. A superficie do termo municipal \u00e9 de 520,91nbsp;km2, dos cales 18,78\u00a0km2 son auga. O concello ten unha densidade de poboaci\u00f3n de 6,42\u00a0hab./km\u00b2.\nLimita cos concellos de Halsua, Kaustinen e Perho na s\u00faa mesma rexi\u00f3n, Kronoby na rexi\u00f3n de Ostrobotnia, e Evij\u00e4rvi, Lappaj\u00e4rvi e Vimpeli, pertencentes \u00e1 rexi\u00f3n veci\u00f1a de Ostrobotnia do Sur.\nO concello \u00e9 uniling\u00fce en fin\u00e9s."}
{"id": "449344", "revid": "23204", "url": "https://gl.wikipedia.org/wiki?curid=449344", "title": "Filme de culto", "text": "O termo filme de culto ref\u00edrese a calquera tipo de produci\u00f3n cinematogr\u00e1fica que adquiriu algunha clase de culto popular, xa sexa polo seu formato ou pola s\u00faa produci\u00f3n, pero sobre todo pola s\u00faa trama ou polo seu significado hist\u00f3rico ou a s\u00faa ideolox\u00eda. Os filmes de culto adoitan considerarse pol\u00e9micos, debido a que incl\u00faen ideas ou temas notablemente controvertidos ou a que, sendo m\u00e1is convencionais na s\u00faa tem\u00e1tica, pres\u00e9ntana dun xeito afastado dos convencionalismos est\u00e9ticos ou narrativos. Cabe sinalar que, co tempo, moitos filmes de culto transcenderon este status, e pasaron de ser admiradas por algunha subcultura ou \"fandom\" determinado a ser reco\u00f1ecidas mesmo como cl\u00e1sicos cinematogr\u00e1ficos dun modo universal. \u00c9 o caso de Nosferatu, eine Symphonie deas Grauens. Os filmes de culto son a cristalizaci\u00f3n cinematogr\u00e1fica da cultura que ignora os est\u00e1ndares da cultura principal e asim\u00edlase nos x\u00e9neros do cine B, o cine de explotaci\u00f3n, o cine \"camp\" e o cine independente, caracterizados polos seus ideais de transgresi\u00f3n social, a tem\u00e1tica de ficci\u00f3n de explotaci\u00f3n e os niveis baixos na produci\u00f3n cinematogr\u00e1fica."}
{"id": "449345", "revid": "1888", "url": "https://gl.wikipedia.org/wiki?curid=449345", "title": "Domingo L\u00f3pez Dom\u00ednguez", "text": "Domingo Antonio L\u00f3pez Dom\u00ednguez, nado en Porto do Son cara a 1907 e finado na Coru\u00f1a o 9 de decembro de 1936, foi un sindicalista galego.\nTraxectoria.\nEmpregado da F\u00e1brica de Carburos Met\u00e1licos de Cee. Secretario da Sociedad de Oficios Varios da UGT. Co golpe de Estado do 18 de xullo de 1936 foi detido. Xulgado en consello de guerra por rebeli\u00f3n militar, foi condenado a pena de morte. Foi fusilado en Punta Herminia o 9 de decembro de 1936."}
{"id": "449346", "revid": "5863", "url": "https://gl.wikipedia.org/wiki?curid=449346", "title": "Pret\u00e9rito Imperfeito (1927-1961)", "text": ""}
{"id": "449347", "revid": "1888", "url": "https://gl.wikipedia.org/wiki?curid=449347", "title": "Norberto Recam\u00e1n Lago", "text": "Norberto Recam\u00e1n Lago, nado en Cee cara a 1914 e finado na Coru\u00f1a o 9 de decembro de 1936, foi un sindicalista galego.\nTraxectoria.\nEmpregado da F\u00e1brica de Carburos Met\u00e1licos de Cee. Sindicalista da UGT. Co golpe de Estado do 18 de xullo de 1936 foi detido. Xulgado en consello de guerra por rebeli\u00f3n militar, foi condenado a pena de morte. Foi fusilado en Punta Herminia o 9 de decembro de 1936."}
{"id": "449350", "revid": "1131", "url": "https://gl.wikipedia.org/wiki?curid=449350", "title": "Voo 965 de American Airlines", "text": "O voo 965 de American Airlines era un voo regular entre o aeroporto de Miami e o aeroporto Alfonso Bonilla Arag\u00f3n en Cali, Colombia. O 20 de decembro de 1995 o Boeing 757-200 que operaba a ruta, con rexisto N651AA, esnafrouse contra unha monta\u00f1a en Buga, Colombia, matando 151 dos 155 pasaxeiros e os 8 tripulantes. O accidente foi o primeiro dun 757 de propiedade estadounidense e \u00e9 o peor accidente de aviaci\u00f3n ocorrido en Colombia. No seu momento foi o accidente con m\u00e1is mortos dun 757, superado polo voo 301 de Birgenair con 189 v\u00edtimas mortais ocorrido sete semanas despois. Cinco pasaxeiros, todos sentados na mesma zona do avi\u00f3n, sobreviviron ao impacto inicial, pero un morreu dous d\u00edas despois polas s\u00faas feridas.\nA Unidade Administrativa Especial de Aeron\u00e1utica Civil colombiana investigou o accidente e determinou que foi causado por erros de navegaci\u00f3n da tripulaci\u00f3n de voo.\nAvi\u00f3n.\nO aparello era un Boeing 757-223 con rexistro N651AA. Voara por vez primeira o 12 de agosto de 1991, e fora o 390 Boeing 757 constru\u00eddo. O avi\u00f3n estaba equipado con dous motores Rolls-Royce RB211."}
{"id": "449351", "revid": "27155", "url": "https://gl.wikipedia.org/wiki?curid=449351", "title": "Trisom\u00eda 18", "text": ""}
{"id": "449354", "revid": "1131", "url": "https://gl.wikipedia.org/wiki?curid=449354", "title": "Voo 742 de Viasa", "text": "O voo 742 de Viasa era un voo regular internacional dende Caracas ata Miami cunha escala en Maracaibo. O 16 de marzo de 1969 o DC-9-30 que operaba a ruta golpeou varias li\u00f1as el\u00e9ctricas tras engalar e esnafrouse contra o distrito de La Trinidad de Maracaibo. As 84 persoas a bordo morreron, xunto con 71 en terra.\nA causa do accidente atribu\u00eduse a sensores defectuosos na pista e c\u00e1lculos para a engalaxe feitos con informaci\u00f3n err\u00f3nea, que fixeron que o avi\u00f3n estivese sobrecargado en m\u00e1is de 5 000 libras para as condici\u00f3ns do momento. S\u00f3 dous d\u00edas despois do accidente o ministro de traballo venezolano atribu\u00edu a lonxitude da pista como un factor que axudou ao desastre.\nCando o DC-9 se encaraba cara Ziruma non conseguiu ga\u00f1ar altitude, e o motor esquerdo do avi\u00f3n golpeou contra un pau da luz. Cando o aparello se inclinou cara a esquerda un reflector impactou contra o tanque de combustible abr\u00edndoo. Tras golpear outro pau da luz a \u00e1 esquerda desprendeuse do avi\u00f3n e o motor esquerdo estoupou incendi\u00e1ndose. O avi\u00f3n esnafrouse nun pequeno parque en La Trinidad. O impacto foi tan forte que o motor dereito separouse do aparello e impactou contra unha casa.\nO voo 742 foi a primeira perda dun DC-9-30 e segue sendo o peor accidente dese modelo. Tam\u00e9n foi o peor accidente en Venezuela ata o voo 708 de West Caribbean Airways 36 anos despois. Na \u00e9poca foi o accidente a\u00e9reo civil con m\u00e1is mortes. O n\u00famero de v\u00edtimas foi superado en 1971 polo voo 58 de All Nippon, onde morreron 162 persoas tras colidir contras un caza F-86.\nUnha das persoas que morreu no accidente do voo 742 de Viasa foi o xogador dos San Francisco Giants N\u00e9stor Ch\u00e1vez.\nAvi\u00f3n.\nO DC-9 accidentado estaba alugado a Avensa e s\u00f3 levaba un mes en servizo. Fora constru\u00eddo tres meses antes do accidente e estaba equipado con dous motores turboventilador Pratt &amp; Whitney JT8D-7."}
{"id": "449355", "revid": "23204", "url": "https://gl.wikipedia.org/wiki?curid=449355", "title": "Kalajoki", "text": "Kalajoki \u00e9 unha cidade de Finlandia situada na rexi\u00f3n de Ostrobotnia do Norte. En 2018 a s\u00faa poboaci\u00f3n era de 12\u00a0487\u00a0habitantes. A superficie do termo municipal \u00e9 de 2\u00a0391,30\u00a0km2, dos cales 1\u00a0468,32\u00a0km2 son auga. O concello ten unha densidade de poboaci\u00f3n de 13,53\u00a0hab./km\u00b2.\nLimita cos concellos de Alavieska, Merij\u00e4rvi, Pyh\u00e4joki, Sievi, Ylivieska, Kokkola e Kannus, estes dous \u00faltimos pertencentes \u00e1 rexi\u00f3n veci\u00f1a de Ostrobotnia Central.\nO concello \u00e9 uniling\u00fce en fin\u00e9s."}
{"id": "449357", "revid": "1131", "url": "https://gl.wikipedia.org/wiki?curid=449357", "title": "Voo 1502 de American Airlines", "text": "O voo 1502 de American Airlines era un voo de adestramento da tripulaci\u00f3n dende o aeroporto internacional Idlewild. O 28 de xaneiro de 1961 o avi\u00f3n esnafrouse no oc\u00e9ano a 8 quil\u00f3metros de Montauk Point, Nova York. Os seis tripulantes a bordo do avi\u00f3n morreron no accidente.\nAvi\u00f3n.\nO avi\u00f3n era un Boeing 707-123 rexistrado nos Estados Unidos como N7502A e bautizado \"Flagship Oklahoma\". Voou por vez primeira o 2 de novembro de 1957 e foi entregado a American Airlines o 27 de xaneiro de 1958.\nAccidente.\nO tempo era bo cando o aparello se esnafrou contra o oc\u00e9ano, despois dunha inexplicable perda de control mentres realizaba un voo de adestramento, matando aos seus seus ocupantes.[1] A FAA estableceu como probable causa aunha \"perda de control por unha raz\u00f3n indeterminada\"."}
{"id": "449358", "revid": "98629", "url": "https://gl.wikipedia.org/wiki?curid=449358", "title": "Voo 1862 de El Al", "text": "O voo 1862 de El Al era un voo de carga operado pola aeroli\u00f1a israel\u00ed El Al. O d\u00eda 4 de outubro de 1992 o Boeing 747 que o operaba esnafrouse contra un edificio residencial no barrio de Bijlmermeer en Amsterdam. Oficialmente morreron un total de 43 persoas: os tres membros da tripulaci\u00f3n, un pasaxeiro e 39 persoas en terra. Ademais destas mortes, 11 persoas resultaron feridas de gravidade e outras 15 recibiron feridas leves. O n\u00famero exacto de xente morta en terra est\u00e1 en disputa, xa que o edificio ti\u00f1a unha alta concentraci\u00f3n de inmigrantes ilegais.\nAccidente.\nO 4 de outubro de 1992 o avi\u00f3n de carga, un Boeing 747-258F con rexistro 4X-AXG, viaxando dende o aeroporto internacional John F. Kennedy de Nova York ata o aeroporto de Tel Aviv-Ben Gurion, realizou unha escala no aeroporto de \u00c1msterdam-Schiphol. Durante o voo de Nova York a Schiphol not\u00e1ronse tres problemas: fluctuaci\u00f3ns na regulaci\u00f3n de velocidade do piloto autom\u00e1tico, problemas cunha radio e fluctuaci\u00f3ns na voltaxe do xerador el\u00e9ctrico no motor n\u00famero 3, o motor interior da \u00e1 dereita que posteriormente separouse do avi\u00f3n e iniciou o accidente.\nO avi\u00f3n aterrou en Schiphol \u00e1s 2:40 pm. Cargouse nova carga no aparello; a carga foi aprobada polas autoridades de aduanas pero, como se descubriu despois, non foi inspeccionada fisicamente. O avi\u00f3n foi repostado e repar\u00e1ronse os problemas onservados, polo menos provisionalmente. A tripulaci\u00f3n estaba formada polo capit\u00e1n Yitzhak Fuchs (59), o primeiro oficial Arnon Ohad (32) e o enxe\u00f1eiro de voo Gedalya Sofer (61). Hab\u00eda un \u00fanico pasaxeiro a bordo, viaxando a Tel Aviv para cadsar cun empregado de El Al. O capit\u00e1n era un piloto experimentado, tendo voado un cazabombardeiro coa forza a\u00e9rea israel\u00ed a finais dos anos 50.\nVoo.\nO voo 1862 estaba programado para sa\u00edr \u00e1s 5:30 pm, pero foi atrasado ata as 6:20 pm. Engalou dende a pista 01L (hoxe co\u00f1ecida como 36C) cara o norte \u00e1s 6:22 pm. Unha vez no aire o avi\u00f3n virou cara a dereita na s\u00faa ruta de sa\u00edda. Pouco despois da viraxe, \u00e1s 6:27 pm, sobre o Gooimeer, un lago preto de \u00c1msterdam, testemu\u00f1as no chan escoitaron un forte estoupido mentres a aeronave estaba subindo a 1 950 metros (6500 p\u00e9s). O estoupido foi o resultado de dous pasadores que suxeitaban o motor 3 fallando debido a grietas microsc\u00f3picas pola fatiga do metal. O motor separouse da \u00e1 dereita do aparello, sa\u00edndo cara a adiante e danando os flaps da \u00e1, despois caeu e golpeou o motor 4 arrinc\u00e1ndoo da \u00e1. Os dous motores ca\u00edron do avi\u00f3n, tam\u00e9n arrancando un anaco de 10 metros do bordo da \u00e1. O forte ru\u00eddo chamou a atenci\u00f3n dalgunhas persoas que navegaban no Gooimeer. Estas notificaron \u00e1 Garda Costeira que dous obxectos que ca\u00edran do ceo. Un polic\u00eda que navegaba pola zona dixo que inicialmente pensaba que os obxectos eran paracaidistas, pero cando os viu m\u00e1is de preto decatouse que eran motores de avi\u00f3n.\nO capit\u00e1n fixo unha chamada de \"mayday\" ao control de tr\u00e1fico a\u00e9reo (ATC) e indicou que quer\u00eda regresar a Schiphol. \u00c1s 6:28:45 pm o capit\u00e1n informou: \"El Al 1862, perda dos motores tres e catro, motores tres e catro\". O ATC e a tripulaci\u00f3n de voo a\u00ednda non comprend\u00edan a gravidade da situaci\u00f3n. A\u00ednda que a tripulaci\u00f3n sab\u00eda que perderan potencia dos motores, non pod\u00edan ver que os mesmos ca\u00edran e que a \u00e1 estaba danada. O motor exterior da \u00e1 do 747 \u00e9 visible dende a cabina de mando con dificultade e o interior non se pode ver. Tendo en conta as opci\u00f3ns que o capit\u00e1n e a tripulaci\u00f3n tomaron tras a perda de potencia do motor, a comisi\u00f3n de investigaci\u00f3n parlamentaria neerlandesa que posteriormente estudou o accidente conclu\u00edu que a tripulaci\u00f3n non sab\u00eda que os dous motores da \u00e1 dereita separ\u00e1ranse.\nNa noite do accidente, a pista de aterraxe en uso en Schiphol era a 06. A tripulaci\u00f3n solicitou a pista 27, a m\u00e1is longa do aeroporto, para unha aterraxe de emerxencia, a pesar de que significaba aterrar cun vento de cola de 21 n\u00f3s.\nO avi\u00f3n a\u00ednda estaba demasiado alto e preto para aterrar cando xirou cara o aeroporto. Tivo que continuar dando volta sobre \u00c1msterdam ata reducir a altura requirida para a aproximaci\u00f3n final da aterraxe. Durante a segunda volta estend\u00e9ronse os flaps das \u00e1s. Os flaps internos da parte traseira estend\u00e9ronse xa que estaban alimentadas polo sistema hidr\u00e1ulico n\u00famero 1, que a\u00ednda funcionaba, pero osda parte externa non, porque estaban alimentado polo sistema hidr\u00e1ulico 4, que fallou cando o motor n\u00famero 4 separouse da \u00e1. Esta condici\u00f3n fixo que o avi\u00f3n tivese unha actitude de inclinaci\u00f3n maior do normal a medida que perd\u00eda velocidade. Os slats do bordo de ataque estend\u00e9ronse na \u00e1 esquerda pero non na dereita, debido a aos graves danos recibidos cando os motores se separaron, o que tam\u00e9n alterou gravemente o fluxo de aire sobre a \u00e1 dereita. Esa configuraci\u00f3n diferencial causou que a \u00e1 esquerda xenerase bastante m\u00e1is sustentaci\u00f3n que a danada \u00e1 dereita, especialmente cando a inclinaci\u00f3n aumentou cando a velocidade baixaba. O aumento da sustentaci\u00f3n no lado esquerdo incrementou a tendencia do avi\u00f3n a virar m\u00e1is cara a dereita, tanto porque os aler\u00f3ns da dereita estaban inoperativos como porque se incrementou o pulo dos motores esquerdos nun intento de reducir a taxa de ca\u00edda do avi\u00f3n. A medida que a velocidade baixaba, a habilidade dos controis que quedaban para contrarrestar a viraxe cara a dereita disminu\u00eda. Finalmente a tripulaci\u00f3n perdeu case toda a capacidade para evitar que o avi\u00f3n virase cara a dereita. O avi\u00f3n chegou a inclinarse 90\u00ba xusto antes do impacto cos apartamentos.\n\u00c1s 6:35:25 pm, o primeiro oficial radiou ao ATC: \"caendo, 1862, caendo, caendo, copiado, caendo\". No fondo, esc\u00f3itase ao capit\u00e1n dando instruci\u00f3ns ao seu primeiro oficial en hebreo para subir os flaps e baixar o tren de aterraxe."}
{"id": "449362", "revid": "1131", "url": "https://gl.wikipedia.org/wiki?curid=449362", "title": "Voo 1086 de Delta Air Lines", "text": "O voo 1086 de Delta Air Lines era un voo regular dom\u00e9stico de pasaxeiros entre o aeroporto de Atlanta e o aeroporto LaGuardia de Nova York. O 5 de marzo de 2015 o McDonnell Douglas MD-88 que operaba o voo desviouse f\u00f3ra da pista pouco despois de aterrar en LaGuardia. O avi\u00f3n esvarou e golpeou o valado perimetral, desliz\u00e1ndose uns 290 m antes de acabar co nariz na berma sobre a ba\u00eda de Flushing. Non houbo fatalidades, a\u00ednda que 24 persoas sufriron feridas menores. O aparello quedou seriamente danado.\nO informe final da NTSB atopou que a causa probable do accidente foi a incapacidade do piloto de manter o control direccional do aparello debido \u00e1 aplicaci\u00f3n de excesiva reversa, que degradou a efectividade do tim\u00f3n para controlar a direcci\u00f3n do avi\u00f3n.\nAvi\u00f3n.\nO avi\u00f3n implicado era un McDonnell Douglas MD-88 con rexistro N909DL e n\u00famero de serie 49540, fabricado en xullo de 1987 e entregado novo a Delta o 30 de decembro dese ano. Acumulara un total de 71 196 horas de voo en 54 865 ciclos antes do accidente. Fora propiedade de Delta dende que se puxera en servizo.\nNos seis meses anteriores ao accidente, complet\u00e1ronse os controis de mantemento programados de 600 horas de voo, 2200 horas de voo e 760 d\u00edas, todos sen discrepancias. O \u00faltimo gran control de mantemento do avi\u00f3n fora o 22 de setembro de 2014 en Jacksonville, Florida, e inclu\u00edra, entre outras cousas, probas dos autofreos, sistemas antideslizantes e auto spoiler. A \u00faltima comprobaci\u00f3n de servizo nocturno da aeronave completouse o 2 de marzo de 2015 en Tampa, Florida."}
{"id": "449370", "revid": "85894", "url": "https://gl.wikipedia.org/wiki?curid=449370", "title": "A Airoa, A Laxe, Fornelos de Montes", "text": "A Airoa \u00e9 un lugar da parroquia da Laxe, no concello pontevedr\u00e9s de Fornelos de Montes, na comarca de Vigo. Segundo o IGE, en 2017 ti\u00f1a 39 habitantes (20 homes e 19 mulleres)."}
{"id": "449371", "revid": "1131", "url": "https://gl.wikipedia.org/wiki?curid=449371", "title": "Voo 2276 de British Airways", "text": "O voo 2276 de British Airways era un voo regular internacional de pasaxeiros. O 8 de setembro de 2015 o avi\u00f3n que operaba a ruta, un Boeing 777-236ER con rexistro G-VIIO, incendiouse durante a engalaxe no aeroporto de Las Vegas-McCarran, tendo que abortar e realizar a evacuaci\u00f3n de todos os seus ocupantes. O aparello, con destino a Londres-Gatwick, ti\u00f1a 157 pasaxeiros e 13 tripulantes a bordo. O avi\u00f3n sufriu un fallo de motor non contido no motor GE90 esquerdo (#1), que acabou incendi\u00e1ndose. Todas as persoas a bordo sobreviviron, pero 20 resultaron feridas.\nAs reparaci\u00f3ns no avi\u00f3n complet\u00e1ronse en febreiro de 2016 e regresou ao servizo o 24 de marzo."}
{"id": "449374", "revid": "1131", "url": "https://gl.wikipedia.org/wiki?curid=449374", "title": "Voo 4226 de EAS Airlines", "text": "O voo 4226 de EAS Airlines era un voo regular entre as cidades nixerianas de Kano e Lagos. Ao redor das 14:35 hora local do d\u00eda 4 de maio de 2002 o aparello que operaba a ruta esnafrouse nunha \u00e1rea residencial da cidade de Gwammaja. O avi\u00f3n, un BAC One-Eleven 525FT con 69 pasaxeiros e 8 tripulantes a bordo, incendiouse tras o impacto. No accidente morreron 64 pasaxeiros e 7 tripulantes ademais de polo menos 78 persoas en terra.\nAntes do accidente, o avi\u00f3n involucrado fora deixado en terra en d\u00faas ocasi\u00f3ns: unha vez en 2001 durante once d\u00edas para realizarlle o mantemento dos motores, e novamente en 2002 durante 52 d\u00edas para solucionar problemas nos motores.\nO voo 4226 \u00e9 o accidente dun BAC One-Eleven con m\u00e1is v\u00edtimas mortais. A posterior investigaci\u00f3n realizada polas autoridades nixerianas concluou que o accidente foi causado por un erro do piloto.\nAccidente.\nO voo levaba 69 pasaxeiros e 8 tripulantes. O piloto era o capit\u00e1n Inneh Peter e o copiloto era o primeiro oficial C.E Adegboye. Os enxe\u00f1eiros de voo eran Emmanuel Idoko e Muhammad Sarki. Os tripulantes de cabina eran Peros Doris, Iwenofu Nenne, Naomi Ukpong e Nwokeji Ifeyinwa. O voo 4226 engalou do aeroporto de Kano \u00e1s 1:32 p.m. hora local. O avi\u00f3n comezou ent\u00f3n a moverse bruscamente de lado a lado. O capit\u00e1n Peter informou \u00e1 torre de control que estaba tendo un fallo de motor. Posteriormente o avi\u00f3n esnafrouse contra o chan \u00e1s 1:35 p.m., xusto tres minutos despois da engalaxe.\nO avi\u00f3n golpeou m\u00faltiples estruturas no chan, inclu\u00edda unha escola e d\u00faas mesquitas cheas de xente, incendi\u00e1ndose. A meirande parte dos edificios colapsaron debido ao impacto. Segundo as testemu\u00f1as escoit\u00e1ronse varias chamadas solicitando axuda dende dentro do avi\u00f3n. Os bombeiros apresur\u00e1ronse \u00e1 escena. Por\u00e9n, debido \u00e1 ausencia de auga na zona foron incapaces de apagar o lume.\nCatro superviventes foron sacados vivos dos restos. Entre eles hab\u00eda un pasaxeiro liban\u00e9s, un xeneral do ex\u00e9rcito e un asistente de voo. 26 corpos foron recuperados do lugar do accidente. Tres dos alumnos da escola quedaron atrapados entre os cascallos e o director da mesma puido ser rescatado. Posteriormente os rescatadores atoparon m\u00e1is de 70 corpos no lugar do sinistro."}
{"id": "449376", "revid": "1131", "url": "https://gl.wikipedia.org/wiki?curid=449376", "title": "Voo 4590 de Air France", "text": "O voo 4590 de Air France era un voo ch\u00e1rter internacional dende Par\u00eds a Nova York operado por un Concorde. O 25 de xullo de 2000, \u00e1s 16:43 CET, o avi\u00f3n que realizaba o voo, con rexistro F-BTSC, pasou por restos doutro aparello que hab\u00eda sobre a pista durante a engalaxe, rebentando un pneum\u00e1tico e perforando un tanque de combustible, provocando un incendio e un fallo no motor que fixo que o avi\u00f3n se esnafrase contra un hotel dous minutos despois da engalaxe matando as 109 persoas (100 pasaxeiros e 9 tripulantes) a bordo e catro no hotel.\nO voo fora fretado pola compa\u00f1\u00eda alem\u00e1 Peter Deilmann Cruises, e os pasaxeiros \u00edan cami\u00f1o de embarcar no cruceiro MS \"Deutschland\" en Nova York para unha viaxe de 16 d\u00edas ata Manta, Ecuador. Este foi o \u00fanico accidente fatal do Concorde nos seus 27 anos de historia operacional.\nAccidente.\nCinco minutos antes da sa\u00edda do Concorde, un McDonnell Douglas DC-10 de Continental Airlines engalou da mesma pista en ruta cara ao aeroporto de Newark Liberty e perdeu unha tira de aliaxe de titanio que era parte da cuberta dun motor, identificada como unha peza duns 435\u00a0mm de longo, de 29 a 34\u00a0mm de ancho, e 1,4\u00a0mm de grosor. O Concorde pasou por riba desta peza durante a s\u00faa carreira de engalaxe, cortando un pneum\u00e1tico e enviando un grande anaco deste (de 4,5\u00a0kg) cara \u00e1 parte inferior da \u00e1 a unha velocidade duns 140 metros por segundo. O anaco do pneum\u00e1tico non perforou directamente ning\u00fan dos tanques de combustible, pero enviou unha onda de choque de presi\u00f3n que rompeu o tanque de combustible n\u00famero 5 no punto m\u00e1is d\u00e9bil, xusto por riba do tren de aterraxe. A fuga de combustible que sa\u00eda do fondo da \u00e1 probablemente incendiouse por un arco el\u00e9ctrico na ba\u00eda do tren de aterraxe (por restos que cortaron cables) ou a trav\u00e9s do contacto con partes quentes do motor. Os motores 1 e 2 apag\u00e1ronse e perderon toda a potencia, e ent\u00f3n o n\u00famero 1 recuperouse lentamente durante os seguintes segundos. Desenvolveuse unha gran chama de lume, e o enxe\u00f1eiro de voo apagou o motor 2 en resposta a un aviso de lume e \u00e1s ordes do capit\u00e1n.\nO controlador de tr\u00e1fico a\u00e9reo Gilles Logelin decatouse das chamas antes de que o Concorde comezase a voar e informou a tripulaci\u00f3n. O avi\u00f3n superara a velocidade V1 polo que a tripulaci\u00f3n continuou coa engalaxe, pero o aparello non ga\u00f1ou suficiente velocidade cos tres motores restantes xa que o dano na ba\u00eda do tren de aterraxe impediu que este se recollese. A aeronave foi incapaz de trepar ou acelerar, e a s\u00faa velocidade decreceu durante o seu breve voo. O lume causou danos na \u00e1 de babor que comezou a desintegrarse, fundida polas altas temperaturas. O motor n\u00famero 1 apagouse novamente, pero desta vez non se recuperou, e a \u00e1 de estribor levantouse polo pulo asim\u00e9trico, inclinando o avi\u00f3n m\u00e1is de 100 graos. A tripulaci\u00f3n reduciu a potencia dos motores 3 e 4 nun intento de nivelar o avi\u00f3n, pero perderon o control debido \u00e1 pouca velocidade e \u00e1 perda do avi\u00f3n, esnafr\u00e1ndose contra o hotel H\u00f4telissimo Les Relais Bleus. O hotel est\u00e1 preto do aeroporto e pegado a unha intersecci\u00f3n co\u00f1ecida como \"La Patte d'Oie de Gonesse\".\nA tripulaci\u00f3n estaba intentando desviarse ao pr\u00f3ximo aeroporto de Par\u00eds-Le Bourget, pero os investigadores afirmaron que unha aterraxe segura ser\u00eda moi improbable dada a ruta do avi\u00f3n."}
{"id": "449377", "revid": "1131", "url": "https://gl.wikipedia.org/wiki?curid=449377", "title": "Voo 8261 de Binter Mediterr\u00e1neo", "text": "O voo 8261 de Binter Mediterr\u00e1neo foi un accidente de aviaci\u00f3n ocorrido o d\u00eda 29 de agosto de 2001 cando o CASA CN-235 que operaba o voo se esnafrou ao lado da estrada N-340, a uns 200 metros do limiar da pista 32 do aeroporto de M\u00e1laga. Durante a aproximaci\u00f3n, o capit\u00e1n informara o control de tr\u00e1fico a\u00e9reo de M\u00e1laga dun lume no motor de babor. O incendio resultou ser unha falsa alarma pero, nos procedementos de emerxencia que seguiron, o primeiro oficial sen querer apagou os dous motores do avi\u00f3n. O aparello descendeu, golpeando as luces de aproximaci\u00f3n do aeroporto e parando preto da estrada N-340.\nCatro das 44 persoas a bordo morreron, inclu\u00eddo o capit\u00e1n. O aparello foi despezado.\nAccidente.\nO voo 8261 de Binter Mediterr\u00e1neo engalou do aeroporto de Melilla \u00e1s 09:37 CEST do 29 de agosto de 2001 con 47 persoas a bordo, 44 pasaxeiros e 3 tripulantes. O tempo era bo.\nDurante a aproximaci\u00f3n \u00e1 pista 32 de M\u00e1laga, unha luz de advertencia na cabina de mando indicou un lume no motor de babor. De feito era unha falsa alarma, posiblemente causada por humidade e/ou sucidade na circuiter\u00eda, a\u00ednda que a tripulaci\u00f3n non o sab\u00eda. O capit\u00e1n continuou a aproximaci\u00f3n, mentres o copiloto seguiu o procedemento de emerxencia para un incendio no motor. No proceso, o copiloto activou por erro os extintores do motor dereito ademais dos do esquerdo, facendo que os dous motores se parasen. O avi\u00f3n aterrou a uns 500 metros antes do limiar da pista e parou ao chocar contra o terrapl\u00e9n sobre o que se atopa a autov\u00eda N-340. O piloto non comunicou ningunha informaci\u00f3n sobre a emerxencia \u00e1 cabina de pasaxeiros, polo que os pasaxeiros non estaban preparados para o impacto.\nTres pasaxeiros morreron no choque, e o piloto morreu no hospital horas m\u00e1is tarde."}
{"id": "449378", "revid": "1131", "url": "https://gl.wikipedia.org/wiki?curid=449378", "title": "Voo 3597 de Crossair", "text": "O voo 3597 de Crossair era un voo regular entre o aeroporto de Berl\u00edn-Tegel e o aeroporto de Z\u00faric. O d\u00eda 24 de novembro de 2001 o Avro RJ100, con rexistro HB-IXM, que operaba a ruta esnafrouse nuns outeiros cheos de \u00e1rbores preto de Bassersdorf e incendiouse, matando a 24 dos seus 33 ocupantes.\nAvi\u00f3n.\nO aparello do accidente, un Avro 146-RJ100 con rexistro HB-IXM, fora fabricado en 1996 e ti\u00f1a m\u00e1is de 13 000 hora de voo e 11 500 ciclos. O avi\u00f3n estaba equipado con catro motores turbof\u00e1n Lycoming LF507-1F.\nAccidente.\nO voo sa\u00edu do aeroporto de Berl\u00edn-Tegel \u00e1s 21:01 CET con 28 pasaxeiros, tres asistentes de cabina e a tripulaci\u00f3n de voo formada polo capit\u00e1n Hans Ulrich Lutz, de 57 anos, e o primeiro oficial First Officer Stefan L\u00f6hrer, de 25. Lutz era un piloto moi experimentado con m\u00e1is de 19 500 horas de voo, das cales 19 300 eran como piloto ao mando. L\u00f6ehrer, en contraste, ti\u00f1a s\u00f3 490 horas de experiencia.\nSwissair, un dos principais accionistas de Crossair, deixara aos seus avi\u00f3n en terra un mes antes do accidente debido a problemas financeiros.\nAo chegar a Z\u00faric sobre unha hora despois da engalaxe, os pilotos foron autorizados para unha aproximaci\u00f3n ILS \u00e1 pista 14, pero esta cambiouse por unha aproximaci\u00f3n VOR/DME \u00e1 pista 28 debido a unha lei de ru\u00eddos ao pasar as 10:00 pm. Hab\u00eda unhas condici\u00f3ns de visibilidade pobres debido a nubes baixas, e o gravador de voces da cabina captuou a transmisi\u00f3n dun anterior aterraxe dun voo de Crossair informando \u00e1 torre de que non puidera ver a pista ata os 4,1\u00a0km de distancia. \u00c1s 22:07 CET, o aparello esnafrouse contra un outeiro boscoso preto do pequeno pobo de Bassersdorf, a uns 4\u00a0km da pista, onde rompeu e incendiouse. 24 persoas morreron, inclu\u00eddos os pilotos e un asistente de cabina, mentres que novo sobreviviron."}
{"id": "449379", "revid": "89787", "url": "https://gl.wikipedia.org/wiki?curid=449379", "title": "Proteoma", "text": "O proteoma \u00e9 o conxunto completo de prote\u00ednas que \u00e9, ou pode ser, expresado polo xenoma, c\u00e9lula, tecido ou organismo nun certo momento. Tam\u00e9n se pode definir como o conxunto de prote\u00ednas expresadas nun tipo de c\u00e9lula ou organismo dado, nun momento dado e en condici\u00f3ns definidas. A prote\u00f3mica \u00e9 o estudo do proteoma.\nSistemas.\nEste termo foi aplicado a varios tipos de sistemas biol\u00f3xicos. Un proteoma celular \u00e9 o conxnto de prote\u00ednas que se encontran nunha determinada c\u00e9lula nunhas condici\u00f3ns ambientais dadas como a exposici\u00f3n \u00e1 estimulaci\u00f3n hormonal. Pode ser tam\u00e9n \u00fatil para considerar o proteoma completo dun organismo, que consiste no conxunto completo de prote\u00ednas de todos os varios proteomas celulares dese organismo. Isto \u00e9 aproximadamente o equivalente proteico do xenoma. O termo \"proteoma\" foi tam\u00e9n utilizado para referirse ao conxunto de prote\u00ednas en certos sistemas biol\u00f3xicos subcelulares. Por exemplo, todas as prote\u00ednas dun virus poden denominarse proteoma viral.\nHistoria.\nMarc Wilkins acu\u00f1ou o termo \"proteoma\" en 1994 nun simposio sobre \"Electroforese 2D: dos mapas de prote\u00ednas aos xenomas\" celebrado en Siena, Italia. Publicouse en 1995, xunto coa publicaci\u00f3n de parte da s\u00faa tese de doutoramento. Wilkins usou o termo para describir o complemento completo de prote\u00ednas expresado por un xenoma, c\u00e9lula, tecido ou organismo.\nTama\u00f1o e contidos.\nO proteoma pode ser maior que o xenoma (m\u00e1is prote\u00ednas que xenes), especialmente en eucariotas, xa que un xene pode producir m\u00e1is dunha prote\u00edna debido ao empalme alternativo (por exemplo, o proteoma humano consta de 92\u00a0179 prote\u00ednas das cales 71\u00a0173 son variantes de empalme). Por outra parte, non todos os xenes son traducidos a prote\u00ednas, xa que moitos xenes co\u00f1ecidos codifican s\u00f3 ARN, que \u00e9 o produto funcional final. Ademais, o tama\u00f1o do proteoma completo var\u00eda dependendo do reino da vida estudado. Por exemplo, os eucariotas, bacterias, arqueas e virus te\u00f1en unha media de 15\u00a0145, 3\u00a0200, 2\u00a0358 e 42 prote\u00ednas codificadas nos seus xenomas, respectivamente.\nO termo \u201cproteoma escuro\" foi acu\u00f1adco por Perdig\u00e3o e os seus colegas para referirse \u00e1s rexi\u00f3ns de prote\u00ednas que non te\u00f1en homolox\u00eda de secuencia detectable con outras prote\u00ednas de estrutura tridimensional co\u00f1ecida e, por tanto, non poden ser modeladas por homolox\u00eda. Para as 546\u00a0000 prote\u00ednas de Swiss-Prot, viuse que o 44\u201354% do proteoma nos eucariotas e virus \u00e9 \"escuro\", comparado con s\u00f3 \u223c14% en arqueas e bacterias.\nM\u00e9todos de estudo do proteoma.\nDisponse de numerosos m\u00e9todos para estudar as prote\u00ednas, conxuntos de prote\u00ednas ou proteomas completos. De feito, as prote\u00ednas son a mi\u00fado estudadas indirectamente, por exemplo, usando m\u00e9todos computacionais e an\u00e1lises de xenomas. S\u00f3 se dar\u00e1n alg\u00fans exemplos aqu\u00ed.\nT\u00e9cnicas de separaci\u00f3n e electroforese.\nA prote\u00f3mica, o estudo do proteoma, f\u00edxose en gran medida separando as prote\u00ednas por electroforese en xel bidimensional. Na primeira dimensi\u00f3n, as prote\u00ednas sep\u00e1ranse por isoelectrroenfoque, que resolve as prote\u00ednas base\u00e1ndose na s\u00faa carga. Na segunda dimensi\u00f3n, as prote\u00ednas sep\u00e1ranse pola masa molecular usando SDS-PAGE. O xel \u00e9 tinguido con Azul Brillante Coomassie ou prata para visualizar as prote\u00ednas. As manchas que aparecen no xel son prote\u00ednas que migraron a localizaci\u00f3ns espec\u00edficas.\nEspectrometr\u00eda de masas.\nA espectroscopia de masas foi moi importante en prote\u00f3mica. A pegada pept\u00eddica (\"peptide mass fingerprinting\") identifica unha prote\u00edna ao clivala orixinando p\u00e9ptidos curtos e despois deduce a identidade da prote\u00edna ao detectar as correspondencias entre as masas dos p\u00e9ptidos e unha base de datos de secuencias. A espectroscopia de masas en t\u00e1ndem pode obter informaci\u00f3n de secuencias de p\u00e9ptidos individuais ill\u00e1ndoos, fac\u00e9ndoos chocar con gas non reactivo e despois catalogando os i\u00f3ns dos fragmentos producidos.\nEn maio de 2014, un borrador do mapa do proeoma humano foi publicado na revista \"Nature\". Este mapa foi xerado usando espectrometr\u00eda de masas por transformaci\u00f3n de Fourier de alta resoluci\u00f3n. Este estudo obtivo perf\u00eds de 30 mostras histol\u00f3xicas humanas normais, o que tivo como resultado a identificaci\u00f3n de prote\u00ednas codiicadas por 17\u00a0294 xenes. Isto sup\u00f3n o 84% do total de xenes codificantes de prote\u00ednas.\nEnsaio de complementaci\u00f3n de prote\u00ednas e cribados de interacci\u00f3n.\nOs ensaios de complementaci\u00f3n de fragmentos de prote\u00ednas util\u00edzanse con frecuencia para detectar interacci\u00f3ns prote\u00edna-prote\u00edna. O ensaio de dous h\u00edbridos de l\u00e9vedos \u00e9 o m\u00e1is usadas deles pero hai numerosas variaci\u00f3ns, usado tanto in vitro coma in vivo."}
{"id": "449390", "revid": "98629", "url": "https://gl.wikipedia.org/wiki?curid=449390", "title": "Roi M\u00e9ndez Mart\u00ednez", "text": "Roi M\u00e9ndez Mart\u00ednez, nado en Santiago de Compostela o 30 de setembro de 1993, \u00e9 un cantante e guitarrista galego. Foi membro na Orquestra Olympus mais colleu sona nacional en 2017 cando foi escollido para entrar na novena edici\u00f3n de Operaci\u00f3n Triunfo da TVE. \"Por una vez m\u00e1s\" \u00e9 o seu primeiro sinxelo acadando o N\u00ba1 no iTunes e en tendencias no 2018 en YouTube.\nTraxectoria.\nNatural de Santiago de Compostela con ra\u00edces ourens\u00e1s. O seu pai, Pedro M\u00e9ndez, \u00e9 de Maceda e a s\u00faa nai da Gudi\u00f1a. Dende cativo empeza a sentir interese pola m\u00fasica. Con 14 anos comezou a toca-la guitarra e a cantar. \u00d3s 15 anos, montou a s\u00faa propia banda musical cos seus amigos, \u00abFrab Fly\u00bb. Roi e a s\u00faa banda participaron no co\u00f1ecido concurso galego \"M\u00fasicaXove\" ficando nun segundo posto. Isto animou \u00f3 grupo a paticiparen tam\u00e9n poucos meses despois no concurso da Disney Channel, \"My Camp Rock\", chegando a ser semi-finalistas. Despois de remata-lo Bacharelato, licenciouse en tecnolox\u00eda de son, que compaxinou co seu primeiro traballo nunha orquestra. Ap\u00f3s finaliza-los seus estudos proseguiu medrando no mundo das orquestras, onde adquiriu dotes esc\u00e9nicas, musicais e profesionais.\nCarreira musical.\n2012-2017: Inicios.\nFoi membro de varias orquestras de Galicia. En 2012 estivo na Principal ata o 2015. Nese ano estivo tam\u00e9n na orquestra Galilea e na afamada Orquestra Olympus onde permaneceu ata o 2017 antes de se converter nun dos concursante da novena edici\u00f3n de Operaci\u00f3n Triunfo.\n2017-2018: \"Operaci\u00f3n Triunfo 2017\".\nNo ver\u00e1n do 2017, logo de pasa-la noite na orquestra na que estaba a traballar, presentouse acompa\u00f1ando un amigo \u00f3s primeiros castings de Santiago para Operaci\u00f3n Triunfo, concurso musical que retornaba tras nove anos sen emisi\u00f3n. O artista foi seleccionado para a seguinte fase acadando ser un dos 18 finalistas superando os castings finais con \u00abWhen We Were Young\u00bb de Adele. O 23 de outubro comezou o concurso presentandose con \u00abDon\u00b4t Worry\u00bb de Madcon, actuaci\u00f3n que lle valeu para ser proposto para entrar directamente \u00e1 academia polo xurado. Durante o concurso, Roi foi proposto para abandona-la academia 5 veces, por\u00e9n, nunha das ocasi\u00f3ns foi salvo polos compa\u00f1eiros e noutra polo profesorado da academia. Salvouse d\u00faas veces da expulsi\u00f3n grazas ao apoio do p\u00fablico cunha porcentaxe do 91% fronte a Juan Antonio na gala 3 e cun 73% dos votos na gala 9 fronte a Luis Cepeda, con quen formou unha grande amizade. Na gala 7 sa\u00edu como o concursante favorito tras se-lo m\u00e1is votado polo p\u00fablico dende a app oficial do programa. Na gala 6, cando o presentador Roberto Leal lle preguntou pola palabra galega que m\u00e1is sent\u00eda, provocou sen querelo que \u00abSapoconcho\u00bb convert\u00e9rase nun fen\u00f3meno viral sendo unha das palabras m\u00e1is buscadas na web da RAG, chegando incluso a ser proposta \u00abPalabra do ano\u00bb en decembro . \u00d3 longo do concurso interpretou varias canci\u00f3ns, mailo seu d\u00fao coa ga\u00f1adora Amaia Romero, unha versi\u00f3n de \"Shape of You\" de Ed Sheeran, foi considerada unha das mellores actuaci\u00f3ns do concurso. A fin desta experiencia para o cantante chegou o 15 de xaneiro do 2018 na gala 11, sendo o d\u00e9cimo expulsado fronte \u00e1 s\u00faa compa\u00f1eira Ana Guerra co 49% dos votos, quedando as\u00ed \u00e1s portas da final .\nLogo da s\u00faa permanencia no concurso, foi contratado por Playz no espazo \"OTVisi\u00f3n\" co papel \"Hater de Haters\" defendendo \u00f3s seus compa\u00f1eiros de concurso Amaia Romero e Alfred Garc\u00eda das mensaxes dos internautas m\u00e1is maliciosos.\nRoi, canda a s\u00faa compa\u00f1eira de concurso Miriam Rodr\u00edguez, foi escollido para ser \u00abxurado de Espa\u00f1a\u00bb para o Festival de Eurovisi\u00f3n 2018.\n2018: Xiras e \"Sinxelo\".\nTrala fin de \"Operaci\u00f3n Triunfo\", iniciou o 3 de febreiro a xira \"OT 2017 en concierto\" en Barcelona, percorrendo diversas cidades de Espa\u00f1a \u00f3 longo do ano. Nos distintos concertos, interpretou canci\u00f3ns corais canda \u00f3s demais concursantes, as\u00ed como \u00abShape Of You\u00bb con Amaia Romero, e \u00abHeaven\u00bb de Bryan Adams.\nAcompa\u00f1ando \u00f3 seus compa\u00f1eiros Miriam e mais Cepeda, Roi foi artista de abertura no concerto do 10 de xu\u00f1o da banda Queen no Palau Sant Jordi de Barcelona.\u200b\nO 15 de xu\u00f1o lanzou o seu primeiro sinxelo \u00abPor una vez m\u00e1s\u00bb acadando o posto N\u00ba1 en iTunes escasas unhas horas. O tema posicionouse no posto 31 da lista de vendas oficial espa\u00f1ola na s\u00faa primeira semana de lanzamento. A piques de facer un mes da estrea do sinxleo, unha edici\u00f3n f\u00edsica, que incl\u00fae unha versi\u00f3n ac\u00fastica do tema, sa\u00edu \u00e1 venda o 13 de xullo, que veu acompa\u00f1ado das s\u00faas primeiras firmas superando as 10.000 copias en poucas semanas.\nRoi ser\u00eda un dos artistas confirmados para a xira \"D\u00e9jate llevar 2018\" de Cadena Dial onde compartir\u00eda escenario xunto os seus compa\u00f1eiros Miriam Rodr\u00edguez e mais Cepeda amais doutros artistas como Gonzalo Hermida Lorena G\u00f3mez ou Beatriz Luengo entre outros. Nesta xira o cantante estrear\u00eda \u00abInsuficiente\u00bb, unha nova canci\u00f3n do seu repertorio confirmada para o futuro \u00e1lbum.\nUnha vez rematada a xira de Cadena Dial, o 28 de xullo a estrela debuta como cantante en solitario cunha xira de seu, \"Por Una Vez M\u00e1s Tour\", no festival Hoky Popi de Torrelavega, Cantabria, onde compartiu cartel con Dvicio, \u00c1lvaro Soler ou Brisa Fenoy.\n2019: Mi L\u00f3gico Desorden.\nO 1 de marzo de 2019, lanzou o segundo sinxelo \u00abPlumas\u00bb acadando o posto N\u00ba2 en iTunes, defin\u00edndoo como un estilo \"funky moderno\".\nO 22 de marzo de 2019, lanzou o seu primeiro \u00e1lbum \u00abMi L\u00f3gico Desorden\u00bb. O \u00e1lbum entrou na lista de discos m\u00e1is vendidos co segundo posto e co d\u00e9cimo cuarto en streaming e estivo durante dez semanas nas listas oficiais. \n2020: Aviones de papel.\nEn decembro de 2019 rematou a xira \"Mi L\u00f3gico Desorden\" e en febreiro comezou a nova xira chamada \"Aviones de papel\". Con todo, os concertos de marzo, abril e xu\u00f1o tiveron que trasladarse ao outono como consecuencia da pandemia mundial da COVID-19. \nO 22 de maio lanzou o seu terceiro sinxelo chamado \"Aviones de Papel\" no colaboraci\u00f3n co grupo Sinsinati.\nOutros traballos.\nRoi \u00e9 un invitado asiduo no programa \"Aqu\u00ed la tierra\" da TVE, con Andrea Villalobos, onde dan visibilidade a curiosas profesi\u00f3ns propondo \u00f3 artista o reto de exerce-lo traballo. Fixo un cameo na segunda tempada da serie de televisi\u00f3n espa\u00f1ola \"Paquita Salas\" (2016). Dende setembro de 2018, Roi co-presenta o programa de radio \"Vodafone Yu\" en Los 40 , convertendose nunha das imaxes da estaci\u00f3n de radio. Un estudo sobre as influencias nas redes sociais revelou que Roi foi o \"instagramer\" con m\u00e1is \"engagement\" en 2018, debido \u00e1 s\u00faa capacidade para crear unha forte relaci\u00f3n cos seus seguidores."}
{"id": "449391", "revid": "72012", "url": "https://gl.wikipedia.org/wiki?curid=449391", "title": "Anatomista", "text": ""}
{"id": "449392", "revid": "56817", "url": "https://gl.wikipedia.org/wiki?curid=449392", "title": "Roi M\u00e9ndez", "text": "O nome Roi M\u00e9ndez pode referirse a:"}
{"id": "449393", "revid": "22570", "url": "https://gl.wikipedia.org/wiki?curid=449393", "title": "Cit\u00f3mica", "text": "A cit\u00f3mica \u00e9 o estudo da biolox\u00eda celular (citolox\u00eda) e bioqu\u00edmica en sistemas celulares a nivel dunha soa c\u00e9lula. Combina todos os co\u00f1ecementos bioinform\u00e1ticos para intentar comprender a arquitectura molecular e funcionalidade do sistema celular (citoma). Gran parte disto cons\u00e9guese usando t\u00e9cnicas moleculares e de microscopia que permiten visualizar os diversos compo\u00f1entes dunha c\u00e9lula a medida que interaccionan in vivo.\nCitoma.\nOs citomas son sistemas celulares, subsistemas e compo\u00f1entes funcionais do \ncorpo. O citoma \u00e9 o conxunto dos procesos din\u00e1micos complexos (estrutura e funci\u00f3n) que subxacen nos procesos fisiol\u00f3xicos. Describe a heteroxeneidade estrutural e funcional da diversidade celular dun organismo.\nProxecto Citoma Humano.\nO Proxecto Xenoma Humano ten como obxectivo o estudo da estrutura e funcionamento do sistema bioloxico dun organismo a nivel de citoma."}
{"id": "449394", "revid": "27155", "url": "https://gl.wikipedia.org/wiki?curid=449394", "title": "Citoma", "text": ""}
{"id": "449395", "revid": "85894", "url": "https://gl.wikipedia.org/wiki?curid=449395", "title": "Vilar, Ove, Ribadeo", "text": "Vilar \u00e9 un lugar da parroquia de Ove, no concello lugu\u00e9s de Ribadeo, na comarca da Mari\u00f1a Oriental. Segundo o IGE, en 2022 ti\u00f1a 2 habitantes (2 home e 1 muller).\nNo lugar hai unha zona comercial con hipermercados Eroski-Vegalsa, Mercadona e Lidl, Bricoking, Merkal e un hipermercado chin\u00e9s."}
{"id": "449396", "revid": "785", "url": "https://gl.wikipedia.org/wiki?curid=449396", "title": "Penas do Porto", "text": ""}
{"id": "449397", "revid": "1888", "url": "https://gl.wikipedia.org/wiki?curid=449397", "title": "Juan Bugeiro P\u00e9rez", "text": "Juan Bugeiro P\u00e9rez, nado cara a 1880 e finado en Mux\u00eda o 17 de abril de 1945, foi un avogado e pol\u00edtico galego.\nTraxectoria.\nAvogado e perito agr\u00edcola en Cee. Xu\u00edz municipal de Cee (1909). Presidiu a Asemblea de peritos agr\u00edcolas e agrimensores celebrada en Ourense en 1912 e foi presidente da Asociaci\u00f3n Regional de Peritos Agrimensores (1913). Foi correspondente en Mux\u00eda de \"El Orz\u00e1n\". Na ditadura de Primo de Rivera foi concelleiro de Cee. Na Rep\u00fablica foi elixido concelleiro en 1931. Militou en Uni\u00f3n Republicana e foi alcalde de Cee en 1936. Co golpe de Estado do 18 de xullo de 1936 foi sancionado economicamente cunha multa de 250 ptas. Morreu en Mux\u00eda o 17 de abril de 1945 con 64 anos.\nVida persoal.\nCasou con Teresa Garc\u00eda Lago, e foi pai de Juan e Jos\u00e9 Bugueiro Garc\u00eda."}
{"id": "449398", "revid": "1131", "url": "https://gl.wikipedia.org/wiki?curid=449398", "title": "Voo 708 de Garuda Indonesia", "text": "O voo 708 de Garuda Indonesia Airways era un voo regular de pasaxeiros que o 16 de febreiro de 1967 se esnafrou ao aterrar no aeroporto Sam Ratulangi en Manado, Indonesia. 22 dos 84 pasaxeiros a bordo morreron. Os oito membros da tripulaci\u00f3n sobreviviron.\nAccidente.\nO voo 708 sa\u00edu de Iacarta cara a Manado con escalas en Surabaya e Makassar. Na segunda parte do voo o mal tempo en Makassar forzou a tripulaci\u00f3n a regresar a Surabaya. O voo continuou o d\u00eda seguinte cara a Makassar e Manado. O tempo en Manado ti\u00f1a unha base de nubes a 900 p\u00e9s e 2\u00a0km de visibilidade. F\u00edxose unha aproximaci\u00f3n \u00e1 pista 18, pero tras pasar un outeiro 200 p\u00e9s por riba da elevaci\u00f3n da pista a 2\u00a0720 p\u00e9s de distancia do seu limiar, o piloto decatouse de que \u00eda demasiado alto e estaba \u00e1 esquerda do eixo da pista. O piloto baixou o morro e virou cara \u00e1 dereita para interceptar a senda de aterraxe. A velocidade decreceu por debaixo dos 125 n\u00f3s que ti\u00f1a o avi\u00f3n de l\u00edmite cando a\u00ednda viraba \u00e1 dereita, aterrando duramente 156 p\u00e9s antes do limiar da pista. O tren de aterraxe colapsou e o avi\u00f3n esvarou e incendiouse.\nDeterminouse que a causa probable do accidente foi unha t\u00e9cnica de aterraxe inc\u00f3moda que resultou nunha taxa excesiva de ca\u00edda na manobra. Entre os factores que contribu\u00edron estaban o pavimento desigual da pista e a meteorolox\u00eda no momento da aterraxe."}
{"id": "449399", "revid": "19415", "url": "https://gl.wikipedia.org/wiki?curid=449399", "title": "Copa do Pr\u00edncipe de h\u00f3ckey a pat\u00edns", "text": ""}
{"id": "449400", "revid": "19415", "url": "https://gl.wikipedia.org/wiki?curid=449400", "title": "CP Alcobendas", "text": ""}
{"id": "449402", "revid": "89787", "url": "https://gl.wikipedia.org/wiki?curid=449402", "title": "Fungo funil", "text": "O fungo funil (\"Clitocybe geotropa\") \u00e9 un fungo basidiomiceto da familia Tricholomataceae. \u00c9 unha especie moi com\u00fan en certas zonas; onde se aproveita para fins comestibles. Crece at\u00e9 moi avanzada a estaci\u00f3n, novembro e decembro. At\u00f3pase nos prados dos bosques, no medio das matogueiras, onde a vexetaci\u00f3n fai dif\u00edcil o acceso. Pres\u00e9ntase en forma gregaria, dispostas en filas ou en cercos m\u00e1is ou menos regulares (\u00e1s veces, aneis de fadas). Non est\u00e1 moi difundida. A variedade presentada \u00e9 t\u00edpica dos bosques de abetos brancos.\nCaracter\u00edsticas comestibles.\n\u00c9 comestible e de bo sabor, mais \u00e9 preciso utilizar s\u00f3 exemplares novos. Non se presta para ser secada, xa que adquire unha consistencia dura, tenaz, que a fai practicamente inutilizable en calquera preparaci\u00f3n culinaria.\nOs cogomelos son moi baixos en calor\u00edas (unhas 30 kcal/100 g), posto que o seu contido est\u00e1 formado entre un 80% e 90% de auga. Tam\u00e9n son moi baixos en prote\u00ednas."}
{"id": "449403", "revid": "27249", "url": "https://gl.wikipedia.org/wiki?curid=449403", "title": "Clitocybe geotropa", "text": ""}
{"id": "449404", "revid": "23204", "url": "https://gl.wikipedia.org/wiki?curid=449404", "title": "Batall\u00f3n Atl\u00e1catl", "text": "O Batall\u00f3n Atl\u00e1catl foi un dos Batall\u00f3ns de Infanter\u00eda de Reacci\u00f3n Inmediata (BIRI) do ex\u00e9rcito salvadore\u00f1o, creado en 1980 na Escola das Am\u00e9ricas do ex\u00e9rcito estadounidense, que se localizaba no Panam\u00e1. Foi, xunto co resto dos BIRI, un dos principais participantes da guerra civil salvadore\u00f1a. Foi nomeado na honra de Atl\u00e1catl, un lendario l\u00edder ind\u00edxena durante a conquista espa\u00f1ola do Salvador."}
{"id": "449406", "revid": "1131", "url": "https://gl.wikipedia.org/wiki?curid=449406", "title": "Voo 701 de Ariana Afghan Airlines", "text": "O voo 701 de Ariana Afghan Airlines era un voo que tivo un accidente fatal o d\u00eda 5 de xaneiro de 1969, cando un Boeing 727 con 62 persoas a bordo se esnafrou contra unha casa na s\u00faa aproximaci\u00f3n ao aeroporto de Londres-Gatwick entre unha densa n\u00e9boa. Debido a un erro do piloto non se estenderon os flaps para manter o voo a velocidade de aproximaci\u00f3n final.\n\u00c1s 01:35 GMT do domingo cando a \u00e1rea de Gatwick estaba afectada por parches de densa n\u00e9boa de conxelaci\u00f3n, o Boeing 727 con rexistro YA-FAR (o \u00fanico dese tipo na frota da compa\u00f1\u00eda) descendeu por debaixo da s\u00faa senda cando se aproximaba ao aeroporto polo leste. Cando pasou sobre a aldea de Fernhill na fronteira entre Surrey e Sussex, golpeou \u00e1rbores e tellados, comezou a rolar e esnafrouse nun campo ao sur de Fernhill Lane, a 2,4\u00a0km da pista de aterraxe. Chocou contra unha gran casa, demol\u00e9ndoa e incendi\u00e1ndose.\n48 pasaxeiros e tripulantes morreron, ademais de dous adultos que ocupaban a casa cando foi esnaquizada polo impacto. Un beb\u00e9 na casa sobreviviu con feridas leves. O capit\u00e1n, o primeiro oficial, o enxe\u00f1eiro de voo e once pasaxeiros tam\u00e9n sobreviviron.\nAvi\u00f3n.\nO Boeing 727 ti\u00f1a menos dun ano no momento do accidente e era o \u00fanico dese tipo de Ariana. O YA-FAR foi constru\u00eddo en febreiro de 1968 e recibiu o seu certificado de aeronavegabilidade estadounidense o 25 de marzo. O 29 de abril conseguiu o rexistro en Afganist\u00e1n, e ese pa\u00eds emitiu o seu propio certificado de aeronavegabilidade o 14 de maio. No momento do accidente o avi\u00f3n ti\u00f1a 1\u00a0715 horas de voo.\nOs investigadores do accidente da Comisi\u00f3n de Comercio levaron os restos a un hangar do aeroporto de Farnborough para a s\u00faa an\u00e1lise. Tam\u00e9n estiveron involucrados na investigaci\u00f3n funcionarios dos Estados Unidos e Afganist\u00e1n. O 17 de xaneiro de 1969 publicouse unha declaraci\u00f3n preliminar, e o informe completo apareceu en xu\u00f1o de 1970."}
{"id": "449407", "revid": "1131", "url": "https://gl.wikipedia.org/wiki?curid=449407", "title": "Voo 707 de Aerol\u00edneas Argentinas", "text": "O voo 707 de Aerol\u00edneas Argentinas era un servizo internacional de pasaxeiros entre Asunci\u00f3n e Buenos Aires, con escalas en Formosa, Corrientes e Rosario, operado cun Avro 748-105 Srs. 1, con rexistro LV-HGW, chamado \"Ciudad de Bah\u00eda Blanca\", que se esnafrou o 4 de febreiro de 1970 preto da cidade de Loma Alta, na Arxentina.\nAccidente.\nMentres se atopaba en ruta na terceira parte do seu percorrido entre o aeropuerto Doctor Fernando Piragine Niveyro e o aeroporto de Rosario-Illas Malvinas o avi\u00f3n voou cara a un cumulonimbus; os pilotos perderon o control do aparello despois de atoparse con fortes turbulencias e o avi\u00f3n esnafrouse contra o chan. Os 37 ocupantes do aparello, 33 pasaxeiros e 4 tripulantes, morreron no accidente.\nCausa.\nA perda de control do avi\u00f3n e a colisi\u00f3n co terreo debeuse a que o aparello que atopou cunha zona con condici\u00f3ns meteorol\u00f3xicas adversas e fortes turbulencias."}
{"id": "449409", "revid": "1131", "url": "https://gl.wikipedia.org/wiki?curid=449409", "title": "Voo 954 de Olympic Airways", "text": "O voo 954 de Olympic Airways foi un Douglas DC-6B que se esnafrou contra unha monta\u00f1a preto de Keratea, en Grecia o d\u00eda 8 de decembro de 1969. Os 85 pasaxeiros e 5 tripulantes a bordo morreron no accidente.\nAccidente.\nO voo era un servizo regular de pasaxeiros entre Chania, na illa de Creta, e Atenas. Mentres se aproximaba a Atenas e co seu tren de aterraxe retra\u00eddo, o avi\u00f3n chocou contra o monte Paneio a uns 2 000 p\u00e9s de altura. O tempo no momento do accidente caracteriz\u00e1base pola chuvia e os fortes ventos.\nO accidente do voo 954 foi o peor accidente de Grecia no momento no que ocorreu, un r\u00e9cord que mantivo ata o accidente do voo 522 de Helios Airways Flight case 36 anos despois. Segue sendo o peor accidente dun Douglas DC-6, e o peor na historia de Olympic Airways."}
{"id": "449412", "revid": "5863", "url": "https://gl.wikipedia.org/wiki?curid=449412", "title": "Jes\u00fas Chouza Figueiras", "text": "Jes\u00fas Chouza Figueiras, co\u00f1ecido como Gorri\u00f3n, nado en Carnota cara a 1884 e finado na Coru\u00f1a o 9 de decembro de 1936, foi un pol\u00edtico galego.\nTraxectoria.\nEmpregado da F\u00e1brica de Carburos Met\u00e1licos de Cee. Militante de Izquierda Republicana, foi concelleiro en Cee en 1936 e terceiro tenente de alcalde. Co golpe de Estado do 18 de xullo de 1936 foi detido. Xulgado en consello de guerra por rebeli\u00f3n militar, foi condenado a pena de morte. Foi fusilado en Punta Herminia o 9 de decembro de 1936.\nVida persoal.\nCasou con Victorina G\u00f3mez e tivo nove fillos."}
{"id": "449414", "revid": "89787", "url": "https://gl.wikipedia.org/wiki?curid=449414", "title": "Marca de ceca", "text": "Unha marca de ceca \u00e9, no \u00e1mbito da numism\u00e1tica, unha letra, unha inscrici\u00f3n, un monograma, un s\u00edmbolo ou calquera outro sinal presente nunha moeda ou nunha medalla e que serve como indicaci\u00f3n da ceca ou casa de moeda onde esta foi cu\u00f1ada.\nHistoria.\nNo mundo antigo.\nOs antecedentes da marcas de ceca est\u00e1n nas co\u00f1ecidas como \"marcas de maxistrado\" caracter\u00edsticas da moeda da Antiga Grecia, que fac\u00edan menci\u00f3n ao maxistrado que se encargaba da produci\u00f3n desas moedas.\nNun primeiro momento, semella que as marcas de ceca apareceron co prop\u00f3sito de localizar e controlar un problema: se unha moeda ti\u00f1a falta ou exceso de peso, a marca de ceca permit\u00eda a localizaci\u00f3n inmediata da s\u00faa procedencia e poder\u00eda evitarse que o desaxuste se seguise a producir. Este problema non s\u00f3 ocorr\u00eda accidentalmente, sen\u00f3n que en ocasi\u00f3ns algunha ceca alteraba intencionadamente o peso ou a proporci\u00f3n de metal nobre nas s\u00faas moedas para aumentar o seu lucro. A alteraci\u00f3n do peso e a lei da moeda foi sempre un delito moi perseguido e castigado, nalgunhas civilizaci\u00f3ns mesmo coa morte. A modo de exemplo, en 1649, os directores da ceca colonial espa\u00f1ola de Potos\u00ed, na actual Bolivia, foron condenados a morte por mor da evidente alteraci\u00f3n que fac\u00edan da moeda.\nNalg\u00fans casos, os s\u00edmbolos atopados no campo de moedas da Antiga Grecia refer\u00edan inequivocamente \u00e1s casas de moeda e non aos maxistrados. As cecas establecidas en territorios conquistados por Alexandre o Grande cu\u00f1aron moedas coa mesma tipolox\u00eda que a caracter\u00edstica das de Macedonia, mais engadindo como marca un s\u00edmbolo local. Por exemplo, Rodas emitiu moedas cos tipos alexandrinos marcadas cunha rosa, un s\u00edmbolo local anteriormente utilizado nas s\u00faas moedas propias.\nXa no Imperio Romano, unha reforma de Diocleciano estableceu a marca de ceca como un elemento regular na moeda romana. Estas marcas situ\u00e1banse adoito no exergo do reverso e com\u00fa\u00f1anse de tres partes; a primeira delas caracteriz\u00e1base polas siglas (), () ou (), en funci\u00f3n do tipo de moeda; a segunda parte era unha abreviatura da cidade, como \u00e9 o caso de para Roma; e a parte final indicaba o obradoiro dentro da cidade. A reforma de Anastasio, tomada habitualmente para establecer o l\u00edmite entre as cu\u00f1axes imperiais romanas e as emisi\u00f3ns do Imperio Bizantino e doutros descendentes do romano, substitu\u00edu as marcas de ceca nas moedas de ouro pola inscrici\u00f3n , que alud\u00eda ao padr\u00f3n monetario de Constantinopla, que foi utilizado por unha gran variedade de cecas. Con todo, as marcas de ceca continuaron na moeda de cobre ata a segunda metade do s\u00e9culo VII.\nNa Idade Media.\nNa Europa medieval, as marcas de ceca empezaron a aparecer nas moedas francesas baixo Pipino e pasaron a ser obrigatorias baixo o imperio de Carlomagno. En 1389, Carlos IV adoptou un sistema denominado dos \"puntos secretos\", segundo o cal se colocaba un punto baixo a primeira letra nas moedas cu\u00f1adas en Cr\u00e9mieu, baixo a segunda letra nas de Roma e as\u00ed sucesivamente ata a vix\u00e9sima segunda letra, que lle correspond\u00eda \u00e1 ceca de Bourges. No s\u00e9culo XV, ao esquema dos puntos secretos engad\u00edronselle letras e s\u00edmbolos situados ao final da lenda como marca de ceca.\nA inclusi\u00f3n do lugar de cu\u00f1axe converteuse en xeral en toda a moeda medieval europea e da \u00e1rea mediterr\u00e1nea. Nalg\u00fans casos fac\u00edase menci\u00f3n expresa da localidade nas propias lendas das moedas, algo habitual na moeda nazar\u00ed (\"\u0639\u0628\u062f \u0627\u0644\u0644\u0647 \u0645\u062d\u0645\u062f / \u0627\u0644\u063a\u0627\u0644\u0628 \u0628\u0627\u0644\u0644\u0647 - \"\"\"), na visigoda (, M\u00e9rida), e na das primeiras \u00e9pocas dos reinos cristi\u00e1ns europeos (, Londres; , Par\u00eds; , Santiago de Compostela).\nNoutras ocasi\u00f3ns utiliz\u00e1banse como marcas de ceca letras (non necesariamente siglas) monogramas ou s\u00edmbolos que se asociaban inequivocamente \u00e1s localizades emisoras (B para Burgos, unha cuncha de vieira para A Coru\u00f1a, unha cunca para Cuenca etc.).\nNas Idades Moderna e Contempor\u00e1nea.\nNa Francia de Francisco I, en 1540, cesou o sistema de puntos secretos e estableceuse un sistema de letras no campo das moedas: A para Par\u00eds, B para Ru\u00e1n\u2026, ata o Z para Li\u00f3n, ata que foi definitivamente abolido en 1958. \nS\u00f3 nalg\u00fans casos de moedas medievais inglesas se fac\u00eda indicaci\u00f3n das cecas de procedencia. Cando en tempos de Guillerme III (1689-1702) cesou a cu\u00f1axe a martelo e se introduciu maquinaria nas casas de moeda comezaron a introducirse marcas baixo o busto con ese prop\u00f3sito. A Real Casa de Moeda de Londres (\"Royal Mint\") estableceu sucursais en puntos do Imperio Brit\u00e1nico pr\u00f3ximos a zonas de extracci\u00f3n de ouro para a cu\u00f1axe dos seus soberanos, que amosan as iniciais de Sydney, Melbourne, Victoria e Perth, en Australia, as\u00ed como de Canad\u00e1, Sur\u00e1frica e a India.\nEspa\u00f1a exportou ao seu imperio no Novo Mundo o sistema de marcas de ceca que xa se vi\u00f1a utilizando nas moedas peninsulares, consistentes en iniciais e s\u00edmbolos diversos (como o acueduto para Segovia ou a cuncha de vieira para A Cou\u00f1a). No novo continente comezou a utilizarse logo de se autorizar o establecemento dunha casa de moeda na Cidade de M\u00e9xico, o 11 de maio de 1535. A metr\u00f3pole espa\u00f1ola abriu despois cecas esparexidas polos seus territorios americanos e dotou a cada unha coa s\u00faa propia marca de ceca. Mesmo despois da s\u00faa independencia, M\u00e9xico continuou a utilizar a s\u00faa marca de ceca colonial, un monograma formado por unha pequena letra \"O\" sobre un \"M\". \nNa Am\u00e9rica do Norte, nas primeiras d\u00e9cadas logo da independencia estadounidense, estabeleceuse a Casa da Moeda dos Estados Unidos con cecas en Charlotte (Carolina do Norte) e Dahlonega (Xeorxia), despois do estoupido da \"febre do ouro\", e estas cecas puxeron tam\u00e9n sobre as moedas que cu\u00f1aban as s\u00faas propias marcas. Mesmo no s\u00e9culo XXI seguen a utilizarse as marcas P para a ceca de Filadelfia, D para Denver, S para San Francisco, e W para West Point, das nove casas de moeda oficiais que chegaron a existir na historia do pa\u00eds.\nO caso de Alema\u00f1a \u00e9 similar ao estadounidense, recorrendo \u00e1s letras, a\u00ednda que nada te\u00f1en que ver coa sigla do top\u00f3nimo: A para a Casa da Moeda de Berl\u00edn, D para a Casa da Moeda de Baviera, en M\u00fanic, F para a ceca de Stuttgart, G para a de Karlsruhe e J para a Casa da Moeda de Hamburgo.\nPero non en todos os pa\u00edses se botou man do alfabeto como marca de ceca. En Espa\u00f1a, por exemplo, a\u00ednda que o uso das siglas foi habitual durante s\u00e9culos, \u00e1 parte do xa mencionado acueduto para a ceca de Segovia, na derradeira etapa de Isabel II (1833-1868), a partir de 1850, utiliz\u00e1ronse unhas pequenas estrelas que indicaban a ceca en funci\u00f3n do seu n\u00famero de puntas: oito puntas para Barcelona, seis para Sevilla, cinco para Madrid, catro para Xuvia e tres para Segovia.\nAlgunhas casas da moeda do mundo actual utilizan outros s\u00edmbolos particulares como marca de ceca; este \u00e9 o caso da folla de pradairo caracter\u00edstica da \"Royal Canadian Mint\" do Canad\u00e1, ou da cornucopia, propia da \"Monnaie de Paris\".\nNa Uni\u00f3n Europea, algunhas das moedas actuais co valor facial en euros amosan a s\u00faa correspondente marca de ceca, como \u00e9 o caso das espa\u00f1olas, co \"M\" coroado indicativo da \"Real Casa de la Moneda - F\u00e1brica Nacional de Moneda y Timbre\".\nMarcas de ceca na moeda galega.\nAs primeiras moedas cu\u00f1adas en Galicia, \u00e9 dicir, os ases, dupondios e outros bronces a nome de Octavio Augusto no obradoiro itinerante situado na \u00e1rea luguesa, carac\u00edan de marca de ceca. A s\u00faa atribuci\u00f3n a tal ceca d\u00e9bese aos lugares de aparici\u00f3n dos tesouros destas pezas e aos motivos que amosan os seus reversos, vinculados \u00e1s Guerras C\u00e1ntabras, contexto no que se produciron estas cu\u00f1axes.\nXa en \u00e9poca da dominaci\u00f3n xerm\u00e1nica dos visigoros, os tremissis emitidos en territoirio aglego, do mesmo xeito que o resto dos da Pen\u00ednsula Ib\u00e9rica, amosan como marca de ceca o top\u00f3nimo \u00edntegro do lugar de cu\u00f1axe: (Ar\u00f3n, Cedeira), (Ourense), (Avi\u00f3n), (Betanzos), (Catoira), (Valdeorras), (O Incio), (Santiago de Compostela), (Lugo), (Pinza), (Torro\u00f1a), (Tui), (probalemente Olives), e outras de atribuci\u00f3n incerta.\nA nome dos reis de Castela e de Le\u00f3n, as marcas das cunchas de vieira ou, m\u00e1is raramente, a letra , foron indicativo da ceca da Coru\u00f1a; tam\u00e9n as vieiras e, noutros momentos, as inscrici\u00f3ns , ou simplemente foron marcas de ceca do obradoiro compostel\u00e1n; Lugo asociar\u00edase coa inicial e, probablemente, Ourense coa . A nome de Fernando I de Portugal, cu\u00f1aron moeda portuguesa as casas de moeda da Coru\u00f1a (con marca de ceca ou ), Milmanda (marca ) e Tui (marca ).\nA derradeira das casas de moeda activas en Galicia, a de Xuvia, tivo como marcas de ceca nas s\u00faas moedas ou ata 1850, cando foi substitu\u00edda por unha estrela de catro puntas. Nalgunhas das medallas, por\u00e9n, util\u00edzase o top\u00f3nimo completo castelanizado ."}
{"id": "449415", "revid": "1131", "url": "https://gl.wikipedia.org/wiki?curid=449415", "title": "Voo 15 de Aeroflot", "text": "O voo 15 de Aeroflot era un voo de pasaxeiros entre o aeroporto de Moscova-Domodedovo e o aeroporto de Petropavlovsk-Kamchatsky cunha escala no aeroporto de Krasnoyarsk-Yemelyanovo que se estrelou o d\u00eda 29 de febreiro de 1968 en ruta a Petropavlovsk. Todas as persoas a bordo ag\u00e1s unha morreron no accidente.\nAvi\u00f3n.\nO aparello involucrado no accidente era un Ilyushin Il-18D con rexistro CCCP-74252 da Direcci\u00f3n de Aviaci\u00f3n Civil do Afastado Oriente de Aeroflot. No momeno do accidente ti\u00f1a 342 horas de voo e 89 ciclos de presurizaci\u00f3n.\nAccidente.\nO voo completou exitosamente a parte da ruta entre Moscova e Yemelyanovo. \u00c1s 22:03 (17:03 hora de Moscova), o Il-18 engalou de Yemelyanovo con 64 adultos e 11 nenos como pasaxeiros; dous pasaxeiros non estaban rexistrados. Tras completar a engalaxe o voo mant\u00edvose a unha altura de 8 000 metros. \u00c1s 22:37 hora local a tripulaci\u00f3n pasou a comunicarse co control de tr\u00e1fico a\u00e9reo de Bratsk. Informouse de que a meteorolox\u00eda era normal nese momento. Cando o avi\u00f3n estaba a unha distancia de 234 quil\u00f3metros do aeroporto indicouselle que seguise un rumbo de 270\u00b0. O tripulaci\u00f3n confirmou recibir a informaci\u00f3n, dicindo que estaba a unha altura de of 8 000 e voando a 780\u00a0km/h, e agardaba sobrevoar o aeroporto de Bratsk \u00e1s 23:06 hora local.\n\u00c1s 18:38:38 o aparello viuse forzado a un descenso s\u00fabito. A situaci\u00f3n a bordo evolucionou cara a unha emerxencia completa \u00e1s 22:41:28. Cando o avi\u00f3n estaba a unha altura de 3 000 metros os controladores de tr\u00e1fico a\u00e9reo detectaron unha curta transmisi\u00f3n inintelixible \u00e1s 22:43:12 do voo. A tripulaci\u00f3n involuntariamente inclinou o avi\u00f3n m\u00e1is al\u00f3 do punto de exceso de velocidade mentres intentaba corrixir a inclinaci\u00f3n do aparello. O sinal de \"manter abrochados os cintos\" foi encendida e nalg\u00fan momento o aparello voou invertido. A unha altura de 1 000 metros e a unha velocidade de 890\u00a0km/h, o avi\u00f3n comezou a desintegrarse, e \u00e1s 22:43:47 a aeronave esnafrouse a 13\u00a0km de Parchum e a 165\u00a0km ao oeste do aeroporto de Bratsk na taiga. O \u00fanico supervivente foi un xove soldado atopado vivo a\u00ednda que ferido no lugar do accidente."}
{"id": "449426", "revid": "1131", "url": "https://gl.wikipedia.org/wiki?curid=449426", "title": "Voo 345 de Turkish Airlines", "text": "O voo 345 de Turkish Airlines era un voo regular dom\u00e9stico de pasaxeiros operado por un Fokker F28-1000 Fellowship dende o aeroporto de Esmirna-Adnan Menderes ata o aeroporto de Istanbul Ye\u015filk\u00f6y que se esnafrou no mar de M\u00e1rmara o 30 de xaneiro de 1975 durante a aproximaci\u00f3n. Foi o segundo peor accidente dun Fokker F28 e o terceiro con m\u00e1is v\u00edtimas en Turqu\u00eda na \u00e9poca.\nAvi\u00f3n.\nO avi\u00f3n que operaba o voo 345 era un Fokker F28-1000 Fellowship con n\u00famero de serie 11058, que realizara o seu primeiro voo en 1972. Dende ent\u00f3n acumulaba 3 713 horas de voo en 5 062 ciclos. O voo 345 engalou de Esmirna sobre as 18:00 EET (20:00 UTC) para un voo de 40 minutos ao aeroporto de Istanbul Ye\u015filk\u00f6y con 38 pasaxeiros e 4 tripulantes a bordo.\nAccidente.\n\u00c1s 18:39 o avi\u00f3n aterrou na pista do aeroporto de Istanbul Ye\u015filk\u00f6y pero un fallo el\u00e9ctrico no aeroporto nese mesmo momento forzou \u00e1 tripulaci\u00f3n a iniciar o aborto da aproximaci\u00f3n. 22 segundos despois de que as luces se apagasen o xerador de emerxencia comezou a funcionar e acendeu as luces da pista. O piloto elixiu seguir regras de voo visual por debaixo dunha altitude de 240 metres. \u00c1s 18:43 a tripulaci\u00f3n solicitou permiso para aterrar mentres se posicionaba para outra aproximaci\u00f3n. Por\u00e9n, debido a que outro avi\u00f3n estaba a piques de aterrar, o control de tr\u00e1fico a\u00e9reo ordenou \u00e1 tripulaci\u00f3n do voo 345 continuar no aire. Cando, \u00e1s 18:53, o control de tr\u00e1fico a\u00e9reo intentou establecer contacto co aparello non recibiu resposta.\nDeterminouse que o avi\u00f3n estrell\u00e1rase no mar de M\u00e1rmara. Por\u00e9n, os restos non ser\u00edan localizados ata varios anos m\u00e1is tarde."}
{"id": "449427", "revid": "63181", "url": "https://gl.wikipedia.org/wiki?curid=449427", "title": "Pyh\u00e4joki", "text": "Pyh\u00e4joki \u00e9 un municipio de Finlandia situada na rexi\u00f3n de Ostrobotnia do Norte. En 2018 a s\u00faa poboaci\u00f3n era de 3\u00a0156\u00a0habitantes. A superficie do termo municipal \u00e9 de 1\u00a0365,09\u00a0km2, dos cales 822,08\u00a0km2 son auga. O concello ten unha densidade de poboaci\u00f3n de 5,81\u00a0hab./km\u00b2.\nLimita cos concellos de Kalajoki, Merij\u00e4rvi, Oulainen e Raahe, todos eles pertencentes \u00e1 s\u00faa mesma rexi\u00f3n.\nO concello \u00e9 uniling\u00fce en fin\u00e9s."}
{"id": "449428", "revid": "98629", "url": "https://gl.wikipedia.org/wiki?curid=449428", "title": "Senado de Italia", "text": "O Senado da Rep\u00fablica (abreviado coma Senado), \u00e9 unha Asemblea lexislativa que \u2013xuntamente coa C\u00e1mara de deputados\u2013 constit\u00fae o Parlamento italiano. At\u00f3pase no Palazzo Madama, unha das antigas residencias dos M\u00e9dici en Roma.\nFoi establecido o 1 de xaneiro de 1948, en substituci\u00f3n do Senado do Reino (\"Senato del Regno\") activo durante o Reino de Italia, e instalouse por primeira vez o 8 de maio do mesmo ano coas primeiras elecci\u00f3ns lexislativas. A Constituci\u00f3n italiana, logo da modificaci\u00f3n constitucional de 1963, reduciu a duraci\u00f3n do mandato a 5 anos, e establece que o Senado est\u00e1 constitu\u00eddo por 315 senadores electos, 309 escollidos en base territorial e 6 de entre os italianos residentes no exterior. O mandato electoral dos senadores coincide coa lexislatura, e dura cinco anos, ag\u00e1s disoluci\u00f3n anticipada das C\u00e1maras, por parte do Presidente da Rep\u00fablica. Ademais dos 315 senadores escollidos, tam\u00e9n son parte do Senado, como senadores vitalicios os expresidentes da Rep\u00fablica, por dereito e ag\u00e1s renuncia, e at\u00e9 cinco senadores nomeados polo Presidente da Rep\u00fablica por grand\u00edsimos m\u00e9ritos. Dende o 19 de xaneiro de 2018, os senadores vitalicios son seis, un por dereito e cinco por nomeamento presidencial.\nO Senado e a C\u00e1mara pos\u00faen o mesmo peso na votaci\u00f3n das leis, o que fai que o Parlamento italiano sexa un exemplo de \"bicameralismo perfeto\", debido ao equilibrio entre as funci\u00f3ns de ambas as d\u00faas instituci\u00f3ns. O Senado pode ser disolto polo Presidente da Rep\u00fablica, despois de consultar ao Presidente do Senado. Ese poder \u00e9 normalmente exercido cando no Senado non se forma unha maior\u00eda pol\u00edtica.\nComposici\u00f3n.\nO Senado est\u00e1 composto por 315 membros escollidos, al\u00e9n dos senadores vitalicios. Os senadores deben ter m\u00e1is de 40 anos de idade e son eletos por todos os cidad\u00e1ns italianos maiores de 25 anos. Actualmente, ap\u00f3s as elecci\u00f3ns de 2018, a composici\u00f3n conta cunha maior\u00eda do M5S e a Liga Norte. \nXVII e XVIII Lexislaturas "}
{"id": "449429", "revid": "5863", "url": "https://gl.wikipedia.org/wiki?curid=449429", "title": "Movemento 5 Estrelas", "text": "O Movemento 5 Estrelas (en italiano, MoVimento 5 Stelle ou M5S) \u00e9 un movemento, autodefinido coma un non partido italiano, xurdido en 2009 baixo o liderado do comediante Beppe Grillo, coa finalidade de desprazar aos partidos tradicionais, e colocar cidad\u00e1ns correntes no poder para estabelecer unha democracia directa a trav\u00e9s do uso de Internet.\nAp\u00f3s a s\u00faa fundaci\u00f3n, o Movemento ga\u00f1ou popularidade escollendo diversos cargos a nivel municipal e rexional, formando un goberno de coalici\u00f3n en Sic\u00edlia, xuntamente co Partido Democr\u00e1tico. Nas elecci\u00f3ns nacionais de 2013 ao Parlamento Italiano, as primeiras para o M5S, o Movemento acadou o 26% da C\u00e1mara de Deputados (a maior bancada en termos de partidos illados) e o 24% do Senado.\nO Movemento continuou a medrar en termos electorais, ap\u00f3s as elecci\u00f3ns de 2013 consolid\u00e1ndose coma un dos maiores partidos pol\u00edticos italianos. En 2016, o M5S conseguiu gobernar os concellos de Roma e Tur\u00edn. Nas elecci\u00f3ns nacionais de 2018, liderados por Luigi Di Maio, o M5S volveu ser o partido m\u00e1is votado ao conseguir preto do 33% dos votos e 229 deputados. Ap\u00f3s meses de \"impasse\" e de tensi\u00f3ns co presidente italiano, o Movemento conseguiu formar goberno coa Liga Norte, liderado por Giuseppe Conte.\nIdeoloxicamente, o M5S \u00e9 un partido bastante complexo e diverso, sendo un partido de li\u00f1a populista, euroesc\u00e9ptico e anti-sistema. O Movemento defende a democracia directa e est\u00e1 contra as agresi\u00f3ns militares de Occidente en Siria ou Libia. A pesar de ser acusado de ser de dereita pola s\u00faa posici\u00f3n anti-inmigraci\u00f3n, o Movemento defende pol\u00edticas tradicionalmente de esquerda coma pol\u00edticas verdes (ambientalismo) e renda b\u00e1sica. As cinco estrelas representan as cinco prioridades do Movemento: Auga, Medio Ambiente, Mobilidade, Conectividade e Desenvolvemento."}
{"id": "449432", "revid": "5863", "url": "https://gl.wikipedia.org/wiki?curid=449432", "title": "Atlas Ling\u00fc\u00edstico Galego", "text": ""}
{"id": "449445", "revid": "98629", "url": "https://gl.wikipedia.org/wiki?curid=449445", "title": "Benito Rivadavia", "text": "Benito Bernardino Gonz\u00e1lez de Rivadabia, nado en Monforte de Lemos o 7 de febreiro de 1747 e finado en Buenos Aires o 28 de setembro de 1816, foi un avogado e militar galego emigrado na Arxentina e pai do presidente da naci\u00f3n, primeiro xefe de estado das Provincias Unidas do R\u00edo da Prata, Bernardino Rivadavia.\nTraxectoria.\nEstuda xurisprudencia e teolox\u00eda na Universidade de Charcas ao chegar a Arxentina, apoiado polo seu t\u00edo Jos\u00e9 de Rivadavia, para posteriormente exercer no R\u00edo da Prata como avogado en diferentes cargos p\u00fablicos. O 18 de marzo de 1776 casa con Mar\u00eda Josefa de Jes\u00fas de Rivadavia y Rivadeneyra, s\u00faa curm\u00e1, na cidade de Buenos Aires \nTras exercer como xu\u00edz de bens de defuntos, rexedor, depositario xeral, tesoureiro diocesano e asesor do gobernador interino enrolouse como alumno da Escola de N\u00e1utica, onde se diploma en 1802. Posteriormente destina parte da s\u00faa fortuna \u00e1 industria navieira. Foi dono de barcos mercantes, pero os asaltos piratas do porto de Montevideo caus\u00e1ronlle o roubo de catro dos nav\u00edos, momento no que abandona ese empe\u00f1o empresarial. A cidade patag\u00f3nica de Comodoro Rivadavia debe o seu nome \u00e1s exploraci\u00f3ns na\u00faticas do bisneto de Benito, Mart\u00edn Rivadavia. Durante as invasi\u00f3ns inglesas de 1806 e 1807, colabora como mando militar no Tercio de Gallegos as\u00ed como cos seus bens e influencias na resistencia. Como mon\u00e1rquico e conservador vese envolto nos eventos conducintes \u00e1 Revoluci\u00f3n de Maio onde defendeu a deposici\u00f3n por parte do pobo do Vicerrei Sobremonte con base nas leis de partida de Afonso X o Sabio. Sostivo que o pobo pod\u00eda tomar as medidas que crese conveniente para a s\u00faa defensa, en momentos nos que corr\u00eda risco inminente a s\u00faa conservaci\u00f3n.\nNo ano 1806 popular\u00edzase no pa\u00eds o seu preito contra os irm\u00e1ns Gabriel e Jos\u00e9 Gasc\u00f3n, tenentes do ex\u00e9rcito prometidos as s\u00faas fillas, cos que tras un desacordo despois do compromiso conduce a Benito Rivadavia a recluir \u00e1s fillas no domicilio familiar e posteriormente nunha casa de exercicios relixiosos sen contacto pos\u00edbel cos Gasc\u00f3n. O avogado galego esgrime no xu\u00edzo o dereito de patria postedade sobre as s\u00faas fillas adultas.\nNotas.\n "}
{"id": "449446", "revid": "25090", "url": "https://gl.wikipedia.org/wiki?curid=449446", "title": "Benito Gonz\u00e1lez Ribadavia", "text": ""}
{"id": "449448", "revid": "5863", "url": "https://gl.wikipedia.org/wiki?curid=449448", "title": "Arximiro Villar", "text": ""}
{"id": "449449", "revid": "5863", "url": "https://gl.wikipedia.org/wiki?curid=449449", "title": "Adi\u00f3s Mar\u00eda", "text": ""}
{"id": "449453", "revid": "25871", "url": "https://gl.wikipedia.org/wiki?curid=449453", "title": "Olvido Garc\u00eda Vald\u00e9s", "text": "Olvido Garc\u00eda Vald\u00e9s, nada en Pravia (Asturias) o 2 de decembro de 1950, \u00e9 unha poeta espa\u00f1ola. Foi Directora Xeral do Libro e Fomento da Lectura (2018-2019).\nTraxectoria.\nLicenciada en Filolox\u00eda Rom\u00e1nica pola Universidade de Oviedo e en Filosof\u00eda pola Universidade de Valladolid. Profesionalmente foi Catedr\u00e1tica de Lingua Espa\u00f1ola e Literatura en institutos de Valladolid e Toledo, e directora do Instituto Cervantes de Tolosa (Francia). Esta casada co poeta e cr\u00edtico literario Miguel Casado.\nO 6 de xullo de 2018 foi nomeada Directora Xeral do Libro e de Fomento da Lectura. Dimitiu a finais de 2019.\nEscritura.\nO volume \"Esa polilla que delante de m\u00ed revolotea. Poes\u00eda reunida (1982-2008)\", recolle a s\u00faa obra po\u00e9tica entre esas datas. Posteriormente publicou \"Lo solo del animal\" (2012). Entre outros premios, obtivo en 2007 o Premio Nacional de Poes\u00eda por \"Y todos est\u00e1bamos vivos\". Ten libros traducidos ao sueco, franc\u00e9s, ingl\u00e9s, italiano e polaco; igualmente os seus poemas apareceron en alem\u00e1n, portugu\u00e9s, roman\u00e9s, grego, \u00e1rabe e chin\u00e9s.\n\u00c9 tam\u00e9n autora do ensayo biogr\u00e1fico \"Teresa de Jes\u00fas\" (2001), de textos para cat\u00e1logos de artes pl\u00e1sticas (Zush, Kiefer, Vicente Rojo, T\u00e0pies, Juan Soriano, Bienal de Venecia 2001, Broto...) e de numerosos ensaios de reflexi\u00f3n literaria. Traduciu \"La religi\u00f3n de mi tiempo\" e \"Larga carretera de arena\" de Pier Paolo Pasolini, e (en colaboraci\u00f3n) a antolox\u00eda de Anna Akhmatova e Marina Tsvetaeva \"El canto y la ceniza\", as\u00ed como \"El resto del viaje y otros poemas\", de Bernard No\u00ebl.\nFoi codirectora da revista \"Los Infolios\" dende 1987, e membro do consello editor da hispano-portuguesa \"Hablar/Falar de Poesia\", creada en 1996; tam\u00e9n foi cofundadora de \"El signo del gorri\u00f3n\", e pertenceu ao seu consello editorial durante os seus dez anos de vida (1992-2002).\nDirixiu ou coordinou diversos cursos, seminarios e ciclos de poes\u00eda contempor\u00e1nea. Formou parte do proxecto Estudios de Po\u00e9tica, e coordinou a p\u00e1xina de poes\u00eda \"Y todos est\u00e1bamos vivos\" en \"ABC Cultural\".\nPo\u00e9tica.\nO poema non \u00e9 un artificio que pretende constru\u00edr un mundo paralelo con igual valor ao do mundo, sen\u00f3n que m\u00e1is ben, para a poeta, o mundo est\u00e1 a\u00ed, coas s\u00faas doses mesturadas de n\u00edtida realidade e de intensa e ferinte irrealidade. Desde esta perspectiva -escribiu Eduardo Mil\u00e1n- \"logra imprimir unha liberdade resplandecente, atravesada de dor, mergulladora de relato, suspendida de fragmento. De cara sempre ao real -que materialmente investiga-, esa poes\u00eda act\u00faa cunha sobriedade de sorpresa, pautada por un ritmo que sost\u00e9n cambios imprevistos como un clima, como unha estaci\u00f3n\".\nV\u00e9xase tam\u00e9n.\nLigaz\u00f3ns externas.\n[[Categor\u00eda:Poetas de Espa\u00f1a]]\n[[Categor\u00eda:Escritores en lingua castel\u00e1]]\n[[Categor\u00eda:Escritores de Asturias]]\n[[Categor\u00eda:Tradutores de Espa\u00f1a]]\n[[Categor\u00eda:Alumnos da Universidade de Valladolid]]\n[[Categor\u00eda:Alumnos da Universidade de Oviedo]]\n[[Categor\u00eda:Nados en Pravia]]\n[[Categor\u00eda:Nados en 1950]]"}
{"id": "449454", "revid": "19415", "url": "https://gl.wikipedia.org/wiki?curid=449454", "title": "KV 491", "text": ""}
{"id": "449457", "revid": "98629", "url": "https://gl.wikipedia.org/wiki?curid=449457", "title": "Loyola de Palacio", "text": "Ignacia de Loyola de Palacio y del Valle Lersundi, nada en Madrid o 16 de setembro de 1950 e finada na mesma cidade o 13 de decembro de 2006, foi unha pol\u00edtica espa\u00f1ola. Foi a primeira muller Ministra de Agricultura de Espa\u00f1a e a primeira espa\u00f1ola en ser vicepresidenta da Comisi\u00f3n Europea. A s\u00faa irm\u00e1 \u00e9 a tam\u00e9n exministra Ana Palacio.\nHonras.\nNo ano 2003 recibiu a Medalla de Galicia."}
{"id": "449458", "revid": "89787", "url": "https://gl.wikipedia.org/wiki?curid=449458", "title": "Wabi-sabi", "text": "De acordo coa est\u00e9tica tradicional xaponesa, \u00e9 unha visi\u00f3n do mundo centrada na aceptaci\u00f3n da fugacidade e da imperfecci\u00f3n. Esta est\u00e9tica \u00e9 descrita como a beleza do que \u00e9 \"imperfecto, non permanente e incompleto\". \u00c9 un concepto que deriva da ensinanza budista dos , especificamente a , o e o .\nAs caracter\u00edsticas da est\u00e9tica \"wabi-sabi\" incl\u00faen a asimetr\u00eda, a rugosidade, a simplicidade, a econom\u00eda, a austeridade, a modestia, a intimidade, e a apreciaci\u00f3n da xenu\u00edna integridade dos obxectos e dos procesos naturais."}
{"id": "449459", "revid": "98629", "url": "https://gl.wikipedia.org/wiki?curid=449459", "title": "Partido Democr\u00e1tico (Italia)", "text": "O Partido Democr\u00e1tico (, PD) \u00e9 un partido pol\u00edtico de Italia. O partido foi fundado o 14 de outubro de 2007, a trav\u00e9s da fusi\u00f3n de varios partidos de centro-esquerda, que acudiran xuntos en \"Unione\" e en \"L'Ulivo\" (en galego, \"A Oliveira\") dende a d\u00e9cada de 1990, nos cales destacaban, dous partidos: os Democratici di Sinistra (DS; en galego: \"Dem\u00f3ratas de Esquerda)\", herdeiros do antigo Partido Comunista Italiano e, a Democrazia \u00e8 Libert\u00e0 - La Margherita (en galego, \"Democracia \u00e9 Liberdade-A Margarida\"), composto pola ala esquerda da antiga Democracia Cristiana e que andaban \u00e1 procura da unificaci\u00f3n do centroesquerda italiano.\nPosteriormente, engad\u00edronse outros grupos pol\u00edticos: Repubblicani Europei (Movemento Europeo Republicano) de ideolox\u00eda social-liberal, Italia de Novo (centro), Alianza Reformista (socialdem\u00f3crata) etc. \nO PD a pesar de ser descrito como socialdem\u00f3crata, ten varias correntes internas. Por iso, o partido pode ser definido coma un \"catch-all-party\", porque, dentro do partido, hai , que defenden o liberalismo econ\u00f3mico, coma Matteo Renzi, que segue unha li\u00f1a inspirada pola Terceira v\u00eda de Tony Blair, pasando pola esquerda cristi\u00e1 at\u00e9 socialistas democr\u00e1ticos, pr\u00f3ximos aos sindicatos da socialdemocracia tradicional.\nTraxectoria.\nAs primeiras propostas para un novo partido.\nEn 2003, Michele Salvati, elixido nas listas dos dem\u00f3cratas de esquerda, publicou varios artigos nos xornais Il Foglio e La Repubblica, nos que bosquexaba un novo partido, a partir dos axentes sociais da cultura democr\u00e1tica, dos cristi\u00e1ns-sociais e dos socio-liberais. A idea de Salvati, foi recuperada e apoiada por Romano Prodi, daquela, presidente da Comisi\u00f3n Europea que pretend\u00eda unha lista com\u00fan de todo o centro-esquerda para as elecci\u00f3ns europeas de 2004. Nela estar\u00edan inclu\u00eddos, Democratici di Sinistra (socialdem\u00f3cratas) e Democrazia \u00e8 Libert\u00e0 - La Margherita (centristas de tipo cristi\u00e1n-sociais e socioliberais), Socialisti Democratici Italiani (SDI) e Repubblicani Europei. A lista, Uniti nell'Ulivo, conseguiu un 31,1% dos votos e 25 europarlamentarios que se dividiron en 2 grupos: uns entraron no Grupo socialista e outros na ALDE (Alianza de Liberais e Dem\u00f3cratas Europeos). Igualmente, Prodi, tentou unha lista unitaria nas elecci\u00f3ns xerais italianas de 2006, mais La Margherita preferiu ir soa. \nA lista de unidade configurouse para as elecci\u00f3ns rexionais italianas de abril de 2005, mais s\u00f3 se presentaron en 9 das 14 rexi\u00f3ns. O 16 de outubro de 2005, realiz\u00e1ronse elecci\u00f3ns primarias para escoller ao novo l\u00edder da coalici\u00f3n de centroesquerda, que adoptou o nome de \"Unione\" (Uni\u00f3n). Os membros da federaci\u00f3n de L'Ulivo (coloquialmente chamada a \"Fed\") apoiaron a candidatura de Romano Prodi, que acadou o 74% dos votos e se converteu no candidato do centroesquerda \u00e1 Presidencia do Consello de Ministros de Italia 2006.\nO \u00e9xito convenceu a La Margherita, que aceptou presentar a lista unitaria de L'Ulivo para a C\u00e1mara de Representantes, no entanto cada partido mantivo o seu propio s\u00edmbolo para as elecci\u00f3ns ao Senado. De seguido, das elecci\u00f3ns primarias, o SDI indicou que non estaba interesado na craci\u00f3n dun partido unitario e acabar\u00edan asinando un acordo cos Radicais Italianos na candidatura \"Rosa nel Pugno\".\nNunha asemblea no Club de Prensa de Mil\u00e1n, o 11 de febreiro de 2006, na que participaron persoas da cultura, do periodismo, da pol\u00edtica e da econom\u00eda, para a creaci\u00f3n dunha \"Asociaci\u00f3n para o Partido Dem\u00f3crata\". Ademais, o propio Romano Prodi, encargou a trece figuras do mundo da cultura e a pol\u00edtica a redacci\u00f3n dun \"Manifiesto para o Partido Dem\u00f3crata\", un documento que se fixo p\u00fablico en decembro de 2006."}
{"id": "449464", "revid": "98629", "url": "https://gl.wikipedia.org/wiki?curid=449464", "title": "Batalla de Xerusal\u00e9n de 1917", "text": "A batalla de Xerusal\u00e9n, tam\u00e9n co\u00f1ecida como Operaci\u00f3ns de Xerusal\u00e9n, foi un conxunto de enfrontamentos entre o Imperio brit\u00e1nico e o Imperio otom\u00e1n, durante a campa\u00f1a hom\u00f3nima. A loita desenvolveuse desde o 17 de novembro ata o 30 de decembro de 1917, cando a cidade se rendeu. Xerusal\u00e9n era o obxectivo final da ofensiva do sur de Palestina, durante a campa\u00f1a do Sina\u00ed, na primeira guerra mundial. Nas operaci\u00f3ns, os brit\u00e1nicos obtiveron a vitoria en dous enfrontamentos nos montes de Xudea, ao norte e ao leste da li\u00f1a Hebr\u00f3n-Junction Station. Estas foron a batalla de Nebi Samwill (17-24 de novembro) e a defensa de Xerusal\u00e9n (26-30 de decembro). Tam\u00e9n tivo lugar con \u00e9xito o segundo intento de avance a trav\u00e9s do Nahr el-Auja (21-22 de decembro), como na batalla de Iafa, a\u00ednda que esa cidade xa fora ocupada como consecuencia da batalla de Mughar Ridge o 16 de novembro de 1917.\nEsta serie de enfrontamentos suced\u00e9ronse entre as forzas brit\u00e1nicas do XX Corpo, o XXI Corpo e o Corpo Montado do Deserto en contra do Grupo de Ex\u00e9rcitos Yildirim ou S\u00e9timo Ex\u00e9rcito nos montes de Xudea e o Oitavo ex\u00e9rcito ao norte de Iafa, ao longo da costa mediterr\u00e1nea. A derrota otom\u00e1 en Iafa e Xerusal\u00e9n, as\u00ed como a perda de 80 quil\u00f3metros de terreo durante o avance da Forza Expedicionaria Exipcia cara Gaza, coa ocupaci\u00f3n de Beerseba, Gaza, Hareira e Sheria, Tel el Khuweilfe e a batalla de Mughar Ridge, constitu\u00edron un grave rev\u00e9s para o Imperio otom\u00e1n.\nComo resultado destas vitorias, as forzas do Imperio brit\u00e1nico capturaron Xerusal\u00e9n e estableceron unha nova li\u00f1a fortificada, cunha posici\u00f3n estrat\u00e9xica. Esta li\u00f1a \u00eda desde o norte de Iafa na chaira mar\u00edtima, a trav\u00e9s dos montes de Xudea cara Bireh, ao norte de Xerusal\u00e9n e segu\u00eda cara o leste do monte das Oliveiras. Coa captura da estrada de Beerseba a Xerusal\u00e9n a trav\u00e9s de Hebr\u00f3n e Bel\u00e9n, xunto a un territorio otom\u00e1n substancial ao sur de Xerusal\u00e9n, o dominio da cidade quedou asegurado. O 11 de decembro, o xeneral Edmund Allenby entrou humildemente na cidade vella a trav\u00e9s da porta de Iafa a p\u00e9, en lugar de a cabalo ou en veh\u00edculos, como unha forma de mostrar respecto \u00e1 cidade santa. Foi o primeiro cristi\u00e1n en moitos s\u00e9culos que tivo o control de Xerusal\u00e9n, lugar de grande importancia para as tres grandes relixi\u00f3ns monote\u00edstas. O primeiro ministro do Reino Unido, David Lloyd George, describiu a captura como \u00abun agasallo de Nadal para o pobo brit\u00e1nico\u00bb. A batalla supuxo unha grande inxecci\u00f3n de moral para o Imperio brit\u00e1nico.\nAntecedentes.\nO xeneral brit\u00e1nico Edmund Allenby, comandante en xefe da Forza Expedicionaria Exipcia (EEF), obtivera unha vitoria decisiva contra o comandante alem\u00e1n Erich von Falkenhayn, comandante das forzas otom\u00e1s en Palestina, na batalla de Mughar Ridge, o 13 de novembro. A vitoria do Imperio brit\u00e1nico obrigou a von Falkenhayn a retirar os seus S\u00e9timo e Oitavo Ex\u00e9rcitos (comandados por Fevzi Pasha e Kress von Kressenstein, respectivamente) e trasladar a s\u00faa sede desde Xerusal\u00e9n a Nablus o 14 de novembro. A medida que o III Corpo otom\u00e1n (S\u00e9timo Ex\u00e9rcito) chegou a Xerusal\u00e9n polo cami\u00f1o de Hebr\u00f3n despois da s\u00faa derrota en Beerseba, ordenouse a construci\u00f3n de defensas arredor de Xerusal\u00e9n. Este corpo mant\u00edvose na cidade, mentres o XX Corpo retirouse desde Junction Station nos montes de Xudea a Xerusal\u00e9n, deixando unha s\u00f3lida retagarda para deter ou frear o avance brit\u00e1nico. Precis\u00e1base tempo para constru\u00edr as defensas e para a reorganizaci\u00f3n do S\u00e9timo ex\u00e9rcito, esgotado e desorganizado. Cando chegou \u00e1 cidade, o XX Corpo asumiu a responsabilidade das defensas, mentres que o III Corpo continuou mov\u00e9ndose cara o norte de Xerusal\u00e9n, ao longo da estrada de Nablus.\nO Gabinete de Guerra brit\u00e1nico advertira a Allenby de non comprometerse a calquera operaci\u00f3n que non puidera ser sostible a longo prazo se o avance das tropas brit\u00e1nicas non se pod\u00eda manter. As s\u00faas preocupaci\u00f3ns estaban vinculadas \u00e1 publicaci\u00f3n de parte do novo goberno bolxevique ruso dunha proposta de paz o 8 de novembro, entre Rusia e o Imperio alem\u00e1n. O documento, programado para ser asinado o 3 de marzo de 1918, constitu\u00edu un tratado de paz por separado e deu lugar \u00e1 retirada de todas as tropas rusas da guerra. Todas as forzas alem\u00e1s na fronte oriental puideron ent\u00f3n prestar a s\u00faa atenci\u00f3n na loita contra as forzas brit\u00e1nicas e francesas noutros lugares.\nAllenby era consciente da falta de mapas precisos dos montes de Xudea, e que a historia das campa\u00f1as anteriores na rexi\u00f3n deron claras advertencias en contra de asaltos apresurados ou pouco apoiados nas s\u00f3lidas murallas occidentais de Xerusal\u00e9n. As s\u00faas forzas de primeira li\u00f1a estiveran loitando e avanzando por un longo per\u00edodo de tempo, a moitos quil\u00f3metros das s\u00faas bases, e estaban cansados e esgotados. A 56 quil\u00f3metros da cabeza de carril en Deir al-Balah, as tropas de Allenby non ti\u00f1an unha li\u00f1a de trincheiras defensivas detr\u00e1s da cal puideran deter un esforzo concertado dos dous ex\u00e9rcitos otom\u00e1ns. Este contraataque que poder\u00eda facerlles retroceder cara a Gaza e Beerseba.\nPor\u00e9n, Allenby revisou a ameaza de contraataque e a situaci\u00f3n dos recursos e conclu\u00edu que unha forza o suficientemente grande para atacar os montes de Xudea e outra forza para accionar na chaira mar\u00edtima poder\u00edan manterse lonxe da base. Decidiu atacar rapidamente ao S\u00e9timo ex\u00e9rcito otom\u00e1n de Fevzi Pasha nos montes de Xudea, coa esperanza de capturar Xerusal\u00e9n. Isto manter\u00eda a presi\u00f3n sobre este ex\u00e9rcito, coa esperanza de que non dispor\u00eda de tempo para completar a s\u00faa reorganizaci\u00f3n, cavar trincheiras profundas ou, no peor dos casos, a contraatacar.\nPreludio.\nAs li\u00f1as de subministraci\u00f3n do Imperio brit\u00e1nico.\nO avance previsto nos montes de Xudea basear\u00edase en gran medida na capacidade das li\u00f1as de comunicaci\u00f3n para manter as tropas de primeira li\u00f1a subministradas con alimentos, auga e munici\u00f3ns. Por\u00e9n, trat\u00e1base de operar a distancias considerables das \u00e1reas de cabeza de carril e a base, e como resultado, o avance veuse obrigado a deterse o 17 de novembro para que os recursos se adiantaran nas \u00e1reas controladas polas columnas, que foran enviadas de novo \u00e1 cabeza de carril para aprovisionarse de raci\u00f3ns e outros recursos.\nO transporte dos recursos desde a estaci\u00f3n terminal era unha operaci\u00f3n lenta pero continua de 24 horas ao d\u00eda, xa que o ex\u00e9rcito otom\u00e1n destru\u00edra como puido gran parte da s\u00faa infraestrutura durante a s\u00faa retirada. S\u00f3 os cami\u00f3ns do Servizo do Ex\u00e9rcito Brit\u00e1nico (ASC) e os camelos do Corpo de Transporte de Camelos Exipcio poder\u00edan utilizar o \u00fanico cami\u00f1o, estreito e mal asfaltado, desde Gaza ata Junction Station. Entre Gaza e Beit Hanun, o cami\u00f1o estaba sen asfaltar e profundo na area, facendo moi dif\u00edcil o avance dos cami\u00f3ns, ata cunha carga lixeira dunha tonelada. Os recursos tam\u00e9n foron enviados por mar, desembarcando en Wadi Sukhrir e m\u00e1is tarde en Iafa. A falta de infraestrutura en Iafa significaba que todos as subministraci\u00f3ns tra\u00eddas por barco tiveron que ser cargados de xeito transversal en botes, que desembarcaban as raci\u00f3ns nas praias. Tales operaci\u00f3ns depend\u00edan en gran medida das condici\u00f3ns meteorol\u00f3xicas, polo que a cantidade de recursos transportados por mar era limitada. Pero a alimentaci\u00f3n dos cabalos do ex\u00e9rcito era unha tarefa enorme: a raci\u00f3n de marcha dun cabalo era de 4,2\u00a0kg de gran ao d\u00eda. Incluso esta pequena cantidade, que carec\u00eda de alimentos a granel, multiplic\u00e1base cos 25\u00a0000 cabalos do Corpo Montado do Deserto, resultaba en m\u00e1is de 100 toneladas de gran ao d\u00eda. Ser\u00edan necesarios cen cami\u00f3ns para os cabalos, as\u00ed como o transporte das raci\u00f3ns requiridas polas tropas na fronte.\nTodos os cami\u00f3ns e camelos organiz\u00e1ronse en convois que se dirixiron cara o norte desde a cabeza de carril, ao longo da estrada de Gaza a Junction Station, de Dier el Belah a El Mejdel e despois a Julius, onde as unidades 26 e 27 do Dep\u00f3sito de Subministraci\u00f3ns (DUS) estableceu almac\u00e9ns avanzados de alimentos, para que serviran \u00e1 Divisi\u00f3n Montada Australiana e a Divisi\u00f3n Montada ANZAC. A partir destes dep\u00f3sitos, as secci\u00f3ns da 5.\u00aa Compa\u00f1\u00eda (Corpo de Servizo do Ex\u00e9rcito de Nova Zelandia) e as 32.\u00aa, 33.\u00aa e 34.\u00aa Compa\u00f1\u00edas (Corpo de Servizo do Ex\u00e9rcito de Australia) serviron \u00e1 Divisi\u00f3n Montada ANZAC e as 35.\u00aa, 36.\u00aa, 37.\u00aa Compa\u00f1\u00edas serviron \u00e1 Divisi\u00f3n Montada Australiana. Estas compa\u00f1\u00edas; que operaban con vag\u00f3ns, cabalos e mulas, serv\u00edan \u00e1s s\u00faas brigadas durante as operaci\u00f3ns e, cando foi necesario, form\u00e1banse nos trens durante as acci\u00f3ns da divisi\u00f3n. Un cami\u00f3n estableceuse en Ramleh, onde descargou os recursos e as Compa\u00f1\u00edas de Transporte distribu\u00edronos entre as unidades de vangarda. Os membros do Corpo Exipcio de Traballo, como apoio, traballaron xunto ao Cuerpo de Servizo do Ex\u00e9rcito de Australia transportando, cargando e descargando os vag\u00f3ns de subministraci\u00f3ns do \"General Service Limber\" solicitados polas brigadas. O enorme esforzo das secci\u00f3ns de subministraci\u00f3n foi similar ao das columnas de munici\u00f3ns, quen tam\u00e9n traballaron para subministrar cartuchos \u00e1s unidades de combate, nunha operaci\u00f3n continua parecida.\nContin\u00faa o avance do Corpo Montado do Deserto.\nO 15 de novembro, o comandante do Corpo Montado do Deserto, o tenente xeneral Harry Chauvel emitiu ordes para a Divisi\u00f3n Montada de Cabaler\u00eda, dirixida polo maior xeneral G. de S. Barrow, e a Divisi\u00f3n Montada ANZAC, dirixida polo maior xeneral Edward Chaytor, para continuar o avance en Ramleh e Lod, situadas a 8\u00a0km da Junction Station. Ese d\u00eda, a Divisi\u00f3n Montada de Cabaler\u00eda chegou \u00e1 estrada de Xerusal\u00e9n despois dun ataque realizado pola Sexta Brigada Montada, dirixida polo xeneral de brigada C. Godwin, en Abu Shusheh. Esta carga de cabaler\u00eda describiuse posteriormente como moito de moito maior risco que a de Mughar Ridge, debido \u00e1 natureza rochosa do terreo onde os xinetes atacaron. A Brigada Montada de Rifles de Nova Zelandia, dirixida polo brigadier xeneral W. Meldrum, asegurou o flanco esquerdo do EEF ao ocupar Iafa o 16 de novembro. Esta cidade foi capturada como resultado da vitoria en Ayun Kara dous d\u00edas antes, o que obrigou ao Oitavo ex\u00e9rcito otom\u00e1n a retirarse a Nahr el Auja, que desemboca no mar a 6,4\u00a0km ao nordeste de Iafa. A retirada do S\u00e9timo ex\u00e9rcito otom\u00e1n colocounos ao norte da posici\u00f3n do Oitavo ex\u00e9rcito, o que abriu o flanco dereito dese ex\u00e9rcito para atacar. Como resultado, o S\u00e9timo ex\u00e9rcito veuse obrigado a afastarse m\u00e1is a\u00ednda do sector costeiro, dentro dos montes de Xudea. Al\u00ed, fronte a Xerusal\u00e9n, as unidades da infanter\u00eda otom\u00e1 crearon unha cobertura defensiva.\nA batalla.\nComezo do avance nos montes de Xudea.\nA pesar da continua presi\u00f3n da EEF, as d\u00faas forzas opostas operaron en terreos que favorec\u00edan a defensa. Ademais da retagarda deixada polo XX Corpo do S\u00e9timo ex\u00e9rcito otom\u00e1n, que se retirou \u00e1s monta\u00f1as, o S\u00e9timo ex\u00e9rcito lograra establecer unha li\u00f1a de trincheiras principalmente individuais que corr\u00edan de sur a suroeste en alturas, ata 6,4\u00a0km de Xerusal\u00e9n, co apoio de redutos ben situados. O reco\u00f1ecemento a\u00e9reo do 17 de novembro descubriu que a estrada ao norte de Xerusal\u00e9n a Nablus estaba atestada de refuxiados.\nO 18 de novembro, cando Allenby estaba no cuartel do XXI Corpo brit\u00e1nico en Kastine, tomou a decisi\u00f3n de seguir de cerca ao S\u00e9timo ex\u00e9rcito otom\u00e1n nos montes de Xudea.. Esta decisi\u00f3n ideouse coa certeza de que o ex\u00e9rcito otom\u00e1n ti\u00f1a pouco tempo para reagruparse ou para constru\u00edr defensas que, con m\u00e1is tempo, poder\u00edan resultar inexpugnables.\nO plan de Allenby consist\u00eda en evitar enfrontamentos en ou preto de Xerusal\u00e9n, pretendendo cortar todos os accesos por estrada \u00e1 cidade e obrigar ao ex\u00e9rcito otom\u00e1n a evacuala. Ordenou a d\u00faas divisi\u00f3ns de infanter\u00eda: a 52.\u00aa Lowland, dirixida polo maior xeneral J. Hill, e a 75.\u00aa Divisi\u00f3n, dirixida polo maior xeral P. C. Palin, e d\u00faas divisi\u00f3ns montadas: a divisi\u00f3n de Cabaler\u00eda e as Divisi\u00f3ns Montadas Australianas, para comezar o avance. Estas deber\u00edan moverse cara ao leste desde Latr\u00fan, que fora capturado o 16 de novembro, na mesma direcci\u00f3n que a estrada de Iafa a Xerusal\u00e9n.\nA infanter\u00eda da 75.\u00aa Divisi\u00f3n ti\u00f1a que ascender pola estrada principal, a pesar das varias demolici\u00f3ns levadas a cabo polos otom\u00e1ns, que se retiraban pola estrada asfaltada que corr\u00eda de leste a oeste a trav\u00e9s de Amwas. \u00c1 esquerda e ao norte da 75.\u00aa se encontraba a 52.\u00aa Divisi\u00f3n Lowland, que se abr\u00eda paso a trav\u00e9s de estradas secundarias ou v\u00edas de Lod a Xerusal\u00e9n. M\u00e1is ao norte, \u00e1 esquerda da 52.\u00aa Lowland, a Divisi\u00f3n Montada de Cabaler\u00eda ti\u00f1a que moverse ao norte e ao noroeste. O seu obxectivo era cortar as li\u00f1as de comunicaci\u00f3n do S\u00e9timo ex\u00e9rcito otom\u00e1n en Bireh, a 13\u00a0km ao norte de Xerusal\u00e9n, no cami\u00f1o da estrada de Xerusal\u00e9n a Nabl\u00fas.\nAs brigadas 6.\u00aa, 8.\u00aa e 22.\u00aa da Divisi\u00f3n Montada de Cabaler\u00eda, xunto \u00e1 20.\u00aa Brigada e a Real Artiller\u00eda Montada, mov\u00e9ronse cara o norte a trav\u00e9s da antiga calzada romana de Lod a Ramleh, a trav\u00e9s de Berfilya e Beit Ur el Tahta, cara Bireh. Ao mesmo tempo, a 53.\u00aa Divisi\u00f3n Galesa, dirixida polo maior xeneral S. F. Mott, avanzaba cara o norte, ao longo da estrada de Beerseba a Xerusal\u00e9n, para tomar Hebr\u00f3n e Bel\u00e9n antes de moverse cara o leste para asegurar o cami\u00f1o de Xerusal\u00e9n a Xeric\u00f3.\nA 75.\u00aa Divisi\u00f3n, xunto \u00e1s Divisi\u00f3ns Montadas Australianas e de Cabaler\u00eda, comezou a s\u00faa incursi\u00f3n nos montes de Xudea, o 18 de novembro:\nO primeiro obxectivo era capturar e asegurar as alturas a ambos os dous lados da estrada de Iafa a Xerusal\u00e9n en Amwas, polo que a 75.\u00aa Divisi\u00f3n poder\u00eda avanzar polo cami\u00f1o e os montes de Xudea. Ascendendo pola li\u00f1a de ferrocarril no Wadi Surar, \u00e1 dereita da infanter\u00eda da 75.\u00aa estaba a 2.\u00aa Brigada de Cabaler\u00eda Lixeira da Divisi\u00f3n Montada ANZAC, que se uniu temporalmente \u00e1 Divisi\u00f3n Montada Australiana. O 9.\u00ba Rexemento de Cabaler\u00eda Lixeira levou a cabo un movemento de xiro ata o Wadi es Selman, ao norte de Amwas, para chegar ao pobo de Ialo, a 3,2\u00a0km ao leste. Logo do \u00e9xito desta operaci\u00f3n, a Divisi\u00f3n Montada Australiana moveu o resto do seu campamento \u00e1 desembocadura do Nahr Sukereir. Continuando o avance na ma\u00f1\u00e1 do 19 de novembro, a infanter\u00eda da 75.\u00aa Divisi\u00f3n atopou a Amwas evacuada, pero a vanguardia do 8.\u00ba Regimiento Montado da Divisi\u00f3n Montada de Cabaler\u00eda e a 3.\u00aa Cabaler\u00eda do Condado de Londres loitaron a 3,2\u00a0km de Beit Ur el Tahta esa noite, mentres que a 22.\u00aa Brigada Montada alcanzou Shilta.\nA 75.\u00aa Divisi\u00f3n.\nA tan s\u00f3 3,2\u00a0km tras a entrada da estrada cara Xerusal\u00e9n nos montes de Xudea, a 75.\u00aa Divisi\u00f3n cruzou a trav\u00e9s do paso Bab al-Wad. O 19 de novembro, a infanter\u00eda da 75.\u00aa Divisi\u00f3n avanzou pola estrada; a s\u00faa 232.\u00aa Brigada deixara Abu Shusheh \u00e1s 07:30 horas para ocupar a cidade deserta de Amwas e ata as 11:00 horas, o rexemento 58.\u00ba Fusileros de Vaughan da 234.\u00aa Brigada loitara na estrada ata chegar \u00e1 altura de Bab el Wad.\nTras Bab el Wad, a estrada a Xerusal\u00e9n continuaba a trav\u00e9s de vales profundos e estreitos, sobre os escarpados ramais, e arredor dos desniveis dos outeiros rochosos. A pesar de que hab\u00eda outras formas de pasar polos outeiros, as outras rutas supo\u00f1\u00edan un conxunto de v\u00edas sen asfaltar, \u00e1speros e rochosos cami\u00f1os \u2014a mi\u00fado, pouco m\u00e1is que cami\u00f1os para transitar en burro\u2014 que fixeron que o movemento de infanter\u00eda, cabaler\u00eda desmontada e artiller\u00eda fora moi dif\u00edcil. A \u00e1spera pista estend\u00edase a trav\u00e9s de estreitos vales e apoi\u00e1base sobre deformadas arestas afiadas, que eran rotas por outeiros c\u00f3nicos e sucesivas capas de rochas que sobresa\u00edan das s\u00faas ladeiras, a uns poucos metros. Era virtualmente imposible enviar avanzadas apoiadas pola artiller\u00eda ao norte ou ao sur da estrada principal. Ademais, as fortes choivas e as condici\u00f3ns fr\u00edas, h\u00famidas e lodazais, constataron que era imposible despregar o armamento da 75.\u00aa Divisi\u00f3n fora da estrada. Ese armamento chegara o d\u00eda anterior tra\u00eddo por equipos de ata 8 cabalos por arma.\nTodas as actividades militares fix\u00e9ronse a\u00ednda m\u00e1is dif\u00edciles polas condici\u00f3ns invernais. O terreo esvaraba e as negras e densas n\u00e9boas reduc\u00edan a visibilidade. Non era posible avanzar despois das 17:00 horas, momento no cal o principal posto miliar se situaba a menos de dous quil\u00f3metros da aldea de Saris. As unidades de infanter\u00eda da 75.\u00aa Divisi\u00f3n avanzaran 16\u00a0km desde a ma\u00f1\u00e1 e tiveron que acampar na estrada, baixo os disparos dos francotiradores otom\u00e1ns.\nDurante a noite do 19 de novembro, unha tormenta el\u00e9ctrica seguida de choiva torrencial caeu sobre ambos ex\u00e9rcitos. En poucas horas, cada leito nos vales e na chaira estaba inundado. O chan negro, duro e firme do ver\u00e1n, nas condici\u00f3ns invernais converteuse en pega\u00f1oso e pesado para a marcha e case intransitable con veh\u00edculos con rodas. A temperatura, que fora quente durante o d\u00eda e agradable pola noite, baixou rapidamente ata converterse nun fr\u00edo penetrante. Os soldados da infanter\u00eda estiveran marchando co seu uniforme de ver\u00e1n lixeiro, con pantal\u00f3ns curtos de tela cruzada e t\u00fanicas. Co s\u00f3 unha manta e/ou un abrigo, esa roupa tan s\u00f3 daba unha pouca protecci\u00f3n fronte a choiva e o intenso fr\u00edo.\nNestas condici\u00f3ns, as forzas otom\u00e1s encontradas no cami\u00f1o foron as retagardas que von Falkenhayn ordenara establecer ao XX Corpo, xa que se retirou de novo a defender Xerusal\u00e9n. Estaban establecidas sobre os cumes monta\u00f1osos, estas retagardas compostas por grupos pequenos situados nos outeiros. Cada unha desas posici\u00f3ns foron atacadas por tropas indias e nepal\u00eds, que derrotaron aos defensores.\nAs posici\u00f3ns dos ex\u00e9rcitos otom\u00e1ns.\nEn adici\u00f3n \u00e1 li\u00f1a de Nahr Sukrerir, estend\u00edase a Beit Jibrin xunto con Summeil e El Tineh, onde se librou a batalla de Mughar Ridge, as posici\u00f3ns da EEF e os ex\u00e9rcitos otom\u00e1ns na noite do 19 de novembro de 1917, como se observa no mapa esquem\u00e1tico.\nCoa s\u00faa sede en Nablus, o S\u00e9timo ex\u00e9rcito otom\u00e1n foi despregado para defender Xerusal\u00e9n; o seu flanco esquerdo estaba cuberto pola 3.\u00aa Divisi\u00f3n de Cabaler\u00eda do III Corpo. A infanter\u00eda da 27.\u00aa Divisi\u00f3n estaba ao carricho sobre a estrada de Hebr\u00f3n a Xerusal\u00e9n. A infanter\u00eda da 53.\u00aa Divisi\u00f3n Galesa do XX Corpo sostivo unha li\u00f1a diante de Nebi Samwil, coa infanter\u00eda da 26.\u00aa Divisi\u00f3n en reserva. A infanter\u00eda que defend\u00eda Bireh no cami\u00f1o de Xerusal\u00e9n a Nablus eran da 24.\u00aa Divisi\u00f3n, coa infanter\u00eda da 19.\u00aa Divisi\u00f3n na metade de cami\u00f1o entre Bireh e Nablus. O Oitavo ex\u00e9rcito otom\u00e1n, con sede en Tulkarem, despregou a s\u00faa XXII Corpo no campamento de Nahr el Auja. Estend\u00edanse desde a costa as 3.\u00aa, 7.\u00aa e 16.\u00aa Divisi\u00f3ns, practicamente en li\u00f1a coa infanter\u00eda brit\u00e1nica de 54.\u00aa Divisi\u00f3n no interior.\nIntentos de cortar a estrada de Nablus.\nA brigada l\u00edder da infanter\u00eda da 52.\u00aa Divisi\u00f3n Lowland, que chegara a Beit Likia o 19 de novembro\u00a0avanzando a trav\u00e9s dunha pista ao norte da estrada principal, foi detida preto de Kuryet el Enab por unha retagarda otom\u00e1 armada con metralladoras en Kustal e Beit Dukka. As posici\u00f3ns otom\u00e1s estaban fortemente defendidas e a 52.\u00aa Divisi\u00f3n Lowland non puido avanzar ata que baixou a n\u00e9boa pouco antes do solpor o d\u00eda 21 de novembro, dando \u00e1 75.\u00aa Divisi\u00f3n a oportunidade de despregarse rapidamente, subir a crista da monta\u00f1a e derrotar \u00e1s forzas otom\u00e1s coas baionetas. Esa noite, as tropas brit\u00e1nicas tomaron as s\u00faas raci\u00f3ns de ferro (transportadas polos homes como raci\u00f3ns de emerxencia), e alg\u00fans atoparon refuxio en condici\u00f3ns miserables nun gran mosteiro e sanatorio. O fr\u00edo e choivas da noite resultaron especialmente duras para aqueles que non lograron atopar refuxio. Non chegaron novos recursos ata o mediod\u00eda do d\u00eda seguinte debido \u00e1 conxesti\u00f3n dos estreitos cami\u00f1os.\nA infanter\u00eda da 52.\u00aa Divisi\u00f3n Lowland colocouse en posici\u00f3n entre 75.\u00aa Divisi\u00f3n a s\u00faa dereita e a Divisi\u00f3n Montada de Cabaler\u00eda a s\u00faa esquerda. A Divisi\u00f3n Montada de Cabaler\u00eda, avanzando cara Beit Ur el Foqa e Bireh na estrada de Nablus, a 16\u00a0km ao norte de Xerusal\u00e9n, deb\u00eda unirse coa infanter\u00eda da 75.\u00aa Divisi\u00f3n en Bireh e cortar a estrada de Nablus a Xerusal\u00e9n. A\u00ednda que a resistencia en Saris parec\u00eda debilitarse, \u00e1s 11:00 horas o progreso segu\u00eda sendo lento. Saris foi finalmente conquistada na tarde do 21 de novembro.\nOperando nos outeiros, ao norte das divisi\u00f3ns de infanter\u00eda, a Divisi\u00f3n Montada de Cabaler\u00eda segu\u00eda loitando para avanzar. Moveuse a trav\u00e9s das zonas m\u00e1is dif\u00edciles e inh\u00f3spitas dos montes de Xudea cara Beit Ur el Tahta nunha columna de fila india de case 9,7\u00a0km de lonxitude \u00c1s 11:30 horas do 21 de novembro, o rexemento l\u00edder da Cabaler\u00eda Dorset descendeu dos montes sobre os que descansa Beit Ur al-Fauqa e encontrouse coas unidades otom\u00e1s que defend\u00edan o bordo occidental do Zeitun Ridge fronte eles. Nesta cordilleira, ao oeste de Bireh, permanec\u00edan 3000 tropas otom\u00e1s (a totalidade da 3.\u00aa Divisi\u00f3n Otom\u00e1 de Cabaler\u00eda e a metade da 24.\u00aa Divisi\u00f3n) con varias bater\u00edas de artiller\u00eda. A\u00ednda que os brit\u00e1nicos foron capaces de tomar brevemente a crista da monta\u00f1a, axi\u00f1a se viron obrigados a abandonala. As fortes choivas e o tempo fr\u00edo supuxeron unha dura proba, tanto para homes como animais, mentres fixeron varios intentos infrutuosos para forzar o seu cami\u00f1o ata as empinadas ladeiras rochosas da cordilleira. Nas primeiras horas da tarde chegaron desde o norte m\u00e1is reforzos otom\u00e1ns, que contraatacaron con forza. Obrigaron \u00e1 Divisi\u00f3n Montada de Cabaler\u00eda a regresar ao profundo barranco, ao lado oeste da ladeira. Esa noite, a Cabaler\u00eda Berkshire enfrontouse \u00e1s unidades otom\u00e1s no fondo do val en medio dunha choiva torrencial. A situaci\u00f3n tornouse seria e se deron ordes para as tres brigadas de separarse e retirarse a Beit Ur el Foqa, acci\u00f3n que se levou a cabo na escuridade. Non houbo apoio a\u00e9reo, posiblemente polo mal clima, ata que os d\u00edas 22 e 24 de novembro o escuadr\u00f3n N\u00b01 do Corpo A\u00e9reo Australiano puido levar a cabo bombardeos a\u00e9reos en Bireh.\n21-24 de novembro: Batalla de Nebi Samwil.\nA batalla de Nebi Samuel identificouse oficialmente polos brit\u00e1nicos como iniciada o 17 de novembro e rematada o 24 de novembro. Por\u00e9n, ata o 21 de novembro a infanter\u00eda da 75.\u00aa Divisi\u00f3n a\u00ednda continuaba co seu avance ata Bireh. Ese d\u00eda, mentres que a divisi\u00f3n de infanter\u00eda xirou cara o nordeste atallando a trav\u00e9s da fronte da 52.\u00aa Divisi\u00f3n Lowland, o seu avance quedou bloqueado en Biddu polas forzas otom\u00e1s atrincheiradas no cume de Nebi Samuel, controlando as\u00ed Xerusal\u00e9n e as s\u00faas defensas. Este outeiro, onde segundo a tradici\u00f3n est\u00e1 a tumba do profeta Samuel, foi conquistado nas \u00faltimas horas da tarde pola 234.\u00aa Brigada da 75.\u00aa Divisi\u00f3n, tras unha longa batalla. A 52.\u00aa Divisi\u00f3n Lowland tomara o cami\u00f1o m\u00e1is dif\u00edcil, mentres que a 75.\u00aa Divisi\u00f3n dirixiuse directa cara as aproximaci\u00f3ns do suroeste. Ao d\u00eda seguinte, suced\u00e9ronse varios contraataques infrutuosos por parte das tropas otom\u00e1s. Na loita pechada, os soldados otom\u00e1ns contraatacaron con forza, chegando ata as portas da mesquita antes de que a infanter\u00eda Gurkha os combatera. O S\u00e9timo Ex\u00e9rcito de Fevzi loitou contra as d\u00faas divisi\u00f3ns de infanter\u00eda de Allenby ata chegar a un punto morto.\nOs ataques das tres divisi\u00f3ns brit\u00e1nicas foron contidos por tres divisi\u00f3ns otom\u00e1s. Os brit\u00e1nicos sufriron m\u00e1is de 2\u00a0000 baixas, pola contra, non hai estimaci\u00f3n sobre o n\u00famero de baixas otom\u00e1s. Un mapa esquem\u00e1tico que mostra as posici\u00f3ns dos ex\u00e9rcitos o 28 de novembro indica que a \u00e1rea de Nebi Samwil a\u00ednda permanec\u00eda preto do terreo disputado pola 60.\u00aa Divisi\u00f3n London dos brit\u00e1nicos e a 53.\u00aa Divisi\u00f3n otom\u00e1. Pola s\u00faa banda, o importante enlace por estrada entre Xerusal\u00e9n e Nablus a\u00ednda permanec\u00eda baixo o control otom\u00e1n.\nO 24 de novembro Allenby ordenou o retroceso das tres divisi\u00f3ns da EEF do XXI Corpo e o Corpo Montado do Deserto. Co fin de mobilizar esas grandes formaci\u00f3ns unha pausa era inevitable, polo que o ataque suspendeuse, pero von Falkenhayn e o seu ex\u00e9rcito otom\u00e1n decat\u00e1ronse do cesamento temporal das hostilidades.\n24 de novembro: Primeiro ataque a trav\u00e9s do Nahr el Auja.\nO avance de d\u00faas divisi\u00f3ns de infanter\u00eda e unha montada polos montes de Xudea ata Xerusal\u00e9n suspendeuse na \u00e1rea de Nebi Samwil o 24 de novembro. Ese mesmo d\u00eda, a infanter\u00eda da 54.\u00aa Divisi\u00f3n East Anglian e a Divisi\u00f3n Montada ANZAC comezaron o seu ataque a trav\u00e9s de Nahr el Auja na costa mediterr\u00e1nea, ao norte de Iafa. A \u00fanica brigada montada dispo\u00f1ible era a Brigada Montada de Rifles de Nova Zelandia, que estivera en servizo de gornici\u00f3n na cidade ocupara de Iafa desde o 16 de novembro. A beira norte do r\u00edo estaba sendo defendida polas 3.\u00aa e 7.\u00aa Divisi\u00f3ns do Oitavo ex\u00e9rcito otom\u00e1n.\nA Brigada Montada de Rifles de Nova Zelandia avanzou a trav\u00e9s do r\u00edo e estableceu d\u00faas cabezas de ponte. A primeira foi a trav\u00e9s da ponte na estrada principal preto de Khirbet Hadrah (tam\u00e9n denominado Khurbet Hadra) e a segunda foi en Sheik Muanis, preto da desembocadura do r\u00edo. Estas operaci\u00f3ns tiveron dous obxectivos: ga\u00f1ar territorio e desalentar ao Oitavo ex\u00e9rcito otom\u00e1n de levar tropas aos montes de Xudea para reforzar ao S\u00e9timo ex\u00e9rcito. Despois do \u00e9xito das acci\u00f3ns da Brigada Montada de Rifles de Nova Zelandia, dous batall\u00f3ns de infanter\u00eda da 54.\u00aa (East Anglian) Divisi\u00f3n mantiveron as d\u00faas cabeceiras da ponte na beira norte, ata que se viron superados en n\u00famero nun ataque o d\u00eda 25 de novembro, polas 3.\u00aa e 7.\u00aa Divisi\u00f3ns do Oitavo ex\u00e9rcito otom\u00e1n que os expulsaron das cabeceiras da ponte e restauraron a situaci\u00f3n t\u00e1ctica.\nContraataques otom\u00e1ns.\nVon Falkenhayn e o Ex\u00e9rcito otom\u00e1n buscaron beneficiarse da situaci\u00f3n de debilidade e fatiga das divisi\u00f3ns do Imperio brit\u00e1nico, que estiveran loitando e avanzando desde os primeiros d\u00edas do mes.\nDebido aos problemas de abastecemento durante o avance de Beerseba, Allenby mantivo ao XX Corpo de Philip W. Chetwode cubrindo a parte traseira das li\u00f1as de comunicaci\u00f3n. Estas tropas gozaron de 10 d\u00edas de descanso na retagarda, onde foron facilmente abastecidos e recompostos. Foron estas tropas frescas do XX Corpo as que recibiron as ordes de facerse cargo das operaci\u00f3ns de primeira li\u00f1a nos montes de Xudea contra as defensas otom\u00e1s do S\u00e9timo ex\u00e9rcito. A 60.\u00aa Divisi\u00f3n London, comandada polo xeneral John Shea, chegou a Latr\u00fan o 23 de novembro desde Huj e o 28 de novembro relevaron \u00e1 seriamente debilitada infanter\u00eda das 52.\u00aa e 75.\u00aa Divisi\u00f3ns, sen gran capacidade de loita. Ese mesmo d\u00eda, a 74.\u00aa Divisi\u00f3n Yeomanry, comandada polo xeneral de divisi\u00f3n E. S. Girdwood, chegou a Latr\u00fan desde Karm. Dous d\u00edas despois, a 10.\u00aa Divisi\u00f3n Irish, comandada polo xeneral J.R. Longley, tam\u00e9n chegou a Latr\u00fan desde Karm. A 53.\u00aa Divisi\u00f3n Welsh, co Rexemento do Corpo de Cabaler\u00eda e unha bater\u00eda pesada, mant\u00edvose na estrada de Hebr\u00f3n, ao norte de Beerseba, seguindo as ordes directas do Cuartel Xeral (GHQ); m\u00e1is adiante foron co\u00f1ecidos como o Destacamento de Mott.\nNa semana do 27 de novembro, o Ex\u00e9rcito otom\u00e1n lanzou unha serie de ataques de infanter\u00eda, empregando t\u00e1cticas de choque, coa esperanza de romper as li\u00f1as brit\u00e1nicas, durante o per\u00edodo de desestabilizaci\u00f3n creado pola recomposici\u00f3n e retroceso das tropas. Os contraataques foron lanzados polas 16.\u00aa e 19.\u00aa Divisi\u00f3ns nos montes de Xudea, en Nebi Samwil e na meseta de Zeitun. Os ataques tam\u00e9n se lanzaron contra as li\u00f1as de comunicaci\u00f3n brit\u00e1nicas, a trav\u00e9s dunha brecha entre as forzas brit\u00e1nicas na chaira mar\u00edtima e nos montes de Xudea, e tam\u00e9n contra varias unidades brit\u00e1nicas esparexidas na chaira mar\u00edtima.\nContraataque do 1 de decembro en Nebi Samwil.\nOs seguintes ataques a Nebi Samwill tiveron lugar o\u00a01 de decembro e foron rexeitados polo S\u00e9timo ex\u00e9rcito otom\u00e1n, que sufriu un gran n\u00famero de perdas.\nCaptura de Xerusal\u00e9n.\nPara o 1 de decembro, a loita por Xerusal\u00e9n estaba a piques de terminar. O ex\u00e9rcito otom\u00e1n non puidera ga\u00f1ar ning\u00fan terreo como resultado dos seus contraataques, e as tropas brit\u00e1nicas que avanzaban foron sendo substitu\u00eddas con \u00e9xito polos seus compa\u00f1eiros exhaustos que estaban ben atrincheirados preto de Xerusal\u00e9n. O 2 de decembro, completouse o relevo do XXI Corpo polo XX Corpo cando a 10.\u00aa Divisi\u00f3n Irish substiut\u00edu \u00e1 52.\u00aa Divisi\u00f3n Lowland. Ambos bandos comezaron a axustar e mellorar as s\u00faas li\u00f1as, abandonando lugares inseguros ou dif\u00edciles de defender. Os brit\u00e1nicos incrementaron o n\u00famero de soldados na s\u00faa li\u00f1a para crear unha concentraci\u00f3n de grande alcance. Durante catro d\u00edas, a 10.\u00aa Divisi\u00f3n e a 74.\u00aa Divisi\u00f3n estenderon as s\u00faas posici\u00f3ns, mentres que a posici\u00f3n estendida a cargo da 60.\u00aa Divisi\u00f3n acurtouse.\nO 3 de decembro, o 16.\u00ba Batall\u00f3n do Rexemento de Devonshire, a 229.\u00aa Brigada e a 74.\u00aa Divisi\u00f3n Yeomanry capturaron de novo Beit Ur el Foqa. Este ataque da infanter\u00eda lanzouse desde a cabeceira de Wadi Zeit \u00e1s 01:00 horas, e para as 03:30 horas a aldea xa fora capturada, xunto con 17 prisioneiros e tres metralladoras. Por\u00e9n, a posici\u00f3n era imposible de soster, xa que estaba dominada polas posici\u00f3ns otom\u00e1s, en terreo m\u00e1is alto. Os bombardeos e combates corpo a corpo continuaron durante toda a ma\u00f1\u00e1, e o batall\u00f3n acabou por retirarse, sufrindo 300 baixas. Afirmouse que para o 3 de decembro o ex\u00e9rcito otom\u00e1n xa detivera os seus contraataques e que a loita nos montes de Xudea xa rematara.\nDestacamento de Mott.\nMentres, na estrada de Hebr\u00f3n ata Bel\u00e9n, ao sur de Xerusal\u00e9n, a 53.\u00aa Welsh Divisi\u00f3n (co\u00f1ecida como o Destacamento de Mott) continuara co seu avance para chegar ata os 7,2\u00a0km ao sur de Hebr\u00f3n o 4 de decembro. Despois de que dous veh\u00edculos blindados lixeiros australianos da Bater\u00eda Lixeira de Motor Blindado (LAMB) que avanzaban desde o norte non reportaron unidades otom\u00e1s en Hebr\u00f3n, continuaron ata o val de Dilbe esa noite."}
{"id": "449465", "revid": "7802", "url": "https://gl.wikipedia.org/wiki?curid=449465", "title": "Batalla de Xerusal\u00e9n (1917)", "text": ""}
{"id": "449468", "revid": "23204", "url": "https://gl.wikipedia.org/wiki?curid=449468", "title": "San Jos\u00e9 del Guaviare", "text": "San Jos\u00e9 del Guaviare \u00e9 un concello colombiano, capital do departamento de Guaviare. Comezou a formarse en 1960, vinculado \u00e1s actividades colonizadoras da rexi\u00f3n selv\u00e1tica e como n\u00facleo de apoio \u00e1s mesmas. En 1976, recibiu o status de concello e o seu crecemento demogr\u00e1fico, dende ent\u00f3n, proxectouse rapidamente. O departamento foi marcado pola violencia e os cultivos il\u00edcitos en Colombia, pero os esforzos do goberno colombiano permitiron que os seus habitantes se concentren cada vez m\u00e1is en actividades agr\u00edcolas e pecuarias."}
{"id": "449473", "revid": "23204", "url": "https://gl.wikipedia.org/wiki?curid=449473", "title": "Lista de presidentes de Colombia", "text": ""}
{"id": "449474", "revid": "23204", "url": "https://gl.wikipedia.org/wiki?curid=449474", "title": "Pasto, Colombia", "text": "Pasto \u00e9 un concello\u00a0colombiano, capital do departamento de Nari\u00f1o, cuxa cabeceira municipal ostenta o nome de \"San Juan de Pasto\". At\u00f3pase no suroeste do pa\u00eds, na rexi\u00f3n andina.\nDurante a \u00e9poca prehisp\u00e1nica formou parte do Imperio Inca, asemade, foi o centro administrativo, cultural e relixioso da rexi\u00f3n desde a \u00e9poca colonial. Durante o s\u00e9culo XIX,\u00a0por mor da aguerrida defensa da cidade que protagonizaron os seus habitantes na Independencia de Colombia, foi co\u00f1ecida como \u00abA Leoa dos Andes\u00bb. A cidade de Pasto \u00e9 tam\u00e9n co\u00f1ecida como \u00abCidade sorpresa de Colombia\u00bb.\nComo capital do departamento, alberga as sedes da Gobernaci\u00f3n de Nari\u00f1o, a Asemblea Departamental, o Tribunal do Distrito Xudicial, a Fiscal\u00eda Xeral da Naci\u00f3n, e en xeral sedes de instituci\u00f3ns dos organismos do Estado.\nA s\u00faa cabeceira municipal \u00e9 a d\u00e9cimo s\u00e9tima cidade m\u00e1is poboada de Colombia."}
{"id": "449475", "revid": "12452", "url": "https://gl.wikipedia.org/wiki?curid=449475", "title": "Waldo \u00c1. Insua", "text": ""}
{"id": "449480", "revid": "23204", "url": "https://gl.wikipedia.org/wiki?curid=449480", "title": "DNI", "text": ""}
{"id": "449482", "revid": "22570", "url": "https://gl.wikipedia.org/wiki?curid=449482", "title": "Raahe", "text": "Raahe (sueco \"Brahestad\") \u00e9 unha cidade de Finlandia situada na rexi\u00f3n de Ostrobotnia do Norte. En 2018 a s\u00faa poboaci\u00f3n era de 24\u00a0961\u00a0habitantes. A superficie do termo municipal \u00e9 de 1\u00a0889,00\u00a0km2, dos cales 874,59\u00a0km2 son auga. O concello ten unha densidade de poboaci\u00f3n de 24,61\u00a0hab./km\u00b2.\nLimita cos concellos de Haapavesi, Oulainen, Pyh\u00e4joki, Siikajoki e Siikalatva, todos eles na s\u00faa mesma rexi\u00f3n.\nO concello \u00e9 uniling\u00fce en fin\u00e9s."}
{"id": "449488", "revid": "89787", "url": "https://gl.wikipedia.org/wiki?curid=449488", "title": "Arquivo Nacional do Brasil", "text": "O Arquivo Nacional do Brasil \u00e9 o elemento central do sistema de xesti\u00f3n de arquivo de arquivos (SIGA) no Brasil. Foi creado o 2 de xaneiro de 1838. Ten a s\u00faa sede no R\u00edo de Xaneiro. Segundo a Lei de Arquivos (Lei 8.159) do 8 de xaneiro de 1991, ten o deber de organizar, gardar, preservar, dar acceso e divulgar o patrimonio documental do goberno federal, servindo ao Estado e aos cidad\u00e1ns.\nA colecci\u00f3n do Arquivo Nacional cont\u00e9n 55 km de documentos textuais; 2.240.000 fotograf\u00edas e negativos; 27.000 ilustraci\u00f3ns, debuxos animados; 75.000 mapas e planos; 7000 discos e 2000 cintas magn\u00e9ticas de son; 90.000 rolos de pel\u00edcula e 12.000 cintas magn\u00e9ticas en v\u00eddeo. Tam\u00e9n conta cunha biblioteca especializada en historia, arquivos, ciencias da informaci\u00f3n, dereito administrativo e administraci\u00f3n p\u00fablica, con preto de 43.000 libros e libretos, 900 xornais e 6.300 obras raras. "}
{"id": "449499", "revid": "1131", "url": "https://gl.wikipedia.org/wiki?curid=449499", "title": "Arquivo Nacional (Brasil)", "text": ""}
{"id": "449500", "revid": "54334", "url": "https://gl.wikipedia.org/wiki?curid=449500", "title": "Zulema Gonz\u00e1lez", "text": "Zulema Gonz\u00e1lez Gonz\u00e1lez, nada en Ourense o 8 de abril de 1992, \u00e9 unha \u00e1rbitra de f\u00fatbol de categor\u00eda internacional, galega.\nTraxectoria.\nGonz\u00e1lez comezou na arbitraxe cando nena, con doce anos. En 2015 ascendeu a categor\u00eda nacional, e arbitrou o seu primeiro encontro de Terceira Divisi\u00f3n (masculina), e foi a primeira muller en facelo en Galicia. Dous anos m\u00e1is tarde, en 2017, estivo entre as d\u00faas primeiras \u00e1rbitras galegas en arbitrar partidos de Primeira Divisi\u00f3n Feminina.\nEn 2018 cumpriu os requisitos para chegar \u00e1 internacionalidade, \u00e1 que acceder\u00e1 formalmente en 2019, cando arbitre o seu primeiro encontro como tal. Cando o consiga ser\u00e1 a primeira galega en chegar \u00e1 categor\u00eda internacional como \u00e1rbitra principal, se ben Yolanda Parga e Tania Fente xa o fixeron como \u00e1rbitras asistentes. En 2019 recibiu o Premio Deporte Galego \u00e1 mellor \u00e1rbitra de 2018.\nVida persoal.\n\u00c9 sobri\u00f1a de Bernardino Gonz\u00e1lez, quen tam\u00e9n chegara a ser \u00e1rbitro internacional de f\u00fatbol, e de Manuel Gonz\u00e1lez V\u00e1zquez, que fora \u00e1rbitro asistente en Segunda divisi\u00f3n.\nPractica o atletismo, o baloncesto e o tiro ol\u00edmpico. \u00c9 diplomada en Maxisterio."}
{"id": "449503", "revid": "75439", "url": "https://gl.wikipedia.org/wiki?curid=449503", "title": "Froila Arias de Traba", "text": "Froila Arias de Traba foi un conde galego, se\u00f1or das terras e o castelo de Traba, durante a segunda metade do s\u00e9culo XI. Foi fillo de Arias Tedoniz, irm\u00e1n do bispo Cresconio de Iria e pai de Urraca Froilaz, a primeira esposa de Pedro Froilaz, Conde de Galiza.\nLi\u00f1axe.\nO pai do conde Froila foi o nobre Arias Tedoniz, este dato \u00e9 testemu\u00f1ado nunha carta de permuta, recollida na Historia Compostel\u00e1, mediante a cal o conde Fernando P\u00e9rez de Traba, neto de Froila, e Diego Xelm\u00edrez po\u00f1en fin a unha das recorrentes rifas entre os Traba e o bispado de Compostela. Nela, o conde Fernando ref\u00edrese as propiedades permutadas indicando: \"t\u00e9\u00f1oas por herdanza da mi\u00f1a nai dona Urraca e do meu av\u00f3 o conde don Froila Arias e do meu bisav\u00f3 Arias Tedoniz\". Esta li\u00f1a xeneal\u00f3xica entronca coa estirpe de Rosendo de Celanova e emparenta con parte da mais sobranceira nobreza do reino galego.\nFroila Arias casou coa nobre Ardiu Diaz de Aranga (\"Ardiu Didat\"), filla de Diego Gut\u00e9rrez, conde de Aranga e mordomo de Fernando I. Deste matrimonio naceu Urraca Froilaz, que casou no ano 1088 con Pedro Froilaz, que ser\u00eda no futuro o nobre galego mais importante do seu tempo. Mediante este casamento as propiedades territoriais dos Traba un\u00edronse ao patrimonio da Familia Froilaz conformando o chamado condado de Trast\u00e1mara.\nEntre as pertenzas de Urraca atop\u00e1banse o castelo de Traba, probabelmente localizado na fregues\u00eda de Santiago de Traba en Laxe e que alg\u00fans investigadores sit\u00faan no alto da Torre da Moa, elevaci\u00f3n desde a que se domina a praia de Traba. Outra das propiedades da herdanza foi o mosteiro familiar de San Xo\u00e1n de Sabardes, fundado no 1072 polo conde Froila e Ardiu Diaz na parroquia do Freixo de Sabardes, na marxe norte da r\u00eda de Noia. A mesma titulaci\u00f3n nobiliaria de condes de Trast\u00e1mara, cuxo primeiro portador co\u00f1ecido foi Pedro Froilaz, tam\u00e9n \u00e9 froito desta uni\u00f3n matrimonial, toda vez que as terras tralo r\u00edo Tambre (Trast\u00e1mara = Tras do T\u00e1mara/Tambre) eran patrimonio dos Traba e non dos Froilaz, orixinarios da Terra de Trasancos. \nTraxectoria.\nO per\u00edodo de se\u00f1or\u00edo de Froila Arias nas terras de Traba transcorre durante o reinado de Sancha I e o seu consorte Fernando I (1037-1065), e no do seu fillo Garc\u00eda II (1065 - 1071). Desco\u00f1\u00e9cese a data do seu nacemento, a s\u00faa primeira aparici\u00f3n na documentaci\u00f3n medieval \u00e9 do ano 1056, momento no que figura como confirmante nunha cesi\u00f3n de bens do rei Fernando ao mosteiro de Celanova.\nO conde Froila posu\u00eda terras e facendas na terra de Santiago, entre os r\u00edos Ulla e Tambre, dentro do couto da catedral de Santiago. Debido a elas mantivo unha disputa xurisdicional coa igrexa compostel\u00e1 durante o bispado do seu irm\u00e1n Cresconio. Ap\u00f3s o pasamento de Cresconio no ano 1066, o rei Garc\u00eda, seu afillado, nomeou como sucesor a Gudesteo, sobri\u00f1o de Froila e Cresconio. No ano 1069, nun momento no que o rei se atopaba no sur do reino, en campa\u00f1a militar contra o conde rebelde Nuno Mendes, Froila asasinou desapiadadamente ao bispo Gudesteo a resultas do conflito territorial. A historia compostel\u00e1, fonte parcial e sempre favor\u00e1bel \u00e1 igrexa e os seus prelados, conta que o despezou durante a noite de Coresma. Ign\u00f3rase se este crime motivou alg\u00fan tipo de castigo por parte do rei, mais cando no 1071, Garc\u00eda foi deposto polos seus irm\u00e1ns e tivo que fuxir cara o exilio na Taifa de Sevilla, Froila semella ter mudado a s\u00faa vasalaxe pois en novembro dese mesmo ano aparece como confirmante nun documento de Afonso VI. E no ano seguinte, unha vez morto Sancho de Castela diante das murallas de Zamora, acudiu \u00e1 convocatoria feita por Afonso \u00e1 nobreza dos tres reinos para ser formalmente reco\u00f1ecido como rei.\nDesco\u00f1\u00e9cese a data exacta da morte de Froila Arias, sendo os seus derradeiros feitos documentados deste mesmo ano de 1072."}
{"id": "449504", "revid": "23204", "url": "https://gl.wikipedia.org/wiki?curid=449504", "title": "Sabela (Operaci\u00f3n Triunfo)", "text": "Sabela Ramil Rivera, co\u00f1ecida artisticamente como Sabela, nada en Bravos (Ourol) o 1 de outubro de 1993, \u00e9 unha cantante e compositora galega que se fixo co\u00f1ecida pola s\u00faa participaci\u00f3n no concurso musical de televisi\u00f3n Operaci\u00f3n Triunfo, no ano 2018. En canto \u00e1 s\u00faa voz tr\u00e1tase dunha voz de m\u00fasica popular rasgada, que entrar\u00eda dentro do rango de mezzosoporano.\nTraxectoria.\nA familia de Sabela naceu da parroquia de Bravos (Ourol), pero medrou nas Pontes. Formouse musicalmente dende cativa comezando clases gaita e pandeireta con 6 anos e no conservatorio dende os 7 anos, no que estudou o grado profesional de clarinete. \u00c9 graduada en Terapia Ocupacional pola universidade da Coru\u00f1a e posteriormente cursou un mestrado en musicoterapia de 3 anos no Instituto de m\u00fasica, Arte e Proceso de vitoria Gasteiz. Ademais, formouse en clases de canto impartidas por diferentes mestras como Rosa Cedr\u00f3n ou Paula Rey (Serea T\u00e9cnica Vocal), entre outras. \nOs seus inicios art\u00edsticos foron con grupo pont\u00e9s de m\u00fasica tradicional galega Muxarega do que comezou a formar parte con 16 anos. Tam\u00e9n colaborou co acordeonista Andr\u00e9s Penabad. Posteriormente formou o d\u00fao Bahut, a canda o guitarrista Mateo Bruquetas co que realizaba actuaci\u00f3ns en pequenos locais, vodas e preparaba o lanzamento dun disco antes da s\u00faa entrada en Operaci\u00f3n Triunfo. Con Bahut lanzou varios temas en galego e castel\u00e1n, \"Soa\", \"Tacto de porcelana\", \"Nacida para ser real\" e \"Terra vermella\".\nOperaci\u00f3n Triunfo 2018.\nEn 2018 foi seleccionada para participar na edici\u00f3n de 2018 do concurso de televisi\u00f3n Operaci\u00f3n Triunfo. Tras ser nomeada para a expulsi\u00f3n, a s\u00faa traxectoria deu un xiro cando decidiu defender o seu nomeamento co tema \"Benditas Feridas\" de Rosa Cedr\u00f3n. O tema inicialmente non se consideraba moi propicio, pero acabou por convertela nun referente de autenticidade para o xurado e o p\u00fablico. Chegou \u00e1 final e rematou en cuarto lugar.\nPrimeiro disco: Despedida.\nO 15 de novembro de 2019 lanzou o seu primeiro sinxelo, \"Despedida\", composto por ela e producido polo portugu\u00e9s Diogo Pi\u00e7arra. Nesta canci\u00f3n \"desp\u00eddese das letras e dos sons que ata agora foron seus e que comezan a voar cara a todas as persoas que queren acollelos\". O videoclip foi dirixido e producido polo artista multidisciplinar galego David Cat\u00e1.\nO 29 de novembro dese ano viu a luz o seu primeiro disco, nacido entre Lisboa e Galicia, composto na Coru\u00f1a e gravado no estudio HAUS en Lisboa. Contou coa colaboraci\u00f3n de Luisa Sobral que compuxo un tema especificamente para ela, \"Dame una se\u00f1al\". Tam\u00e9n Xoel L\u00f3pez colaborou na composici\u00f3n do sinxelo \"El Paso\". O lanzamento foi seguido de firmas de discos en varias cidades espa\u00f1olas e estaba prevista unha xira de concertos que non se puido levar a cabo.\nSegundo disco: Ceniza.\nEn marzo de 2023 Sabela lanzou un novo \u00e1lbum \"Ceniza\". Este disco traballo realizouse co propio selo da artista como produtora musical, xunto a Mateo Bruquetas e Diogo Pi\u00e7arra.\nNel, Sabela explora a perda, a morte e a vida, a nostalxia e a esperanza. En palabras da artista galega: \u201cQuer\u00eda facer este disco porque mo deb\u00eda a min mesma, a meu pai, \u00e1 vida e \u00e1 perda, protagonista desta \u00faltima etapa. Se hai algunha mensaxe clara dentro do disco \u00e9 que, a pesar das perdas, os desencontros co mundo e con n\u00f3s mesmos, a vida sempre renace. E faino, non s\u00f3 de xeito natural, sen\u00f3n cando se toma a decisi\u00f3n de facelo. Non hai nada m\u00e1is importante que poder decidir vivir\u201d.\nO son de \u201cCeniza\u201d \u00e9 m\u00e1is maduro, vendo a Sabela recoller os froitos da exploraci\u00f3n coa fusi\u00f3n da electr\u00f3nica e o pop, chegando a rozar a fusi\u00f3n do jazz e o hip hop, xunto a Mateo Bruquetas, Diogo Pi\u00e7arra ou Luis del Toro, entre outros.\nFilmograf\u00eda e galard\u00f3ns.\nProgramas de televisi\u00f3n\nProgramas de radio\nGalard\u00f3ns \nVida persoal.\nGraduouse en terapia ocupacional. Traballaba nunha organizaci\u00f3n non gobernamental de sa\u00fade mental e na inserci\u00f3n sociolaboral de persoas con discapacidades intelectuais."}
{"id": "449505", "revid": "17467", "url": "https://gl.wikipedia.org/wiki?curid=449505", "title": "Sabela Ramil Rivera", "text": ""}
{"id": "449507", "revid": "1131", "url": "https://gl.wikipedia.org/wiki?curid=449507", "title": "Voo 291 de Iran Air", "text": "O voo 291 de Iran Air foi un voo que se esnafrou o d\u00eda 21 de xaneiro de 1980. Trat\u00e1base dun voo dom\u00e9stico entre o aeroporto de Mashhad e o aeroporto de Mehrabad en Ir\u00e1n, operado por un Boeing 727-86. \u00c1s 19:11 hora local, o aparello, con rexistro EP-IRD, chocou contra as monta\u00f1as Alborz, a 29 quil\u00f3metros ao norte de Teher\u00e1n, durante a aproximaci\u00f3n \u00e1 pista 29 do aeroporto de Mehrabad en condici\u00f3ns de n\u00e9boa e neve. Os 8 tripulantes e 120 pasaxeiros morreron no accidente, e o avi\u00f3n quedou esnaquizado. Na \u00e9poca o voo 291 de Iran Air foi o peor accidente a\u00e9reo de Ir\u00e1n.\nOs investigadores conclu\u00edron que a causa probable do accidente foi que o ILS e o radar de terra non estaban operativos. O presidente e cinco funcionarios da Autoridade da Aviaci\u00f3n Civil de Ir\u00e1n foron condenados por homicidio involuntario como resultado do voo 291."}
{"id": "449508", "revid": "17467", "url": "https://gl.wikipedia.org/wiki?curid=449508", "title": "Sabela Ramil", "text": ""}
{"id": "449509", "revid": "23204", "url": "https://gl.wikipedia.org/wiki?curid=449509", "title": "Izquierda Anticapitalista", "text": ""}
{"id": "449511", "revid": "89787", "url": "https://gl.wikipedia.org/wiki?curid=449511", "title": "Hendrik Casimir", "text": "Hendrik Brugt Gerhard Casimir, nado o 15 de xullo de 1909 na cidade surholandesa da Haia e finado o 4 de maio de 2000 en Heeze, Brabante do Norte, foi un f\u00edsico neerland\u00e9s vinculado \u00e1 Universidade de Leiden co\u00f1ecido polas s\u00faas investigaci\u00f3ns sobre o modelo de supercondutores de dous flu\u00eddos, en 1934, e polo denominado Efecto Casimir, en 1946.\nTraxectoria.\nCasimir estudou f\u00edsica te\u00f3rica na Universidade de Leiden, onde foi alumno de Paul Ehrenfest. Culminou os seus estudos en 1931, coa publicaci\u00f3n da s\u00faa tese de doutoramento sobre a mec\u00e1nica cu\u00e1ntica de corpos est\u00e1ticos e sobre a teor\u00eda grupal da rotaci\u00f3n das mol\u00e9culas. Durante eses anos mantivo tam\u00e9n contactos cient\u00edficos en Copenhague con Niels Bohr.\nLogo da s\u00faa graduaci\u00f3n traballou como axudante de Wolfgang Pauli na universidade ETH de Z\u00fcrich e, en 1938, chegou a ser profesor da Universidade de Leiden, onde compaxinou a docencia coas investigaci\u00f3ns sobre a conduci\u00f3n de calor e sobre a de electricidade, e contribu\u00edu ao desenvolvemento das temperaturas de millikelvin.\nEn 1942, durante a segunda guerra mundial, Casimir trasladouse aos laboratorios Philips en Eindhoven, onde desenvolveu o seu labor cient\u00edfico e, en 1945, redactou o seu famoso estudo sobre o \"principio de reversibilidade microsc\u00f3pica\" de Lars Onsager. Chegou a ocupar o posto de director adxunto dos laboratorios de investigaci\u00f3n de Philips en 1946 e un dos membros da direcci\u00f3n da compa\u00f1\u00eda en 1956, da que se retirou en 1972.\nA\u00ednda que durante a s\u00faa carreira profesional investiu moito tempo e dedicaci\u00f3n no terreo industrial, Hendrik Casimir foi un dos grandes f\u00edsicos te\u00f3ricos dos Pa\u00edses Baixos. A Casimir d\u00e9benselle numerosas achegas \u00e1 ciencia como resultado das s\u00faas investigaci\u00f3ns entre 1931 e 1950, fundamentalmente en relaci\u00f3n coa matem\u00e1tica pura, os grupos de Lie (1931), as estruturas hiperfinas, os c\u00e1lculos de momentos nucleares cu\u00e1druplos (1935), a f\u00edsica de temperaturas baixas, o magnetismo, a termodin\u00e1mica dos supercondutores e a relaxaci\u00f3n paramagn\u00e9tica (1935-1942), e as aplicaci\u00f3ns da teor\u00eda dos fen\u00f3menos irreversibles de Onsager (1942-1950).\nEn 1946 entrou a formar parte da Real Academia das Artes e as Ciencias dos Pa\u00edses Baixos. Durante o seu per\u00edodo laboral en Philips, en 1948, en colaboraci\u00f3n con Dirk Polder, predixo a atracci\u00f3n da mec\u00e1nica cu\u00e1ntica entre placas condutoras, que posteriormente paso a co\u00f1ecerse como Efecto Casimir, que tivo importantes consecuencias nos sistemas microelectromec\u00e1nicos.\nCasimir colaborou na fundaci\u00f3n da Sociedade Europea de F\u00edsica, da que foi presidente entre 1972 e 1975, e foi tam\u00e9n membro da prestixiosa \"Royal Society\" de Londres. En 1979 foi un dos relatores fundamentais na celebraci\u00f3n do 25\u00ba aniversario da creaci\u00f3n do CERN.\nFoi premiado con seis t\u00edtulos de doutor honoris causa por outras tantas universidades do mundo e foi reco\u00f1ecido con numerosos galard\u00f3ns, entre eles a Medalla IRI (1976), do \"Industrial Research Institute\", de Arlington, nos EEUU, a Medalla Matteucci (1985), da \"Accademia Nazionale delle Scienze\", de Italia, e a medalla Wilhelm Exner (1982), da Asociaci\u00f3n do Comercio de Austria.\n\"Casimir Research School\".\nNa honra deste eminente f\u00edsico neerland\u00e9s, en 2004 estableceuse en Leiden a \"Casimir Research School\" (\"Escola de Investigaci\u00f3n Casimir\"\"\"), unha instituci\u00f3n acad\u00e9mica conxunta entre a Universidade de Leiden e a Universidade de Tecnolox\u00eda de Delft, centrada na f\u00edsica interdisciplinaria, cun programa de investigaci\u00f3n desenvolvido polo \"Kavli Institute of Nanoscience\" (\"Instituto Kavli de Nanociencia\"), en Delft, e o Instituto Leiden de F\u00edsica\". \"\nA instituci\u00f3n agrupa case medio milleiro de investigadores, tanto posgraduados, alg\u00fans deles en programas de doutoramento, como no seu per\u00edodo de formaci\u00f3n universitaria en ambas as universidades.\nPremio Hendrik Casimir.\nA \"Casimir Research School\" reco\u00f1ece anualmente co premio Hendrik Casimir os investigadores que desenvolven con m\u00e1is excelencia un programa de mestrado nalgunha das d\u00faas universidades. O premio, consistente nunha certificaci\u00f3n que leva aparellada unha dotaci\u00f3n econ\u00f3mica, ten as s\u00faas orixes na doaz\u00f3n de fondos realizada por Josina Casimir-Jonker, vi\u00fava de Hendrik Casimir.\nEstes son os \u00faltimos ga\u00f1adores do premio Hendrik Casimir:\nGalegos co premio Hendrik Casimir.\nNa edici\u00f3n de 2018 resultou galardoada con este premio a enxe\u00f1eira f\u00edsica e matem\u00e1tica galega Marta Pita Vidal, quen, tras formarse na Universidade Polit\u00e9cnica de Catalu\u00f1a e pasar polo Instituto de Tecnolox\u00eda de Massachusetts (MIT), en Boston, forma parte do equipo de investigaci\u00f3n en f\u00edsica cu\u00e1ntica de Leo Kouwenhoven na Universidade de Tecnolox\u00eda de Delft, nos Pa\u00edses Baixos. Pita Vidal foi reco\u00f1ecida tam\u00e9n nos Pa\u00edses Baixos cun dos premios da Real Sociedade de Ciencias e Humanidades \u00e1 Xuventude con Talento en 2019."}
{"id": "449513", "revid": "65337", "url": "https://gl.wikipedia.org/wiki?curid=449513", "title": "Hendrik Brugt Gerhard Casimir", "text": ""}
{"id": "449514", "revid": "65337", "url": "https://gl.wikipedia.org/wiki?curid=449514", "title": "Casimir, H. B. G.", "text": ""}
{"id": "449515", "revid": "55340", "url": "https://gl.wikipedia.org/wiki?curid=449515", "title": "Julio V\u00e1zquez Ruiz", "text": "Julio V\u00e1zquez Ruiz \u00e9 un pol\u00edtico e empresario galego.\nTraxectoria.\nJulio V\u00e1zquez foi presidente do Club Ourense Baloncesto entre os anos 2003 e 2007. Naquela altura o club estaba a piques de desaparecer. Con V\u00e1zquez na presidencia o club descendeu a LEB Prata (daquela chamada Leb 2). Dimitiu en 2007, e foi relevado por Alfonso Juanes, se ben continuou vinculado ao club e ocupou distintos postos na s\u00faa directiva.\nCando se formou a xestora local da formaci\u00f3n ultradereitista Vox na cidade de Ourense, a finais de 2018, Julio V\u00e1zquez pasou a ser o seu l\u00edder."}
{"id": "449516", "revid": "1093", "url": "https://gl.wikipedia.org/wiki?curid=449516", "title": "Santiago Abascal Conde", "text": ""}
{"id": "449519", "revid": "89787", "url": "https://gl.wikipedia.org/wiki?curid=449519", "title": "Wilson Chandler", "text": "Wilson Chandler, nado o 10 de maio de 1987 en Benton Harbor, M\u00edchigan, \u00e9 un xogador americano de baloncesto profesional que xoga nos Zhejiang Lions da Chinese Basketball Association (CBA).\nTraxectoria profesional.\nO 28 de xu\u00f1o de 2007, Chandler foi elixido na 23\u00aa posici\u00f3n do Draft da NBA de 2007 polos New York Knicks. O 22 de febreiro de 2011, Chandler foi traspasado \u00f3s Denver Nuggets no traspaso que mandou a Carmelo Anthony \u00f3s Knicks.\nEn agosto de 2011, debido \u00f3 lockout da NBA, Chandler asinou cos Zhejiang Guangsha Lions da Chinese Basketball Association. Tras a derrota dos Lions en playoffs, Chandler regresou \u00f3s Nuggets, asinando un contrato por 5 anos e 37 mill\u00f3ns de d\u00f3lares.\nO 6 de xullo de 2018, Chandler foi traspasado \u00f3s Philadelphia 76ers xunto a unha futura elecci\u00f3n da segunda rolda do Draft.\nO 6 de febreiro de 2019, Chandler foi traspasado xunto a Mike Muscala, Landry Shamet e unha futura elecci\u00f3n do Draft \u00f3s Los Angeles Clippers, a cambio de Boban Marjanovi\u0107, Mike Scott e Tobias Harris.\nO 8 de xullo de 2019, Chandler asinou un contrato dun ano cos Brooklyn Nets."}
{"id": "449520", "revid": "79600", "url": "https://gl.wikipedia.org/wiki?curid=449520", "title": "Clube Atl\u00e9tico Paranaense", "text": ""}
{"id": "449521", "revid": "85894", "url": "https://gl.wikipedia.org/wiki?curid=449521", "title": "Julio Bazarra Constenla", "text": "Julio Bazarra Constenla, nado en Vigo en 1923 e finado na Coru\u00f1a o 18 de maio de 2008, foi un guerrilleiro antifranquista galego.\nTraxectoria.\nViv\u00eda na Pobra do Carami\u00f1al. A finais de 1947 incorporouse con Vicente L\u00f3pez Novo \u00e1 V Agrupaci\u00f3n do Ex\u00e9rcito Guerrilleiro de Galicia, comandada por Benigno Andrade Garc\u00eda, coa que participou en varias acci\u00f3ns no norte da provincia de Pontevedra. A principios de maio de 1948 abandonou a guerrilla por problemas f\u00edsicos e refuxiouse nunha casa de Tro\u00e1ns. Foi detido en Vigo o 11 de xullo de 1948 e xulgado na Coru\u00f1a en marzo de 1949. Condenado a 30 anos de reclusi\u00f3n maior, foi reclu\u00eddo na Colonia Penitenciaria de El Dueso. Sa\u00edu en liberdade provisional en outubro de 1959, e instalouse na Coru\u00f1a.\nVida persoal.\nCasou con Mercedes Garc\u00eda Rey."}
{"id": "449522", "revid": "82922", "url": "https://gl.wikipedia.org/wiki?curid=449522", "title": "Froila Arias", "text": ""}
{"id": "449523", "revid": "23204", "url": "https://gl.wikipedia.org/wiki?curid=449523", "title": "Neiva", "text": "Neiva \u00e9 un concello colombiano, capital do departamento de Huila. Xace entre a cordilleira Central e Oriental, nunha chaira sobre a marxe oriental do r\u00edo Magdalena, no val do mesmo nome, cruzada polo r\u00edo Las Ceibas e o r\u00edo del Oro. A s\u00faa extensi\u00f3n territorial \u00e9 de 1533\u00a0km\u00b2, a s\u00faa altura de 442 metros sobre o nivel do mar e a s\u00faa temperatura media de 27.7\u00a0\u00b0C.\nA s\u00faa \u00e1rea metropolitana pos\u00fae unha econom\u00eda moi din\u00e1mica baseada no ecoturismo, gastronom\u00eda, industria e comercio. \u00c9 unha das conurbaci\u00f3ns colombianas a\u00ednda non oficiais, pero existentes de facto no norte do departamento de Huila. Os seus concellos sat\u00e9lites son Rivera, Palermo, Tello, Baraya, Aipe, Villavieja e Campoalegre."}
{"id": "449528", "revid": "5863", "url": "https://gl.wikipedia.org/wiki?curid=449528", "title": "Entrem\u00e9s famoso sobre a pesca no r\u00edo Mi\u00f1o", "text": ""}
{"id": "449530", "revid": "23204", "url": "https://gl.wikipedia.org/wiki?curid=449530", "title": "Chelonoidis carbonaria", "text": "A Chelonoidis carbonaria\u00a0\u00e9 unha especie de tartaruga terrestre nativa das sabanas e bosques, dende Panam\u00e1 at\u00e9 as G\u00fcianas, o\u00a0Brasil, Paraguai, o\u00a0Uruguai, e o norte da\u00a0Arxentina. \u00c9 popular como mascota.\nMorfolox\u00eda.\nO macho \u00e9 moito meirande que a femia, sen mencionar que a s\u00faa cola tam\u00e9n \u00e9 m\u00e1is grande e a s\u00faa cuncha \u00e9 m\u00e1is amarela e afundida na parte inferior para facilitar o momento do apareamento."}
{"id": "449531", "revid": "27155", "url": "https://gl.wikipedia.org/wiki?curid=449531", "title": "Episoma", "text": ""}
{"id": "449532", "revid": "66123", "url": "https://gl.wikipedia.org/wiki?curid=449532", "title": "Premio Rei Juan Carlos I de Econom\u00eda", "text": "O Premio Rei Juan Carlos I de Econom\u00eda \u00e9 un reco\u00f1ecemento da carreira cient\u00edfica de personalidades espa\u00f1olas ou latinoamericanas no campo da econom\u00eda. Foi institu\u00eddo en 1986 pola Fundaci\u00f3n Jos\u00e9 Celma Prieto e outorgado bienalmente. O presidente do xurado \u00e9 o gobernador do Banco de Espa\u00f1a. A 2018, est\u00e1 dotado dun premio en met\u00e1lico de 72\u00a0000 euros. A cerimonia de premiaci\u00f3n real\u00edzase na sede do Banco de Espa\u00f1a.\nGalardoados.\nA lista de economistas premiados \u00e9 a seguinte:"}
{"id": "449533", "revid": "5863", "url": "https://gl.wikipedia.org/wiki?curid=449533", "title": "Feixoo Ara\u00faxo", "text": ""}
{"id": "449534", "revid": "5863", "url": "https://gl.wikipedia.org/wiki?curid=449534", "title": "A contenda dos labradores de Caldelas", "text": ""}
{"id": "449535", "revid": "5863", "url": "https://gl.wikipedia.org/wiki?curid=449535", "title": "Contenda dos labradores de Caldelas", "text": ""}
{"id": "449536", "revid": "5863", "url": "https://gl.wikipedia.org/wiki?curid=449536", "title": "Gabriel Feix\u00f3 de Ara\u00faxo", "text": ""}
{"id": "449537", "revid": "63181", "url": "https://gl.wikipedia.org/wiki?curid=449537", "title": "Siikajoki", "text": "Siikajoki \u00e9 un municipio de Finlandia situada na rexi\u00f3n de Ostrobotnia do Norte. En 2018 a s\u00faa poboaci\u00f3n era de 5\u00a0333\u00a0habitantes. A superficie do termo municipal \u00e9 de 1\u00a0653,89\u00a0km2, dos cales 602,34\u00a0km2 son auga. O concello ten unha densidade de poboaci\u00f3n de 5,07\u00a0hab./km\u00b2.\nLimita cos concellos de Hailuoto, Liminka, Lumijoki, Raahe e Siikalatva, todos eles pertencentes \u00e1 s\u00faa mesma rexi\u00f3n.\nO concello \u00e9 uniling\u00fce en fin\u00e9s."}
{"id": "449553", "revid": "785", "url": "https://gl.wikipedia.org/wiki?curid=449553", "title": "Pol\u00edgono industrial de Curtis-Teixeiro", "text": ""}
{"id": "449556", "revid": "785", "url": "https://gl.wikipedia.org/wiki?curid=449556", "title": "Pol\u00edgono industrial de Teixeiro", "text": ""}
{"id": "449558", "revid": "785", "url": "https://gl.wikipedia.org/wiki?curid=449558", "title": "Pol\u00edgono de Teixeiro", "text": ""}
{"id": "449562", "revid": "785", "url": "https://gl.wikipedia.org/wiki?curid=449562", "title": "Pol\u00edgono de Curtis-Teixeiro", "text": ""}
{"id": "449567", "revid": "1131", "url": "https://gl.wikipedia.org/wiki?curid=449567", "title": "Voo 980 de Eastern Air Lines", "text": "O voo 980 de Eastern Air Lines era un servizo regular internacional entre Asunci\u00f3n e Miami. O 1 de xaneiro de 1985, mentres descend\u00eda cara A Paz, Bolivia, para realizar unha escala, o Boeing 727 que operaba o voo chocou contra o monte Illimani a unha altura de 6 000 metros, matando \u00e1s 29 persoas a bordo.\nOs restos quedaron espallados por unha grande \u00e1rea dun glaciar cuberto con neve. Co pasao das d\u00e9cadas, varias espedici\u00f3ns de busca s\u00f3 foron capaces de recuperar pequenas cantidades de retos do aparello, e as buscas das caixas negras non tiveron \u00e9xito. Tr\u00e1tase do voo controlado contra o terreo a maior altitude da historia da aviaci\u00f3n comercial.\nAccidente.\nO voo 980 engalou de Asunci\u00f3n \u00e1s 17:57 do 1 de xaneiro de 1985. A bordo hab\u00eda 19 pasaxeiros e 10 tripulantes.\nA tripulaci\u00f3n de voo estaba formada polo capit\u00e1n Larry Campbell, o primeiro oficial Kenneth Rhodes e o enxe\u00f1eiro de voo Mark Bird. A tripulaci\u00f3n de cabina estaba formada por cinco asistentes chilenos: Paul Adler, Pablo Letelier, Marilyn MacQueen, Robert O'Brien e Paula Valenzuela.\nOs 19 pasaxeiros eran de Paraguai, Corea do Sur e Estados Unidos. Entre os pasaxeiros estaba a muller do embaixador estadounidense de Paraguai, Marian Davis, e dous pilotos de Eastern.\n\u00c1s 19:37 o piloto d\u00edxolle aos controladores na Paz que estimaba aterrar \u00e1s 19:47. A tripulaci\u00f3n foi autorizada para descender de 25 000 p\u00e9s a 18 000. Nalg\u00fan momento despois deste cambio, o avi\u00f3n desviouse significativamente do seu curso por raz\u00f3ns desco\u00f1ecidas, posiblemente para evitar a mala meteorolox\u00eda. O accidente ocorreu a 25 millas da pista 9R do aeroporto El Alto.\nInvestigaci\u00f3n in situ.\nEn outubro de 1985 a Xunta Nacional de Seguridade no Transporte estadounidense (NTSB) seleccionou a Greg Feith, un investigador de seguridade a\u00e9rea, para liderar un equipo de investigadores estadounidenses e gu\u00edas de monta\u00f1a bolivianos para realizar un exame in situ dos restos do voo 980, que se atopaban a 6 126 metros. Feith realizou a investigaci\u00f3n no lugar do accidente co obxectivo de atopar a gravadora de datos de voo (FDR) e a gravadora de voces da cabina (CVR), ademais de recuperar outra informaci\u00f3n cr\u00edtica; por\u00e9n, debido a que os restos estaban espallados por unha vasta \u00e1rea e cubertos por entre 6 e 9 metros de neve, o equipo foi incapaz de localizar ningunha das caixas negras. Rec\u00f3per\u00e1ronse pequenas partes da cabina de mando do avi\u00f3n, documentos oficiais relacionados co voo e alg\u00fans obxectos da cabina de pasaxeiros."}
{"id": "449585", "revid": "23204", "url": "https://gl.wikipedia.org/wiki?curid=449585", "title": "Physignathus cocincinus", "text": "O Physignathus cocincinus\u00a0\u00e9 unha especie de lagarto\u00a0ag\u00e1mido\u00a0orixinario da China e o sueste asi\u00e1tico.\nDescrici\u00f3n.\nOs machos poden acadar at\u00e9 1\u00a0m de lonxitude, e as femias at\u00e9 80\u201390\u00a0cm. A s\u00faa cor var\u00eda dende verde brillante a pardo escura, de acordo a factores tales como o estr\u00e9s ou a etapa de muda de pel na que se atope. Nas inguas te\u00f1en gl\u00e1ndulas que distinguen a machos adultos de femias, os machos t\u00e9\u00f1ennas moi marcadas mentres que s\u00f3 se insin\u00faan nas femias (os machos \u00fasanas para marcar o seu territorio). A cola, que mide arredor de dous terzos do longo total do r\u00e9ptil, \u00e9 empregada para defensa, balance e para nadar.\nEspecie invasora.\nA especie estabeleceuse en Hong Kong, probablemente por mor da liberaci\u00f3n de exemplares mascotas."}
{"id": "449586", "revid": "23204", "url": "https://gl.wikipedia.org/wiki?curid=449586", "title": "Stegosaurus", "text": ""}
{"id": "449590", "revid": "56817", "url": "https://gl.wikipedia.org/wiki?curid=449590", "title": "Varlaam Sheptytskyi", "text": "Varlaam Sheptytskyi (en ; en ), nado como Vasyl Sheptytskyi (en ; en ) o 3 de febreiro de 1647 en Voshchantsi (hoxe Ucra\u00edna) e finado o 5 de abril de 1715, foi un eclesi\u00e1stico greco-cat\u00f3lico, bispo de Lviv dende 1710 at\u00e9 o seu pasamento.\nTraxectoria.\nVasyl Sheptytskyi naceu o 3 de febreiro de 1647 en Voshchantsi, fillo de Oleksandr Zakharii Sheptytskyi e de Eva, de apelido de solteira Litynskyi. Foi educado nunha escola cat\u00f3lica, e en 1664 entrou no \"skit\" de Maniava onde foi tonsurado monxe e tomou o nome de Varlaam. O 26 de febreiro de 1668 foi elixido arquimandrita do mosteiro de Univ, e dita elecci\u00f3n foi aprobada polo rei Xo\u00e1n II Casimiro o 19 de marzo. En 1701 foi abade do mosteiro de Vitsyn. Foi amigo do voivoda Adam Miko\u0142aj Sieniawski.\nXunto ao bispo Yosyf Shumlianskyi participou activamente a prol da Uni\u00f3n de Brest na eparqu\u00eda de Lviv. Tomou parte no coloquio de Lublin de 1680, e o 26 de marzo de 1681 fixo unha confesi\u00f3n de fe cat\u00f3lica xunto con outros sacerdotes no Sejm.\nFoi elixido bispo de Lviv o 21 de xaneiro de 1710, e o 15 de xu\u00f1o foi consagrado polo metropolita Yurii Vynnytskyi. Finou o 5 de abril de 1715 e foi enterrado na catedral de san Xurxo de Lviv."}
{"id": "449592", "revid": "85894", "url": "https://gl.wikipedia.org/wiki?curid=449592", "title": "Sandra Prieto", "text": "Alejandra Prieto S\u00e1nchez, nada en Ferrol o 10 de abril de 1986, \u00e9 unha adestradora de baloncesto galega.\nTraxectoria.\nLicenciada en Maxisterio, Prieto traballa como mestra de primaria en Ferrol. Ademais, ten o t\u00edtulo superior de adestradora de baloncesto.\nComo adestradora de baloncesto, iniciouse nos bancos cos equipos de canteira do Universitario Ferrol, un dos principais clubs de baloncesto feminino de Espa\u00f1a. Nese tempo, cham\u00e1rona da Federaci\u00f3n Galega de Baloncesto para que se encargase de selecci\u00f3ns auton\u00f3micas de distintas idades. Tam\u00e9n foi responsable deportiva da delegaci\u00f3n de Ferrol da Federaci\u00f3n.\nPrieto conseguiu unha posici\u00f3n relevante como adestradora principal ao encargarse, en 2015, de levar as r\u00e9deas do CDR Ferrol (localmente co\u00f1ecido como Recimil), que ao ano seguinte se fusionar\u00eda co Baloncesto Base Costa \u00c1rtabra, mantendo o mesmo nome de Baloncesto Base Costa \u00c1rtabra e mais a adestradora do CDR.\nEn 2017 fichou polo Baxi Ferrol, o equipo m\u00e1is importante de Ferrol, que naquela altura estaba a xogar en divisi\u00f3n de honra feminina, para facerse cargo do posto de adestradora asistente. Ao remate desa tempada o adestrador titular, Lino L\u00f3pez, deixou o posto para adestrar o Perfumer\u00edas Avenida, e foi substitu\u00eddo por Carles Mart\u00ednez. Pero unha serie de derrotas consecutivas motivaron a destituci\u00f3n de Mart\u00ednez no outono de 2018, co que Prieto se fixo cargo da direcci\u00f3n do equipo, neste caso con Ricardo Aldrey como adestrador asistente.\nVida persoal.\n\u00c9 filla de Pablo Prieto, adestrador internacional de f\u00fatbol sala."}
{"id": "449593", "revid": "1093", "url": "https://gl.wikipedia.org/wiki?curid=449593", "title": "Baxi Ferrol", "text": ""}
{"id": "449596", "revid": "5863", "url": "https://gl.wikipedia.org/wiki?curid=449596", "title": "Premio Hendrik Casimir", "text": ""}
{"id": "449598", "revid": "63181", "url": "https://gl.wikipedia.org/wiki?curid=449598", "title": "Liminka", "text": "Liminka (en sueco \"Limingo\") \u00e9 un municipio de Finlandia situada na rexi\u00f3n de Ostrobotnia do Norte. En 2018 a s\u00faa poboaci\u00f3n era de 10\u00a0154\u00a0habitantes. A superficie do termo municipal \u00e9 de 651,71\u00a0km2, dos cales 14,71\u00a0km2 son auga. O concello ten unha densidade de poboaci\u00f3n de 15,94\u00a0hab./km\u00b2.\nLimita cos concellos de Kempele, Lumijoki, Muhos, Oulu, Siikajoki, Siikalatva, Tyrn\u00e4v\u00e4 e Vaala, todos eles na s\u00faa mesma rexi\u00f3n.\nO concello \u00e9 uniling\u00fce en fin\u00e9s."}
{"id": "449603", "revid": "5863", "url": "https://gl.wikipedia.org/wiki?curid=449603", "title": "Casimir Research School", "text": ""}
{"id": "449605", "revid": "1131", "url": "https://gl.wikipedia.org/wiki?curid=449605", "title": "Voo 232 de United Airlines", "text": "O voo 232 de United Airlines era un servizo regular entre Denver e Chicago, que continuaba cara Filadelfia operado por United Airlines. O 19 de xullo de 1989 o DC-10 que operaba a ruta, con rexistro N1819U, esnafrouse en Sioux City, Iowa, despois de sufrir un fallo catastr\u00f3fico no motor de cola, que levou \u00e1 perda de moitos controis de voo. Nese momento o aparello estaba en ruta dende o aeroporto de Stapleton ata o aeroporto internacional O'Hare. Dos 296 pasaxeiros e tripulantes a bordo, 111 morreron no accidente e 185 sobreviviron. A pesar do n\u00famero de mortes, o accidente \u00e9 considerado un excelente exemplo da xesti\u00f3n exitosa de manexo dos recursos da tripulaci\u00f3n debido ao gran n\u00famero de superviventes e o xeito como a tripulaci\u00f3n de voo manexou a emerxencia e aterrou o aparello sen controis convencionais. Por\u00e9n, ao mesmo tempo, os 111 mortos convert\u00e9rono no quinto peor accidente dun DC-10, tras o voo 981 de Turkish Airlines, o voo 191 de American Airlines, o voo 901 de Air New Zealand e o voo 772 de UTA.\nAvi\u00f3n e tripulaci\u00f3n.\nO aparello, un McDonnell Douglas DC-10-10 con rexistro N1819U, fora entregado a United Airlines en 1973. Antes da sa\u00edda do voo de Denver o 19 de xullo de 1989 o avi\u00f3n ti\u00f1a 43 401 horas de voo e 16 997 ciclos. A aeronave estaba equipada con motores turboventilador de alto \u00edndice de derivaci\u00f3n CF6-6D fabricados por General Electric Aircraft Engines (GEAE).\nO capit\u00e1n Alfred Clair Haynes de 57 anos fora contratado pola aeroli\u00f1a en 1956. Ti\u00f1a 30 000 horas de voo con United Airlines, das cales 7 000 eran no DC-10.\nO primeiro oficial William Roy Records de 48 anos fora contratado por National Airlines en 1969. Posteriormente traballou para Pan American World Airways. Ti\u00f1a unhas 20 000 horas de experiencia, das cales 665 foran como primeiro oficial no DC-10.\nO segundo oficial Dudley Joseph Dvorak de 51 anos fora contratado por United Airlines en 1986. Ti\u00f1a ao redor de 15 000 horas de voo. Delas 1 900 horas foran como segundo oficial no Boeing 727 e 33 como segundo oficial no DC-10.\nO adestrador capit\u00e1n Dennis E. Fitch, de 46 anos, fora contratado por United Airlines en 1968. Antes de entrar a traballar en United ti\u00f1a unhas 1 400 horas de voo na Garda Nacional. No DC-10 con United ti\u00f1a 3 079 horas, das cales 2 000 foran como segundo oficial, 1 000 como primeiro oficial e 79 como capit\u00e1n."}
{"id": "449607", "revid": "89787", "url": "https://gl.wikipedia.org/wiki?curid=449607", "title": "Instituto Kavli de Nanociencia de Delft", "text": "O Instituto Kavli de Nanociencia de Delft (en neerland\u00e9s: \"Kavli Institute of Nanoscience Delft\" -KIND-) \u00e9 unha instituci\u00f3n acad\u00e9mica e cient\u00edfica estabelecida en 2004 en dous departamentos da Universidade de Tecnolox\u00eda de Delft: o Departamento de Nanociencia Cu\u00e1ntica e o Departamento de Bionanociencia.\nO instituto ten a s\u00faa orixe nunha doaz\u00f3n de fondos pola Fundaci\u00f3n Kavli, dos Estados Unidos, e \u00e9 a \u00fanica entidade xurdida desa fundaci\u00f3n f\u00f3ra de territorio estadounidense. As s\u00faas investigaci\u00f3ns c\u00e9ntranse en aspectos como a biof\u00edsica monomolecular ou o procesamento de informaci\u00f3n cu\u00e1ntica de dispositivos nanoescala.\nO instituto conta cun cadro de 50 profesores investigadores. En 2012, catro dos dez cient\u00edficos dos Pa\u00edses Baixos m\u00e1is citados nas publicaci\u00f3ns cient\u00edficas pertenc\u00edan \u00e1 instituci\u00f3n.\nAdemais do seu cadro investigador estable, desde 2017 existe no instituto unha li\u00f1a de bolsas de investigaci\u00f3n posdoutoral en bionanociencia . Ese mesmo ano creouse tam\u00e9n un programa de visitas de profesores de excelencia mediante o cal cada ano se lle ofrece a un cient\u00edfico de reco\u00f1ecemento internacional a posibilidade de participar nas investigaci\u00f3ns do instituto como profesor visitante; os dous primeiros foron Hagan Bayley, da Universidade de Oxford, e Amir Yacoby da Universidade Harvard.\nA modo de colaboraci\u00f3n, o Instituto Kavli de Nanociencia de Delft enc\u00e1rgase do desenvolvemento do programa de investigaci\u00f3n da \"Casimir Research School\" (\"Escola de Investigaci\u00f3n Casimir\"), unha instituci\u00f3n cient\u00edfica e acad\u00e9mica dependente conxuntamente da Universidade de Leiden e da Universidade de tecnolox\u00eda de Delft."}
{"id": "449608", "revid": "65337", "url": "https://gl.wikipedia.org/wiki?curid=449608", "title": "Instituto Kavli de Nanociencia", "text": ""}
{"id": "449609", "revid": "65337", "url": "https://gl.wikipedia.org/wiki?curid=449609", "title": "Kavli Institute of Nanoscience Delft", "text": ""}
{"id": "449610", "revid": "65337", "url": "https://gl.wikipedia.org/wiki?curid=449610", "title": "Kavli Institute of Nanoscience", "text": ""}
{"id": "449611", "revid": "65337", "url": "https://gl.wikipedia.org/wiki?curid=449611", "title": "KIND", "text": ""}
{"id": "449613", "revid": "865", "url": "https://gl.wikipedia.org/wiki?curid=449613", "title": "McDonnell Douglas DC-10-10", "text": ""}
{"id": "449615", "revid": "6", "url": "https://gl.wikipedia.org/wiki?curid=449615", "title": "Aterrizador", "text": ""}
{"id": "449616", "revid": "98629", "url": "https://gl.wikipedia.org/wiki?curid=449616", "title": "M\u00f3dulo de descenso", "text": "M\u00f3dulo de descenso ou m\u00f3dulo de aterraxe, en exploraci\u00f3n espacial, \u00e9 a denominaci\u00f3n que recibe o artefacto que descende \u00e1 superficie do corpo astron\u00f3mico obxectivo (planeta, l\u00faa etc.) e que efect\u00faa unha aterraxe suave. \u00c9 dicir, non \u00e9 destru\u00eddo polo impacto coa superficie que pretende visitar.\nXeralidades.\nXeralmente son pasivos, \u00e9 dicir, non te\u00f1en partes m\u00f3biles, e dependen de complexas operaci\u00f3ns de aerofrenado para a s\u00faa supervivencia, dependendo das condici\u00f3ns do lugar a aterrar (Misi\u00f3n Cassini-Huygens a Tit\u00e1n, a malograda Beagle 2 da misi\u00f3n Mars Express, etc).\nT\u00e9\u00f1ense usado para obter datos directamente do medio ambiente que visita. Normalmente necesitan dunha nave de apoio, chamada orbitador, que se mant\u00e9n en \u00f3rbita do obxecto visitado, e fai de ligaz\u00f3n entre o m\u00f3dulo e a Terra.\nTiveron moito \u00e9xito, e a\u00ednda contin\u00faan funcionando (dec. 2018), os m\u00f3dulos m\u00e1is famosos, no planeta Marte: Spirit e Opportunity, que levaron con eles aparellos con capacidades m\u00f3biles (chamados \"rover\").\nCh\u00e1maselle impactador cando non \u00e9 freado, sen\u00f3n que literalmente, impacta, para observar o que sucede nese caso, non consider\u00e1ndose propiamente m\u00f3dulos de descenso.\nDiversos corpos terrestres foron escenario de descensos ou impactos para a s\u00faa exploraci\u00f3n. Entre eles: a L\u00faa, Venus, Marte, Mercurio, Tit\u00e1n (a l\u00faa de Saturno), as\u00ed como varios asteroides e cometas.\nM\u00f3dulos de descenso segundo o corpo celeste de destino.\nM\u00f3dulo lunar.\nA s\u00faa historia (e a dos m\u00f3dulos de descenso en xeral) comeza co L\u00faa 2, en 1959, \u00f3 que seguiron diversos impactadores dos programas sovi\u00e9ticos L\u00faa e estadounidense Ranger, e, m\u00e1is adiante, os m\u00f3dulos que levaron \u00f3s astronautas nas misi\u00f3ns Apolo \u00e1 superficie da L\u00faa. Estes m\u00f3dulos ti\u00f1an capacidade de aterrar suavemente e de abandonar a superficie, unha vez rematada a misi\u00f3n, mediante foguetes propulsores.\nNo 1966, o veh\u00edculo da URSS L\u00faa 9 foi o primeiro veh\u00edcuo espacial en aluar e transmitir datos fotogr\u00e1ficos \u00e1 Terra. O programa estadounidense Surveyor (do 1966 en diante) foi dese\u00f1ado para determinar onde poder\u00edan aluar de xeito seguro os veh\u00edculos Apollo. Como resultado, requer\u00edrone mis\u00f3ns de aluaxe rob\u00f3tica para recoller mostras de terreo lunar e determinar o grosor da capa de po, desco\u00f1ecida antes de Surveyor.\nOs m\u00f3dulos lunares Apolo (estadounidenses, do 1969 en diante), manexados por astronautas, e con rovers (dende o 1971) e os \u00faltimos grandes m\u00f3dulos de descenso sovi\u00e9ticos sen tripulaci\u00f3n (dende 1969), Lunokhods (dende 1970) e as misi\u00f3ns de recollida de mostras (dende 1970) usaron un cohete de descenso para unha aluaxe suave dos astronautas e veh\u00edculos lunares \u00e1 L\u00faa.\nO veh\u00edculo espacial Altair, co\u00f1ecido antes como \"Lunar Surface Access Module\" (\"LSAM\", m\u00f3dulo de acceso \u00e1 superficie lunar), foi o m\u00f3dulo de descenso planeado para o Programa Constelaci\u00f3n, antes da cancelaci\u00f3n do proxecto.\nDende agosto de 2012, a NASA desenvolve veh\u00edculos que usan un cohete de descenso para facilitar a aluaxe ou descenso noutros corpos celestes. Este tipo de veh\u00edculos incl\u00faen o M\u00f3dulo de descenso Aguia poderosa e o M\u00f3dulo de descenso Morfeo. O m\u00f3dulo do Proxecto Morfeo pode ter un pulo suficiente para propulsar unha etapa de ascenso tripulada.\nRusia ten asemade plans para que a misi\u00f3n Luna-Grunt volva con mostras lunares no 2021.\nA misi\u00f3n chinesa Chang'e 3 e o seu rover \"Coello de Xade\" aluaron o 14 de decembro de 2013. O plan chin\u00e9s de repetir a aluaxe coa misi\u00f3n Chang'e 4 con rover incorporado en 2015 foi seguido polos Chang'e 5 con retorno de mostras (2017) e Chang'e 6 (esperado para 2020).\nVenus.\nO programa sovi\u00e9tico Venera inclu\u00edu un n\u00famero de m\u00f3dulos de descenso en Venus, alg\u00fans dos cales esmag\u00e1ronse contra o planeta no descenso, as\u00ed como o m\u00f3dulo X\u00fapiter de Galileo e outros que baixaron con \u00e9xito. Venera 3 en 1966 e Venera 7 en 1970 convert\u00e9ronse nos primeiros descensos suaves exitosos en Venus. O programa sovi\u00e9tico Vega tam\u00e9n colocou en 1985 dous globos na atmosfera venusiana, pasando a s\u00eda ser os primeiros veh\u00edculos a\u00e9reos noutros planetas."}
{"id": "449618", "revid": "1093", "url": "https://gl.wikipedia.org/wiki?curid=449618", "title": "Lino L\u00f3pez Amado", "text": ""}
{"id": "449619", "revid": "54334", "url": "https://gl.wikipedia.org/wiki?curid=449619", "title": "Lino L\u00f3pez", "text": "Lino L\u00f3pez Amado, nado o 1 de febreiro de 1976 en Ferrol, \u00e9 un antigo xogador e un adestrador de baloncesto galego.\nTraxectoria.\nComo xogador.\nLino L\u00f3pez, que xogaba como base cando estaba en activo, comezou a xogar de maneira profesional para o xa desaparecido Club Ferrol Baloncesto en 1997, que daquela se chamaba Abeconsa Ferrol, na divisi\u00f3n EBA. Nesa tempada inicial ascenderon precisamente \u00e1 Liga LEB. Permeneceu nese club ata o ano 2001, cando marchou xogar a Menorca co tam\u00e9n xa liquidado Menorca B\u00e0squet, que daquela se chamaba Coinga Menorca. Ao remate desa tempada regresou ao Ferrol Baloncesto, cando o club departamental estaba en LEB 2 trala reestruturaci\u00f3n das categor\u00edas. En 2004 marchou a Pontevedra, onde disputou d\u00faas campa\u00f1as co Celso M\u00edguez. En 2006 ficha polo WTC Cornell\u00e0, pero s\u00f3 xoga un par de meses e remata a tempada en EBA co Peixefresco de Mar\u00edn.\nRematar\u00e1 a s\u00faa vida deportiva como xogador con catro temporadas consecutivas no B\u00e1squet Coru\u00f1a, chamado inicialmente Ferroplast (en EBA, xa daquela chamada Bronce), e despois denominado Leyma, a partir de 2009 e en LEB Prata.\nComo adestrador.\nAo que se retirou da pr\u00e1ctica activa do baloncesto comezou a s\u00faa carreira como adestrador. En 2011 empezou como axudante, ao carecer de t\u00edtulo, no Universitario de Ferrol, na Segunda Divisi\u00f3n da Liga Feminina. Continuou no conxunto departamental sete temporadas, durante as que viviu o ascenso, en 2014, \u00e1 primeira divisi\u00f3n. O seu traballo levouno a ser chamado por un dos principais equipos de Espa\u00f1a, o Perfumer\u00edas Avenida de Salamanca, para adestrar o conxunto a partir de 2018.\nNotas.\n "}
{"id": "449620", "revid": "85894", "url": "https://gl.wikipedia.org/wiki?curid=449620", "title": "Severino Gonz\u00e1lez Guiti\u00e1n", "text": "Severino Gonz\u00e1lez Guiti\u00e1n, nado en Vilasouto (O Incio) en 1903 e finado en Lugo en maio de 1981, foi un militar galego.\nTraxectoria.\nInstalado en San Cibrao (Cervo). Ingresou nos Carabineiros en 1925. Durante e Rep\u00fablica foi cabo de Carabineiros. Foi xulgado en consello de guerra en Catalu\u00f1a en 1941 e condenado a 12 anos e un d\u00eda de reclusi\u00f3n. En 1944 foi procesado con Jos\u00e9 Mar\u00eda Urquiola Iglesias, Antonio Paleo Saavedra e outros no sumario 390/44 do Xulgado Militar Especial de Oviedo por un delito contra a Lei de Seguridade do Estado."}
{"id": "449622", "revid": "1093", "url": "https://gl.wikipedia.org/wiki?curid=449622", "title": "Celso M\u00edguez Pereira", "text": ""}
{"id": "449628", "revid": "98629", "url": "https://gl.wikipedia.org/wiki?curid=449628", "title": "Esterilidade", "text": "A esterilidade \u00e9 unha cualidade atribu\u00edbel a aqueles organismos biol\u00f3xicos que non se poden reproducir, ben sexa debido ao mal funcionamento dos seus \u00f3rganos sexuais ou a que os seus gametos son defectuosos. As causas da esterilidade son diversas e var\u00edan en funci\u00f3n do sexo.\nCausas da esterilidade na especie humana.\nNo especie humana as causas da esterilidade d\u00e9bense nun 65% dos casos a causas femininas, outro 25% das veces a causas masculinas, un 10 % das veces a causas que non son nin masculinas nin femininas sen\u00f3n que son combinadas cando se pon en contacto o seme masculino co moco cervical feminino, o que se denomina \"incompatibilidade moco-seme\". Por \u00faltimo, existe un 15% de casos nos cales aparece unha esterilidade e non se descobre unha causa etiol\u00f3xica, o que de denomina \"esterilidade sen causa aparente (ESCA).\nPor\u00e9n, algo que ocorre frecuentemente \u00e9 que exista m\u00e1is dunha causa que desemboca na esterilidade e se suman m\u00e1is dunha causa feminina asociada a unha masculina; no referente \u00e1 muller, as causas poden ser a falta de ovulaci\u00f3n por cuesti\u00f3ns hormonais, malformaci\u00f3ns nos \u00f3rganos sexuais, radiaci\u00f3ns nocivas, secuelas de enfermidades tales como a tuberculose ou a gonococia e a existencia de quistes, fibromas ou p\u00f3lipos. Os factores t\u00f3xicos que ocasionan disrupci\u00f3n hormonal reciben pouca atenci\u00f3n pero te\u00f1en unha relevancia crecente, desde os presentes no \u00e1mbito dom\u00e9stico at\u00e9 no laboral e no medio ambiente xeral. Outra causa importante de infertilidade feminina \u00e9 o peso da muller. Te\u00f1en menos posibilidades de coniebir tanto \nas mulleres cun \u00edndice de masa corporal superior a 29 (sobrepeso, achegado a obesidade leve) como as que te\u00f1en un \u00edndice de masa corporal inferior a 19 (achegado a desnutrici\u00f3n ou problema de sa\u00fade).\nEn canto ao home, unha das causas frecuentes \u00e9 de orige xen\u00e9tica: se se produce unha trisom\u00eda nalg\u00fan par de xenes do ADN, esta manif\u00e9stase con efectos xeralmente desfavor\u00e1beis, como poden ser a S\u00edndrome de Klinefelter; s esterilidade \u00e9, por exemplo, unha das manifestaci\u00f3ns desta s\u00edndrome. Outras causas poden ser a produci\u00f3n dunha cantidade de seme por debaixo do necesario para fecundar o \u00f3vulo, a mobilidade defectuosa dos espermatozoides a\u00ednda que o seu n\u00famero sexa adecuado, a obstruci\u00f3n dos condutos polos que transitan, a disfunci\u00f3n er\u00e9ctil, secuelas de enfermidades como as parotidites, a varicocele, as radiaci\u00f3ns nocivas (ionizantes e non ionizantes), o cafe\u00edsmo e o alcoholismo."}
{"id": "449629", "revid": "23204", "url": "https://gl.wikipedia.org/wiki?curid=449629", "title": "Keith Claudius Mitchell", "text": ""}
{"id": "449630", "revid": "98629", "url": "https://gl.wikipedia.org/wiki?curid=449630", "title": "The Lost City of Z", "text": "The Lost City of Z \u00e9\u00a0un filme estadounidense de 2016 escrito e dirixido por James Gray. Bas\u00e9ase no libro hom\u00f3nimo de 2009 escrito por David Grann. Conta os eventos reais arredor da figura real do explorador brit\u00e1nico Percy Fawcett, que foi enviado \u00f3 Brasil e fixo varios intentos de atopar unha suposta cidade perdida na Amazonia. Est\u00e1 protagonizado por Charlie Hunnam no papel de Fawcett; Robert Pattinson como o seu compa\u00f1eiro Henry Costin; e Sienna Miller como a s\u00faa muller, Nina Fawcett."}
{"id": "449631", "revid": "98629", "url": "https://gl.wikipedia.org/wiki?curid=449631", "title": "Felis bieti", "text": "Felis bieti \u00e9 unha especie de mam\u00edfero carn\u00edvoro da familia dos f\u00e9lidos, subfamilia dos felinos e tribo dos felininos, pertencente ao x\u00e9nero \"Felis\", co\u00f1ecido na bibliograf\u00eda internacional, entre outros, polo nomes de gato chin\u00e9s do deserto, gato mont\u00e9s chin\u00e9s, gato sivestre chin\u00e9s e gato de Biet.\n\u00c9 un pequeno felino que vive no oeste da China, concretamente no T\u00edbet, Qinghai, Gansu e Sichuan.\nCaracter\u00edsticas.\nTr\u00e1tase dun animal similar ao gato mont\u00e9s europeo (\"Felis silvestris silvestris\"), con que comparte tama\u00f1o (80 cm de longo, m\u00e1is 35\u00a0cm de cola), pero do que se pode diferenciar facilmente pola cor da pel. A pelaxe \u00e9 bastante longa e de cor aren en todo o corpo, torn\u00e1ndose abrancazada no ventre. Sobre esta capa de fondo superp\u00f3\u00f1ense aneis de cor escura nas patas e a cola, unha franxa escura ao longo do lombo, e raias verticais m\u00e1is p\u00e1lidas no corpo, que son dif\u00edciles de ver de loxe. O extremo das orellas presenta un \"pincel\" de pelos negros que recorda vagamente ao do caracal, o gato dos pantanos ou os linces, pero moito m\u00e1is curto.\nBiolox\u00eda e ecolox\u00eda.\nO seu h\u00e1bitat caracter\u00edstico son as \u00e1reas secas poboadas de matogueira e \u00e1rbores dispersas, pero nunca aut\u00e9nticos desertos (a pesar dun dos seus nomes vulgares). Estes animais son fundamentalmente nocturnos e alim\u00e9ntanse de roedores, picas e aves pequenas. A pesar de encontrarse protexidos gobernamentalmente na China, moitos individuos morren debido ao envelenamento sistem\u00e1tico das picas, a s\u00faa principal presa.\nTaxonom\u00eda.\nDescrici\u00f3n.\nA especie foi descrita en 1892 polo m\u00e9dico e zo\u00f3logo franc\u00e9s Henri Milne-Edwards nun traballo publicado na \"Rev. Gen. Sci. Pures Appl\"., 3: 671.\nEtimolox\u00eda.\nPara o x\u00e9nero, v\u00e9xase \"Felis\".\nO ep\u00edteto espec\u00edfico, \"bieti\", deullo Milne-Edwards na honra de F\u00e9lix Biet, misioneiro e naturalista franc\u00e9s.\nSin\u00f3nimos.\nAdemais de polo nome que lle impuxo Milne-Edwards, e actualmente considerado v\u00e1lido pola maior\u00eda dos autores, a especie co\u00f1eceuse tam\u00e9n polos sin\u00f3nimos:\nNomes vulgares.\nNos principais idiomas moerno a especie co\u00f1\u00e9cese polos nomes de gato chin\u00e9s do deserto, gato mont\u00e9s chin\u00e9s e gato de Biet, coas adaptaci\u00f3ns correspondentes \u00e1s diferentes linguas.\nControversia taxon\u00f3mica.\nEn 2007 un estudo de ADN relizado por Driscoll e colboradores mostrou que simplemente exist\u00eda un grao de diferenza xen\u00e9tica do tipo de subespecie con \"Felis silvestris\", polo que propuxeron a s\u00faa inclus\u00f3n dentro desta especie como \"Felis silvestris bieti\". O mesmo opinban os expertos da Uni\u00f3n Internacional para a Conservaci\u00f3n da Natureza (UICN), \nPor\u00e9n, desde 2017 de novo foi reco\u00f1ecida como unha especie v\u00e1lida, debido a que \u00e9 morfoloxicamente distinta dos gatos monteses. Por iso a UICN cambiou a s\u00faa antiga consideraci\u00f3n. "}
{"id": "449633", "revid": "27155", "url": "https://gl.wikipedia.org/wiki?curid=449633", "title": "Vector (biolox\u00eda molecular)", "text": "En clonaci\u00f3n molecular, un vector \u00e9 unha mol\u00e9cula de ADN usada como veh\u00edculo para transportar artificialmente material xen\u00e9tico alleo a outra c\u00e9lula, onde pode ser replicado ou expresado (por exemplo, un pl\u00e1smido, c\u00f3smido, fago lambda). Un vector que conte\u00f1a un ADN alleo denom\u00ednase ADN recombinante. Os catro tipos principais de vectores son pl\u00e1smidos, vectores virais, c\u00f3smidos e cromosomas artificiais. Destes os vectores que m\u00e1is se usan son os pl\u00e1smidos. Unhas caracter\u00edsticas com\u00fans a todos os vectores usados en enxe\u00f1ar\u00eda son ter unha orixe de replicaci\u00f3n, un sitio de clonaci\u00f3n m\u00faltiple e un marcador seleccionable.\nO vector \u00e9 unha secuencia de ADN que consiste nun inserto (transxene) e unha secuencia m\u00e1is grande que serve como \"esqueleto\" do vector. O prop\u00f3sito dun vector que transfire informaci\u00f3n xen\u00e9tica a outra c\u00e9lula \u00e9 tipicamente illar, multiplicar ou expresar o inserto na c\u00e9lula diana. Todos os vectores poden usarse para a clonaci\u00f3n e, por tanto, son vectores de clonaci\u00f3n, pero hai tam\u00e9n vectores dese\u00f1ados especialmente para a clonaci\u00f3n, mentres que outros poden ser dese\u00f1ados especificamente para outros prop\u00f3sitos, como a transcrici\u00f3n e a expresi\u00f3n proteica. Os vectores dese\u00f1ados especificamente para a expresi\u00f3n do transxene na c\u00e9lula diana denom\u00ednanse vectores de expresi\u00f3n e xeralmente te\u00f1en unha secuencia promotora que dirixe a expresi\u00f3n do transxene. Os vectores m\u00e1is simples, chamados vectores de transcrici\u00f3n s\u00f3 poden ser transcritos pero non traducidos: poden ser replicados nunha c\u00e9lula diana mais non expresados, a diferenza dos vectores de expresi\u00f3n. Os vectores de transcrici\u00f3n son usados para amplificar os seus insertos.\nA manipulaci\u00f3n do ADN real\u00edzase normalmente con vectores de \"E. coli\", que conte\u00f1en os elementos necesarios para o seu mantemento en \"E. coli\". Por\u00e9n, os vectores poden tam\u00e9n ter elementos que lles permiten ser mantidos noutros organismos como as c\u00e9lulas de l\u00e9vedos, plantas ou mam\u00edferos, e estes vectores denom\u00ednanse vectores lanzadeira. Tales vectores te\u00f1en elementos bacterianos ou virais, que poden ser transferidos ao organismo h\u00f3spede non bacteriano; por\u00e9n, tam\u00e9n se desenvolveron outros vectores denominados intrax\u00e9nicos para evitar a transferencia de calquera material xen\u00e9tico dunha especie allea.\nA inserci\u00f3n dun vector nunha c\u00e9lula diana \u00e9 denominada xeralmente transformaci\u00f3n nas c\u00e9lulas bacterianas e transfecci\u00f3n nas c\u00e9lulas eucariotas, a\u00ednda que a inserci\u00f3n dun vector viral adoita denominarse transduci\u00f3n.\nCaracter\u00edsticas.\nPl\u00e1smidos.\nOs pl\u00e1smidos son secuencias de ADN de dobre cadea extracromos\u00f3micos e xeralmente circulares que poden replicarse usando \na maquinaria de replicaci\u00f3n da c\u00e9lula h\u00f3spede. Os vectores pl\u00e1smidos como m\u00ednimo constan dunha orixe de replicaci\u00f3n que permite a replicaci\u00f3n semiindependente do pl\u00e1smido no h\u00f3spede. A presenza de pl\u00e1smidos est\u00e1 moi estendida entre as bacterias, por exemplo en \"Escherichia coli\", pero poden tam\u00e9n encontrarse nalg\u00fans eucariotas, por exemplo en l\u00e9vedos como \"Saccharomyces cerevisiae\". Os pl\u00e1smidos bacterianos poden ser conxugativos/transmisibles e non conxugativos:\nOs pl\u00e1smidos con caracter\u00edsticas constru\u00eddas especialmente son usados comunmente no laboratorio para realizar clonaci\u00f3ns. Estes pl\u00e1smidos son xeralmente non conxugativos, pero poden ter moitas m\u00e1is caracter\u00edsticas, especialmente un sitio de clonaci\u00f3n m\u00faltiple, no que os sitios de clivaxe de moitos encimas de restrici\u00f3n permiten a inserci\u00f3n dun inserto transxene. As bacterias que conte\u00f1en os pl\u00e1smidos poden xerar mill\u00f3ns de copias do vector dentro da bacteria en cuesti\u00f3n de horas, e os vectores amplificados poden ser extra\u00eddos a partir de bacterias para unha posterior manipulaci\u00f3n. Os pl\u00e1smidos poden usarse especificamente como vectores de transcrici\u00f3n e tales pl\u00e1smidos poden carecer de secuencias esenciais para a expresi\u00f3n de prote\u00ednas. Os pl\u00e1smidos utilizados para a expresi\u00f3n de prote\u00ednas, chamados vectores de expresi\u00f3n, incl\u00faen elementos para a traduci\u00f3n de prote\u00ednas, como un sitio de uni\u00f3n ao ribosoma e cod\u00f3ns de iniciaci\u00f3n e de parada.\nVectores virais.\nOs vectores virais son xeralmente virus modificados por enxe\u00f1ar\u00eda xen\u00e9tica que transportan ADN ou ARN viral modificado que foi convertido en non infeccioso, pero que a\u00ednda conte\u00f1en promotores virais e tam\u00e9n o transxene, permitindo as\u00ed a traduci\u00f3n do transxene por medio do promotor viral. Por\u00e9n, como os vectores virais frecuentemente carecen de secuencias infecciosas, necesitan virus axudantes ou li\u00f1as de empaquetamento para a transfecci\u00f3n a longa escala. Os vectores virais des\u00e9\u00f1anse a mi\u00fado pola incorporaci\u00f3n permanente do inserto no xenoma h\u00f3spede, e as\u00ed deixan un claro marcador xen\u00e9tico no xenoma h\u00f3spede despois de incorporaren o transxene. Por exemplo, os retrovirus deixan un caracter\u00edstico padr\u00f3n de integraci\u00f3n retroviral despois da inserci\u00f3n que \u00e9 detectable e indica que o vector viral se incorporou no xenoma h\u00f3spede.\nCromosomas artificiais.\nOs cromosomas artificiais poden ser cromosomas artificiais de l\u00e9vedos (YAC), cromosomas artificiais bacterianos (BAC) ou cromosomas artificiais humanos (HAC). Un cromosoma artificial pode transportar un fragmento de ADN moito maior que outros vectores. Os cromosomas artificiais de l\u00e9vedos e bacterianos poden portar un fragmento de ADN de ata 300\u00a0000 nucle\u00f3tidos de longo. Os cromosomas artificiais deben ter necesariamente unha orixe de replicaci\u00f3n, un centr\u00f3mero, e secuencias finais telom\u00e9ricas.\nTranscrici\u00f3n.\nA transcrici\u00f3n dun xene clonado \u00e9 un compo\u00f1ente necesario dun vector cando \u00e9 necesaria a expresi\u00f3n do xene: un xene pode ser amplificado por transcrici\u00f3n para xerar m\u00faltiples copias de ARNm, o molde a partir do cal pode producirse unha prote\u00edna por traduci\u00f3n. Un n\u00famero maior de ARNm expresar\u00e1 unha maior cantidade de prote\u00edna, e a cantidade de copias do ARNm xeradas depende do promotor usado no vector. A expresi\u00f3n pode ser constitutiva, o que significa que a prote\u00edna se produce constantemente ou pode ser indicible cando a prote\u00edna se expresa s\u00f3 en certas condici\u00f3ns, por exemplo cando se engade un composto qu\u00edmico indutor. Estes dous tipos de expresi\u00f3n dependen dos tipos de promotor e operador usados.\nOs promotores virais util\u00edzanse a mi\u00fado para a expresi\u00f3n constitutiva en pl\u00e1smidos e en vectores virais porque normalmentre forzan a transcrici\u00f3n constante en moitas li\u00f1as celulares e tipos fiables. A expresi\u00f3n inducible depende dos promotores que responden \u00e1s condici\u00f3ns de induci\u00f3n: por exemplo, o promotor do virus de tumor mamario murino soamente inicia a transcrici\u00f3n despois da aplicaci\u00f3n de dexametasona e o promotor de shock t\u00e9rmico de \"Drosophilia\" s\u00f3 a inicia despois de ser sometido a altas temperaturas.\nAlg\u00fans vectores son designados s\u00f3 para a transcrici\u00f3n, por exemplo para a produci\u00f3n \"in vitro\" de ARNm. Estes vectores denom\u00ednanse vectores de transcrici\u00f3n. Poden carecer das secuencias necesarias para a poliadenilaci\u00f3n e a terminaci\u00f3n, e, por tano, non se usan para a produci\u00f3n de prote\u00ednas.\nExpresi\u00f3n.\nOs vectores de expresi\u00f3n producen prote\u00ednas por medio da transcrici\u00f3n do inserto do vector seguido pola traduci\u00f3n do ARNm producido, e, por tanto, requiren diferentes elementos que os vectores de s\u00f3 transcrici\u00f3n m\u00e1is simples. A expresi\u00f3n en diferentes organismos h\u00f3spedes requirir\u00e1n elementos diferentes, a\u00ednda que comparten requirimentos similares, por exemplo un promoter para a iniciaci\u00f3n da transcrici\u00f3n, un sitio de uni\u00f3n ao ribosoma para a iniciaci\u00f3n da traduci\u00f3n e sinais de terminaci\u00f3n.\nVector de expresi\u00f3n de procariotas.\nConsta de:\nVector de expresi\u00f3n de eucariotas.\nRequiren secuencias que codifiquen para:\nCaracter\u00edsticas.\nOs vectores constru\u00eddos artificialmente modernos conte\u00f1en compo\u00f1entes esenciais que se encontran en todos os vectores, e poden conter outras caracter\u00edsticas adicionais que se encontran s\u00f3 nalg\u00fans vectroes:"}
{"id": "449635", "revid": "27155", "url": "https://gl.wikipedia.org/wiki?curid=449635", "title": "Vector pl\u00e1smido", "text": ""}
{"id": "449636", "revid": "5863", "url": "https://gl.wikipedia.org/wiki?curid=449636", "title": "Gonzalo Allegue", "text": "Gonzalo Allegue Otero, nado o 9 de setembro de 1946 en Vilanova de Arousa, \u00e9 un profesor de literatura, ensa\u00edsta, editor e escritor galego, residente en Coruxo, Vigo.\nTraxectoria.\nLicenciado en Filolox\u00eda Rom\u00e1nica pola Universidade de Santiago de Compostela e profesor de instituto, no ano 1991 fundou a editorial Nigra, que en 1998 pasou a depender da asturiana Trea, dando lugar a Nigra Trea, especializada en coidados libros de cultura popular e unha colecci\u00f3n de libros de fotograf\u00eda hist\u00f3rica galega, que constit\u00fae o m\u00e1is co\u00f1ecido do seu cat\u00e1logo.\nColaborou baixo distintos pseud\u00f3nimos en \"Faro de Vigo\" e \"La Voz de Galicia\"."}
{"id": "449637", "revid": "5863", "url": "https://gl.wikipedia.org/wiki?curid=449637", "title": "Gonzalo Allegue Otero", "text": ""}
{"id": "449638", "revid": "59564", "url": "https://gl.wikipedia.org/wiki?curid=449638", "title": "Raquel Castro Mart\u00ednez", "text": "Raquel Castro Mart\u00ednez, nada en Alx\u00e9n (Salvaterra de Mi\u00f1o) en 1971, \u00e9 unha profesora e escritora galega de literatura infantil e xuvenil.\nTraxectoria.\nLicenciada en Filolox\u00eda galego-portuguesa e Filolox\u00eda Hisp\u00e1nica na Universidade de Santiago de Compostela, \u00e9 profesora de Lingua Galega e Literatura en educaci\u00f3n secundaria. En 1999 fundou a Asociaci\u00f3n Teatral de Alx\u00e9n da que \u00e9 presidenta e comezou a dirixir o grupo de teatro Ata Sempre de Alx\u00e9n de dita asociaci\u00f3n. Escribe as pezas dos dous grupos que pertencen \u00e1 asociaci\u00f3n, infantil e adultos. Tam\u00e9n escribiu pezas para o grupo de teatro do CEP Carlos Casares de Alx\u00e9n. Foi secretaria da Asociaci\u00f3n Cultural e Folcl\u00f3rica Os do Eido de Alx\u00e9n e da Escola de Xadrez de Salvaterra de Mi\u00f1o.\nNo IES Ribeira do Louro, onde traballa, coordina o Premio Roberto Vidal Bola\u00f1o de Teatro que se convoca en colaboraci\u00f3n coa Editorial Galaxia e o Concello do Porri\u00f1o. Neste mesmo centro dirixe un grupo de teatro de alumnos e alumnas da ESO."}
{"id": "449639", "revid": "89787", "url": "https://gl.wikipedia.org/wiki?curid=449639", "title": "Dilophosaurus", "text": "Dilophosaurus\u00a0 \u00e9 un x\u00e9nero de dinosauro ter\u00e1podo que viviu no que \u00e9 agora Am\u00e9rica do Norte durante o Xur\u00e1sico Temper\u00e1n, hai 193\u00a0mill\u00f3ns de anos. Tres esqueletos foron descubertos no norte de Arizona en 1940, e os dous mellor conservados foron recollidos en 1942. O esp\u00e9cime m\u00e1is completo converteuse no holotipo dunha nova especie no x\u00e9nero \"Megalosaurus\", chamado \"M. wetherilli\" por Samuel P. Welles en 1954. Welles atopou un esqueleto meirande pertencente \u00e1 mesma especie en 1964. \u00d3 decatarse de que posu\u00eda cristas no seu cranio, asignou a especie \u00f3 novo x\u00e9nero \"Dilophosaurus\" en 1970, como Dilophosaurus wetherilli. O nome do x\u00e9nero quere dicir \"lagarto de d\u00faas cristas\", e nome da especie p\u00faxose na honra de John Wetherill, un concelleiro do pobo navajo. Dende ent\u00f3n, descubr\u00edronse m\u00e1is esp\u00e9cimes, inclu\u00eddo o dunha cr\u00eda. Tam\u00e9n se atoparon pegadas que se atrib\u00faen a este animal, inclu\u00edndo rastros en repouso. Outra especie, \"Dilophosaurus sinensis\" orixinaria da China, foi nomeada en 1993, pero descubriuse posteriormente que pertenc\u00eda \u00f3 x\u00e9nero \"Sinosaurus\"."}
{"id": "449642", "revid": "23204", "url": "https://gl.wikipedia.org/wiki?curid=449642", "title": "Dilophosaurus wetherilli", "text": ""}
{"id": "449643", "revid": "56817", "url": "https://gl.wikipedia.org/wiki?curid=449643", "title": "Carcharodontosaurus", "text": "Carcharodontosaurus \u00e9 un x\u00e9nero de dinosauros carn\u00edvoros carcharodontos\u00e1uridos que existiron durante a etapa cenomaniense da metade do per\u00edodo Cret\u00e1ceo. Co\u00f1\u00e9cense d\u00faas especies: \"C. saharicus\" e \"C. iguidensis\", que est\u00e1n entre os meirandes ter\u00e1podos, chegando a ter o mesmo tama\u00f1o ou a\u00ednda maior que o \"Tyrannosaurus\", \"Giganotosaurus\" e o espinosauro.\nO x\u00e9nero \"Carcharodontosaurus\" recibe o nome do x\u00e9nero de tibur\u00f3ns \"Carcharodon\", que \u00e1 s\u00faa vez se comp\u00f3n do grego antigo karchar[os] (\u03ba\u03ac\u03c1\u03c7\u03b1\u03c1\u03bf\u03c2), que quere dicir \"dentado\" ou \"afiado\") e \"od\u014dn\" (\u1f40\u03b4\u03ce\u03bd, \"dente\"), e o sufixo \"-saurus\" (\"lagarto\")."}
{"id": "449646", "revid": "839", "url": "https://gl.wikipedia.org/wiki?curid=449646", "title": "Megalod\u00f3n", "text": "O megalod\u00f3n (\"Carcharocles megalodon\"), que quere dicir \"dentes grandes\", \u00e9 unha especie extinta de tibur\u00f3n que viviu hai preto de 23 a 2,6 mill\u00f3ns de anos, durante o Mioceno at\u00e9 o final do Plioceno. Outrora pensouse que era un membro da familia Lamnidae, o que o fac\u00eda m\u00e1is achegado \u00f3 tibur\u00f3n branco (\"Carcharodon carcharias\"). Por\u00e9n, no presente existe un consenso case un\u00e1nime de que pertence \u00e1 familia extinta Otodontidae, que diverxeu do devanceiro do gran tibur\u00f3n branco durante o Cret\u00e1ceo. A clasificaci\u00f3n do seu x\u00e9nero a\u00ednda est\u00e1 en debate, habendo autores que o sit\u00faan en \"Carcharocles\", \"Megaselachus\", \"Otodus\" ou \"Procarcharodon\"."}
{"id": "449647", "revid": "23204", "url": "https://gl.wikipedia.org/wiki?curid=449647", "title": "Carcharodon megalodon", "text": ""}
{"id": "449648", "revid": "23204", "url": "https://gl.wikipedia.org/wiki?curid=449648", "title": "Carcharocles megalodon", "text": ""}
{"id": "449651", "revid": "23204", "url": "https://gl.wikipedia.org/wiki?curid=449651", "title": "The Ballad of Buster Scruggs", "text": "The Ballad of Buster Scruggs\u00a0\u00e9 un filme estadounidense de 2018 dirixido, escrito e producido polos irm\u00e1ns Coen. Est\u00e1 protagonizado por Tim Blake Nelson, Liam Neeson, James Franco, Brendan Gleeson, Zoe Kazan, Tyne Daly, Harry Melling e Tom Waits, e cont\u00e9n seis historias curtas que est\u00e1n ambientadas no Vello Oeste. O filme estreouse no Fertival Internacional de Cinema de Venecia o 31 de agosto de 2018, onde ga\u00f1ou a Osella de Ouro \u00f3 mellor gui\u00f3n. Despois dunha estrea limitada nos cinemas que comezou o 9 de novembro de 2018, foi estreado en Netflix o 16 de novembro. O National Board of Review considerouno como un dos dez mellores filmes de 2018."}
{"id": "449652", "revid": "23204", "url": "https://gl.wikipedia.org/wiki?curid=449652", "title": "Eumeces schneideri", "text": "Eumeces schneideri\u00a0\u00e9 unha especie de esc\u00edncido\u00a0end\u00e9mico\u00a0de\u00a0Asia Central, Asia Occidental\u00a0e \u00c1frica do Norte.\nEtimolox\u00eda.\nO seu nome espec\u00edfico \"schneideri\" p\u00faxoselle na hora do zoolox\u00eda alem\u00e1n Johann Gottlob Theaenus Schneider.\nSubespecies.\nReco\u00f1\u00e9cense cinco subespecies, inclu\u00edndo a subespecie nominot\u00edpica."}
{"id": "449667", "revid": "56817", "url": "https://gl.wikipedia.org/wiki?curid=449667", "title": "Sceloporus horridus", "text": "Sceloporus horridus \u00e9 unha especie de saur\u00f3psido escamoso da familia Phrynosomatidae end\u00e9mica de M\u00e9xico.\nH\u00e1bitos.\nAlim\u00e9ntase de pequenos artr\u00f3podos, principalmente formigas, grilos e escaravellos, polo que xogan un rol importante no control biol\u00f3xico destes insectos. Os individuos presentan unha conduta de forraxeo pasivo, \u00e9 dicir, agardan a que as presas se acheguen para cazalas no canto de buscalas activamente.\nSon de h\u00e1bitos di\u00farnos e xeralmente sax\u00edcolas (\u00e9 frecuente atopalos sobre as rochas), a\u00ednda que tam\u00e9n son com\u00fans sobre \u00e1rbores e no chan."}
{"id": "449668", "revid": "89787", "url": "https://gl.wikipedia.org/wiki?curid=449668", "title": "Abu Ghosh", "text": "Abu Ghosh (en ; en ) \u00e9 un consello local en Israel, situado a 10\u00a0km ao oeste de Xerusal\u00e9n. Est\u00e1 situado a 610\u2013720 metros sobre o nivel do mar. Recibiu o seu nome actual do clan dominante que habitaba a cidade, mentres que o seu nome tradicional en \u00e1rabe era Qaryat al-'Inab (\"Aldea das uvas\")."}
{"id": "449670", "revid": "5863", "url": "https://gl.wikipedia.org/wiki?curid=449670", "title": "Biblioteca-Arquivo teatral Francisco Pillado Mayor", "text": ""}
{"id": "449672", "revid": "23204", "url": "https://gl.wikipedia.org/wiki?curid=449672", "title": "Henodus", "text": "Henodus (do grego \"dente chan\") \u00e9 un x\u00e9nero representado por unha \u00fanica especie de saur\u00f3psido placodonte, que viviu no per\u00edodo Tri\u00e1sico, no que hoxe \u00e9 Alema\u00f1a."}
{"id": "449673", "revid": "23204", "url": "https://gl.wikipedia.org/wiki?curid=449673", "title": "Bandeira de tinta", "text": "A bandeira de tinta (en , \"Degel HaDyo\") foi unha bandeira de Israel feita a man e izada durante a guerra \u00e1rabe-israel\u00ed de 1948 para sinalar a captura de Umm Rashrash.\nHistoria.\nO 5 de marzo\u00a0de\u00a01949, Israel puxo en marcha a operaci\u00f3n Uvda, a \u00faltima manobra da guerra. O 10 de marzo as Forzas de Defensa de Israel chegaron \u00e1s costas do mar Vermello en Umm Rashrash, ao oeste de Aqaba no \u00e1rea da b\u00edblica Elath, e a capturaron sen batalla algunha. As brigadas do Neguev e do Gol\u00e1n formaron parte desta operaci\u00f3n. Tras a captura da posici\u00f3n, os soldados debuxaron con tinta unha bandeira de Israel sobre unha sabana branca que foi levantada por Avraham Adan, o comandante da compa\u00f1\u00eda do 8\u00ba batall\u00f3n da brigada do Neguev.\nA bandeira improvisada fabricouse por orde do comandante Nahum Sarig, cando descubriu que a s\u00faa brigada non contaba unha bandeira de Israel. Os soldados atoparon unha sabana, e debuxaron sobre ela d\u00faas franxas de tinta e coseron unha estrela de David que colleron dun kit de primeiros auxilios.\nEn Eilat, conmemorase o evento cunha escultura de bronce constru\u00edda polo escultor Bernard Reder A fotograf\u00eda do izado da bandeira de tinta foi tomada polo soldado Micha Perry, e ten certo parecido coa fotograf\u00eda \"Erguendo a bandeira en Iwo Jima\" tomada durante a segunda guerra mundial."}
{"id": "449675", "revid": "7802", "url": "https://gl.wikipedia.org/wiki?curid=449675", "title": "Bandeira de Tinta", "text": ""}
{"id": "449676", "revid": "23204", "url": "https://gl.wikipedia.org/wiki?curid=449676", "title": "Henodus chelyops", "text": ""}
{"id": "449678", "revid": "1131", "url": "https://gl.wikipedia.org/wiki?curid=449678", "title": "Voo 256 de Intercontinental de Aviaci\u00f3n", "text": "O voo 256 de Intercontinental de Aviaci\u00f3n era un servizo regular dende o aeroporto El Dorado, en Bogot\u00e1 ata o aeroporto Rafael N\u00fa\u00f1ez, en Cartaxena de Indias. O voo estaba programado para sa\u00edr \u00e1s 12:10, pero atrasouse debido a un fallo no anterior voo. O voo finalmente engalou \u00e1s 18:45. Durante a aproximaci\u00f3n a Cartaxena de Indias o avi\u00f3n pasou polos 20 000 p\u00e9s (6 100 m) \u00e1s 19:33. O derradeiro contacto de radio ocorreu cando o voo foi autorizado a baixar aos 8 000 p\u00e9s (2 400 m). O aparello impactou contra o chan nunha lagoa pantanosa pr\u00f3xima a Mar\u00eda La Baja, a 56\u00a0km do aeroporto de Cartaxena. A causa probable do accidente foi un axuste incorrecto do alt\u00edmetro. O alt\u00edmetro n\u00famero 1 indicaba 16 200 p\u00e9s (4 900 m) no impacto."}
{"id": "449681", "revid": "47401", "url": "https://gl.wikipedia.org/wiki?curid=449681", "title": "Mahinda Rajapakse", "text": ""}
{"id": "449684", "revid": "63181", "url": "https://gl.wikipedia.org/wiki?curid=449684", "title": "Lumijoki", "text": "Lumijoki \u00e9 un municipio de Finlandia situada na rexi\u00f3n de Ostrobotnia do Norte. En 2018 a s\u00faa poboaci\u00f3n era de 2\u00a0081\u00a0habitantes. A superficie do termo municipal \u00e9 de 290,29\u00a0km2, dos cales 76,44\u00a0km2 son auga. O concello ten unha densidade de poboaci\u00f3n de 9,73\u00a0hab./km\u00b2.\nLimita cos concellos de Hailuoto, Liminka, Oulu e Siikajoki, todos eles na s\u00faa mesma rexi\u00f3n.\nO concello \u00e9 uniling\u00fce en fin\u00e9s."}
{"id": "449685", "revid": "23204", "url": "https://gl.wikipedia.org/wiki?curid=449685", "title": "Lampropeltis getula", "text": "Lampropeltis getula \u00e9 unha especie inofensiva de cobra orixinaria dos Estados Unidos e M\u00e9xico. Durante moito tempo, foi unha especie cobizada polos coleccionistas. Reco\u00f1\u00e9cense oito subespecies, inclu\u00edndo a subespecie nominal."}
{"id": "449686", "revid": "1131", "url": "https://gl.wikipedia.org/wiki?curid=449686", "title": "Voo 4509 de China Southwest Airlines", "text": "O voo 4509 de China Southwest Airlines era un servizo dom\u00e9stico dende o aeroporto de Chengdu-Shuangliu, en Sichuan ata o aeroporto de Wenzhou-Yongqiang, en Zhejiang. O 24 de febreiro de 1999 o Tupolev Tu-154M que operaba a ruta esnafrouse mentres se aproximaba ao aeroporto de Wenzhou, matando aos 61 pasaxeiros e tripulantes a bordo.\nAvi\u00f3n.\nO avi\u00f3n era un Tupolev Tu-154M constru\u00eddo en 1990, con n\u00famero de serie 90A-846 e equipado con tres motores Soloviev D-30. Inicialmente foi rexistrado na Uni\u00f3n Sovi\u00e9tica como CCCP-85846. Foi entregado \u00e1 Administraci\u00f3n da Aviaci\u00f3n Civil da China (CAAC) en abril dese ano e rexistrado como B-2622.\nTripulaci\u00f3n.\nA tripulaci\u00f3n de voo estaba formada polo capit\u00e1n Yao Fuchen, o primeiro oficial Xue Mao, o navegador Lan Zhangfenge o enxe\u00f1eiro de voo Guo Shuming. Hab\u00eda tam\u00e9n sete asistentes de voo a bordo.\nAccidente.\nO 24 de febreiro de 1999 a tripulaci\u00f3n estaba prepar\u00e1ndose para aterrar no aeroporto de Wenzhou. Os flaps estaban estendidos aos 1 000 metros, pero segundos despois o nariz do avi\u00f3n baixou abruptamente, o aparello desintegrouse no aire e esnafrouse nunha zona de terreo alto estoupando. Varias persoas en terra resultaron feridas polos cascallos. Os 61 ocupantes do avi\u00f3n morreron."}
{"id": "449687", "revid": "89787", "url": "https://gl.wikipedia.org/wiki?curid=449687", "title": "Thylacoleo carnifex", "text": "O le\u00f3n marsupial (\"Thylacoleo carnifex\") \u00e9 unha especie extinta de mam\u00edfero marsupial carn\u00edvoro que viviu en Australia dende o Plistoceno temper\u00e1n \u00f3 serodio (hai 1\u00a0600\u00a0000 \u2013 46\u00a0000 anos). Malia o seu nome, non est\u00e1 relacionado co le\u00f3n, mais \u00e9 un membro da orde Diprotodontia, un dos grupos taxon\u00f3micos dos marsupiais australianos."}
{"id": "449688", "revid": "23204", "url": "https://gl.wikipedia.org/wiki?curid=449688", "title": "Le\u00f3n marsupial", "text": ""}
{"id": "449689", "revid": "23204", "url": "https://gl.wikipedia.org/wiki?curid=449689", "title": "Guardians of the Galaxy Vol. 2", "text": "Guardians of the Galaxy Vol. 2 \u00e9 un\u00a0filme estadounidense de 2017 baseado no equipo de superheroes de Marvel Comics chamado Guardians of the Galaxy, producido por Marvel Studios e distribu\u00eddo por Walt Disney Studios Motion Pictures. \u00c9 a secuela do filme de 2014 \"Guardians of the Galaxy\" e \u00e9 o d\u00e9cimo quinto filme do Universo Marvel Cinematic (MCU). Escrito e dirixido por James Gunn, est\u00e1 protagonizado por Chris Pratt, Zoe Saldana, Dave Bautista, Vin Diesel, Bradley Cooper, Michael Rooker, Karen Gillan, Pom Klementieff, Elizabeth Debicki, Chris Sullivan, Sean Gunn, Sylvester Stallone e Kurt Russell. En \"Guardians of the Galaxy Vol. 2\", os Guardians viaxan a trav\u00e9s do cosmos para axudar a Peter Quill a descubrir cal \u00e9 a verdade sobre a s\u00faa misteriosa orixe."}
{"id": "449692", "revid": "23204", "url": "https://gl.wikipedia.org/wiki?curid=449692", "title": "Gerrhosaurus major", "text": "Gerrhosaurus major \u00e9 unha especie de lagarto da familia\u00a0Gerrhosauridae, orixinario dos desertos rochosos do leste e do sueste de \u00c1frica.\nDescrici\u00f3n.\n\"Gerrhosaurus major\" ten o seu corpo cuberto de placas de cor parda, e lembra na s\u00faa aparencia \u00f3s r\u00e9ptiles do Mesozoico."}
{"id": "449698", "revid": "6939", "url": "https://gl.wikipedia.org/wiki?curid=449698", "title": "Ganemos", "text": ""}
{"id": "449700", "revid": "1888", "url": "https://gl.wikipedia.org/wiki?curid=449700", "title": "Florentino Canosa Barreiro", "text": "Florentino Canosa Barreiro, nado en Cee cara a 1907 e finado na Coru\u00f1a o 9 de decembro de 1936, foi un sindicalista galego.\nTraxectoria.\nEmpregado da F\u00e1brica de Carburos Met\u00e1licos de Cee. Sindicalista da UGT. Foi apoderado da candidatura da Fronte Popular nas elecci\u00f3ns de febreiro de 1936. Co golpe de Estado do 18 de xullo de 1936 foi detido. Xulgado en consello de guerra por rebeli\u00f3n militar, foi condenado a pena de morte. Foi fusilado en Punta Herminia o 9 de decembro de 1936. Foi soterrado no cemiterio da Coru\u00f1a."}
{"id": "449701", "revid": "1888", "url": "https://gl.wikipedia.org/wiki?curid=449701", "title": "Jos\u00e9 Lago Fern\u00e1ndez", "text": "Jos\u00e9 Lago Fern\u00e1ndez, co\u00f1ecido como Granado, nado en Corcubi\u00f3n cara a 1899 e finado na Coru\u00f1a o 9 de decembro de 1936, foi un sindicalista galego.\nTraxectoria.\nEmpregado da F\u00e1brica de Carburos Met\u00e1licos de Cee. Sindicalista da UGT. Co golpe de Estado do 18 de xullo de 1936 foi detido. Xulgado en consello de guerra por rebeli\u00f3n militar, foi condenado a pena de morte. Foi fusilado en Punta Herminia o 9 de decembro de 1936."}
{"id": "449702", "revid": "27155", "url": "https://gl.wikipedia.org/wiki?curid=449702", "title": "Cromosoma artificial", "text": "O termo cromosoma artificial pode referirse a:"}
{"id": "449703", "revid": "17467", "url": "https://gl.wikipedia.org/wiki?curid=449703", "title": "Francisco Mar\u00eda de la Iglesia \u01f4onz\u00e1lez", "text": ""}
{"id": "449705", "revid": "5863", "url": "https://gl.wikipedia.org/wiki?curid=449705", "title": "Historia da literatura galega contempor\u00e1nea (1808-1936)", "text": ""}
{"id": "449706", "revid": "1131", "url": "https://gl.wikipedia.org/wiki?curid=449706", "title": "Voo 498 de Crossair", "text": "O voo 498 de Crossair era un servizo dende Z\u00faric, Su\u00edza e Dresden, Alema\u00f1a, que se esnafrou dous minutos despois de engalar no municipio su\u00edzo de Niederhasli o 10 de xaneiro de 2000. Os sete pasaxeiros e tres tripulantes a bordo do Saab 340B morreron no impacto. Foi o primeiro accidente con v\u00edtimas mortais da aeroli\u00f1a rexional su\u00edza Crossair nos seus 25 anos de historia.\nO informe oficial atopou que o accidente foi debido a unha perda de control debido a m\u00faltiples erros humanos.\nAvi\u00f3n e tripulaci\u00f3n.\nO Saab 340B de 33 asentos usado no voo 498 de Crossair Flight LX498 estaba arrendado a Moldavian Airlines dende o 1 de outubro de 1999. O avi\u00f3n ti\u00f1a programada a s\u00faa sa\u00edda de Z\u00faric o luns 10 de xaneiro de 2000 ao redor das 6:00 p.m. O clima fr\u00edo e chuvioso era normal para a zona e non hab\u00eda indicios de que houbese algo malo co avi\u00f3n,e , a\u00ednda que este avi\u00f3n ti\u00f1a 24 000 horas dende o seu primeiro voo en novembro de 1990, este modelo ti\u00f1a un bo rexistro de seguridade.\nO capit\u00e1n Pavel Gruzin, de 41 anos, ti\u00f1a 8 100 horas de voo, 1 900 delas no Saab 340. O copiloto Rastislav Koles\u00e1r, de 35 anos, ti\u00f1a unhas 1 800 horas de voo, 1 100 delas no Saab 340. O avi\u00f3n non levaba carga f\u00f3ra do normal e a s\u00faa seguinte revisi\u00f3n ser\u00eda en 21 d\u00edas, o 31 de xaneiro.\nAccidente.\nDespois de que os sete pasaxeiros e tres tripulantes embarcasen o avi\u00f3n foi autorizado a engalar \u00e1s 5:54 p.m. (16:54 UTC). O aparello sa\u00edu da pista 28 dirix\u00edndose cara o oeste. Tras engalar o avi\u00f3n trepou con normalidade, pero despois de percorrer 7,2\u00a0km o aparello de s\u00fapeto comezou a perder altura e a xirar cara a dereita en vez de seguir a s\u00faa ruta de voo cara a esquerda. Cando os controladores de tr\u00e1fico a\u00e9reo preguntaron ao piloto se quer\u00eda virar \u00e1 dereita ao que respostou \"en espera\", seguido da perda de contacto por radio.\n\u00c1s 5:56 p.m. (16:56 UTC), un minuto e 56 segundos despois da engalaxe o avi\u00f3n desapareceu do radar. Os restos queimados quedaron esparexidos de 200 a 300 metros preto das casas en Niederhasli, a uns 5\u00a0km ao noroeste do aeroporto de Z\u00faric. As d\u00faas caixas negras foron recuperadas da escena do accidente, \u00e1mbalas d\u00faas severamente danadas."}
{"id": "449708", "revid": "27155", "url": "https://gl.wikipedia.org/wiki?curid=449708", "title": "Escherichia virus T4", "text": ""}
{"id": "449709", "revid": "27155", "url": "https://gl.wikipedia.org/wiki?curid=449709", "title": "Vector (hom\u00f3nimos)", "text": ""}
{"id": "449710", "revid": "88215", "url": "https://gl.wikipedia.org/wiki?curid=449710", "title": "Selecci\u00f3n de h\u00f3ckey a pat\u00edns masculina de Espa\u00f1a", "text": "A selecci\u00f3n de h\u00f3ckey a pat\u00edns masculina de Espa\u00f1a \u00e9 o equipo que representa a Espa\u00f1a nas competici\u00f3ns internacionais de h\u00f3ckey a pat\u00edns en categor\u00eda masculina. Espa\u00f1a \u00e9, xunto con Portugal, a gran dominadora do h\u00f3ckey a pat\u00edns mundial. Ga\u00f1ou 17 veces o Campionato do Mundo e 18 veces o Campionato de Europa.\nEn 2013 a selecci\u00f3n espa\u00f1ola conquistou o seu 16\u00ba Campionato do Mundo (5\u00ba de xeito consecutivo), superando deste xeito \u00e1 selecci\u00f3n portuguesa no palmar\u00e9s xeral, convert\u00e9ndose dese xeito no mellor equipo da historia.\nEquipo.\nEstes foron os xogadores convocados para o Europeo da Coru\u00f1a (Galiza) de 2018:"}
{"id": "449713", "revid": "23204", "url": "https://gl.wikipedia.org/wiki?curid=449713", "title": "Tercio de Gallegos", "text": "O Tercio de Gallegos ou Tercio de Galicia, tam\u00e9n co\u00f1ecido como Regimiento de Gallegos, Tercio de Voluntarios Urbanos de Galicia, Batall\u00f3n de Voluntarios de Galicia ou simplemente Batall\u00f3n de Galicia, foi o segundo corpo armado da naci\u00f3n Arxentina. Estaba constitu\u00eddo por emigrantes galegos no R\u00edo da Prata organizados como resistencia contra as Invasi\u00f3ns Inglesas ao Vicerreinado do R\u00edo da Prata. O terzo foi desarmado pola s\u00faa participaci\u00f3n nos tumultos da Asuada de \u00c1lzaga, evento conducinte \u00e1 Revoluci\u00f3n de Maio e a constituci\u00f3n da primeira Xunta de Goberno, onde Bernardino Rivadavia, membro do terzo na s\u00faa xuventude, \u00e9 declarado como primeiro presidente da Arxentina, xefe de estado das Provincias Unidas do R\u00edo da Prata.\nOrixe.\nO terzo deriva da colaboraci\u00f3n de d\u00faas principais instituci\u00f3ns: a \"Congregaci\u00f3n del Ap\u00f3stol Santiago el Mayor, de Hijos y Oriundos del Reyno de Galicia\" e a Escola de N\u00e1utica, sendo o seu director o comandante do terzo, o enxe\u00f1eiro galego Pedro Antonio Cervi\u00f1o. Nesta instituci\u00f3n impart\u00edase instruci\u00f3n militar, dado que naquel ent\u00f3n os mercantes estaban armados con artillar\u00eda por protecci\u00f3n antes os ataques piratas, polo que se pode considerar a esta insituci\u00f3n como o primeiro colexio militar da Arxentina.\nA Escola viuse copada por emigrados galegos con tradici\u00f3n mari\u00f1eira, entre os m\u00e1is destacados, o vice director Juan Carlos O'Donnell Figueroa, galego de ascendencia irlandesa; os cadetes Bernardino Rivadavia, primeiro presidente arxentino en 1826 - fillo de Benito Gonz\u00e1lez Rivadavia, un dos fundadores da Congregaci\u00f3n do Ap\u00f3stolo Santiago e mando militar do terzo -, as\u00ed como Lucio Norberto Mansilla, crioulo con orixe galega, que posteriormente cruza os Andes co Xeneral San Mart\u00edn para comandar as tropas na batalla m\u00e1is significativa da soberan\u00eda arxentina: o combate da Vuelta de Obligado.\nA \"Congregaci\u00f3n del Ap\u00f3stol Santiago\", constitu\u00edda en 1787, achegou a gran maior\u00eda de integrantes no terzo, as\u00ed como o segundo comandante, Jos\u00e9 Fern\u00e1ndez de Castro, e o mando militar Benito Rivadavia.\nTrala reconquista da cidade de Buenos Aires por Santiago de Liniers, franc\u00e9s ao servizo de Espa\u00f1a, na cidade convocouse un Cabido Aberto no que os veci\u00f1os principais esixiron que o Vicerrei cedera o goberno militar da cidade a Liniers. Evento relevante cara a Revoluci\u00f3n de Maio onde a cidade americana comeza a imporse sobre a autoridade real.\nO 12 de setembro de 1806 Liniers ordenou formar milicias populares. Os corpos militares espa\u00f1ois eran, de acordo \u00e1 rexi\u00f3n de orixe, o \"Tercio de Vizca\u00ednos\", os \"Mi\u00f1ones Catalanes\", os \"C\u00e1ntabros de la Amistad\"; os \"Andaluces y Castellanos\"; e o \"Tercio de Gallegos\", que con 600 soldados era o segundo en importancia.\nPara o 20 de setembro o Cabido aproba o regulamento da unidade, no que destaca o feito de que os seus comandantes e oficiais eran elixidos democr\u00e1ticamente pola tropa. As\u00ed se organizan 8 compa\u00f1\u00edas de fusileiros e unha de granadeiros, encargados de tirar granadas para romper as paredes dos cercos e que puidera pasar o resto da tropa.\nDesarme.\nA sublevaci\u00f3n de \u00c1lzaga impuxo un desarme sobre o terzo, como represalia formal por tomar parte nos tumultos, na que se lle retiraron as armas, instrumentos e bandeiras. Cando a mediados de 1809 chega o novo Vicerrei, Baltasar Higalgo Cisneros, nomeado pola Xunta Suprema de Sevilla, devolve, nun acto p\u00fablico de mediaci\u00f3n no conflito, o armamento e as insignias aos galegos.\nNa opini\u00f3n do historiador Horacio V\u00e1zquez o \"Tercio de Gallegos\" deixa de funcionar polos antagonismos presentes dentro do rexemento entre os anos 1809 e 1810. Por unha banda os patriotas, os que propugnaban unha xunta de goberno local, con Cervi\u00f1o e Bernardino Rivadavia. Por outra banda, a facci\u00f3n realista, que quer\u00eda manterse leal ao soberano, encabezada por Jacobo Adri\u00e1n Varela e Bernardo Pampillo, con influencia dentro do terzo. O terzo segue a ter visibilidade at\u00e9 a Revoluci\u00f3n de Maio momento no cal c\u00f3rtanse os lazos con toda referencia hisp\u00e1nica. .\nHomenaxes.\nTras aproximadamente douscentos anos, en xullo de 1995, o \"Tercio de Gallegos\" volve marchar fronte ao Cabido de Buenos Aires, como Garda de Honra Hist\u00f3rica da Escola Nacional de N\u00e1utica \"Manuel Belgrano\".\nAo ano seguinte a Xunta de Galicia, con motivo do 190\u00ba aniversario da s\u00faa creaci\u00f3n (o 20 de setembro de 1806), reedita o libro de Manuel Castro L\u00f3pez, \"El Tercio de Voluntarios Gallegos en la Defensa de Buenos Aires\". Desde 1995 l\u00e9vanse realizados m\u00e1is de 150 servizos cerimoniais e de protocolo, entre elas a entrega da Medalla de Prata de Galicia."}
{"id": "449714", "revid": "25090", "url": "https://gl.wikipedia.org/wiki?curid=449714", "title": "Benito Gonz\u00e1lez Rivadavia", "text": ""}
{"id": "449715", "revid": "1131", "url": "https://gl.wikipedia.org/wiki?curid=449715", "title": "A M\u00f3", "text": "O top\u00f3nimo galego A M\u00f3 pode referirse a:"}
{"id": "449716", "revid": "1131", "url": "https://gl.wikipedia.org/wiki?curid=449716", "title": "Voo 358 de Air France", "text": "O voo 358 de Air France era un servizo internacional regular entre o aeroporto de Par\u00eds-Charles de Gaulle e o aeroporto de Toronto-Pearson. Na tarde do d\u00eda 2 de agosto de 2005 mentres aterraba en Toronto o Airbus A340-313E que operaba a ruta acabou no r\u00edo Etobicoke Creek, a 300 metros do final da pista, tras sa\u00edrse dela. Os 309 pasaxeiros e tripulantes a bordo do Airbus sobreviviron, pero doce persoas quedaron gravemente feridas. O accidente destacou o papel vital que desempe\u00f1an os auxiliares de voo ben adestrados durante unha emerxencia.\nDebido \u00e1s inclemencias do tempo cancel\u00e1ronse 540 voos que sa\u00edan ou chegaban a Toronto-Pearson. Moitos avi\u00f3ns pequenos e medianos tiveron que desviarse a outros aeroportos canadenses en Otava, London, Hamilton e Winnipeg. A meirande parte dos avi\u00f3n m\u00e1is grandes desvi\u00e1ronse a Montreal, Syracuse, Nova York, e Buffalo. O voos dende Vancouver tiveron que dar a volta. O accidente do voo 358 de Air France foi a maior crise vivida en Toronto-Pearson dende a Operaci\u00f3n Yellow Ribbon.\nJean Lapierre, o Ministro de Transporte do Canad\u00e1, referiuse ao voo 358 como un \"milagre\" debido a que todos os pasaxeiros sobreviviron. Outros medios bautizaron ao accidente como o \"Milagre de Toronto\", ou o \"Milagro da pista 24L\".\nO accidente foi investigado pola Xunta de Seguridade do Transporte do Canad\u00e1 (TSB), sendo o informe final publicado o 13 de decembro de 2007. As condici\u00f3ns meteorol\u00f3xicas desfavorables, e as pobres decisi\u00f3ns na aterraxe por parte da tripulaci\u00f3n atop\u00e1ronse como os principais factores do accidente. Esta foi a primeira vez na que un Airbus A340 estaba involucrado nun accidente, rematando as\u00ed cun rexistro limpo de 14 anos.\nAvi\u00f3n e tripulaci\u00f3n.\nO aparello que operaba o voo 358 era un Airbus A340-313E, con n\u00famero de serie 289 e rexistro F-GLZQ; estaba equipado con catro motores CFM International CFM56. O avi\u00f3n realizara o seu primeiro voo o 3 de agosto de 1999, e fora entregado a Air France o 7 de setembro dese ano. Realizara 3\u00a0711 voos acumulando un total de 28\u00a0426 horas. A s\u00faa derradeira revisi\u00f3n de mantemento realiz\u00e1rase o 5 de xullo de 2005.\nHab\u00eda 12 tripulantes a bordo do aparello. O piloto do avi\u00f3n era o capit\u00e1n Alain Rosaye, de 57 anos, un piloto experimentado con 15\u00a0411 horas de voo. O copiloto era Fr\u00e9d\u00e9ric Naud, de 43 anos, con 4\u00a0834 horas de voo.\nPasaxeiros.\nDos 297 pasaxeiros a bordo do Airbus, hab\u00eda 168 homes adultos, 118 mulleres adultas e 11 nenos. Hab\u00eda unha mestura de nacionalidades, inclu\u00eddos 104 cidad\u00e1ns canadenses, 101 franceses, 19 italianos, 14 estadounidenses, 8 indios e 7 brit\u00e1nicos. Os pasaxeiros eran homes de negocios, xente de vacaci\u00f3ns e estudantes. Tres dos pasaxeiros estaban sentados en asentos da tripulaci\u00f3n, un no terceiro asento da cabina de voo e dous na \u00e1rea de descanso dos tripulantes."}
{"id": "449717", "revid": "1576", "url": "https://gl.wikipedia.org/wiki?curid=449717", "title": "Tartarugas mari\u00f1as de coiro", "text": ""}
{"id": "449718", "revid": "1131", "url": "https://gl.wikipedia.org/wiki?curid=449718", "title": "A Moa", "text": ""}
{"id": "449719", "revid": "1131", "url": "https://gl.wikipedia.org/wiki?curid=449719", "title": "As Moas", "text": ""}
{"id": "449720", "revid": "1131", "url": "https://gl.wikipedia.org/wiki?curid=449720", "title": "Mo\u00e1s", "text": "O top\u00f3nimo galego Mo\u00e1s pode referirse a:"}
{"id": "449721", "revid": "1131", "url": "https://gl.wikipedia.org/wiki?curid=449721", "title": "A Modorra", "text": "O top\u00f3nimo galego A Modorra pode referirse a:"}
{"id": "449722", "revid": "63181", "url": "https://gl.wikipedia.org/wiki?curid=449722", "title": "Kempele", "text": "Kempele (en sueco \"Limingo\") \u00e9 un municipio de Finlandia situada na rexi\u00f3n de Ostrobotnia do Norte. En 2018 a s\u00faa poboaci\u00f3n era de 17\u00a0709\u00a0habitantes. A superficie do termo municipal \u00e9 de 110,34\u00a0km2, dos cales 0,24\u00a0km2 son auga. O concello ten unha densidade de poboaci\u00f3n de 160,8\u00a0hab./km\u00b2.\nLimita cos concellos de Liminka, Oulu e Tyrn\u00e4v\u00e4, todos eles na s\u00faa mesma rexi\u00f3n.\nO concello \u00e9 uniling\u00fce en fin\u00e9s."}
{"id": "449723", "revid": "1131", "url": "https://gl.wikipedia.org/wiki?curid=449723", "title": "Modill\u00f3s", "text": "O top\u00f3nimo galego Modill\u00f3s pode referirse a:"}
{"id": "449724", "revid": "1131", "url": "https://gl.wikipedia.org/wiki?curid=449724", "title": "As Mo\u00e1s", "text": ""}
{"id": "449725", "revid": "1131", "url": "https://gl.wikipedia.org/wiki?curid=449725", "title": "Moares", "text": ""}
{"id": "449726", "revid": "1131", "url": "https://gl.wikipedia.org/wiki?curid=449726", "title": "As Moas de Abaixo", "text": ""}
{"id": "449727", "revid": "1131", "url": "https://gl.wikipedia.org/wiki?curid=449727", "title": "Moces", "text": ""}
{"id": "449728", "revid": "1131", "url": "https://gl.wikipedia.org/wiki?curid=449728", "title": "A Mocha", "text": ""}
{"id": "449729", "revid": "1131", "url": "https://gl.wikipedia.org/wiki?curid=449729", "title": "Modill\u00f3s de Arriba", "text": ""}
{"id": "449730", "revid": "1131", "url": "https://gl.wikipedia.org/wiki?curid=449730", "title": "Modill\u00f3s de Abaixo", "text": ""}
{"id": "449731", "revid": "1131", "url": "https://gl.wikipedia.org/wiki?curid=449731", "title": "Modorr\u00f3ns", "text": ""}
{"id": "449732", "revid": "1131", "url": "https://gl.wikipedia.org/wiki?curid=449732", "title": "Modreiro", "text": ""}
{"id": "449733", "revid": "25871", "url": "https://gl.wikipedia.org/wiki?curid=449733", "title": "Alexandra Daddario", "text": "Alexandra Anna Daddario, nada en Nova York o 16 de marzo de 1986, \u00e9 unha actriz estadounidense.\nTraxectoria.\n\u00c9 co\u00f1ecida por interpretar o papal de Annabeth Chase no filme \"\", Blake Gaines en \"San Andreas\" e Summer Quinn en \"Baywatch\".\nDaddario tam\u00e9n protagonizou os filmes \"Texas Chainsaw 3D\" e \"Carta branca\", e apareceu en series de televisi\u00f3n como \"White Collar\", \"It's Always Sunny in Philadelphia\", \"True Detective\", \"New Girl\" e \"\"."}
{"id": "449734", "revid": "1131", "url": "https://gl.wikipedia.org/wiki?curid=449734", "title": "Voo 778 de S7 Airlines", "text": "O voo 778 de S7 Airlines era un servizo dom\u00e9stico de pasaxeiros operado por un Airbus A310-300 entre o aeroporto de Moscova-Domodedovo e o aeroporto de Irkutsk. O 9 de xullo de 2006 tivo un accidente ao aterrar en Irkutsk \u00e1s 07:44 hora local (22:44 UTC do 8 de xullo). O avi\u00f3n sa\u00eduse da pista esvarando varios centos de metros sobre a pista mollada e a herba. Esnafrouse contra unha barricada de cemento, golpeou un grupo de garaxes privados e incendiouse. Bombeiros de cinco estaci\u00f3ns diferentes precisaron d\u00faas horas para apagar o lume.\nUn total de 125 persoas morreron no accidente. Foi o peor accidente de aviaci\u00f3n en Irkutsk dende o voo 352 de Vladivostok Air en 2001. Tam\u00e9n \u00e9 o peor accidente de S7 Airlines. No presente \u00e9 o cuarto peor accidente a\u00e9reo en Rusia e o terceiro con m\u00e1is v\u00edtimas dun Airbus A310, despois do voo 431 de Kenya Airways e do voo 626 de Yemenia.\nTras o accidente moitos medios informaron que se producira un fallo nos freos do voo 778. Por\u00e9n, o informe final do Comit\u00e9 de Aviaci\u00f3n Interestatal ruso (MAK), conclu\u00edu que a causa do accidente foi un erro piloto.\nAvi\u00f3n.\nO avi\u00f3n implicado no accidente ti\u00f1a o rexistro franc\u00e9s F-OGYP e n\u00famero de serie 442. Fora entregado novo en xu\u00f1o de 1987 a Pan Am co rexistro N812PA, e posteriormente pasou \u00e1 frota de Delta Air Lines tras a bancarrota da primeira en 1991. O 1 de marzo de 1995 o avi\u00f3n entregouse a Aeroflot e finalmente pasou a mans de S7 Airlines en xullo de 2004.\nO pararello acumulaba m\u00e1is de 52 000 horas de voo en m\u00e1is de 10 000 operaci\u00f3ns. Estaba equpado con dous motores Pratt &amp; Whitney PW4152. Nun dos seus anteriores voos a reversa do motor esquerdo fallou e foi desactivada polo persoal de mantemento para cumprir coa lista de equipamento m\u00ednimo da aeroli\u00f1a (MEL en ingl\u00e9s). Por\u00e9n, a desactivaci\u00f3n da reversa ser\u00eda cuestionada tras o accidente."}
{"id": "449736", "revid": "6939", "url": "https://gl.wikipedia.org/wiki?curid=449736", "title": "Terzo de Galegos", "text": ""}
{"id": "449737", "revid": "23204", "url": "https://gl.wikipedia.org/wiki?curid=449737", "title": "Percy Jackson and the Lightning Thief", "text": ""}
{"id": "449738", "revid": "98629", "url": "https://gl.wikipedia.org/wiki?curid=449738", "title": "O cuarto de Marvin", "text": "O cuarto de Marvin \u00e9 un filme estadounidense de 1996 dirixido por Jerry Zaks. O gui\u00f3n foi escrito por John Guare e bas\u00e9ase na obra hom\u00f3nima de Scott McPherson, quen morreu en 1992. McPherson completara unha versi\u00f3n cinematogr\u00e1fica da obra antes de morrer, mais Guare foi contratado para actualizala cando a produci\u00f3n comezase, anos despois.\nEst\u00e1 protagonizado por Meryl Streep, Leonardo DiCaprio, Diane Keaton, Robert De Niro, Hume Cronyn, Gwen Verdon, Hal Scardino e Dan Hedaya. A banda sonora orixinal foi composta por Rachel Portman. Carly Simon escribiu e interpretou o tema principal do filme, \"Two Little Sisters\", con Meryl Streep no coro.\nEstreouse en galego o 7 de outubro de 2001 a trav\u00e9s da TVG."}
{"id": "449741", "revid": "23204", "url": "https://gl.wikipedia.org/wiki?curid=449741", "title": "Marvin's Room (filme)", "text": ""}
{"id": "449742", "revid": "1131", "url": "https://gl.wikipedia.org/wiki?curid=449742", "title": "Voo 507 de Kenya Airways", "text": "O voo 507 de Kenya Airways era un servizo regular de pasaxeiros entre Abidjan e Nairobi cunha escala en Douala, operado por un Boeing 737-800, que se esnafrou na estapa inicial da s\u00faa segunda parte o d\u00eda 5 de maio de 2007, xusto despois de engalar do aeroporto de Douala no Camer\u00fan.\nO aparello quedou esnaquizado en pequenas partes e gran parte del quedou mergullado nun mangleiro, a 5,4 quil\u00f3metros ao sur do final da pista 12 do aeroporto de Douala. Non houbo superviventes. A investigaci\u00f3n realizada pola Autoridade de Aviaci\u00f3n Civil do Camer\u00fan determinou que os pilotos fallaron en decatarse e corrixir a excesiva inclinaci\u00f3n tras a engalaxe. Isto levou \u00e1 perda de control e ao accidente do avi\u00f3n.\nAvi\u00f3n.\nO aparello involucrado no accidente, con rexistro 5Y-KYA e n\u00famero de serie 35069, era un Boeing 737-8AL equipado con dous motores CFMI CFM56-7B26. O avi\u00f3n voou por vez primeira o 9 de outubro de 2006, e foi entregado a Kenya Airways o 27 de outubro. A aeronave ti\u00f1a seis meses de idade no momento do accidente. Era un dos tres Boeing 737-800 que a aeroli\u00f1a adquirira recentemente de Singapore Aircraft Leasing Enterprise.\nPasaxeiros e tripulaci\u00f3n.\nKenya Airways revelou unha lista de pasaxeiros que indicaba que os 105 pasaxeiros a bordo eran cidad\u00e1ns de 26 pa\u00edses diferentes. 17 pasaxeiros embarcaran en Abidjan, mentres que o resto o fixera en Douala.\nOs seus membros da tripulaci\u00f3n eran todos de Kenya. Entre os pasaxeiros hab\u00eda tam\u00e9n un enxe\u00f1eiro de acompa\u00f1amento e un asistente de voo que viaxaba gratis.\nO piloto ao mando era o capit\u00e1n de 52 anos Francis Wamwea Mbatia, que ti\u00f1a unhas 8\u00a0500 horas de voo en reactores, e o copiloto era o primeiro oficial de 23 anos Andrew Kiuru.\nEntre os pasaxeiros a bordo atop\u00e1base Anthony Mitchell, un xornalista de Associated Press baseado en Kenya."}
{"id": "449743", "revid": "1131", "url": "https://gl.wikipedia.org/wiki?curid=449743", "title": "Vinte (revista)", "text": "Vinte, tam\u00e9n Vinte na Praza, \u00e9 unha revista dixital galega lanzada o 11 de decembro de 2018. Est\u00e1 dirixida a un consumo totalmente dixital, cunha gran presenza de contidos multimedia.\nCaracter\u00edsticas.\nNos seus artigos tr\u00e1tanse diversos temas de sociedade, cultura e tendencias e algunhas das s\u00faas secci\u00f3ns son \"Fai o que eu che diga\", un consultorio en v\u00eddeo de Luc\u00eda Aldao, Iria Pinheiro e Mar\u00eda Lado ou \"Vinte en...\", reportaxes sobre a vida de personaxes concretas da cultura galega. \nEd\u00edtase dentro da plataforma do xornal \"Praza P\u00fablica\", replicando o seu modelo de financiamento mediante achegas regulares de socios e publicidade."}
{"id": "449751", "revid": "25871", "url": "https://gl.wikipedia.org/wiki?curid=449751", "title": "Felis nigripes", "text": "Felis nigripes \u00e9 unha especie de mam\u00edfero carn\u00edvoro da familia dos f\u00e9lidos, subfamilia dos felinos e tribo dos felininos, pertencente ao x\u00e9nero \"Felis\".\n\u00c9 un pequeno felino que vive no suroeste de \u00c1frica, concretamente en Botsuana, Namibia e a Rep\u00fablica Surafricana.\n\u00c9 solitario e non se habit\u00faa ben a condici\u00f3ns de catividade. Emite uns ruxidos roucos similares aos do le\u00f3n, pero de menor potencia. Esta cualidae \u00e9 com\u00fan nos felinos que viven en paraxes de grandes espazos descubertos, como o gato das areas, o \"Otocolobus manul\", o le\u00f3n e, en menor medida, o gato salvaxe africano, e que precisan facer chegar os seus seus gritos o m\u00e1is lonxe pos\u00edbel. \nTaxonom\u00eda.\nDescrici\u00f3n.\nA especie foi descrita en 1824 polo naturalista e explorador brit\u00e1nico William John Burchell, en \"Travels Interior of Southern Africa\", 2: 592.\nEtimolox\u00eda.\nPara o x\u00e9nero, v\u00e9xase \"Felis\".\nO ep\u00edteto espec\u00edfico, \"nigripes\", \u00e9 un termo do lat\u00edn cient\u00edfico formado pola ra\u00edz \"nigri-\", do adxectivo latino \"niger, -gra, -grum\", 'negro' e o elemento \"-pes\", do substantivo latino \"p\u0113s, pedis\", 'pata de animal', en alusi\u00f3n \u00e1 cor os seus p\u00e9s. \nSubespecies.\nDentro desta especie reco\u00f1\u00e9cense as seguintes d\u00faas subespecies: \nCaracter\u00edsticas.\nO \"Felis nigripes\" \u00e9 unha das especies de felinos m\u00e1is pequenos que existen. Os machos adultos pesan entre 1,9\u00a0kg e un m\u00e1ximo de 2,45\u00a0kg. As femias adultas pesan entre 1,3\u00a0kg e un m\u00e1ximo de 1,65\u00a0kg. Os machos acadan unha lonxitude de entre 36,7 a 43,3\u00a0cm e as s\u00faas colas de entre 16,4 a 19,8\u00a0cm de longo. As femias son m\u00e1is pequenas cunha lonxitude total de 36,9\u00a0cm e colas de 12,6 a 17,0\u00a0cm de longo.\nSoamente as almofadas e as partes inferiores das patas son de cor negra, o que lle d\u00e1 ao gato o seu nome. A pelaxe var\u00eda entre a cor canela e marr\u00f3n avermellada, e pos\u00fae manchas negras ou marr\u00f3ns que se fusionan para formar aneis nas patas, pescozo e cola. Por\u00e9n, a pel \u00e9 de cor rosa sen pigmentar, a diferenza da doutros gatos manchados.\nBiolox\u00eda.\nH\u00e1bitat e distribuci\u00f3n.\nO gato de p\u00e9s negro vive en zonas secas como sabanas, pasteiros e zonas semides\u00e9rticas con arbustos e \u00e1rbores, en altitudes de at\u00e9 os 2000 m. \nEnd\u00e9mico da \u00c1frica austral, habita en zonas secas, por onde est\u00e1 amplamente distr\u00edbuido, pero con pouca densidade de poboaci\u00f3n. A s\u00faa \u00e1rea de distribuci\u00f3n abarca desde o sur de Angola e o norte de Botsuana, polo norte, at\u00e9 a antiga provincia do Cabo, en Sur\u00e1frica, polo sur, comprendendo case toda Botsuana e Namibia. \nComportamento.\n\u00c9 un animal solitario e nocturno, dif\u00edcil de ver, e a\u00ednda m\u00e1is dif\u00edcil de capturar debido ao seu reducido tama\u00f1o, aos seus costumes nocturnos e \u00e1 s\u00faa propensi\u00f3n a vivir escondido, xa que pasa a maior parte do d\u00eda no fondo dun tobo, onde se protexe da calor. Pasa o d\u00eda descansando e sae a cazar despois da posta do sol. \nAlimentaci\u00f3n.\nDebido ao seu pequeno tama\u00f1o, estes gatos cazan principalmente pequenas presas, como roedores e aves pequenas, a\u00ednda que tam\u00e9n son capaces de cazar avutardas e lebres do Cabo, estas \u00faltimas m\u00e1is pesadas ca el. Os insectos e as ara\u00f1as reprenentan menos do 1 % da masa das presas consumidas. Son cazadores moi activos, chegando a matar at\u00e9 catorce pequenos animais nunha noite.\nReproduci\u00f3n.\nOs \"Felis nigripes\" viven at\u00e9 10 anos en cativerio. As femias acadan a madureza sexual aos 8 ou 12 meses. A s\u00faa \u00e9poca de apareamento dura s\u00f3 un ou dous d\u00edas, e adoitan aparearse durante unhas horas, o que require localizar a machos rapidamente. Durante este per\u00edodo, a c\u00f3pula repi\u00edtese con frecuencia. A xestaci\u00f3n dura 63 a 68 d\u00edas. Unha camada componse polo xeral de d\u00faas cr\u00edas, pero pode variar dunha a catro. Os cachorros pesan entre 60 e 84\u00a0g ao nacer cegos e indefensos a\u00ednda que son quen de arrastrarse despois dunhas poucas horas. Poden cami\u00f1ar pasadas d\u00faas semanas e comenzan a inxerir alimentos s\u00f3lidos despois dun mes.\nAs femias poden ter at\u00e9 d\u00faas camadas durante a primavera, ver\u00e1n e outono e ed\u00facannos en tobeiras, mov\u00e9ndoos a novas localizaci\u00f3ns regularmente despois da primeira semana. En xeral, as cr\u00edas desenv\u00f3lvense m\u00e1is axi\u00f1a que outros gatos dun tama\u00f1o semellante para adaptarse rapidamente a unha contorna relativamente hostil. Adoitan independizarse aos cinco meses de idade a\u00ednda que poden permanecer dentro do alcance da s\u00faa nai."}
{"id": "449753", "revid": "102793", "url": "https://gl.wikipedia.org/wiki?curid=449753", "title": "Pl\u00e1cido Lizancos Santos", "text": "Pl\u00e1cido Lizancos Santos, nado en Fisterra o 28 de xaneiro de 1932 e finado na Coru\u00f1a o 5 de decembro de 2018, foi un tradutor, editor e pedagogo galego.\nTraxectoria.\nEstudou nos Seminarios de Santiago e Tui. Cando estaba a punto de ordenarse sacerdote abandonou a vocaci\u00f3n e trasladouse a Venezuela. Licenciouse en Filosof\u00eda Hisp\u00e1nica na Universidad Central de Caracas. Impartiu clases en varios centros de ensinanza, colaborou na prensa e coa Irmandade Galega de Caracas. Retornou a Galicia e instalouse na Coru\u00f1a onde traballou como profesor. Colaborou en \"La Opini\u00f3n\" e foi director do Curso Pr\u00e1ctico de Galego que distribu\u00edu o xornal."}
{"id": "449754", "revid": "5863", "url": "https://gl.wikipedia.org/wiki?curid=449754", "title": "T\u00e9cnicas narrativas", "text": ""}
{"id": "449762", "revid": "23204", "url": "https://gl.wikipedia.org/wiki?curid=449762", "title": "The Last Witch Hunter", "text": "The Last Witch Hunter \u00e9 un filme estadounidense de 2015 dirixido por Breck Eisner e escrito por Cory Goodman, Matt Sazama, e Burk Sharpless. Est\u00e1 protagonizado por Vin Diesel no papel do cazador de bruxas inmortal que debe deter unha praga que ameaza con devastar a cidade de Nova York. O filme estreouse o 23 de outubro de 2015, recadando 147 mill\u00f3ns de d\u00f3lares malia as valoraci\u00f3ns negativas por parte da cr\u00edtica."}
{"id": "449764", "revid": "23204", "url": "https://gl.wikipedia.org/wiki?curid=449764", "title": "Robin Hood (filme de 2010)", "text": "Robin Hood \u00e9 un filme de 2010 dirixido por Ridley Scott. \u00c9 un drama \u00e9pico e b\u00e9lico baseado na lenda de Robin Hood e est\u00e1 protagonizado por Russell Crowe, Cate Blanchett, William Hurt, Mark Strong, Mark Addy, Oscar Isaac, Danny Huston, Eileen Atkins e Max von Sydow. Foi estreado en 12 pa\u00edses o 12 de maio de 2010, inclu\u00edndo o Reino Unido e Irlanda e tam\u00e9n foi o filme que abriu a edici\u00f3n de 2010 do Festival de Cinema de Cannes ese mesmo d\u00eda. Foi estreado noutros 23 pa\u00edses o d\u00eda seguinte, entre eles Australia, e en 17 pa\u00edses m\u00e1is o 14 de maio de 2010, entre eles os Estados Unidos de Am\u00e9rica e o Canad\u00e1. O filme recibiu valoraci\u00f3ns dispares e recadou m\u00e1is de 320 mill\u00f3ns de d\u00f3lares en todo o mundo."}
{"id": "449765", "revid": "89787", "url": "https://gl.wikipedia.org/wiki?curid=449765", "title": "Vector de clonaci\u00f3n", "text": "Un vector de clonaci\u00f3n \u00e9 un pequeno fragmento de ADN, tomado dun virus, un pl\u00e1smido ou unha c\u00e9lula dun orgnismo superior, que pode ser mantido establemente nun organismo, no cal se pode inserir un fragmento de ADN alleo co obxectivo de clonalo. O vector presenta caracter\u00edsticas que permiten unha axeitada inserci\u00f3n no vector dun fragmento de ADN ou a s\u00faa eliminaci\u00f3n, por exemplo tratando o vector e o ADN alleo cun encima de restrici\u00f3n que corta o ADN. Os fragmentos de ADN as\u00ed xerados conte\u00f1en extremos romos ou con extemos coherentes ou \"adhesivos\" que sobresaen, e despois o ADN do vector e o ADN alleo con extremos compatibles poden volver a unirse por ligaci\u00f3n. Unha vez que o fragmento de ADN foi clonado nun vector de clonaci\u00f3n, pode ser despois subclonado noutro vector dese\u00f1ado para un uso m\u00e1is espec\u00edfico.\nHai moitos tipos de vectores de clonaci\u00f3n, pero os utilizados m\u00e1is frecuentemente son os pl\u00e1smidos modificados por enxe\u00f1ar\u00eda. A clonaci\u00f3n xeralmente real\u00edzase utilizando a bacteria \"Escherichia coli\", e os vectores de clonaci\u00f3n en \"E. coli\" poden ser pl\u00e1smidos, bacteri\u00f3fagos (como o fago \u03bb), c\u00f3smidos e cromosomas artificiais bacterianos (BAC). Por\u00e9n, alg\u00fans ADN non poden manterse establemente en \"E. coli\", como ocorre cos fragmentos de ADN moi longos, e nese caso poden usarse outros organismos como os l\u00e9vedos. Os vectores de clonaci\u00f3n en l\u00e9vedos adoitan ser cromosomas artificiais de l\u00e9vedos (YAC).\nCaracter\u00edsticas dun vector de clonaci\u00f3n.\nTodos os vectores comunmente usados en biolox\u00eda molecular te\u00f1en unha serie de caracter\u00edsticas claves necesarias para realizar a s\u00faa funci\u00f3n, como un sitio de clonaci\u00f3n adecuado e un marcador seleccionable. Outros poden ter caracter\u00edsticas adicionais para o uso que se lle vai dar. Por raz\u00f3ns de facilidade e conveniencia a clonaci\u00f3n adoita facerse con \"E. coli\". As\u00ed, os vectores de clonaci\u00f3n adoitan ter elementos necesarios para a s\u00faa propagaci\u00f3n e mantemento en \"E. coli\", como unha orixe de replicaci\u00f3n (ori) adicional. A orixe de replicaci\u00f3n ColE1 enc\u00f3ntrase en moitos pl\u00e1smidos. Alg\u00fans vectores tam\u00e9n incl\u00faen elementos que lles permiten manterse noutro organismo ademais de en \"E. coli\", e estes vectores denom\u00ednanse vectores lanzadeira.\nSitio de clonaci\u00f3n.\nTodos os vectores de clonaci\u00f3n te\u00f1en caracter\u00edsticas que permiten que se poida inserir convenientemente un xene no vector ou se poida eliminar del. Esta caracter\u00edstica pode ser un sitio de clonaci\u00f3n m\u00faltiple (MCS) ou \"polilinker\", que cont\u00e9n moitos sitios de restrici\u00f3n. Os sitios de restrici\u00f3n no sitio de clonaci\u00f3n m\u00faltiple son primeiramente clivados por encimas de restrici\u00f3n, despois l\u00edgase ao vector un xene diana amplificado por PCR que tam\u00e9n foi dixerido co mesmo encima usando unha ADN ligase. A secuencia de ADN diana pode inserirse no vector nunha direcci\u00f3n espec\u00edfica se se desexa. Os sitios de restrici\u00f3n pode ser tam\u00e9n usado para a subclonaci\u00f3n noutro vector se \u00e9 necesario.\nOutros vectores de clonaci\u00f3n pode usarse unha topoisomerase en vez da ligase e pode facerse a clonaci\u00f3n m\u00e1is rapidamente sen necesidade de facer unha dixestion do vector ou inserto con encimas de restrici\u00f3n. Neste m\u00e9todo chamado clonaci\u00f3n TOPO un vector linearizado \u00e9 activado unindo unha topoisomerase I aos seus extremos, e este vector \"activado por TOPO\" pode despois aceptar un produto de PCR ligando os extremos 5' do produto de PCR, liberando a topoisomerase e formando un vector circular no proceso. Outro m\u00e9todo de clonaci\u00f3n que non usa a dixesti\u00f3n do ADN e a ligase real\u00edzase por recombinaci\u00f3n do ADN, por exemplo como a usada no sistema de clonaci\u00f3n Gateway. O xene, unha vez clonado no vector de clonaci\u00f3n (chamado clon de entrada neste m\u00e9todo), pode ser convenientemente introducido en diversos vectores de expresi\u00f3n por recombinaci\u00f3n.\nMarcador seleccionable.\nO vector porta un marcador seleccionable para que se poidan seleccionar as c\u00e9lulas que foron transformadas positivamente. A resistencia a antibi\u00f3ticos \u00e9 un marcador de uso frecuente, e un exemplo \u00e9 o xene da beta-lactamase, que confire resistencia ao grupo de antibi\u00f3ticos beta-lact\u00e1micos da penicilina, como a ampicilina. Alg\u00fans vectores conte\u00f1en dous marcadores seleccionables, por exemplo o pl\u00e1smido pACYC177 ten xenes para a resistencia \u00e1 ampicilina e \u00e1 kanamicina. Os vectores lanzadeira designados para que se poidan manter en dous organismos diferentes poden tam\u00e9n requirir dous marcadores seleccionables, a\u00ednda que alg\u00fans marcadores selectables como a resistencia ao zeocina e a higromicina B son efectivos en diferentes tipos celulares. Poden usarse tam\u00e9n marcadores de selecci\u00f3n auxotr\u00f3ficos que permiten que un organismo auxotr\u00f3fico creza nun medio de crecemento m\u00ednimo; exemplos deles son \"LEU2\" e \"URA3\", que se utilizan coas correspondentes cepas auxotr\u00f3ficas de l\u00e9vedos.\nOutro tipo de marcador seleccionable permite a selecci\u00f3n positiva de pl\u00e1smidos co xene clonado. Isto pode implicar o uso dun xene letal para a c\u00e9lula h\u00f3spede, como o da barnase, Ccda, e as toxinas parD/parE. Este funciona normalmente distorsionando ou eliminando o xene letal durante o proceso de clonaci\u00f3n, e os clons insatisfactorios, nos que o xene letal a\u00ednda permanece intacto matar\u00edan as c\u00e9lulas h\u00f3spede, polo que s\u00f3 se seleccionan os clons satisfactorios.\nXene reporteiro.\nOs xenes reporteiro util\u00edzanse nalg\u00fans vectores de clonaci\u00f3n para facilitar o cribado dos clons realizados con \u00e9xito usando as caracter\u00edsticas destes xenes que permiten identificar doadamente os clons satisfactorios. Tales caracter\u00edsticas presentes nos vectores de clonaci\u00f3n poden ter un oper\u00f3n \"lacZ\"\u03b1 para a complementaci\u00f3n na selecci\u00f3n azul/branco, ou o xene marcador ou os xenes reporteiros en marco con e flanqueando o sitio de clonaci\u00f3n m\u00faltiple para facilitar a produci\u00f3n de prote\u00ednas de fusi\u00f3n. Exemplos de elementos para a fusi\u00f3n que se poden utilizar para o cribado son a prote\u00edna fluorescente verde (GFP) e a luciferase.\nElementos para a expresi\u00f3n.\nUn vector de clonaci\u00f3n non necesita conter elementos axeitados para a expresi\u00f3n dun xene diana clonado, como un promotor e un sitio de uni\u00f3n ao ribosoma (RBS), pero moitos cont\u00e9\u00f1enos e poden funcionar como un vector de expresi\u00f3n. O ADN diana pode inserirse nun sitio que est\u00e1 baixo o control dun promotor particular necesario para a expresi\u00f3n dun xene diana no h\u00f3spede elixido. Onde est\u00e1 presente o promotor, a expresi\u00f3n do xene est\u00e1 estreitamente controlada e \u00e9 inducible para que as prote\u00ednas s\u00f3 se produzan cando sexa necesario. Alg\u00fans promotores comunmente usados son o T7 e o oper\u00f3n \"lac\". C\u00f3mpre a presenza dun promotor cando se usan as t\u00e9cnicas de cribado como a selecci\u00f3n azul-branco.\n\u00dasanse \u00e1s veces vectores de clonaci\u00f3n sen promotor e sitio de uni\u00f3n ao ribosoma para a secuencia de ADN clonada, por exemplo cando se clonan xenes cuxos produtos son t\u00f3xicos para as c\u00e9lulas de \"E. coli\". Son tam\u00e9n innecesarios o promotor e o sitio de uni\u00f3n ao ribosoma para a secuencia de ADN clonado cando se fai primeiro unha biblioteca xen\u00f3mica ou de ADNc de clons, xa que os xenes clonados son normalmente subclonados nun vector de expresi\u00f3n m\u00e1is apropiado se a s\u00faa expresi\u00f3n \u00e9 necesaria.\nAlg\u00fans vectores son dese\u00f1ados para a transcrici\u00f3n s\u00f3 con prote\u00ednas expresadas non heter\u00f3logas, por exemplo para a produci\u00f3n de ARNm in vitro. Estes vectores ch\u00e1manse vectores de transcrici\u00f3n. Poden carecer das secuencias necesarias para a poliadenilaci\u00f3n e terminaci\u00f3n, polo que non poden ser utilizadas para a produci\u00f3n de prote\u00ednas.\nTipos de vectores de clonaci\u00f3n.\nDisponse dun gran n\u00famero de vectores de clonaci\u00f3n, e a elecci\u00f3n do vector pode depender de diversos factores, como o tama\u00f1o do inserto, o n\u00famero de copias e o m\u00e9todo de clonaci\u00f3n. Os insertos grandes non poden manterse establemente nun vector de clonaci\u00f3n xeral, especialmente para aqueles cun alto n\u00famero de copias, polo que clonar fragmentos grandes pode implicar o uso dun vector de clonaci\u00f3n m\u00e1is especializado.\nPl\u00e1smido.\nOs pl\u00e1smidos son mol\u00e9culas de ADN extracromos\u00f3micas circulares que se replican autonomamente. Son os vectores de clonaci\u00f3n est\u00e1ndar e os m\u00e1is usados. Os pl\u00e1smidos m\u00e1is xerais poden utilizarse para clonar insertos de ADN de ata 15 kb. Un dos primeiros vectores de clonaci\u00f3n que foron comunmente utilizados foi o pl\u00e1smido pBR322. Outros vectores de clonaci\u00f3n incl\u00faen os pl\u00e1smidos da serie pUC e disponse dun gran n\u00famero doutros vectores pl\u00e1smidos de clonaci\u00f3n. Moitos pl\u00e1smidos te\u00f1en un alto n\u00famero de copias, por exemplo o pUC19, que ten un n\u00famero de copias de 500-700 copias por c\u00e9lula, e ter un n\u00famero alto de copias \u00e9 \u00fatil xa que produce un maior rendemento de pl\u00e1smidos recombinantes para a posterior manipulaci\u00f3n. Por\u00e9n os pl\u00e1smidos de baixo n\u00famero de copias poden usarse preferiblemente en certas circunstancias, por exemplo, cando as prote\u00ednas formadas a partir do xene clonado son t\u00f3xicas para a c\u00e9lula.\nAlg\u00fans pl\u00e1smidos conte\u00f1en unha orixe de replicaci\u00f3n de bacteri\u00f3fago M13 e poden utilizarse para xerar ADN monocatenario. Estes denom\u00ednanse fax\u00e9midos, e exemplos son a serie pBluescript de vectores de clonaci\u00f3n.\nBacteri\u00f3fago.\nOs bacteri\u00f3fagos usados para a clonaci\u00f3n son o fago \u03bb e o fago M13. Hai unha cantidade m\u00e1xima de ADN que se pode empaquetar dentro dun fago, que \u00e9 de 53 kb, polo que para permitir que o ADN alleo se insira dento do ADN do fago, pode ser necesario que nos vectores de clonaci\u00f3n fagos se eliminen alg\u00fans xenes do fago non esenciais, por exemplo os xenes para a lisoxenia, xa que no uso do fago \u03bb como vector de clonaci\u00f3n s\u00f3 est\u00e1 implicadoo ciclo l\u00edtico. Hai dous tipos de vectores fago \u03bb: vectores de inserci\u00f3n e vectores de substituci\u00f3n. Os vectores de inserci\u00f3n conte\u00f1en un sitio de clivaxe \u00fanico no que se pode inserir ADN de 5\u201311 kb. Nos vectores de substituci\u00f3n (\"replacement vectors\") os sitios de clivaxe flanquean unha rexi\u00f3n que cont\u00e9n xenes non esenciais para o ciclo l\u00edtico, e esta rexi\u00f3n pode eliminarse e substitu\u00edrse polo inserto de ADN no proceso de clonaci\u00f3n e as\u00ed pode inserirse un ADN de maior tama\u00f1o, de 8\u201324 kb.\nHai tam\u00e9n un l\u00edmite m\u00ednimo para o ADN que pode ser empaquetado nun fago e un vector de ADN que \u00e9 demasiado pequeno non pode ser empaquetado axeitadamente dentro do fago. Esta propiedade pode utilizarse para a selecci\u00f3n: un vector sen inserto pode ser demasiado pequeno, polo que s\u00f3 se poden seleccionar para a propagaci\u00f3n os vectores con inserto.\nC\u00f3smido.\nOs c\u00f3smidos son pl\u00e1smidos que incorporan un segmento de ADN de bacteri\u00f3fago \u03bb que ten o sitio de extremos cohesivos (\"cos\") que conten elementos necesarios para o empaquetamento do ADN dentro das part\u00edculas \u03bb. Util\u00edzanse normalmente para clonar fragmentos de ADN grandes de entre 28 e 45 Kb.\nCromosoma artificial bacteriano.\nOs cromosomas artificiais bacterianos (BAC) te\u00f1en un tama\u00f1o de inserci\u00f3n de ata 350 kb. Os BAC mant\u00e9\u00f1ense en \"E. coli\" cun n\u00famero de copias de s\u00f3 1 por c\u00e9lula. Os BAC est\u00e1n baseados no pl\u00e1smido F, pero hai outro tipo de cromosoma artificial chamado PAC que est\u00e1 baseado no fago P1.\nCromosoma artificial de l\u00e9vedo.\nPoden introducirse insertos de ata 3\u00a0000 kb en cromosomas artificiais de l\u00e9vedos.\nCromosoma artificial humano.\nUn cromosoma artificial humano pode ser potencialmente \u00fatil como vector de transferencia de xenes para entregar xenes en c\u00e9lulas humanas e unha ferramenta para estudos de expresi\u00f3n e determinar a funci\u00f3n do cromosoma humano. Pode portar fragmentos de ADN moi grandes (non hai un l\u00edmite superior de tama\u00f1o a efectos pr\u00e1cticos), por tanto, non existe o problema dunha capacidade de clonaci\u00f3n limitada que te\u00f1en outros vectores e tam\u00e9n evita unha posible mutax\u00e9nese insercional causada pola integraci\u00f3n no cromosoma do h\u00f3spede dun vector viral.\nCribado: exemplo de cribado azul/branco.\nMoitos vectores usados para prop\u00f3sitos xerais como pUC19 xeralmente incl\u00faen un sistema para detectar a presenza dun fragmento de ADN clonado, baseado na perda dun fenotipo facilmente detectable. O de uso m\u00e1is xeral \u00e9 o xene de \"E. coli\" que codifica o encima \u03b2-galactosidase, cuxa actividade pode ser doadamente detectada pola capacidade deste encima de hidrolizar o substrato soluble incoloro X-gal (5-bromo-4-cloro-3-indolil-beta-d-galact\u00f3sido) orixinando un produto azul insoluble (5,5'-dibromo-4,4'-dicloro \u00edndigo). Clonar un fragmento de ADN dentro da secuencia \"lacZ\u03b1\" baseada no vector da \u03b2-galactosidase impide a produci\u00f3n dun encima activo. Se inclu\u00edmos X-gal nas placas de \u00e1gar selectivas, as colonias tansformantes son xeralmne azuis no caso de que se trate dun vector sen ADN inserido e brancos no caso dun vector que conte\u00f1a un fragmento de ADN clonado; estes \u00faltimos son os que interesan."}
{"id": "449766", "revid": "89787", "url": "https://gl.wikipedia.org/wiki?curid=449766", "title": "Benigno L\u00f3pez Sanmart\u00edn", "text": "Benigno L\u00f3pez Sanmart\u00edn, nado en Vilagarc\u00eda de Arousa en 1861 e finado en Pontevedra o 26 de marzo de 1928, foi un pintor, profesor e m\u00fasico galego.\nTraxectoria.\nAlumno do violinista Eduardo Dorado, en 1890 dirix\u00eda un quinteto. Dirixiu tam\u00e9n a sociedade coral Orfe\u00f3n Estudiantil, o Coro H (1880), o Orfe\u00f3n Infantil e a Orquestra do C\u00edrculo Cat\u00f3lico (1896). Tam\u00e9n dirixiu a Rondalla-Estudiantina de Sanmart\u00edn, na que estaban \u00c1lvaro Berasategui, Javier Vieira, Pepe Temes, Constantino Berridy, Fernando Olmedo Reguera, Javier Pintos Fonseca e Ram\u00f3n Se\u00f1or\u00e1ns, e que debutou en 1891 no Teatro Principal de Pontevedra. Como compositor escribiu tres pezas, entre elas a mazurca \"La Ausencia\" e a mui\u00f1eira \"Maruxi\u00f1a\".\nComo debuxante e pintor, foi alumno de Ram\u00f3n Vives i Ayn\u00e9 e do franc\u00e9s Robert A. Marquet. Completou a s\u00faa formaci\u00f3n na Escola Especial de Pintura de Madrid como alumno no oficial.\nFoi profesor de debuxo das escolas da Sociedade Econ\u00f3mica de Amigos do Pa\u00eds cando estaba presidida por Ernesto Caballero Bellido, nun local cedido por Jos\u00e9 Riestra L\u00f3pez. Entre 1898 e 1903 foi profesor no Instituto de Pontevedra, onde deu clase a Carlos Sobrino Buhigas, Enrique Campo e Manuel e Perfecto Hermida Tilve.\nComo pintor usou o \u00f3leo e a acuarela. Participou na Exposici\u00f3n Rexional de 1880 de Pontevedra, exposici\u00f3n de Belas Artes de Madrid coa obra \"Una exposici\u00f3n inesperada\", e na Exposici\u00f3n Rexional de 1896 de Lugo presentou a obra \"Un rinc\u00f3n d'a terri\u00f1a\". Fixo retratos de Riestra, un gravado de Eugenio Montero R\u00edos, \u00f3leos de Augusto Gonz\u00e1lez Besada e Raimundo Fern\u00e1ndez Villaverde. A Deputaci\u00f3n de Pontevedra, para a que traballaba, encargoulle os retratos dos presidentes Manuel B\u00e1rcena Franco, Francisco Javier Mugartegui Parga, Jos\u00e9 Mar\u00eda Guerra Cobi\u00e1n, Sabino Gonz\u00e1lez Besada e Antonio L\u00f3pez de Neira. Publicou \u00f3leos e gravados en \"La Ilustraci\u00f3n Espa\u00f1ola y Americana\", \"La Peque\u00f1a Patria\", e debuxos en \"Extracto de Literatura\", \"Galicia C\u00f3mica\", \"Galicia Moderna\" e \"Galicia\".\nEn setembro e outubro de 1895 visitou Nova York con Celso Garc\u00eda de la Riega.\nEn 1904 recibiu a medalla de prata da Asemblea Suprema da Cruz Vermella xunto con Isidro Otero Puga, e foi nomeado socio honorario da Sociedade Art\u00edstica de Pontevedra.\nCasou con Generosa Fern\u00e1ndez e tiveron catro fillos: Benigno, Mar\u00eda (casada en 1924 con Lu\u00eds Amado Carballo), Luz e \u00c1frica. Morreu na s\u00faa casa da r\u00faa do Arcebispo Malvar, e foi soterrado no cemiterio de Santo Amaro."}
{"id": "449768", "revid": "5863", "url": "https://gl.wikipedia.org/wiki?curid=449768", "title": "An\u00edbal C. Malvar", "text": ""}
{"id": "449769", "revid": "1131", "url": "https://gl.wikipedia.org/wiki?curid=449769", "title": "Carme Blanco Ramos", "text": ""}
{"id": "449770", "revid": "5863", "url": "https://gl.wikipedia.org/wiki?curid=449770", "title": "Bieito Iglesias Ara\u00faxo", "text": ""}
{"id": "449772", "revid": "5863", "url": "https://gl.wikipedia.org/wiki?curid=449772", "title": "Manuel Vicente Garc\u00eda", "text": "Manuel Vicente Garc\u00eda, \u00e9 un qu\u00edmico e divulgador cient\u00edfico galego.\nTraxectoria.\nEn 1996 licenciouse en Ciencias Qu\u00edmicas pola Universidade de Santiago de Compostela. Doutorouse pola mesma universidade en setembro de 2004 coa tese \"Macrociclos [1+1] derivados da tren e os seus complexos met\u00e1licos\", dirixida por Rufina Bastida de la Calle e Alejandro Alberto Mac\u00edas Luaces. Desde 2005 \u00e9 m\u00e1ster en Comunicaci\u00f3n Cient\u00edfica, M\u00e9dica e Medioambiental pola Universidade Pompeu Fabra.\nDesde outubro de 2006 \u00e9 o director e presentador do programa de divulgaci\u00f3n cient\u00edfica \"Efervesciencia\" da Radio Galega. O primeiro programa foi emitido o 22 de outubro de 2006, titulouse \"Hip\u00f3tese\" e nel falouse sobre se \u00e9 pos\u00edbel comunicar ciencia na radio. Durante 2017 o programa superara as 50 000 descargas en li\u00f1a.\nEn 2010 e 2011 Manuel Vicente participou no asesoramento cient\u00edfico e na guionizaci\u00f3n do programa \"Conexi\u00f3ns\" da Televisi\u00f3n de Galicia, presentado pola xornalista Iolanda V\u00e1zquez. O programa duraba arredor de trinta minutos e constaba dunha entrevista a un cient\u00edfico e de secci\u00f3ns de diferentes tem\u00e1ticas presentadas polo bi\u00f3logo e divulgador cient\u00edfico Xurxo Mari\u00f1o, o actor Vicente de Souza, o inform\u00e1tico e blogueiro Javier Pedreira \u00abWicho\u00bb e o director do Museo Nacional de Ciencia e Tecnolox\u00eda da Coru\u00f1a Ram\u00f3n N\u00fa\u00f1ez Centella.\nEntre decembro de 2015 e xaneiro de 2016 participou como presentador no programa da Televisi\u00f3n de Galicia \"\u00c9che As\u00ed\". O programa \u00eda dirixido a un p\u00fablico familiar, achegando conceptos de ciencia e tecnolox\u00eda a aspectos da vida coti\u00e1, empregando para iso o humor, a maxia e outros elementos discursivos semellantes.\n\u00c9 membro da \"Asociaci\u00f3n Galega de Comunicaci\u00f3n de Cultura Cient\u00edfica e Tecnol\u00f3xica\" (DivulgACCI\u00d3N) desde a s\u00faa fundaci\u00f3n en abril do 2011 e foi o seu primeiro presidente. \u00c9 un dos creadores e organizadores das charlas de divulgaci\u00f3n cient\u00edfica e pensamento cr\u00edtico \"Esc\u00e9pticos no Pub Compostela\". \u00c9 un dos creadores e organizadores do proxecto \"Regueifas de Ciencia\", unha actividade de debates na Universidade de Santiago de Compostela na que se busca expor e dar a co\u00f1ecer os argumentos das distintas posici\u00f3ns ao redor de temas como a eutanasia, a enerx\u00eda nuclear ou as modificaci\u00f3ns xen\u00e9ticas en humanos.\nPremios.\nO seu traballo en \"Efervesciencia\" recibiu en d\u00faas ocasi\u00f3ns o Premio de Xornalismo Cient\u00edfico Galicia Innovaci\u00f3n da Xunta de Galicia (segundo premio na edici\u00f3n de 2008, e o primeiro en 2009), e o Prisma da Casa das Ciencias de divulgaci\u00f3n cient\u00edfica en 2013. Participou no proxecto \u201cEfervesciencia na Praia\u201d que mereceu o premio Ciencia en Acci\u00f3n 2009.\nEn 2018 ga\u00f1ou o \"III Premio Galicia de Xornalismo Cient\u00edfico\" da Real Academia Galega de Ciencias e a Axencia Galega de Innovaci\u00f3n pola reportaxe \u201cOndas gravitacionais que soan en galego\u201d, publicada o 12 de marzo de 2018 no \"Diario Cultural\".\nFoi xurado dos \"Premios Prisma\" da Casa das Ciencias da Coru\u00f1a en 2015 e dos \"Premios da Cr\u00edtica de Galicia\" en 2017."}
{"id": "449773", "revid": "98629", "url": "https://gl.wikipedia.org/wiki?curid=449773", "title": "Voo 38 de British Airways", "text": "O voo 38 de British Airways era un servizo entre o aeroporto de Pequ\u00edn-Capital e o aeroporto de Londres-Heathrow. O d\u00eda 17 de xaneiro de 2008 o Boeing 777-236ER que operaba a ruta esnafrouse ao principio da pista de Heathrow. Non houbo v\u00edtimas mortais. Das 152 persoas a bordo, 47 tiveron feridas considerables, unha delas graves. Foi a primeira vez que se daba de baixa un Boeing 777-200ER, e a primeira perda dun Boeing 777.\nCristais de xeo no combustible supostamente foron os causantes do accidente, obstru\u00edndo o intercambiador de calor de aceite-combustible (FOHE) de cada motor. Este feito restrinxiu o fluxo de combustible aos motores que se demandou pulo durante a aproximaci\u00f3n final a Heathrow. O Air Accidents Investigation Branch (AAIB) identificou o problema como espec\u00edfico dos intercambiadores de calor do motor Rolls-Royce, e Rolls-Royce posteriormente desenvolveu unha modificaci\u00f3n paea os seus FOHE; a Axencia Europea de Seguridade A\u00e9rea (EASA) obrigou a que todos os avi\u00f3ns afectados fosen equipados coa modificaci\u00f3n antes do 1 de xaneiro de 2011.\nAccidente.\nO voo 38 de British Airways \u00e9 un servizo regular de pasaxeiros dende o aeroporto internacional de Pequ\u00edn-Capital e o aeroporto de Londres-Heathrow, unha ruta de 8 100 quil\u00f3metros. O avi\u00f3n implicado no accidente era un Boeing 777-236ER de 150 toneladas, con rexistro G-YMMM, equipado con dous motores Rolls-Royce Trent 895-17. O aparello voara por vez primeira o 18 de maio de 2001 e fora entregado a British Airways o 31 de maio dese ano. Ti\u00f1a capacidade para 233 pasaxeiros.\nA ruta do voo 38 pasaba sobre Mongolia, Siberia e Escandinavia, a unha altitude que variaba entre os 34 800 e os 40 000 p\u00e9s, e con temperaturas entre -65 e -74 \u00b0C. Consciente das condici\u00f3ns de fr\u00edo f\u00f3ra, a tripulaci\u00f3n monitorizou a temperatura do combustible, coa intenci\u00f3n de descender a un nivel m\u00e1is quente se hab\u00eda perigo de conxelaci\u00f3n do combustible. Isto non se revelou necesario, xa que a temperatura do combustible nunca caeu por baixo de -34\u00a0\u00b0C, a\u00ednda moi por riba do seu punto de conxelaci\u00f3n.\nA\u00ednda que o propio combustible non se conxelou, pequenas cantidades de auga no combustible si o fixeron. O xeo pegouse no interior das li\u00f1as de combustible, probablemente a trav\u00e9s dos puntais que un\u00edan os motores \u00e1s \u00e1s. Esta acumulaci\u00f3n de xeo non tivo efecto ning\u00fan ata as \u00faltimas etapas da aproximaci\u00f3n a Heathrow, cando se incrementou o fluxo de combustible e as temperaturas m\u00e1is altas liberaron o xeo. Isto formou unha capa de xeo suave que flu\u00edu ata chegar aos intercambiadores de calor onde se conxelou novamente, causando unha restrici\u00f3n no fluxo do combustible cara os motores.\nO primeiro s\u00edntoma da restrici\u00f3n de fluxo de combustible foi notado pola tripulaci\u00f3n a 220 m de altura a 3,2 km de distancia da pista, cando os motores fallaron repetidamente ao responder \u00e1s demandas de m\u00e1is potencia do acelerador autom\u00e1tico. Nun intento de manter a senda de planeo ILS, o piloto autom\u00e1tico sacrificou velocidade, que se reduciu a 200 km/h aos 61 m. O piloto autom\u00e1tico desconectouse aos 46 m, cando o copiloto f\u00edxose co control manual do avi\u00f3n. Mentres tanto o capit\u00e1n baixou a configuraci\u00f3n dos flaps de 30 a 25 graos para baixar a resistencia do avi\u00f3n e alongar a distancia de planeo.\nO avi\u00f3n pasou sobre o tr\u00e1fico da A30 e sobre a estrada perimetral do sur do aeroporto e aterrou na herba a uns 270 metros do principio da pista 27L. O capit\u00e1n declarou unha emerxencia ao control de tr\u00e1fico a\u00e9reo segundos antes de tocar terra.\nDurante o impacto e a curta carreira en terra o tren dianteiro colapsou, o tren principal dereito separouse do avi\u00f3n, penetrando o tanque de combustible central e o espazo da cabina, e o esquerdo foi empurrado cara a arriba a trav\u00e9s da \u00e1. O avi\u00f3n parou no limiar da pista. Unha cantidade significativa de combustible sa\u00edu, pero non houbo ning\u00fan incendio. Catro tripulantes e oito pasaxeiros tiveron feridas leves, e un pasaxeiro recibiu feridas graves."}
{"id": "449779", "revid": "5863", "url": "https://gl.wikipedia.org/wiki?curid=449779", "title": "Mar\u00eda Xes\u00fas Pato", "text": ""}
{"id": "449780", "revid": "1131", "url": "https://gl.wikipedia.org/wiki?curid=449780", "title": "Voo 1907 de Gol Transportes A\u00e9reos", "text": "O voo 1907 de Gol Transportes A\u00e9reos era un servizo dom\u00e9stico de pasaxeiros dende Manaus e R\u00edo de Xaneiro operado por un Boeing 737-8EH. Na tarde do 29 de setembro de 2006 colisionou no aire cun avi\u00f3n executivo Embraer Legacy 600 sobre o estado brasileiro de Mato Grosso. O Boeing 737 desintegrouse no aire e esnafrouse nunha zona de densa xungla matando os 154 pasaxeiros e tripulantes a bordo; a pesar de recibir danos serios na s\u00faa \u00e1 esquerda e cola, o Embraer Legacy aterrou cos seus sete ocupantes ilesos.\nO accidente foi investigado polo Centro de Investigaci\u00f3n e Prevenci\u00f3n de Accidentes Aeron\u00e1uticos brasileiro (CENIPA) e a Xunta Nacional para a Seguridade no Transporte estadounidense (NTSB), e o informe final foi publicado en 2008. O CENIPA conclu\u00edu que o accidente foi causado por erros do control de tr\u00e1fico a\u00e9reo (ATC) combinados con fallos dos pilotos estadounidenses do Legacy, mentres que a NTSB determinou que \u00e1mbalas d\u00faas tripulaci\u00f3ns actuaron correctamente e foron situadas nun rumbo de colisi\u00f3n polo ATC, estimando que a decisi\u00f3n dos pilotos do Legacy de desactivar o seu sistema TCAS s\u00f3 foi un factor que axudou en vez dunha causa directa.\nO accidente, que provocou unha crise na aviaci\u00f3n civil brasileira, na \u00e9poca foi o peor do pa\u00eds. \u00c9 o segundo peor accidente no Brasil tras o voo 3054 de TAM Airlines en 2007."}
{"id": "449781", "revid": "1131", "url": "https://gl.wikipedia.org/wiki?curid=449781", "title": "Voo 204 de China Airlines", "text": "O voo 204 de China Airlines foi un Boeing 737-200 que se esnafrou contra unha monta\u00f1a tras engalar do aeroporto de Hualien, en Taiw\u00e1n, o d\u00eda 26 de outubro de 1989. O accidente matou os 54 pasaxeiros e tripulantes a bordo do avi\u00f3n.\nAvi\u00f3n.\nO aparello do accidente era un Boeing 737-209, con rexistro B-180, que voara por vez primeira o 3 de decembro de 1986 e fora entregado \u00e1 aeroli\u00f1a d\u00faas semanas despois.\nAccidente.\nO voo 204 engalou do aeroporto de Hualien nun servizo curto ata o aeroporto de Taipei Sungshan na illa de Taiw\u00e1n. A bordo do Boeing 737 hab\u00eda 47 pasaxeiros e 7 tripulantes. Dez minutos despois da engalaxe, tras alcanzar unha altura de 7 000 p\u00e9s (2 100 m) chocou contra unha monta\u00f1a, parte da cordilleira de Chiashan, a 5,5\u00a0km ao norte do aeroporto. Os 54 pasaxeiros e tripulantes a bordo do avi\u00f3n morreron.\nCausa.\nA causa principal do accidente foi un erro da tripulaci\u00f3n, composta por un capit\u00e1n experimentado e un copiloto novato, engalando pola pista incorrecta, xunto co control de terra, que non se decatou do erro. O avi\u00f3n ent\u00f3n realizou o procedemento de trepada para a pista correcta, facendo que o aparello fixese un xiro \u00e1 esquerda cara as monta\u00f1as en vez dun xiro \u00e1 dereita cara o mar."}
{"id": "449784", "revid": "1131", "url": "https://gl.wikipedia.org/wiki?curid=449784", "title": "Voo 404 de Alitalia", "text": "O voo 404 de Alitalia era un servizo internacional regular de pasaxeiros entre o aeroporto de Mil\u00e1n-Linate e o aeroporto de Z\u00faric que se esnafrou o d\u00eda 14 de novembro de 1990. O Douglas DC-9-32 que operaba a ruta chocou contra o bosque de Weiach cando se aproximaba ao aeroporto de Z\u00faric matando \u00e1s 46 persoas a bordo.\nUnha investigaci\u00f3n su\u00edza conclu\u00edu que o accidente foi causado por un curtocircu\u00edto, que levou ao fallo do receptor NAV do avi\u00f3n. O mal funcionamento pasou desapercibido pola tripulaci\u00f3n, que probablemente cr\u00eda que estaban na ruta correcta de voo ata o accidente. As autoridades su\u00edzas tam\u00e9n culparon \u00e1 inadecuada xesti\u00f3n de recursos da tripulaci\u00f3n cando piloto vetou o intento de go-around do copiloto, xunto coa ausencia de luces na monta\u00f1a Stadlerberg e o alt\u00edmetro do avi\u00f3n.\nO informe final da Xunta Federal de Investigaci\u00f3n de Accidentes de Aeronaves solicitou varios cambios importantes e formulou novas recomendaci\u00f3ns.\nAvi\u00f3n.\nO aparello implicado no accidente era un Douglas DC-9-32 fabricado en 1974, con n\u00famero de serie 47641 e rexistro I-ATJA. O avi\u00f3n foi entregado primeiro a Aero Trasporti Italiani, unha subsidiaria de Alitalia, e foi transferido \u00e1 compa\u00f1\u00eda nai en outubro de 1988. Segundo os investigadores o aparello levaba acumulados m\u00e1is de 43 400 ciclos e tam\u00e9n afirmaron que fora inspeccionado 10 d\u00edas antes do accidente.\nTripulaci\u00f3n e pasaxeiros.\nO capit\u00e1n era Raffaele Liberti, de 47 anos, un piloto veterano de Alitalia con m\u00e1is de 10 000 horas de voo. O copiloto era Massimo De Fraia, de 28, con menos experiencia no avi\u00f3n.\nO avi\u00f3n levaba 40 pasaxeiros e 6 tripulantes. Ademais dos dous pilotos hab\u00eda catro asistentes de voo, todos eles cidad\u00e1ns italianos. Entre os pasaxeiros hab\u00eda dous empregados xaponeses de Oki Electric Industry e moitos traballadores da \u00e1rea industrial de Mil\u00e1n que regresaban a casa.\nAccidente.\nDurante a aproximaci\u00f3n \u00e1 pista 14 do aeroporto de Z\u00faric o sistema de aterraxe instrumental dos pilotos deu valores incorrectos debido a un receptor defectuoso. Este indicaba falsamente que o avi\u00f3n estaba uns 1 000 p\u00e9s por riba de onde estaba realmente. O receptor ILS do copiloto funcionaba correctamente e amosaba a aproximaci\u00f3n perigosamente baixa. Sen examinar a fondo que valor era correcto, o piloto decidiu ignorar o segundo dispositivo, abortando unha manobra de go-around iniciada polo copiloto. Pouco despois, \u00e1s 19:11 CET, o avi\u00f3n chocou contra a monta\u00f1a Stadlerberg a 1 660 p\u00e9s, matando aos 40 pasaxeiros e 6 tripulantes.\nO primeiro impacto do avi\u00f3n foi contra \u00e1rbores co lado dereito do aparello, causando que varias partes esenciais dese lado, como os flaps e o exterior da \u00e1, se separasen. Como resultado, o avi\u00f3n produciu unha forza de sustentaci\u00f3n asim\u00e9trica e comezou a virar cara a dereita, chocando finalmente contra a monta\u00f1a case invertido.\nBombeiros e polic\u00edas foron despregados inmediatamente pero o lume era tan intenso que tardou un d\u00eda enteiro en apagarse. Testemu\u00f1as dixeron que \"o avi\u00f3n estaba ardendo como un volc\u00e1n\".\nInvestigaci\u00f3n.\nOs investigadores su\u00edzos foron informados do accidente unha hora despois. Na investigaci\u00f3n participaron polo menos 80 investigadores su\u00edzos. Ademais, o ministro do interior italiano Vincenzo Scotti enviou un equipo ao lugar do accidente xunto con membros da NTSB e da FAA estadounidenses. Tanto a gravadora de datos de voo como a gravadora de voces de cabina foron recuperadas.\nNas primeiras horas tras o accidente varias testemu\u00f1as afirmaron que o avi\u00f3n estaba incendiado antes de caer ao chan, mentres que outros dixeron que o aparello estoupou antes de impactar contra o terreo. Josef Meier, un portavoz das autoridades do control de tr\u00e1fico a\u00e9reo su\u00edzo, dixo nunha conferencia de prensa que os investigadores estaban avaliando todas as causas posibles, inclu\u00eddo o terrorismo.\nOs medios italianos informaron de que a monta\u00f1a estaba cuberta de nubes e que hab\u00eda chuvia forte na zona, mentres que os investigadores su\u00edzos afirmaron que a visibilidade era boa no momento do accidente, con chuvias lixeiras no aeroporto.\nO 16 de novembro un funcionario do equipo su\u00edzo dixo que o avi\u00f3n estaba voando a menos altura da que deber\u00eda: \"O avi\u00f3n estaba 300 metros (990 feet) demasiado baixo na s\u00faa aproximaci\u00f3n e lixeiramente f\u00f3ra do curso. [O capit\u00e1n] non estaba seguindo os sinais da radiobaliza\". A declaraci\u00f3n non dixo porque o avi\u00f3n voaba tan baixo.\nDecisi\u00f3n fatal.\nO primeiro oficial iniciara un go-around pero o capit\u00e1n abortouno. Os investigadores traballando con McDonnell Douglas conclu\u00edron que, se o capit\u00e1n non interrompese a manobra, o desastre poder\u00eda evitarse. Os investigadores cren que a raz\u00f3n da mala decisi\u00f3n foi que o capit\u00e1n estaba completamente insatisfeito co desempe\u00f1o do primeiro oficial durante o voo. Como resultado, o capit\u00e1n mostrou unha falta de confianza no seu copiloto.\nMonta\u00f1a Stadlerberg.\nComo a monta\u00f1a Stadlerberg est\u00e1 relativamente lonxe da pista, segundo os st\u00e1ndars da ICAO, a iluminaci\u00f3n de obstruci\u00f3n non era necesaria. A monta\u00f1a, de 637 metros de alto, non poder\u00eda verse durante a noite, po\u00f1endo as\u00ed en perigo aos voos. Este problema vi\u00f1a discut\u00edndose dende 1976 por Swissair, as autoridades aeroportuarias su\u00edzas e FOCA. A an\u00e1lise da gravadora de voces de cabina non deu ningunha indicaci\u00f3n de que a tripulaci\u00f3n estaba a buscar a monta\u00f1a cuberta de nubes durante a aproximaci\u00f3n.\nFallo do receptor NAV.\nAs gravaci\u00f3ns das caixas negras amosaron que o instrumento de navegaci\u00f3n, o ADI/HSI, aparentemente capturara a senda de planeo. No momento no que esta foi capturada, o avi\u00f3n estaba voando a uns 1 300 p\u00e9s por debaixo dela. Examinando o receptor cun microscopio, a investigaci\u00f3n revelou que durante o impacto, o indicador da senda de planeo estaba posicionada xusto por riba do centro da posici\u00f3n \"en planeo\", o que significa que a senda fora capturada. Os investigadores tam\u00e9n revelaron que todos os instrumantos de navegaci\u00f3n eraban seguindo a sende de planeo, a\u00ednda que o avi\u00f3n voaba por debaixo dela. No momento, os investigadores non atoparon defectos no instrumento.\nUn exame detallado do NAV, e unha carta do 24 de agosto de 1984, relacionada co modo de fallo de conmutaci\u00f3n do NAV, foran pasados aos investigadores por McDonnell Douglas. O exame amosou que o modo NAV, durante a s\u00faa operaci\u00f3n en voo, pode levar a unha indicaci\u00f3n LOC ou GS totalmente falsa (indicaci\u00f3n \"ON\"). Unha pequena bandeira vermella deber\u00eda ter aparecido no indicador cando ocorr\u00eda o erro, pero non o fac\u00eda. A carta foi enviada a todos os operadores de avi\u00f3ns DC-8, DC-9, C-9 e MD-80 que estaban equipados co receptor NAV defectuoso.\nMcDonnell Douglas celebrara un seminario sobre o NAV defectuoso en 1985 en Long Beach, California e Alitalia enviara a tres pilotos. Por\u00e9n, a mensaxe tanto da carta como do seminario non foras transmitida \u00e1s tripulaci\u00f3ns de Alitalia. Estas, inclu\u00edda a tripulaci\u00f3n do voo 404, non sab\u00edan da posible falsa indicaci\u00f3n."}
{"id": "449785", "revid": "89787", "url": "https://gl.wikipedia.org/wiki?curid=449785", "title": "Lingua de boi", "text": "A lingua de boi ou f\u00edgado de boi (Fistulina hepatica), clasificado nos Agaricales, \u00e9 un fungo propio do Reino Unido, tam\u00e9n presente no resto de Europa e Am\u00e9rica do Norte. Pos\u00fae forma de carne cr\u00faa. Utilizouse como carne no pasado e a\u00ednda se pode encontrar en mercados. Ten un sabor amargo cun toque acedo. Para o seu consumo debe ser novo e ter unha cocci\u00f3n longa.\nDetalles.\nA s\u00faa forma \u00e9 similar \u00e1 da dunha lingua grande de cor casta\u00f1a encarnada. As esporas lib\u00e9ranse de poros diminutos na parte inferior de cor branca crema do corpo da froita. Unha \"Fistulina hep\u00e1tica\" nova \u00e9 de cor rubia- ros\u00e1cea, e vai escurecendo coa idade. A parte inferior do corpo do froito, do cal se expulsan as esporas, \u00e9 unha masa de t\u00fabulos. O seu nome \u00e9 un diminutivo que prov\u00e9n da palabra latina f\u00edstula, e significa \u201ctubo pequeno\u201d, mentres que o nome da especie hep\u00e1tica significa \" como un f\u00edgado\", en referencia \u00e1 consistencia da s\u00faa carne.\nA especie \u00e9 bastante com\u00fan, e p\u00f3dese encontrar habitualmente en soutos e carballeiras, desde agosto at\u00e9 finais de outono, sobre madeira viva ou morta. Tende a tinxir de casta\u00f1o arroibado a madeira viva dos carballos sobre os que medra, o que lle d\u00e1 unhas caracter\u00edsticas \u00e1 madeira moi apreciadas. En Australia, enc\u00f3ntranse nas feridas dos eucaliptos, que fai que as \u00e1rbores se infecten e apodrezan."}
{"id": "449786", "revid": "27249", "url": "https://gl.wikipedia.org/wiki?curid=449786", "title": "Fistulina hepatica", "text": ""}
{"id": "449787", "revid": "1131", "url": "https://gl.wikipedia.org/wiki?curid=449787", "title": "Moia", "text": "O top\u00f3nimo galego Moia pode referirse a:"}
{"id": "449788", "revid": "1131", "url": "https://gl.wikipedia.org/wiki?curid=449788", "title": "Moialde", "text": "O top\u00f3nimo galego Moialde pode referirse a:"}
{"id": "449789", "revid": "1131", "url": "https://gl.wikipedia.org/wiki?curid=449789", "title": "Moimento", "text": "O top\u00f3nimo galego Moimento pode referirse a:"}
{"id": "449790", "revid": "1131", "url": "https://gl.wikipedia.org/wiki?curid=449790", "title": "O Moimento", "text": ""}
{"id": "449791", "revid": "1131", "url": "https://gl.wikipedia.org/wiki?curid=449791", "title": "Molares", "text": "O top\u00f3nimo Molares pode referirse a:"}
{"id": "449792", "revid": "1131", "url": "https://gl.wikipedia.org/wiki?curid=449792", "title": "Moll\u00f3n", "text": "O top\u00f3nimo galego Moll\u00f3n pode referirse a:"}
{"id": "449793", "revid": "1131", "url": "https://gl.wikipedia.org/wiki?curid=449793", "title": "O Moll\u00f3n", "text": ""}
{"id": "449794", "revid": "1131", "url": "https://gl.wikipedia.org/wiki?curid=449794", "title": "Mollarrabo", "text": "O top\u00f3nimo galego Mollarrabo pode referirse a:"}
{"id": "449795", "revid": "1131", "url": "https://gl.wikipedia.org/wiki?curid=449795", "title": "O Mollarrabo", "text": ""}
{"id": "449796", "revid": "1131", "url": "https://gl.wikipedia.org/wiki?curid=449796", "title": "A Moeda", "text": ""}
{"id": "449797", "revid": "1131", "url": "https://gl.wikipedia.org/wiki?curid=449797", "title": "Moeiro", "text": ""}
{"id": "449798", "revid": "1131", "url": "https://gl.wikipedia.org/wiki?curid=449798", "title": "O Mogall\u00f3n", "text": ""}
{"id": "449799", "revid": "1131", "url": "https://gl.wikipedia.org/wiki?curid=449799", "title": "O Mogoll\u00f3n", "text": ""}
{"id": "449800", "revid": "1131", "url": "https://gl.wikipedia.org/wiki?curid=449800", "title": "Molme\u00e1n", "text": ""}
{"id": "449802", "revid": "89787", "url": "https://gl.wikipedia.org/wiki?curid=449802", "title": "Sistema de xesti\u00f3n da seguridade da informaci\u00f3n", "text": "Un sistema de xesti\u00f3n da seguridade da informaci\u00f3n (SXSI) (en ingl\u00e9s: \"information security management system\", ISMS) \u00e9, como o seu nome suxire, un conxunto de pol\u00edticas de administraci\u00f3n da informaci\u00f3n. O termo \u00e9 utilizado principalmente pola ISO/IEC 27001, a\u00ednda que non \u00e9 a \u00fanica normativa que utiliza este termo ou concepto.\nUn SXSI \u00e9 para unha organizaci\u00f3n o dese\u00f1o, implantaci\u00f3n, mantemento dun conxunto de procesos para xestionar eficientemente a accesibilidade da informaci\u00f3n, buscando asegurar a confidencialidade, integridade e dispo\u00f1ibilidade dos activos de informaci\u00f3n minimizando \u00e1 vez os riscos de seguridade da informaci\u00f3n.\nComo todo proceso de xesti\u00f3n, un SXSI debe seguir sendo eficiente durante un longo tempo adapt\u00e1ndose aos cambios internos da organizaci\u00f3n as\u00ed como aos externos da contorna.\nPDCA.\nA ISO/IEC 27001, polo tanto, incorpora o t\u00edpico Plan-Do-Check-Act (PDCA) que significa \"Planificar-Facer-Controlar-Actuar\" sendo este un enfoque de mellora continua:\nSGSI \u00e9 descrito pola ISO/IEC 27001 e ISO/IEC 27002 e relaciona os est\u00e1ndares publicados pola International Organization for Standardization (ISO) e a International Electrotechnical Commission (IEC). JJO tam\u00e9n define normas estandarizadas de distintos SXSI."}
{"id": "449805", "revid": "23204", "url": "https://gl.wikipedia.org/wiki?curid=449805", "title": "A caixa das sorpresas", "text": "A caixa das sorpresas\u00a0(en ) \u00e9 un filme c\u00f3mico brit\u00e1nico\u00a0de 1966 realizado por Salamander Film Productions e distribu\u00eddo por Columbia Pictures. Foi producido e dirixido por Bryan Forbes a partir dun gui\u00f3n de Larry Gelbart e Burt Shevelove, baseado na novela de 1889 \"The Wrong Box\" de Robert Louis Stevenson e Lloyd Osbourne.\nO elenco incl\u00fae gran n\u00famero de actores brit\u00e1nicos de sona daquela, como John Mills, Ralph Richardson, Michael Caine, Peter Cook, Dudley Moore, Peter Sellers, Irene Handl, Nanette Newman e Tony Hancock.\nEstreouse en galego o 25 de maio de 2000 a trav\u00e9s da TVG."}
{"id": "449806", "revid": "23204", "url": "https://gl.wikipedia.org/wiki?curid=449806", "title": "The Wrong Box", "text": ""}
{"id": "449808", "revid": "98629", "url": "https://gl.wikipedia.org/wiki?curid=449808", "title": "Calafr\u00edo (filme)", "text": "Calafr\u00edo\u00a0\u00e9 un\u00a0filme estadounidense de 2001 dirixido e protagonizado por Bill Paxton. Est\u00e1 coprotagonizado por Matthew McConaughey e Powers Boothe. Tr\u00e1tase do primeiro filme de Paxton como director. O argumento c\u00e9ntrase na estra\u00f1a relaci\u00f3n entre dous nenos e o seu pai, un fan\u00e1tico relixioso que cre que Deus lle encomendou matar demos disfrazados de persoas."}
{"id": "449810", "revid": "23204", "url": "https://gl.wikipedia.org/wiki?curid=449810", "title": "Frailty (filme de 2001)", "text": ""}
{"id": "449812", "revid": "23204", "url": "https://gl.wikipedia.org/wiki?curid=449812", "title": "Calamidade Jane (filme)", "text": "Calamidade Jane (en ) \u00e9 un filme estadounidense de 1953 vagamente baseado na vida da hero\u00edna do Vello Oeste Calamity Jane e explora o suposto romance entre Calamity Jane e Wild Bill Hickok na fronteira estadounidense. Est\u00e1 protagonizado por Doris Day no papel de Calamity Jane e Howard Keel como Hickok. Foi lanzado por Warner Brothers en resposta do \u00e9xito que tivo \"Annie Get Your Gun\".\nGa\u00f1ou o Oscar \u00e1 mellor canci\u00f3n orixinal (\"Secret Love\", Sammy Fain e Paul Francis Webster) e tam\u00e9n foi nomeado \u00e1 mellor banda sonora e \u00f3 mellor son e gravaci\u00f3n (William A. Mueller). As canci\u00f3ns e o gui\u00f3n foron a base dun musical teatral hom\u00f3nimo que tivo gran n\u00famero de produci\u00f3ns.\nEstreouse en galego o 7 de febreiro de 1987 a trav\u00e9s da TVG."}
{"id": "449813", "revid": "23204", "url": "https://gl.wikipedia.org/wiki?curid=449813", "title": "Calamity Jane (filme)", "text": ""}
{"id": "449816", "revid": "5863", "url": "https://gl.wikipedia.org/wiki?curid=449816", "title": "Xenaro Mari\u00f1as del Valle", "text": ""}
{"id": "449817", "revid": "5863", "url": "https://gl.wikipedia.org/wiki?curid=449817", "title": "Xenaro Marinhas del Valle", "text": ""}
{"id": "449818", "revid": "89787", "url": "https://gl.wikipedia.org/wiki?curid=449818", "title": "Un caldeiro de sangue", "text": "Un caldeiro de sangue (en ) \u00e9 un filme estadounidense de 1959\u00a0dirixido por Roger Corman. Est\u00e1 protagonizado por Dick Miller e est\u00e1 ambientado na cultura beatnik. O filme, producido cun orzamento de 50\u00a0000 d\u00f3lares, foi rodado en cinco d\u00edas e comparte moitos trazos est\u00e9ticos da rodaxe con baixos orzamentos da obra de Corman. Escrito por Charles B. Griffith, o filme \u00e9 unha s\u00e1tira de comedia negra e conta a historia dun mozo impresionable nun caf\u00e9 bohemio que \u00e9 aclamado como un brillante escultor cando mata por accidente o gato da s\u00faa caseira e cobre o seu corpo con arxila para agochar a evidencia. Cando \u00e9 presionado para facer m\u00e1is obras, conv\u00e9rtese nun asasino.\nEstreouse en galego o 9 de decembro de 2001 a trav\u00e9s da TVG."}
{"id": "449819", "revid": "23204", "url": "https://gl.wikipedia.org/wiki?curid=449819", "title": "A Bucket of Blood", "text": ""}
{"id": "449820", "revid": "5863", "url": "https://gl.wikipedia.org/wiki?curid=449820", "title": "Xos\u00e9 Manuel V\u00e9lez Latorre", "text": ""}
{"id": "449821", "revid": "5863", "url": "https://gl.wikipedia.org/wiki?curid=449821", "title": "Pepe Carballude Blanco", "text": ""}
{"id": "449822", "revid": "5863", "url": "https://gl.wikipedia.org/wiki?curid=449822", "title": "Manuel Varela Bux\u00e1n", "text": ""}
{"id": "449823", "revid": "5863", "url": "https://gl.wikipedia.org/wiki?curid=449823", "title": "Manuel D. Varela Bux\u00e1n", "text": ""}
{"id": "449824", "revid": "98629", "url": "https://gl.wikipedia.org/wiki?curid=449824", "title": "Montes de Xudea", "text": "Os Montes de Xudea (en hebreo: \u05d4\u05e8\u05d9 \u05d9\u05d4\u05d5\u05d3\u05d4 \"Harei Yehuda\" ; en \u00e1rabe: \u062c\u0628\u0627\u0644 \u0627\u0644\u062e\u0644\u064a\u0644 Jibal al-Khalil; tam\u00e9n chamados Outeiros de Xudea ou Outeiros de Hebr\u00f3n) son unha cadea monta\u00f1osa de Israel e Cisxordania (Palestina) onde se sit\u00faan Xerusal\u00e9n e outras cidades b\u00edblicas. As monta\u00f1as alcanzan unha altura de 1.000 m.\nOs outeiros est\u00e1n compostos de chans de terra rosa sobre calcarias duras."}
{"id": "449826", "revid": "23204", "url": "https://gl.wikipedia.org/wiki?curid=449826", "title": "Calex\u00f3n sanguento", "text": "Calex\u00f3n sanguento\u00a0(en ) \u00e9 un\u00a0filme estadounidense de 1955 dirixido por William A. Wellman. Est\u00e1 protagonizado por Wayne e Lauren Bacall. Foi producido polo propio John Wayne."}
{"id": "449827", "revid": "23204", "url": "https://gl.wikipedia.org/wiki?curid=449827", "title": "Blood Alley", "text": ""}
{"id": "449828", "revid": "23204", "url": "https://gl.wikipedia.org/wiki?curid=449828", "title": "Un c\u00e1lido decembro", "text": "Un c\u00e1lido decembro (en ) \u00e9 un estadounidense de 1973 dirixido por Sidney Poitier e protagonizado por el mesmo no papel de Dr. Matt Younger. Est\u00e1 tam\u00e9n protagonizado pola actriz xamaicana Esther Anderson no papel de Catherine, a namorada de Matt. O papel de Anderson como unha princesa africana valeulle un premio NAACP Image \u00e1 mellor actriz en 1973. O filme tam\u00e9n salienta pola utilizaci\u00f3n do tema \"Nonqonqo\" cantado por Letta Mbulu cun coro africano, e que foi escrito por Miriam Makeba. Coleridge-Taylor Perkinson escribiu e dirixiu a banda sonora.\nEstreouse en galego o 6 de febreiro de 1989 a trav\u00e9s da TVG."}
{"id": "449829", "revid": "23204", "url": "https://gl.wikipedia.org/wiki?curid=449829", "title": "A Warm December", "text": ""}
{"id": "449831", "revid": "6", "url": "https://gl.wikipedia.org/wiki?curid=449831", "title": "46P/Wirtanen", "text": "Descuberto en 1948, por Carl Wirtanen no Observatorio Lick (Estados Unidos) o cometa ten un di\u00e1metro estimado de 1,2\u00a0km e per\u00edodo de 5,45 anos, foi collido como primeiro branco da sonda espacial Rosetta en 1990. Un atraso no lanzamento, de 2003 a 2004, fixo que non fora posible o contacto planificado para 2013, cambiando ent\u00f3n o destino da sonda \u00f3 cometa 67P/Churyumov-Gerasimenko. No 2018 tivo o seu perihelio o 12 de decembro, e o punto de m\u00e1ximo achegamento \u00e1 Terra o 16 de decembro.\nA s\u00faa \u00f3rbita ten unha distancia m\u00ednimo \u00f3 Sol de 159\u00b7106 km, e unha distancia m\u00e1xima de 768\u00b7106 km (entre as \u00f3rbitas de X\u00fapiter e a Terra). A excentricidade da \u00f3rbita \u00e9 0,657 e a inclinaci\u00f3n, 11,72."}
{"id": "449832", "revid": "85894", "url": "https://gl.wikipedia.org/wiki?curid=449832", "title": "A Rueta, Cervo, Cervo", "text": "Rueta \u00e9 un lugar da parroquia de Cervo no concello lugu\u00e9s de Cervo na comarca da Mari\u00f1a Occidental. Segundo o Instituto Galego de Estat\u00edstica en 2017 ti\u00f1a doce habitantes (oito homes e catro mulleres). Est\u00e1 formado por tres pequenos grupos de poboaci\u00f3n: Fontao, Picouce e a R\u00eda."}
{"id": "449833", "revid": "72012", "url": "https://gl.wikipedia.org/wiki?curid=449833", "title": "Gato de patas negras", "text": ""}
{"id": "449834", "revid": "98629", "url": "https://gl.wikipedia.org/wiki?curid=449834", "title": "Callas Forever", "text": "Callas Forever \u00e9 un filme briogr\u00e1fico de 2002 dirixido por Franco Zeffirelli, quen tam\u00e9n escribiu o gui\u00f3n xunto a Martin Sherman. \u00c9 unha homenaxe \u00e1 amiga de Zeffirelli, a aclamada diva da \u00f3pera Maria Callas, a quen el dirixiu nas \u00f3peras \"Norma\", \"La traviata\" e \"Tosca\".\nSinopse.\nLarry Kelly (Jeremy Irons) \u00e9 un produtor musical que est\u00e1 en Par\u00eds por un gran concerto. Recibe unha chamada de Sarah Keller (Joan Plowright) inst\u00e1ndoo a que vaia ver a s\u00faa antiga amiga, a diva da \u00f3pera Maria Callas (Fanny Ardant), que est\u00e1 reclu\u00edda no seu piso de Par\u00eds, coa voz crebada e unha gran depresi\u00f3n pola morte de quen fora o grande amor da s\u00faa vida, o naviero grego Arist\u00f3teles Onassis. Larry Kelly, que ve moi desmellorada a s\u00faa amiga, tenta convencela para que rode unhas \u00f3peras para o cinema. Nun comezo, Callas n\u00e9gase porque \u00e9 consciente do declive da s\u00faa voz, pero accede de mala gana cando Kelly lle di que a voz que empregar\u00e1n ser\u00e1 a gravada nos seus mellores anos e que far\u00e1 \"playback\". Sarah Keller ax\u00fadalle a convencer \u00e1 diva, pois n\u00e9gase uns d\u00edas m\u00e1is tarde. Callas grava a \u00f3pera \"Carmen\" de Georges Bizet, e a soprano p\u00eddelle que non a estree, porque pensa que \u00e9 unha fraude. M\u00e1is tarde, Callas pensa en gravar a \"Tosca\" de Giacomo Puccini, coa s\u00faa propia voz. Pero cando comeza a barallar ideas \u00f3 respecto, a diva n\u00e9gase definitivamente. Nunha das escenas finais, Maria re\u00fanese con Larry nunha banca de parque, ela de boa gana comparte o que espera da vida e cun aceno de liberdade remata o encontro e af\u00e1stase co fondo das \u00e1rbores do parque, cun sorriso."}
{"id": "449835", "revid": "158", "url": "https://gl.wikipedia.org/wiki?curid=449835", "title": "Salome Zurabishvili", "text": "Salome Zurabishvili (en ), nada en Par\u00eds o 18 de marzo de 1952, \u00e9 unha pol\u00edtica franco-xeorxiana, actual presidenta de Xeorxia. \u00c9 a primeira muller elixida como presidenta de Xeorxia e servir\u00e1 unha lexislatura de seis anos. Debido aos cambios constitucionais que entrar\u00e1n en vigor en 2024, esp\u00e9rase que Zurabishvili sexa a \u00faltima presidenta popularmente elixida, pois os futuros xefes de Estado ser\u00e1n elixidos por un Colexio Electoral.\nDiplom\u00e1tica de carreira, Zurabishvili ocupou o cargo de embaixadora de Francia en Xeorxia antes de converterse en Ministra de Asuntos Exteriores de Xeorxia desde 2004 a 2005. Como Ministra de Asuntos Exteriores Zurabishvili asinou o tratado de 2005 que levou \u00e1 retirada das forzas rusas do territorio non disputado de Xeorxia. Tam\u00e9n formou parte do comit\u00e9 de sanci\u00f3ns a Ir\u00e1n do Consello de Seguridade da ONU como coordinadora do Panel de Expertos. Fundou o partido A v\u00eda xeorxiana en 2006, lider\u00e1ndoo at\u00e9 2010. Foi elixida ao Parlamento en 2016, como independente.\nNas elecci\u00f3ns presidenciais de Xeorxia de 2018, Zurabishvili presentouse como candidata independente, e foi apoiada polo partido So\u00f1o Xeorxiano. Ga\u00f1ou en segunda volta contra Grigol Vashadze.\nBiograf\u00eda.\nZurabishvili naceu en Par\u00eds nunha familia de exiliados pol\u00edticos xeorxianos. O seu pai, Levan (1906-1975), era enxe\u00f1eiro e serviu como presidente da Di\u00e1spora Xeorxiana en Par\u00eds. Era neto de Niko Nikoladze, un socialdem\u00f3crata xeorxiano prominente de finais do s\u00e9culo XIX e membro de Meore Dasi, un grupo de intelectuais liberais xeorxianos. A s\u00faa nai, Zeinab Kedia (1921-2016), estaba relacionada por matrimonio con Noe Ramishvili, o primeiro primeiro ministro da Rep\u00fablica Democr\u00e1tica de Xeorxia. Zurabishvili ten un irm\u00e1n, Otar. Asistiu a algunhas das escolas francesas m\u00e1is prestixiosas, como o Instituto de Estudos Pol\u00edticos de Par\u00eds e comezou un mestrado na Universidade de Columbia de Nova York no curso acad\u00e9mico 1972-1973, recibindo clases con Zbigniew Brzezinski.\nCarreira.\nCarreira diplom\u00e1tica.\nZurabishvili abandonou os seus estudos e uniuse ao servizo exterior franc\u00e9s en 1974, convert\u00e9ndose en diplom\u00e1tica de carreira destinada en Roma, nas Naci\u00f3ns Unidas, Bruxelas, Washington, etc. A primeira vez que Zurabishvili visitou Xeorxia foi en 1986 durante un descanso do seu traballo na embaixada francesa en Washington.\nSalome Zurabishvili foi xefa da Divisi\u00f3n de Asuntos Internacionais e Estrat\u00e9xicos da Secretar\u00eda Xeral de Defensa Nacional de Francia en 2001-2003. Foi nomeada como embaixadora de Francia en Xeorxia en 2003.\nMinistra de Asuntos Exteriores, 2004-2005.\nO presidente de Xeorxia Mikhail Saakashvili nomeouna como ministra de Asuntos Exteriores do seu novo goberno. Zurabishvili converteuse na primeira muller neste posto o 18 de marzo de 2004.\nZurabishvili foi coordinadora do Panel de Expertos asistente ao Comit\u00e9 de Sanci\u00f3ns a Ir\u00e1n do Consello de Seguridade de Naci\u00f3ns Unidas.\nComo ministra de Asuntos Exteriores de Xeorxia, Zurabishvili foi a principal negociadora do acordo para a retirada das bases militares rusas do territorio de Xeorxia, que foi asinado co ministro ruso de Asuntos Exteriores Serguei Lavrov o 19 de maio de 2005. Durante o seu mandato, creouse o \"Novo Grupo de Amigos de Xeorxia\", que agrupa a Ucra\u00edna, Lituania, Letonia, Estonia, Roman\u00eda, Bulgaria, Rep\u00fablica Checa e Polonia para axudar \u00e1s aspiraci\u00f3ns de Xeorxia respecto \u00e1 OTAN e favorecer a integraci\u00f3n europea.\nZurabishvili foi despedida polo primeiro ministro Zurab Noghaideli o 19 de outubro de 2005 logo dunha serie de disputas cos membros do Parlamento. Tam\u00e9n foi moi criticada por varios embaixadores xeorxianos. Pouco antes do anuncio do seu despedimento, Zurabishvili dimitiu do servizo exterior franc\u00e9s, que seguira pag\u00e1ndolle un salario mentres era ministra e anunciou que permanecer\u00eda en Xeorxia para adicarse \u00e1 pol\u00edtica.\nCarreira pol\u00edtica.\nEn novembro de 2005, Zurabishvili creou a organizaci\u00f3n \" Movemento de Salome Zurabishvili\". En xaneiro de 2006, anunciou a creaci\u00f3n dun novo partido pol\u00edtico: \"A v\u00eda xeorxiana\", criticando o \"sistema unipartidista de facto\" do pa\u00eds. A\u00ednda que Zurabishvili gozaba de certa reputaci\u00f3n en Xeorxia, era incapaz de establecerse no campo pol\u00edtico. Nas elecci\u00f3ns municipais de Tbilisi o 5 de outubro de 2006, s\u00f3 o 2,77% da circunscrici\u00f3n votou polo seu partido. Seis meses antes, unha enquisa de opini\u00f3n realizada polo xornal xeorxiano Kviris Palitra suxeriu que obter\u00eda o 23,1% dos votos nas elecci\u00f3ns presidenciais. Desde outubro de 2007, o seu partido formou parte da alianza Oposici\u00f3n Unida que nomeou a Zurabishvili como futura primeira ministra no caso de vitoria do candidato Levan Gachechiladze nas elecci\u00f3ns presidenciais de xaneiro de 2008.\nComo parte dunha campa\u00f1a de 2009 da oposici\u00f3n xeorxiana para facer que o presidente Mikhail Saakashvili renunciase, Zurabishvili liderou unha marcha de protesta xunto a outros tres destacados figuras da oposici\u00f3n: Nino Burjanadze, David Gamkrelidze e Eka Beselia, en Tbilisi o 26 de marzo de 2009.\nO 12 de novembro de 2010, Zurabishvili anunciou a s\u00faa retirada do liderado de \"\"\"A v\u00eda xeorxiana\". Foi sucedida por Kakha Seturidze. Despois de dous anos de ausencia da pol\u00edtica, apoiou publicamente ao partido \"So\u00f1o xeorxiano\" antes das elecci\u00f3ns presidenciais de 2013. Pouco despois, a Comisi\u00f3n Electoral Central de Xeorxia negouse a rexistrala como candidato presidencial debido \u00e1 s\u00faa dobre cidadan\u00eda xeorxiana-francesa.\nNas elecci\u00f3ns parlamentarias de 2016 Zurabishvili obtivo un escano como independente.\nPresidencia.\nEn agosto de 2018, Zurabishvili anunciou que participar\u00eda nas elecci\u00f3ns presidenciais de Xeorxia. A\u00ednda que se presentou oficialmente como independente, a s\u00faa campa\u00f1a foi fortemente apoiada por \"So\u00f1o xeorxiano\". O seu principal adversario na elecci\u00f3n, Grigol Vashadze, foi apoiado por Mikhail Saakashvili. Na primeira rolda, obtivo o 38,7 por cento dos votos, un punto m\u00e1is que Vashadze, o que o forzou a celebraci\u00f3n dunha segunda rolda. Zurabishvili ga\u00f1ou a segunda volta das elecci\u00f3ns presidenciais, convert\u00e9ndose en presidenta electa. Tomou posesi\u00f3n o 16 de decembro de 2018, cunha cerimonia realizada en Telavi.\nComo presidenta, Zurabishvili herdou unha nova Constituci\u00f3n que entrou en vigor o d\u00eda da s\u00faa toma de posesi\u00f3n e que eliminou significativamente varios poderes da Presidencia, concentr\u00e1nos no Parlamento e na Oficina do Primeiro Ministro. Con todo, isto non impediu que usase a s\u00faa posici\u00f3n para facer unha chamada a decisi\u00f3ns historicamente importantes, inclu\u00edndo unha nova investigaci\u00f3n sobre a controvertida morte de Zviad Gamsakhurdia, o primeiro presidente do pa\u00eds, en 1993.\nResidencia e financiamento.\nSalome Zurabishvili anunciou durante a campa\u00f1a presidencial que, se sa\u00edse elixida, non far\u00eda uso do Palacio Presidencial de Avlabari aberto en 2009, con Mikhail Saakashvili no cargo. Reuniuse co cuarto presidente logo das elecci\u00f3ns no Palacio Avlabari, pero a s\u00faa administraci\u00f3n foi trasladada ao Palacio Orbeliani na r\u00faa Atoneli, no centro de Tbilisi. O 18 de decembro de 2018 visitou a residencia Atoneli por primeira vez.\nAdemais de mudarse a unha residencia m\u00e1is pequena, o gabinete de Zurabishvili afrontou un importante recorte de presuposto. Segundo o orzamento de 2019, o financiamento para a administraci\u00f3n presidencial est\u00e1 a ser reducido en 3,5 mill\u00f3ns de laris (1,1 mill\u00f3ns de euros). Como resultado, a gran maior\u00eda dos ex empregados foron despedidos con s\u00f3 60 deles permanecendo na nova administraci\u00f3n.\nOs cambios tam\u00e9n levaron a abolir o fondo presidencial que ascend\u00eda a 5 mill\u00f3ns de laris (1,6 mill\u00f3ns de euros) e que financiaba bolsas de estudo, programas educativos e outros proxectos. Esta decisi\u00f3n foi amplamente criticada con Giorgi Margvelashvili e Maka Chichua, que pediron que non se cancelase.\nPosici\u00f3ns pol\u00edticas.\nNo curso das elecci\u00f3ns presidenciais de Xeorxia de 2008, Zurabishvili e moitos outros pol\u00edticos da oposici\u00f3n manifestaron o apoio ao establecemento dunha monarqu\u00eda constitucional baixo a dinast\u00eda Bagrationi, pola que o patriarca de Xeorxia, El\u00edas II, avogara.\nVida persoal.\nSalome Zurabishvili casou con Nikoloz Gorgjestan, con quen tivo dous fillos: Ketevan e Teimuraz. Tras divorciarse del, estivo casada co xornalista xeorxiano Janri Kashia (1939\u20132012). Zurabishvili \u00e9 curm\u00e1 da historiadora francesa H\u00e9l\u00e8ne Carr\u00e8re d'Encausse."}
{"id": "449836", "revid": "839", "url": "https://gl.wikipedia.org/wiki?curid=449836", "title": "Alexander Pushkin", "text": ""}
{"id": "449837", "revid": "15490", "url": "https://gl.wikipedia.org/wiki?curid=449837", "title": "Carlos M\u00aa Isidro de Borb\u00f3n", "text": ""}
{"id": "449839", "revid": "1131", "url": "https://gl.wikipedia.org/wiki?curid=449839", "title": "Voo 409 de Ethiopian Airlines", "text": "O voo 409 de Ethiopian Airlines era un servizo regular internacional dende Beirut ata Addis Abeba que se esnafrou no mar Mediterr\u00e1neo pouco despois da engalaxe do aeroporto de Beirut-Rafic Hariri o 25 de xaneiro de 2010, matando \u00e1s 90 persoas a bordo. Este foi o primeiro accidente con v\u00edtimas mortais de Ethiopian Airlines dende o secuestro do voo 961 en 1996.\nAvi\u00f3n.\nO aparello involucrado no accidente era un Boeing 737-8AS, con rexistro ET-ANB e n\u00famero de serie 29935. Realizara o seu primeiro voo o 18 de xaneiro de 2002 e fora entregado a Ryanair o 4 de febreiro dese ano como EI-CSW.[7] Almacenado en abril de 2009, Ethiopian Airlines f\u00edxose co control do avi\u00f3n o 12 de setembro de 2009, arrendado a CIT Aerospace. Equipado con dous motores CFM56-7B26, o aparello pasara o \u00faltimo control de mantemento o 25 de decembro de 2009 sen que se lle atopane ning\u00fan problema t\u00e9cnico. O avi\u00f3n ti\u00f1a 8 anos e 7 d\u00eda cando correu o accidente.\nAccidente.\nO Boeing 737 engalou da pista 21 do aeroporto de Beirut-Rafic Hariri no medio dunha treboada con 82 pasaxeiros e 8 tripulantes a bordo. Os datos do METAR indicaban ventos de 8 n\u00f3s (15\u00a0km/h) de direcci\u00f3n variable e tormentas el\u00e9ctricas na veci\u00f1anza do aeroporto. O avi\u00f3n trepou aos 9 000 p\u00e9s (2,700 m) virou bruscamente cara \u00e1 esquerda, entrou en perda, e esnafrouse no mar Mediterr\u00e1neo. O contacto co radar perdeuse entre os catro e cinco minutos despois da engalaxe, mentres que algunhas testemu\u00f1as preto da costa informaron ver o avi\u00f3n en chamas chocando contra a auga.\nBusca e rescuperaci\u00f3n.\nNa ma\u00f1\u00e1 seguinte ao accidente, as autoridades libanesas informaron ter localizado o lugar do sinistro a 3,5 quil\u00f3metros da costa da vila de Na'ameh. A busca de superviventes realizouna o ex\u00e9rcito do L\u00edbano usando helic\u00f3pteros Sikorsky S-61, a armada libanesa e tropas da Forza Provisional das Naci\u00f3ns Unidas no L\u00edbano (UNIFIL). Os militares estadounidenses, en resposta a unha petici\u00f3n do goberno liban\u00e9s, enviaron o destrutor USS \"Ramage\", un avi\u00f3n P-3 da armada, e o buque de salvaento USNS \"Grapple\". A armada francesa enviou un avi\u00f3n de reco\u00f1ecemento Breguet Atlantic. A UNIFIL enviou tres barcos e dous helic\u00f3pteros ao lugar. A Royal Air Force e a unidade de aviaci\u00f3n da Polic\u00eda de Chipre enviaron outros helic\u00f3pteros para axudar nos traballos de busca e rescate.\nOs corpos recuperados foron enviados ao hospital universitario Rafik Hariri en Beirut para a extracci\u00f3n de ADN e a s\u00faa identificaci\u00f3n. O 5 de febreiro de 2010, informouse que o buque estadounidense \"Odyssey Explorer\" chegar\u00eda durante a seguinte semana para axudar na busca das caixas negras do avi\u00f3n. O ex\u00e9rcito liban\u00e9s informou o 6 de febreiro que atopara grandes secci\u00f3ns do avi\u00f3n, entre as que se cr\u00eda que esaba a cola, a unha profundidade de 45 metros a 2\u00a0km da costa. O 7 de febreiro de 2010 megulladores do ex\u00e9rcito liban\u00e9s foron capaces de recuperar o gravador de datos de voo do avi\u00f3n; que foi enviado \u00e1 base naval de Beirut para ser entregado ao equipo de investigaci\u00f3n do accidente. Todos os falecidos recuper\u00e1ronse do mar e identific\u00e1ronse o 23 de febreiro de 2010."}
{"id": "449840", "revid": "1131", "url": "https://gl.wikipedia.org/wiki?curid=449840", "title": "Voo 771 de Afriqiyah Airways", "text": "O voo 771 de Afriqiyah Airways era un servizo regular internacional de pasaxeiros entre o aeroporto de Xohanesburgo-O.R. Tambo e o aeroporto de Tr\u00edpoli. O d\u00eda 12 de maio de 2010 o Airbus A330-202 que operaba a ruta esnafrouse ao redor das 06:01 hora local (04:01 UTC) cando se aproximaba a Tr\u00edpoli. Dos 104 pasaxeiros e tripulantes a bordo s\u00f3 sobreviviu un neno neerland\u00e9s de nove anos chamado Ruben van Assouw. O accidente do voo 771 foi a terceira perda dun Airbus A330 con v\u00edtimas mortais, ocorrendo once meses despois do segundo deles, o accidente do voo 447 de Air France.\nAvi\u00f3n e tripulaci\u00f3n.\nO aparello era un Airbus A330-200, con rexistro 5A-ONG e n\u00famero de serie 1024, fabricado no ano 2009. Foi entregado en setembro de 2009 e no momento do accidente ti\u00f1a unhas 1 600 horas de voo nuns 420 ciclos. O avi\u00f3n estaba equipado con dous motores General Electric CF6-80E1. Estaba configurado para unha capacidade de 253 pasaxeiros. Este voo levaba 93 pasaxeiros e 11 tripulantes. A meirande parte dos pasaxeiros eran cidad\u00e1ns neerlandeses regresando das s\u00faas vacaci\u00f3ns en Sur\u00e1frica. Un traballador do aeroporto afirmou que 13 libios, entre pasaxeiros e tripulantes, e 70 neerlandeses morreran no accidente.\nO capit\u00e1n era Yousef Bashir Al-Saadi, de 57 anos. Fora contratado por Afriqiyah Airways en 2007 e ti\u00f1a 17 016 horas de voo, inclu\u00eddas 516 horas no Airbus A330. O primeiro oficial era Tareq Mousa Abu Al-Chaouachi, de 42 anos. Ti\u00f1a 4 216 horas de experiencia, inclu\u00eddas 516 no A330. O primeiro oficial de reserva era Nazim Al-Mabruk Al-Tarhuni, de 37 anos, con 1 866 horas, das que 516 eran no A330."}
{"id": "449841", "revid": "23204", "url": "https://gl.wikipedia.org/wiki?curid=449841", "title": "Calor entre reixas", "text": "Calor entre reixas (en , tam\u00e9n co\u00f1ecido como \"Renegade Girls\") \u00e9 un filme estadounidense de 1974 escrito e dirixido por Jonathan Demme para New World Pictures, producido por Roger Corman. Est\u00e1 protagonizado por Juanita Brown, Roberta Collins, Erica Gavin, Ella Reid, Rainbeaux Smith e Barbara Steele.\nJohn Cale e interpretou a m\u00fasica da banda sonora, que conta coa guitarra de Mike Bloomfield."}
{"id": "449842", "revid": "23204", "url": "https://gl.wikipedia.org/wiki?curid=449842", "title": "Caged Heat", "text": ""}
{"id": "449846", "revid": "23204", "url": "https://gl.wikipedia.org/wiki?curid=449846", "title": "Renegade Girls", "text": ""}
{"id": "449847", "revid": "89787", "url": "https://gl.wikipedia.org/wiki?curid=449847", "title": "Mot\u00edn do HMS Bounty", "text": "O mot\u00edn a bordo do nav\u00edo da Mari\u00f1a Real Brit\u00e1nica tivo lugar o 28 de abril de 1789 no medio do oc\u00e9ano Pac\u00edfico. Un grupo de tripulantes insatisfeitos, liderados polo axudante de mestre Fletcher Christian, tomaron o control da embarcaci\u00f3n de mans do seu capit\u00e1n, o tenente William Bligh, a quen deixaron \u00e1 deriva a bordo dun bote con poucas provisi\u00f3ns xunto con outros dezaoito mari\u00f1eiros que permaneceron leais. Os amotinados establec\u00e9ronse en Tahit\u00ed ou nas illas Pitcairn, mentres que Bligh conseguiu realizar unha viaxe de m\u00e1is de 6 500\u00a0km ata atopar terra, comezando ent\u00f3n un proceso para que os amotinados comparecesen ante a xustiza.\nO \"Bounty\" deixara Gran Breta\u00f1a en 1787 para recoller e transportar \u00e1rbores do pan desde Tahit\u00ed ata as Indias Occidentais. A disciplina entre os homes deteriorouse tras cinco meses de descanso pasados en Tahit\u00ed, per\u00edodo no que moitos mari\u00f1eiros viviron en terra e estableceron relaci\u00f3ns con mulleres nativas. A relaci\u00f3n de Bligh coa s\u00faa tripulaci\u00f3n foi empeorando a medida que impo\u00f1\u00eda castigos cada vez m\u00e1is severos e aumentaba as s\u00faas cr\u00edticas e abusos, tendo Fletcher Christian como branco frecuente. Este terminou por organizar con \u00e9xito un mot\u00edn contra o capit\u00e1n unhas tres semanas despois de que o nav\u00edo deixase Tahit\u00ed.\nBligh logrou regresar a Gran Breta\u00f1a en abril de 1790, e o Almirantado brit\u00e1nico enviou o para prender os amotinados. Catorce foron capturados en Tahit\u00ed e aprisionados no nav\u00edo, que ent\u00f3n procedeu a buscar (sen \u00e9xito) a Christian e o resto dos homes que se esconderon nas Pitcairn. A fragata \"Pandora\" encallou na Gran Barreira de Coral no cami\u00f1o de volta, perdendo 31 tripulantes e catro prisioneiros do \"Bounty\". Os dez restantes chegaron a Gran Breta\u00f1a en xu\u00f1o de 1792 e foron xulgados nun consello de guerra; catro foron absoltos, tres indultados e tres aforcados.\nO grupo de Christian permaneceu sen ser descuberto ata 1808, data en que s\u00f3 un dos amotinados, John Adams, segu\u00eda vivo. Case todos os demais homes, inclu\u00eddo Christian, mat\u00e1ranse entre eles ou morreran a mans dos ref\u00e9ns polinesios. Non se tomou ningunha acci\u00f3n contra Adams. Os descendentes dos amotinados coas s\u00faas consortes tahitianas viven ata hoxe nas Pitcairn. A percepci\u00f3n que acabou calando no imaxinario popular foi a de Bligh como un tirano e Christian como unha v\u00edtima tr\u00e1xica das circunstancias, percepci\u00f3n rexistrada en varias pel\u00edculas sobre os eventos. Con todo, a historiograf\u00eda dos s\u00e9culos XX e XXI est\u00e1n a reflectir unha imaxe m\u00e1is amable de Bligh.\nAntecedentes.\nNav\u00edo e misi\u00f3n.\nO foi constru\u00eddo en 1784 no estaleiro da familia Blaydes en Kingston upon Hull, Yorkshire, como nav\u00edo carboeiro, e orixinalmente chamouse \"Bethia\". Foi rebautizado en maio de 1787 tras ser comprado por 1950 libras esterlinas pola Mari\u00f1a Real Brit\u00e1nica. Ti\u00f1a tres mastros, 28\u00a0m de eslora por 7,6\u00a0m de manga e unha capacidade de carga de 230\u00a0t. O seu armamento consist\u00eda en catro can\u00f3ns curtos e dez pequenos can\u00f3ns xiratorios, complementados por pequenas armas como mosquetes. O Almirantado brit\u00e1nico clasificouno como c\u00fater, a categor\u00eda m\u00e1is pequena de nav\u00edo de guerra; as\u00ed, o mando da nave correspond\u00eda a un tenente no canto dun capit\u00e1n, e este ser\u00eda o \u00fanico oficial a bordo. A s\u00faa clasificaci\u00f3n como c\u00fater tampouco garant\u00eda que se lle asignase o destacamento usual de Royal Marines, que os comandantes empregaban para reforzar a s\u00faa autoridade.\nO \"Bounty\" foi adquirido para transportar \u00e1rbores do pan de Tahit\u00ed (ent\u00f3n chamada \u00abOtaheite\u00bb), unha illa polinesia no sur do oc\u00e9ano Pac\u00edfico, ata as colonias brit\u00e1nicas nas Indias Occidentais. A expedici\u00f3n foi patrocinada pola Royal Society e organizada polo seu presidente, Joseph Banks, que compart\u00eda a visi\u00f3n dos donos de plantaci\u00f3ns caribe\u00f1os de que as \u00e1rbores do pan poder\u00edan ser cultivadas al\u00e1 e servir como comida barata para os escravos. Banks supervisou a reforma do \"Bounty\" realizada no estaleiro de Deptford, no r\u00edo T\u00e1mesis. O gran camarote, normalmente os apousentos do capit\u00e1n, foi convertido nun invernadoiro para m\u00e1is de mil \u00e1rbores do pan, con fiestras con cristais, claraboias, un chan cuberto de chumbo e un sistema de drenaxe para impedir o desperdicio de auga doce. A reduci\u00f3n espacial que supuxeron estes arranxos nun nav\u00edo pequeno significou que a tripulaci\u00f3n se vise aglomerada durante toda a viaxe.\nWilliam Bligh.\nO mando da expedici\u00f3n foi entregado coa aprobaci\u00f3n de Banks ao tenente William Bligh, cuxas experiencias anteriores inclu\u00edan a terceira e \u00faltima viaxe de James Cook entre 1776 e 1780, no que serviu como piloto a bordo do Bligh nacera en 1754 na cidade de Plymouth, Devon, e provi\u00f1a dunha familia con tradici\u00f3n militar e naval. O seu nomeamento para a viaxe de Cook aos vinte e un anos de idade foi considerado unha honra, a\u00ednda que no relato oficial da expedici\u00f3n Bligh indicou que a s\u00faa contribuci\u00f3n non se reco\u00f1ecera de forma apropiada. O tama\u00f1o da mari\u00f1a brit\u00e1nica viuse reducido tras a fin da Guerra de Independencia dos Estados Unidos en 1783, e Bligh quedou en terra e reducido a media paga.\nBligh pasou por un per\u00edodo de ociosidade ata que conseguiu traballo temporal na mari\u00f1a mercante; en 1785 mandaba o \"Britannia\", buque mercante propiedade do t\u00edo da s\u00faa esposa Duncan Campbell. Asumiu o 16 de agosto de 1787 o nomeamento de capit\u00e1n do \"Bounty\", a\u00ednda que iso levou un considerable custo financeiro: a s\u00faa paga de catro xilins por d\u00eda (un total de setenta libras ao ano) contrastaba coas cincocentas libras anuais que recibira como capit\u00e1n do \"Britannia\". Tam\u00e9n tivo que asumir a posici\u00f3n de comisario do \"Bounty\" a causa do limitado n\u00famero de suboficiais do barco. As s\u00faas ordes para a viaxe ditaban que Bligh deber\u00eda alcanzar o Pac\u00edfico a trav\u00e9s do cabo de Fornos, recoller as \u00e1rbores do pan, navegar cara ao oeste en direcci\u00f3n ao estreito de Endeavour e cruzar os oc\u00e9anos \u00cdndico e Atl\u00e1ntico ata as Indias Occidentais. O \"Bounty\" as\u00ed completar\u00eda unha circunnavegaci\u00f3n.\nTripulaci\u00f3n.\nA tripulaci\u00f3n do \"Bounty\" estaba formada por corenta e seis homes, dos cales corenta e catro eran mari\u00f1eiros da Mari\u00f1a Real e dous eran bot\u00e1nicos civ\u00eds. Directamente por baixo de Bligh estaban os seus suboficiais, nomeados polo Consello da Mari\u00f1a e dirixidos polo mestre de navegaci\u00f3n John Fryer. Os outros subtenentes eran o contramestre, o cirurxi\u00e1n, o carpinteiro e o artilleiro. Foron engadidos varios aspirantes honorarios \u2013chamados \u00abnovos cabaleiros\u00bb, aspirantes a oficiais navais\u2013 para os dous asistentes de mestre e os dous aspirantes de mari\u00f1a. Eses foron rexistrados no nav\u00edo como mari\u00f1eiros aptos, mais foron aloxados cos aspirantes e tratados da mesma xeito que eles.\nA maior parte da tripulaci\u00f3n do \"Bounty\" foi escollida por Bligh ou recomendada para el por patr\u00f3ns influentes. William Peckover, o artilleiro, e Joseph Coleman, o armeiro, serviran co tenente no HMS \"Resolution\"; varios outros navegaran baixo as ordes de Bligh m\u00e1is recentemente no \"Britannia\". Entre eles estaba Fletcher Christian, ent\u00f3n con 23 anos, que vi\u00f1a dunha rica familia de Cumberland. Christian escollera unha vida no mar en lugar da carreira xur\u00eddica desexada polos seus pais. Os dous homes xa viaxaran xuntos en d\u00faas ocasi\u00f3ns cara \u00e1s Indias Occidentais, establecendo unha relaci\u00f3n mestre-pupilo na que Christian acabou fac\u00e9ndose un navegante cualificado. Christian, como un dos \u00abnovos cabaleiros\u00bb, estaba disposto a servir no \"Bounty\" sen paga; Bligh a\u00ednda as\u00ed conferiulle unha liteira de asistente de mestre. Entre outros novos cabaleiros recomendados inclu\u00edase Peter Heywood, de quince anos de idade, que deixara a escola un ano antes para servir no HMS \"Powerful\", un nav\u00edo de adestramento en Plymouth. A s\u00faa recomendaci\u00f3n veu de Richard Betham, un amigo da familia Heywood e sogro de Bligh.\nBanks foi quen escolleu os dous bot\u00e1nicos, ou \u00abxardineiros\u00bb. O bot\u00e1nico xefe era David Nelson, un veterano da terceira expedici\u00f3n de Cook que xa fora a Tahit\u00ed e aprendera un pouco da lingua nativa. O seu asistente era William Brown, un antigo aspirante de mari\u00f1a que xa participara en batallas contra os franceses. Banks tam\u00e9n axudou a conseguir acomodo de aspirante de mari\u00f1a para dous dos seus protexidos: Thomas Hayward e John Hallett. A tripulaci\u00f3n do \"Bounty\" era relativamente nova, xa que a maior\u00eda ti\u00f1a menos de trinta anos de idade; Bligh ti\u00f1a 33 anos na \u00e9poca da partida. Entre os tripulantes de m\u00e1is idade estaban Peckover con 39 anos, que viaxou nas tres expedici\u00f3ns de Cook, e Lawrence Lebogue, un ano maior e que serviu como fabricante de velas do \"Britannia\". Os m\u00e1is novos a bordo eran Hallett e Heywood, ambos os dous con quince anos cando deixaron Gran Breta\u00f1a.\nO espazo habitable do nav\u00edo organiz\u00e1base a partir do rango. Bligh, tras ceder o gran camarote, ocupaba apousentos particulares no lado de estribor cun comedor adxacente, con Fryer ocupando un camarote no lado oposto. O cirurxi\u00e1n Thomas Huggan, os outros subtenentes e Nelson ti\u00f1an min\u00fasculos apousentos na cuberta inferior, mentres que os asistentes de mestre, aspirantes de mari\u00f1a e os novos cabaleiros compart\u00edan todos xuntos unha \u00e1rea tras o comedor do comandante (a ponte de mando); ti\u00f1an permiso de usar o alc\u00e1zar como oficiais subalternos. Os restantes ti\u00f1an apousentos no castelo de proa, unha \u00e1rea sen fiestras nin ventilaci\u00f3n que med\u00eda 11 m de longo por 6,7 m de ancho e 1,7 m de alto.\nExpedici\u00f3n.\nCara ao cabo de Fornos.\nO \"Bounty\" partiu de Deptford rumbo a Spithead, na canle da Mancha, o 15 de outubro de 1787, agardando novas ordes. O mal tempo aprazou a chegada a Spithead ata o 4 de novembro. Bligh estaba ansioso por partir inmediatamente e chegar ao cabo de Fornos antes do final do ver\u00e1n no hemisferio sur. Con todo, o Almirantado non lle concedeu prioridade e aprazou tres semanas m\u00e1is a emisi\u00f3n das ordes. O \"Bounty\" finalmente partiu o 28 de novembro pero, debido aos ventos contrarios, non conseguiu deixar Spithead ata o 23 de decembro. Con serias d\u00fabidas sobre as perspectivas de cruzar polo cabo de Fornos, Bligh recibiu permiso do Almirantado para usar, se fose necesario, unha ruta alternativa ata Tahit\u00ed pasando polo cabo de Boa Esperanza.\nBligh introduciu a r\u00edxida disciplina de Cook sobre a hixiene e a dieta unha vez o nav\u00edo entrou en mar aberto. Segundo o historiador Sam McKinney, Bligh aplicou esas regras \u00abcon celo fan\u00e1tico, axit\u00e1ndose e enfurec\u00e9ndose continuamente sobre a limpeza do nav\u00edo e a comida servida \u00e1 tripulaci\u00f3n\u00bb. Substitu\u00edu o tradicional sistema da mari\u00f1a de alternar catro horas de servizo con catro horas de descanso cun novo, no que cada catro horas de servizo eran seguidas por oito horas de descanso. Bligh organizou sesi\u00f3ns regulares de m\u00fasica e baile para que a tripulaci\u00f3n se exercitase e entretivese. Os seus despachos con Banks e Campbell indicaban satisfacci\u00f3n; en ningunha ocasi\u00f3n tivo que aplicar castigos porque, como escribiu: \u00abTanto os homes como os oficiais son d\u00f3ciles e ben dispostos, con alegr\u00eda e satisfacci\u00f3n no rostro de cada un\u00bb. O \u00fanico adverso ata aquel momento era a conduta do cirurxi\u00e1n Thomas Huggan, que se mostrou como un indolente borracho antihixi\u00e9nico.\nBligh desde o inicio estableceu unha calorosa relaci\u00f3n con Christian, confer\u00edndolle unha posici\u00f3n que o convert\u00eda en segundo no mando do nav\u00edo en lugar de Fryer. Bligh formalizou esa posici\u00f3n o 2 de marzo de 1788 ao nomear Christian para a posici\u00f3n de tenente interino. As relaci\u00f3ns de Fryer con Bligh empeoraron bastante desde ese momento, malia que mostrou poucos sinais de resentimento. Unha semana despois do ascenso, Fryer insistiu na aplicaci\u00f3n dun castigo ao mari\u00f1eiro Matthew Quintal, quen recibiu doce lategazos por \u00abinsolencia e comportamento amotinado\u00bb, o que frustrou as esperanzas de Bligh dunha viaxe sen castigos.\nO 2 de abril levantouse un vendaval forte e grandes ondas mentres o \"Bounty\" se aproximaba ao cabo de Fornos, dando comezo a un per\u00edodo de tempestades que Bligh rexistrou indicando que \u00abexcedeu o que eu atopase antes... con borrascas fortes de sarabia e xeo\u00bb. Os ventos fixeron ao nav\u00edo retroceder; o 3 de abril estaba m\u00e1is ao norte do que estivera unha semana antes. Bligh intentou forzar o avance do \"Bounty\" repetidas veces e en todas elas fracasou. As\u00ed pois, informou \u00e1 s\u00faa exhausta tripulaci\u00f3n o 17 de abril de que o mar os vencera e que partir\u00edan cara ao cabo de Boa Esperanza, noticia que foi recibida con \u00abgrande alegr\u00eda por todas as persoas que se atopaban a bordo\u00bb, como o propio tenente recolleu.\nDo cabo de Boa Esperanza ao Pac\u00edfico.\nO \"Bounty\" fondeou na ba\u00eda Falsa o 24 de maio de 1788, ao leste do cabo de Boa Esperanza, onde pasou cinco semanas realizando reparaci\u00f3ns e repo\u00f1endo provisi\u00f3ns. As cartas que Bligh enviaba a Gran Breta\u00f1a fac\u00edan fincap\u00e9 na boa forma na que estaban el e a s\u00faa tripulaci\u00f3n en comparaci\u00f3n coas doutros nav\u00edos, expresando esperanzas dun reco\u00f1ecemento posterior ao final da viaxe. Prestou di\u00f1eiro a Christian nalg\u00fan momento da estancia, un xesto que o historiador Greg Dening suxire que puido estragar a relaci\u00f3n dos dous ao transformarse nunha fonte de ansiedade e ata de resentimento por parte de Christian. A historiadora Caroline Alexander describiu o pr\u00e9stamo como \u00abun significativo xesto de amizade\u00bb, do que Bligh se asegurou que Christian xamais esquecese.\nO nav\u00edo partiu da ba\u00eda Falsa o 1 de xullo e penetrou no oc\u00e9ano \u00cdndico para comezar a longa traves\u00eda ata o pr\u00f3ximo porto, Adventure Bay, en Tasmania. No cami\u00f1o pasaron pola remota illa de San Paulo, unha pequena illa deshabitada da que Bligh sab\u00eda que ti\u00f1a mananciais de auga doce e termais por relatos de navegaci\u00f3ns anteriores, pero non intentou atracar nela. O tempo era fr\u00edo e invernal, condici\u00f3ns an\u00e1logas \u00e1s do cabo de Fornos, e era dif\u00edcil realizar observaci\u00f3ns de navegaci\u00f3n. Con todo, Bligh foi o bastante h\u00e1bil para conseguir avistar o 19 de agosto a rocha de Mewstone, ao suroeste de Tasmania, e alcanzou Adventure Bay dous d\u00edas despois.\nA tripulaci\u00f3n do \"Bounty\" pasou parte do seu tempo en Adventure Bay recuper\u00e1ndose, pescando, repo\u00f1endo provisi\u00f3ns e tallando \u00e1rbores. Houbo encontros pac\u00edficos coa poboaci\u00f3n nativa. O primeiro sinal de discordia entre Bligh e os seus oficiais xurdiu cando o capit\u00e1n intercambiou palabras acaloradas co carpinteiro William Purcell por mor dos m\u00e9todos usados polo segundo no corte da madeira. Bligh ordenou que Purcell volvese ao nav\u00edo e cando o carpinteiro mantivo a s\u00faa posici\u00f3n, Bligh retiroulle as s\u00faas raci\u00f3ns, algo que o volveu razoable inmediatamente\u00bb segundo o relato de Bligh.\nM\u00e1is discordias ocorreron durante a \u00faltima parte da viaxe ata Tahit\u00ed. Fryer rexeitou o 9 de outubro asinar os libros de contabilidade do nav\u00edo a menos que Bligh lle dese un certificado avalando o seu bo desempe\u00f1o durante a viaxe. Bligh non transixiu coa coacci\u00f3n; reuniu a tripulaci\u00f3n e leu os \"Articles of War\", momento en que Fryer cedeu. Tam\u00e9n houbo problemas con Huggan, cuxa sangr\u00eda descoidada do mari\u00f1eiro James Valentine no tratamento de asma lle causou a morte por bacteriemia. O cirurxi\u00e1n indicou a Bligh que Valentine morrera de escorbuto para encubrir o seu erro, o que levou a Bligh a aplicar os seus propios remedios medicinais e diet\u00e9ticos a toda a tripulaci\u00f3n para previr esa enfermidade. Por aquel ent\u00f3n, Huggan estaba case incapacitado pola bebida, circunstancia \u00e1 que Bligh puxo fin incaut\u00e1ndose do alcohol de a bordo. O cirurxi\u00e1n volveu ao servizo; examinou todos os tripulantes do \"Bounty\" antes de chegar a Tahit\u00ed en busca de sinais de enfermidades ven\u00e9reas, sen atopar ningunha. O nav\u00edo arribou \u00e1 ba\u00eda Matavai en Tahit\u00ed o 26 de outubro de 1788, completando as\u00ed a viaxe de 50\u00a0163\u00a0km.\nTahit\u00ed.\nA primeira acci\u00f3n de Bligh ao chegar \u00e1 illa foi garantir a cooperaci\u00f3n dos caciques locais. O xefe supremo, Tynah, acord\u00e1base de Bligh pola viaxe de Cook acontecida quince anos antes, e recibiuno calorosamente. O tenente entregou presentes ao xefe e informouno de que o seu \u00abrei Xurxo\u00bb soamente quer\u00eda \u00e1rbores do pan a cambio. Os nativos aceptaron satisfeitos aquela sinxela petici\u00f3n. Bligh designou Christian para dirixir un equipo en terra encargado de constru\u00edr un recinto onde puidesen cultivar as plantas.\nOs deberes da tripulaci\u00f3n do \"Bounty\" eran leves tanto en terra como a bordo durante a estancia de cinco meses en Tahit\u00ed. Moitos levaron vidas promiscuas coas mulleres nativas \u2013en total dezaoito homes, inclu\u00eddo Christian, recibiron tratamento por infecci\u00f3ns ven\u00e9reas\u2013, mentres que outros ti\u00f1an compa\u00f1eiras estables. Christian acabou establecendo unha relaci\u00f3n estreita cunha muller polinesia chamada Mauatua, \u00e1 que el chamaba \u00abIsabella\u00bb, nome dun antigo amor seu en Cumberland. Bligh permaneceu casto; toleraba as actividades dos seus homes, sen sorprenderse por que caesen na tentaci\u00f3n cando \u00abas seduci\u00f3ns da disipaci\u00f3n son superiores a calquera cousa que poida concibirse\u00bb. Bligh a\u00ednda as\u00ed esperaba que os tripulantes cumprisen eficientemente os seus deberes, desgust\u00e1ndose ao descubrir o aumento de casos de neglixencia e indolencia por parte dos seus oficiais. Escribiu furioso: \u00abEu creo que nunca houbo nav\u00edo con suboficiais tan neglixentes e in\u00fatiles como este\u00bb.\nHuggan morreu o 10 de decembro. Bligh atribu\u00edu iso \u00abaos efectos da embriaguez e a indolencia ... nunca foi posible convencelo para dar media ducia de voltas pola cuberta, durante toda a viaxe\u00bb. Christian, malia que anteriormente fora o favorito de Bligh, non escapou da ira do capit\u00e1n. Humill\u00e1bao frecuentemente \u2013algunhas veces fronte \u00e1 tripulaci\u00f3n e os tahitianos\u2013 por mor de faltas reais ou imaxinarias, mentres que se aplicaban castigos severos a homes cuxos descoidos levaron ao roubo ou perda de equipo. Os lategazos, raramente administrados durante a viaxe de ida, agora eran cada vez m\u00e1is com\u00fans. Tres homes desertaron o 5 de xaneiro de 1789 \u2013Charles Churchill, John Millward e William Muspratt\u2013 tomando un pequeno barco, armas e munici\u00f3n. Muspratt fora azoutado pouco antes por neglixencia. Entre as pertenzas que Churchill deixou no \"Bounty\" atop\u00e1base unha lista de nomes que Bligh creu que poder\u00edan ser c\u00f3mplices na deserci\u00f3n \u2013o capit\u00e1n posteriormente afirmou que os nomes de Christian e Heywood estaban na lista\u2013. Bligh foi persuadido de que o seu protexido non planeaba desertar e esqueceu o asunto. Churchill, Millward e Muspratt foron atopados tres semanas despois e azoutounos ao volver ao barco.\nO traballo aumentou a partir de febreiro; coloc\u00e1ronse en testos e levaron ao nav\u00edo m\u00e1is de mil \u00e1rbores do pan, que encheron o gran camarote. O \"Bounty\" preparouse para a longa viaxe de volta. Os homes en moitos casos lament\u00e1banse pola perda inminente da s\u00faa c\u00f3moda vida xunto aos tahitianos. Bligh estaba impaciente por partir. Con todo, como apuntou o historiador Richard Hough, Bligh \u00abfoi incapaz de prever como reaccionar\u00eda a s\u00faa compa\u00f1\u00eda \u00e1 dureza e austeridade da vida no mar (...) tras cinco meses de vida disoluta e hedonista en Tahit\u00ed\u00bb. O 1 de abril de 1789 os preparativos estaban listos e o nav\u00edo partiu catro d\u00edas despois, tras unha afectuosa despedida de Tynah e a s\u00faa esposa.\nRegreso a Gran Breta\u00f1a.\nTanto Hough como Alexander afirman que os homes do \"Bounty\" non eran proclives a amotinarse ao deixar Tahit\u00ed, pese a lamentar a s\u00faa partida. O diario do axudante de contramestre, James Morrison, apoia esta conclusi\u00f3n. Hough suxire que os acontecementos que ocorreron pouco despois tiveron a s\u00faa orixe en sucesos acontecidos nas tres semanas que seguiron \u00e1 partida, cando a rabia e intolerancia de Bligh alcanzaron proporci\u00f3ns paranoicas. Christian era o seu particular branco, tendo que soportar continuamente a c\u00f3lera do capit\u00e1n. Bligh ignoraba os efectos do seu comportamento nos oficiais e a tripulaci\u00f3n, esquec\u00eda instantaneamente esas exhibici\u00f3ns e intentaba retomar unhas relaci\u00f3ns sociais normais.\nO \"Bounty\" ancorou en Nomuka, nas illas dos Amigos (actual Tonga), o 22 de abril de 1789 coa intenci\u00f3n de aprovisionarse de madeira, auga e alimentos, xa que era a \u00faltima parada antes do estreito de Endeavour. Bligh visitara as illas con Cook e sab\u00eda que os habitantes locais poder\u00edan comportarse de forma imprevisible. Puxo Christian ao mando dun destacamento encargado de atopar auga e equipouno con mosquetes, pero ao mesmo tempo ordenou que as armas quedasen no bote e non se levasen a terra. O grupo viuse acosado e ameazado, mais non foi capaz de contraatacar por serlle negado o uso de armas. Christian regresou ao \"Bounty\" sen completar a tarefa e Bligh tachouno de \u00abmaldito canalla covarde\u00bb. M\u00e1is desordes en terra resultaron no roubo dunha pequena \u00e1ncora e dunha aixola, polo que Bligh reprendeu unha vez m\u00e1is Fryer e Christian. Nun intento van por recuperar os obxectos roubados, Bligh detivo brevemente os xefes da illa a bordo do nav\u00edo. Cando finalmente deu ordes de facerse \u00e1 mar, nada do roubado se recuperara.\nChristian estaba desesperado o 27 de abril, depresivo e coa cabeza baixa. O seu humor empeorou m\u00e1is a\u00ednda cando Bligh o acusou de roubar cocos da despensa particular do capit\u00e1n. Bligh castigou toda a tripulaci\u00f3n polo roubo, retirando a s\u00faa raci\u00f3n de ron e reducindo a de comida \u00e1 metade. Christian atop\u00e1bao intolerable e considerou constru\u00edr unha pequena balsa, coa cal poder\u00eda escapar a unha illa e probar sorte cos nativos. Talvez obtivese madeira para tal fin de mans de Purcell. En calquera caso o seu descontento f\u00edxose de co\u00f1ecemento p\u00fablico entre o resto dos oficiais. George Stewart e Edward Young, dous dos novos cabaleiros, implor\u00e1ronlle que non desertase; Young aseguroulle que ter\u00eda o apoio de case todos a bordo para tomar o \"Bounty\" e depo\u00f1er a Bligh. Stewart d\u00edxolle que a tripulaci\u00f3n estaba \u00ablista para calquera cousa\u00bb.\nMot\u00edn.\nToma.\nO \"Bounty\" estaba a 56\u00a0km ao sur da illa de Tofua nas primeiras horas do d\u00eda 28 de abril de 1789. Christian decidiu actuar tras unha noite sen durmir. Sab\u00eda que os tripulantes probablemente o apoiar\u00edan tras as discusi\u00f3ns con Young e Stewart, co\u00f1ecendo o nome de moitos m\u00e1is tras conversar con Quintal e Isaac Martin. Christian tomou o control da cuberta superior coa axuda deses homes; a aqueles que cuestionaban as s\u00faas acci\u00f3ns orden\u00f3uselles permanecer en silencio. Cara \u00e1s 5.15 baixou da cuberta, botou a Hallett, quen durm\u00eda sobre a arca cos mosquetes, e distribu\u00edu as armas entre os seus seguidores antes de tomar o camarote de Bligh. Tres homes prenderon o capit\u00e1n e at\u00e1ronlle as mans, ameazando con matalo se daba a voz de alarma; Bligh \u00abgritou o m\u00e1is alto que puido coa esperanza de obter auxilio\u00bb. O esc\u00e1ndalo espertou Fryer, que desde o seu camarote no lado oposto viu os amotinados levar a Bligh. Estes ordenaron a Fryer que se deitase outra vez e calase, ou era home morto\u00bb.\nBligh foi levado ao alc\u00e1zar, coas mans atadas cunha corda suxeita por Christian, quen portaba unha baioneta; alg\u00fans relatos afirman que Christian levaba un peso prendido do pescozo para poder saltar pola borda e afogarse no caso de que o mot\u00edn fracasase. Outros espertaron polos ru\u00eddos e deixaron as s\u00faas camas para unirse \u00e1 axitaci\u00f3n. Non estaba claro nese momento quen formaba parte do mot\u00edn e quen non. Hough describe a escena: \u00abTodos estaban, m\u00e1is ou menos, facendo ru\u00eddo, tanto maldicindo, como facendo burlas ou simplemente gritando por mera satisfacci\u00f3n\u00bb. Bligh non paraba de gritar esixindo a s\u00faa liberaci\u00f3n, algunhas veces chamando os homes polo seu nome e \u00e1s veces ordenando \u00abderribade a Christian!\u00bb. A Fryer permit\u00eduselle brevemente ir \u00e1 cuberta superior e conversar con Christian, pero logo obrig\u00f3uselle a volver ao interior do buque a punta de baioneta; segundo Fryer, Christian d\u00edxolle: \u00abEstou no inferno desde hai semanas. O capit\u00e1n Bligh ga\u00f1ouno el mesmo\u00bb.\nChristian inicialmente pensou en deixar a Bligh \u00e1 deriva no esquife do \"Bounty\" xunto co empregado John Samuel e dous gardas mari\u00f1as leais ao capit\u00e1n, Hayward e Hallett. Descubriuse que o bote non estaba en condici\u00f3ns de navegar, as\u00ed que ordenou lanzar un maior, con capacidade para ao redor de dez homes. Con todo, Christian e os seus aliados sobreestimaron as dimensi\u00f3ns do mot\u00edn \u2013polo menos a metade dos homes estaban dispostos a partir con Bligh\u2013. As\u00ed, finalmente arriaron o maior bote do nav\u00edo, de 7 m de longo. Os leais ao capit\u00e1n recolleron as s\u00faas posesi\u00f3ns nas horas seguintes e subiron ao bote. Entre eles estaba Fryer, que coa aprobaci\u00f3n de Bligh, pediu permiso para permanecer a bordo do \"Bounty\" \u2013segundo el, coa esperanza de conseguir retomar o control do mesmo\u2013; Christian obrigouno a subir ao bote. A embarcaci\u00f3n inmediatamente mostrou a s\u00faa sobrecarga: m\u00e1is de vinte homes estaban xa a bordo e alg\u00fans m\u00e1is trataban de subir a ela. Christian ordenou volver ao \"Bounty\" a Charles Norman e Thomas McIntosh, os dous axudantes do carpinteiro, e a Joseph Coleman, o armeiro, xa que consideraba a s\u00faa presenza vital para poder facer navegar o \"Bounty\" cunha tripulaci\u00f3n reducida. Estes obedeceron de mala gana, pedindo a Bligh que recordase que permaneceran no barco contra a s\u00faa vontade. O capit\u00e1n aseguroulles: \u00abNon te\u00f1an medo, rapaces, asegurareime de que os traten como corresponde se consigo alcanzar Inglaterra\u00bb.\nSamuel salvou o diario do capit\u00e1n, documentos e papeis do comisario de a bordo, pero foi obrigado a deixar os mapas e cartas mar\u00edtimas de Bligh, resultado de quince anos de navegaci\u00f3n. A lancha recibiu comida e auga para cinco d\u00edas, un sextante, un comp\u00e1s, t\u00e1boas n\u00e1uticas e a caixa de ferramentas de Purcell. Os amotinados tam\u00e9n botaron catro alfanxes ao bote no \u00faltimo momento. Dezanove homes subiron finalmente ao bote, dos corenta e catro tripulantes do \"Bounty\" restantes, tras as mortes de Huggan e Valentine, deix\u00e1ndoo perigosamente sobrecargado, con s\u00f3 dezaoito cent\u00edmetros de francobordo. Entre os vinte e cinco homes que quedaron no barco inclu\u00edanse os amotinados armados, os leais que permaneceron contra a s\u00faa vontade e outros para os que non hab\u00eda espazo na lancha. A corda que un\u00eda as d\u00faas embarcaci\u00f3ns foi cortada ao redor das 10.00; Bligh ordenou pouco despois que se izase unha vela. O seu destino inmediato era a illa de Tofua, marcada claramente no horizonte por unha columna de fume procedente do seu volc\u00e1n.\nViaxe de Bligh.\nBligh esperaba atopar comida e auga en Tofua, ent\u00f3n seguir cara \u00e1 pr\u00f3xima illa de Tongatapu e buscar a axuda do rei Poulaho (ao que co\u00f1ec\u00eda da viaxe con Cook) para conseguir provisi\u00f3ns para chegar \u00e1s Indias Orientais Neerlandesas. Houbo encontros cos nativos en Tofua que inicialmente foron amigables, con todo acabaron torn\u00e1ndose ameazantes a medida que o tempo pasaba. O 2 de maio, catro d\u00edas logo da s\u00faa chegada, Bligh deuse conta de que o ataque era inminente. Ordenou aos seus homes volver ao mar pouco antes de que os nativos tomasen a corda de popa do bote e intentasen arrastralo cara a terra. Bligh, con sangue fr\u00edo, guiou o \u00faltimo grupo de mari\u00f1eiros en terra e as s\u00faas provisi\u00f3ns cara ao bote. O intendente John Norton lanzouse \u00e1 auga para intentar liberar a corda dos nativos; foi inmediatamente atacado e apedrado ata a morte.\nO bote conseguiu fuxir a mar aberto, onde a tripulaci\u00f3n reconsiderou as s\u00faas opci\u00f3ns. Unha visita a Tongatapau ou outra illa poder\u00eda carrexar consecuencias dunha violencia similar; Bligh calculou que a s\u00faa mellor oportunidade de salvaci\u00f3n era navegar directamente cara ao asentamento neerland\u00e9s de Kupang en Timor, usando as provisi\u00f3ns a bordo. Trat\u00e1base dunha viaxe de aproximadamente 6500 quil\u00f3metros cara ao oeste, atravesando ademais o estreito de Endeavour, polo que ser\u00edan necesarias raci\u00f3ns diarias dunha onza de pan e un cuarto de vaso de auga para cada home. O plan foi acordado unanimemente.\nO clima foi h\u00famido e tempestuoso desde o inicio, con mares axitados ameazando constantemente con afundir o bote. Cando o Sol aparec\u00eda, Bligh escrib\u00eda \u00abd\u00e1banos tanto pracer como un d\u00eda de inverno en Inglaterra\u00bb. Esforzouse para manter o seu diario durante a viaxe, observando, dese\u00f1ando e cartografando mentres navegaban cara a occidente. Contaba historias sobre as s\u00faas experiencias anteriores no mar para intentar manter a moral, facendo que os homes cantasen e ocasionalmente rezaba. O bote protagonizou o primeiro paso de europeos polas Fidxi, con todo non ousaron deterse pola reputaci\u00f3n de can\u00edbales que ti\u00f1an os nativos. Bligh relatou o 17 de maio: \u00aba nosa situaci\u00f3n era miserable; sempre mollados, e sufrindo fr\u00edo extremo... sen ning\u00fan abrigo do clima\u00bb.\nO ceo clareou unha semana despois e as aves comezaron a aparecer, sinalando a proximidade de terra. Avistaron a Gran Barreira de Coral o 28 de maio; Bligh atopou un espazo navegable e dirixiu o bote cara a unha tranquila lagoa. Desembarcaron durante a tarde nunha pequena illa e atoparon ostras e bagas en abundancia, com\u00e9ndoas vorazmente. O grupo explorou o norte da illa durante os catro d\u00edas seguintes, co\u00f1ecedores de que os seus movementos estaban sendo vixiados polos nativos. As discordancias comezaron a aparecer; tras unhas discrepancias entre Bligh e Purcell, Bligh agarrou un alfanxe e desafiou o carpinteiro a loitar. Fryer dixo a Cole que arrestase o capit\u00e1n, pero cedeu ao ameazalo Bligh con matalo se interfer\u00eda.\nO bote pasou polo cabo York o 2 de xu\u00f1o, no extremo norte de Australia. Bligh virou ao suroeste e navegou por un labirinto de bancos de peixes, arrecifes, bancos de area e pequenas illas. A ruta tomada non foi o estreito de Endeavour, sen\u00f3n unha pasaxe m\u00e1is ao sur que despois pasou a co\u00f1ecerse como a canle do Pr\u00edncipe de Gales. Naquela tarde eles alcanzaron o mar de Arafura, faltando a\u00ednda 2000\u00a0km ata Kupang. Os oito d\u00edas seguintes foron alg\u00fans dos m\u00e1is dif\u00edciles de toda a viaxe, con moitos homes a piques de desfalecer o d\u00eda 11 de xu\u00f1o. O d\u00eda seguinte avistaron Timor e Bligh escribiu: \u00ab\u00e9 imposible para min describir o pracer que a bendici\u00f3n de ver esa terra difundiu entre n\u00f3s\u00bb. Entraron no porto de Kupang o 14 de xu\u00f1o cunha bandeira brit\u00e1nica improvisada.\nBligh relatou o mot\u00edn \u00e1s autoridades en Kupang e escribiu \u00e1 s\u00faa esposa: \u00absaiba agora, a mi\u00f1a querida Betsey, que perd\u00edn o \"Bounty\"...\u00bb. O bot\u00e1nico Nelson rapidamente sucumbiu ao severo clima de Kupang e morreu. Os superviventes partiron para Batavia (actual Iacarta) o 20 de agosto para esperar un nav\u00edo con destino a Europa; o coci\u00f1eiro Thomas Cook tam\u00e9n morreu, tras permanecer enfermo por semanas. Bligh conseguiu pasaxes para si, o seu empregado Samuel e o seu criado John Smith, partindo o 16 de outubro de 1789. Catro dos superviventes restantes \u2013o asistente de mestre Elphinstone, o intendente Peter Linkletter, o carniceiro Robert Lamb e o axudante de cirurxi\u00e1n Thomas Ledward\u2013 morreron en Batavia ou na viaxe de retorno a Gran Breta\u00f1a.\nO \"Bounty\" baixo Christian.\nChristian dividiu os efectos persoais dos lealistas entre a tripulaci\u00f3n restante tras a partida do bote de Bligh, arroxando as \u00e1rbores do pan ao mar. Reco\u00f1eceu que Bligh poder\u00eda sobrevivir e informar do mot\u00edn, e que en calquera caso o non retorno do \"Bounty\" levar\u00eda a unha misi\u00f3n de procura, con Tahit\u00ed como primeiro lugar no que buscar. Desa forma Christian levou o nav\u00edo \u00e1 pequena illa de Tubuai, aproximadamente a 830\u00a0km ao sur de Tahit\u00ed. Tubuai fora descuberta e rudamente cartografada por Cook; salvo por unha \u00fanica e pequena canle, a illa estaba totalmente rodeada por un arrecife que poder\u00eda, Christian pensou, ser facilmente defendida ante un ataque procedente do mar.\nO \"Bounty\" chegou a Tubuai o 28 de maio de 1789. A recepci\u00f3n da poboaci\u00f3n nativa foi hostil; cando unha flotilla de canoas de guerra se dirixiu ao nav\u00edo, Christian usou un can\u00f3n para repeler os agresores. Polo menos unha ducia de guerreiros morreron e o resto fuxiron. Sen desanimarse, Christian e un destacamento armado inspeccionaron a illa e decidiron que era apropiada para os seus prop\u00f3sitos. Con todo, necesitaban mulleres e d\u00f3ciles traballadores nativos para establecer un asentamento permanente. Era m\u00e1is probable que o conseguisen en Tahit\u00ed, cara a onde partiu o \"Bounty\" o 6 de xu\u00f1o. Christian inventou unha historia na que Bligh, Cook e el estaban fundando un novo asentamento en Aitutaki, para deste xeito conseguir a cooperaci\u00f3n dos xefes tahitianos. O nome de Cook garantiu xenerosos presentes de gando e outros bens, co \"Bounty\" ben aprovisionado retornando a Tubuai o 16 de xu\u00f1o. A bordo tam\u00e9n estaban uns 30 homes e mulleres tahitianos, alg\u00fans dos cales atop\u00e1banse al\u00ed enganados.\nDurante os seguintes dous meses Christian e os seus homes trataron de establecerse en Tubuai. Comezaron a constru\u00edr un gran cercado rodeado por un foso ao que chamaron \u00abFort George\u00bb (Forte Xurxo, en honor ao rei brit\u00e1nico), para dotarse as\u00ed dunha fortaleza segura en caso de ataque por terra ou mar. Christian intentou establecer relaci\u00f3ns amistosas cos xefes dos nativos, pero o seu grupo non foi ben recibido. Houbo enfrontamentos persistentes coa poboaci\u00f3n nativa, principalmente en asuntos referentes \u00e1 propiedade e \u00e1s mulleres; o punto culminante foi unha batalla campal na que 66 nativos pereceron e moitos resultaron feridos. O descontento entre o grupo do \"Bounty\" era crecente e Christian sent\u00eda que a s\u00faa autoridade se desvanec\u00eda. Organizou un encontro para discutir plans futuros e ofreceu voto libre. Oito \u2013o n\u00facleo duro dos amotinados\u2013 permaneceron fieis a Christian, pero dezaseis desexaban regresar a Tahit\u00ed e probar sorte al\u00ed. Christian aceptou esta decisi\u00f3n; tras deixar \u00e1 maior\u00eda en Tahit\u00ed el \u00abnavegar\u00eda vento en popa e (...) tomar\u00eda terra na primeira illa \u00e1 que o barco o dirixise. Logo do que fixen non podo quedar en Tahit\u00ed\u00bb.\nSeparaci\u00f3n dos amotinados.\nCando o \"Bounty\" retornou a Tahit\u00ed, o 22 de setembro, o recibimento foi moito menos efusivo que a vez anterior. Os tahitianos sab\u00edan por boca da tripulaci\u00f3n doutro buque brit\u00e1nico que a historia da fundaci\u00f3n dun asentamento en Aitutaki por Cook e Bligh era unha invenci\u00f3n e que Cook hab\u00eda tempo que morrera. A Christian preocup\u00e1balle que a reacci\u00f3n dos tahitianos fose violenta as\u00ed que non permaneceron moito na illa. Dos 16 homes que votaran por permanecer en Tahit\u00ed, permitiu a 15 quedar; Joseph Coleman foi retido no barco posto que Christian requir\u00eda as s\u00faas habilidades como armeiro. Esa tarde Christian enganou un grupo de tahitianos, principalmente mulleres, para subir a bordo do \"Bounty\" para celebrar unha festa. Unha vez esta comezou, cortou a amarra da \u00e1ncora e o \"Bounty\" partiu cos seus invitados cativos. Coleman escapou lanz\u00e1ndose \u00e1 auga e chegou a terra. Entre o grupo de secuestrados atop\u00e1banse seis mulleres anci\u00e1s, \u00e1s que Christian non atopaba utilidade; deixounas en terra na pr\u00f3xima illa de Moorea. A tripulaci\u00f3n do \"Bounty\" constaba agora de nove amotinados \u2013Christian, Young, Quintal, Brown, Martin, John Williams, William McCoy, John Mills e John Adams (co\u00f1ecido pola tripulaci\u00f3n como \u00abAlexander Smith\u00bb)\u2013 e 20 polinesios, dos que 14 eran mulleres.\nOs 16 que permaneceron en Tahit\u00ed comezaron a organizar a s\u00faa vida al\u00ed. Un grupo liderado por Morrison e Tom McIntosh comezou a constru\u00edr unha goleta, \u00e1 que chamaron \"Resolution\", como o buque de Cook. Morrison non fora un amotinado activo; en lugar de esperar a ser capturado de novo, confiaba en facer navegar o barco ata as Indias Orientais Neerlandesas e renderse \u00e1s autoridades do lugar, esperando que tal acci\u00f3n confirmase a s\u00faa inocencia. O grupo de Morrison mantivo a rutina e a disciplina naval, ata o punto de celebrar a eucarist\u00eda cada domingo. Churchill e Matthew Thompson, doutra banda, elixiron unha vida alcoh\u00f3lica e polo xeral disoluta, que acabou na morte violenta de ambos os dous; Churchill foi asasinado por Thompson, quen \u00e1 s\u00faa vez foi asasinado polos amigos nativos de Churchill. Outros, como Stewart e Heywood, establec\u00e9ronse nunha tranquila domesticaci\u00f3n; Heywood pasou gran parte do seu tempo estudando a lingua tahitiana. Adoptou a vestimenta local e segundo o costume local, pasou a lucir numerosas tatuaxes no seu corpo.\nCastigo.\nMisi\u00f3n da HMS \"Pandora\".\nCando Bligh chegou a Inglaterra o 14 de marzo de 1790, as noticias do mot\u00edn xa chegaran a Gran Breta\u00f1a, polo que foi agasallado como un heroe. En outubro de 1790, nun consello de guerra formal pola perda do \"Bounty\", foi absolto da responsabilidade da perda do buque e foi ascendido a \"post-captain\". De forma anexa ao consello de guerra, Bligh presentou cargos contra Purcell por mala conduta e insubordinaci\u00f3n; o antigo carpinteiro recibiu unha reprimenda.\nEn novembro de 1790 o Almirantado enviou a fragata HMS \"Pandora\", co capit\u00e1n Edward Edwards ao mando, para capturar os amotinados e levalos de volta a Inglaterra para seren xulgados. O buque chegou a Tahit\u00ed o 23 de marzo de 1791 e en cuesti\u00f3n duns poucos d\u00edas os 14 superviventes do \"Bounty\" rend\u00e9ronse ou foron capturados. Edwards non fixo distinci\u00f3n entre os amotinados e aqueles que quedaron retidos no \"Bounty\" contra a s\u00faa vontade; todos foron encarcerados nunha prisi\u00f3n especialmente constru\u00edda no alc\u00e1zar da \"Pandora\", alcum\u00e1ndoa \u00aba caixa de Pandora\u00bb. A fragata permaneceu en Tahit\u00ed por cinco semanas mentres Edwards vagamente buscaba algunha pista do \"Bounty\". O barco finalmente partiu o 8 de maio para buscar Christian e o \"Bounty\" entre os miles de illas do Pac\u00edfico sur. Salvo por uns paus descubertos na illa Palmerston, non acharon rastro alg\u00fan do barco fuxitivo. Edwards continuou a procura ata agosto, cando se dirixiu ao oeste, rumbo \u00e1s Indias Orientais Neerlandesas.\nO 29 de agosto de 1791 a fragata \"Pandora\" encallou no exterior da Gran Barreira de Coral. Os homes na \u00abcaixa de Pandora\u00bb foron ignorados mentres a tripulaci\u00f3n trataba de evitar que o nav\u00edo fose a pique. Cando Edwards deu a orde de abandonar o barco, o armeiro comezou a retirar os grill\u00f3ns dos prisioneiros, pero o buque afundiuse antes de que terminase. Heywood e outros nove prisioneiros escaparon; catro homes do \"Bounty\" \u2013Stewart, Henry Hillbrant, Richard Skinner e John Sumner\u2013 e 31 tripulantes da \"Pandora\" afog\u00e1ronse. Os superviventes, entre os que estaban os dez prisioneiros, embarcaron nun bote, iniciando unha viaxe que seguiu en gran parte a ruta que seguira Bligh dous anos antes. Os prisioneiros permaneceron atados de p\u00e9s e mans ata a s\u00faa chegada a Kupang o 17 de setembro.\nOs prisioneiros foron confinados durante sete semanas, primeiramente na prisi\u00f3n do lugar e posteriormente nun barco da Compa\u00f1\u00eda Neerlandesa das Indias Orientais, antes de ser levados a Cidade do Cabo. O 5 de abril de 1792 embarcaron para Inglaterra nun buque de guerra brit\u00e1nico, o HMS \"Gorgon\", e chegaron a Portsmouth o 19 de xu\u00f1o. Al\u00ed foron levados ao barco de garda HMS \"Hector\" \u00e1 espera de xu\u00edzo. Entre os prisioneiros estaban detidos tres lealistas \u2013Coleman, McIntosh e Norman\u2013 aos que Bligh prometera xustiza, o violinista cego Michael Byrne (ou \"Byrn\"), Heywood, Morrison e catro amotinados activos: Thomas Burkett, John Millward, Thomas Ellison e William Muspratt. Bligh, a quen se lle encomendou unha nova misi\u00f3n en busca de \u00e1rbores do pan ao mando do HMS \"Providence\", abandonara Inglaterra en agosto de 1791, polo que estar\u00eda ausente para os procesos xudiciais pendentes do consello de guerra.\nConsello de guerra, veredicto e penas.\nO consello de guerra iniciou a s\u00faa actividade o 12 de setembro de 1792 no HMS \"Duke\" no porto de Portsmouth, con Samuel Hood, comandante en xefe naval en Portsmouth, presidindo. A familia de Heywood asegurouse de que este contase con asesores legais competentes; entre os demais acusados, unicamente Muspratt contou con asesoramento legal. Os superviventes da viaxe en bote de Bligh tras o mot\u00edn achegaron probas contra os seus antigos compa\u00f1eiros \u2013os testemu\u00f1os de Thomas Hayward e John Hallett foron particularmente dani\u00f1os para os intereses de Heywood e Morrison, quen afirmaban a s\u00faa inocencia ante toda intenci\u00f3n de amotinarse e que se renderon voluntariamente ante os homes da \"Pandora\"\u2013. A corte non obxectou ante os testemu\u00f1os de Coleman, McIntosh, Norman e Byrne, polo que todos eles foron absoltos. O 18 de setembro os seis acusados restantes foron atopados culpables polo mot\u00edn e foron condenados a matar por aforcamento, con recomendaci\u00f3ns de misericordia para Heywood e Morrison \u00aben consideraci\u00f3n de varias circunstancias\u00bb.\nO 26 de outubro de 1792 Heywood e Morrison recibiron o perd\u00f3n real do rei Xurxo III e foron liberados. Muspratt, mediante o seu avogado, conseguiu un adiamento da s\u00faa pena ao recorrer que as normas do consello de guerra o frearan \u00e1 hora de chamar Norman e Byrne como testemu\u00f1as na s\u00faa defensa. O 28 de outubro a\u00ednda estaba esperando o resultado cando Burkett, Ellison e Millward foron aforcados desde a verga do mastro do HMS \"Brunswick\" no peirao de Portsmouth. Alg\u00fans relatos afirman que o tr\u00edo de condenados continuou proclamando a s\u00faa inocencia ata o \u00faltimo momento, mentres que outros falan da s\u00faa \u00abmasculina firmeza que (...) era da admiraci\u00f3n de todos\u00bb. Houbo certa inquietude expresada na prensa \u2013a sospeita de que \u00abo di\u00f1eiro comprara as vidas dalg\u00fans e outros se viron sacrificados pola s\u00faa pobreza\u00bb. Fal\u00e1base as\u00ed mesmo de que Heywood era herdeiro dunha gran fortuna, pero tal testemu\u00f1o era infundado; con todo, Dening afirma que \u00abao final foi a clase, ou as relaci\u00f3ns, ou o clientelismo o que marcou a diferenza\u00bb. En decembro Muspratt soubo que era indultado e o 11 de febreiro de 1793 recibiu o perd\u00f3n e foi liberado.\nConsecuencias.\nMoitas das testemu\u00f1as do consello de guerra criticaron a conduta de Bligh. Para cando retornou a Inglaterra en agosto de 1793, tras transportar con \u00e9xito \u00e1rbores do pan \u00e1s Indias Occidentais a bordo do \"Providence\", a opini\u00f3n p\u00fablica e profesional volv\u00e9ronse contra el. Viuse desde\u00f1ado no Almirantado cando foi presentar o seu informe e permaneceu dezanove meses coa metade do seu salario antes de recibir unha nova misi\u00f3n. A finais de 1794 o xurista Edward Christian, irm\u00e1n de Fletcher, publicou o seu \"Appendix\" (\"Ap\u00e9ndice\") ao proceso do consello de guerra, que a prensa dixo que se publicaba para \u00abpaliar o comportamento de Christian e os amotinados e desprestixiar o capit\u00e1n Bligh\u00bb. A posici\u00f3n de Bligh viuse a\u00ednda m\u00e1is minada cando o artilleiro Peckover confirmou que moito do que se alegaba no \"Appendix\" era certo.\nBligh capitaneou o HMS \"Director\" na batalla de Camperdown en outubro de 1797 e o HMS \"Glatton\" na batalla de Copenhaguen en abril de 1801. En 1805, mentres capitaneaba o HMS \"Warrior\", foi xulgado nun consello de guerra por uso de linguaxe non apropiada cara aos seus oficiais e reprendido. En 1806 foi nomeado gobernador de Nova Gales do Sur, en Australia; logo de dous anos no cargo un grupo de oficiais do ex\u00e9rcito arrest\u00e1rono e depux\u00e9rono na chamada rebeli\u00f3n do Ron. Tras o seu regreso a Inglaterra, Bligh foi ascendido a contraalmirante e en 1811 a vicealmirante, pero non recibiu ningunha designaci\u00f3n naval posterior. Morreu, con 63 anos, en decembro de 1817.\nDos amotinados indultados, Heywood e Morrison volveron \u00e1 Armada. Heywood adquiriu o apoio de Samuel Hood e en 1803, \u00e1 idade de trinta e un anos, alcanzou o rango de capit\u00e1n. Tras unha carreira distinguida morreu en 1831. Morrison converteuse en mestre artilleiro e desapareceu en 1807, cando o HMS \"Blenheim\" naufragou no oc\u00e9ano \u00cdndico. De Muspratt, crese que traballou como camareiro naval antes de morrer, como moi tarde, en 1798. Os outros principais participantes no consello de guerra \u2013Fryer, Peckover, Coleman, McIntosh e outros\u2013 polo xeral desapareceron da esfera p\u00fablica tras a fin do proceso xudicial.\nPitcairn.\nAsentamento.\nTras deixar Tahit\u00ed o 22 de setembro de 1789, Christian dirixiu o \"Bounty\" cara ao oeste en busca dun porto seguro. Ent\u00f3n formou a idea de asentarse na illa Pitcairn, lonxe ao leste de Tahit\u00ed; a illa fora descuberta en 1767, pero a s\u00faa localizaci\u00f3n exacta nunca se verificou. Tras meses de procura, Christian redescubriu a illa o 15 de xaneiro de 1790, a 348\u00a0km ao leste da posici\u00f3n rexistrada. Este erro lonxitudinal contribu\u00edu \u00e1 decisi\u00f3n dos amotinados de asentarse al\u00ed.\nTras a s\u00faa chegada o barco foi descargado e privado da maior\u00eda dos seus mastros e paus para usalos na illa. Foi queimado e destru\u00eddo o 23 de xaneiro, ben como unha precauci\u00f3n acordada polos amotinados para evitar ser descubertos, ou ben como froito dunha actuaci\u00f3n non autorizada por parte de Quintal. En calquera caso, xa non hab\u00eda medios para escapar da illa. A illa mostrouse como un porto id\u00f3neo para os amotinados \u2013deshabitada, virtualmente inaccesible, con abundante comida, auga e terra f\u00e9rtil\u2013. Por un tempo, os amotinados e os seus ref\u00e9ns tahitianos conviviron en paz. Christian estableceuse con Isabela; tiveron fillos, entre os que destacou Thursday October Christian. A autoridade de Christian como l\u00edder foise dilu\u00edndo gradualmente e volveuse propenso a longos per\u00edodos de melancol\u00eda e introspecci\u00f3n.\nTensi\u00f3ns e rivalidades foron xurdindo gradualmente, xa que os brit\u00e1nicos percib\u00edan os tahitianos como seres da s\u00faa propiedade, en particular as mulleres que, segundo Alexander, pasaban dun 'marido' a outro\u00bb. En setembro de 1793 o asunto dexenerou en violencia extrema, cando cinco dos amotinados \u2013Christian, Williams, Martin, Mills e Brown\u2013 foron asasinados polos tahitianos. Christian viuse atacado mentres traballaba no campo: primeiro recibiu un disparo e finalmente foi rematado cunha machada; as s\u00faas \u00faltimas palabras, segundo se cre, foron \u00abOh, dear!\u00bb. As loitas continuaron posteriormente e para 1794 os seis homes tahitianos morreran, ben a mans das vi\u00favas dos amotinados asasinados ou entre eles.\nDous dos catro amotinados superviventes, Young e Adams, asumiron o liderado e aseguraron unha calma tenue, que se viu rota pola embriaguez de McCoy e Quintal cando este \u00faltimo destilou unha bebida alcoh\u00f3lica a partir dunha planta local. Algunhas das mulleres trataron de deixar a illa nun bote improvisado pero non puideron facelo navegar satisfactoriamente. A vida continuou con dificultades ata o suicidio de McCoy en 1798. Un ano despois, cando Quintal proferiu ameazas de morte e sementou o caos, Adams e Young mat\u00e1rono e restauraron as\u00ed a paz.\nDescubrimento.\nTras a morte de Young por asma en 1800, Adams asumiu a responsabilidade da educaci\u00f3n e o benestar das nove mulleres restantes e dos dezanove p\u00edcaros. Usando a Biblia do \"Bounty\", alfabetizounos e cristianizounos, \u00e1 vez que mantivo a paz na illa. Esta era a situaci\u00f3n en febreiro de 1808, cando o barco cazador de focas \"Topaz\", de bandeira estadounidense, arribou de xeito inesperado \u00e1 illa, tomou terra e descubriu a para ent\u00f3n florecente comunidade. As noticias do descubrimento do \"Topaz\" non chegaron a Gran Breta\u00f1a ata 1810, pero o Almirantado, preocupado pola guerra contra Francia, non lles prestou atenci\u00f3n. En 1814 dous barcos de guerra brit\u00e1nicos, o HMS \"Briton\" e p HMS \"Tagus\", top\u00e1ronse coa illa. Entre os que recibiron os mari\u00f1eiros atop\u00e1banse Thursday October Christian e o fillo de Edward Young, George. Os capit\u00e1ns Thomas Staines e Philip Pipon informaron de que o fillo de Christian mostraba \u00abna s\u00faa seu benevolente aparencia, todas as caracter\u00edsticas dun verdadeiro rostro ingl\u00e9s\u00bb. En terra atoparon unha poboaci\u00f3n de corenta e seis nativos, maioritariamente novos, liderados por Adams, de quen depend\u00eda, claramente para eles, o benestar de todos os habitantes da illa.\nDespois de recibir o informe de Staine, o Almirantado decidiu non tomar medidas. Nos anos seguintes, moitos barcos chegaron \u00e1 illa Pitcairn e as s\u00faas tripulaci\u00f3ns escoitaron varias historias sobre a fundaci\u00f3n do asentamento de boca de Adams. Adams morreu en 1829, sendo honrado como fundador e pai dunha comunidade que durante o s\u00e9culo seguinte alcanzou a fama como exemplo da moral vitoriana. Durante anos os habitantes das illas venderon moitos obxectos recuperados do \"Bounty\" como \"souvenirs\"; en 1999 creouse o Proxecto Pitcairn como un consorcio de entes acad\u00e9micos e hist\u00f3ricos australianos para rexistrar e documentar todos os materiais que permanecen na illa, como parte dun detallado estudo do desenvolvemento do asentamento.\nImpacto cultural.\nA percepci\u00f3n de Bligh como un tirano autoritario comezou co \"Appendix\" de Edward Christian en 1794. Ademais do diario de Bligh, o primeiro relato publicado sobre o mot\u00edn foi o de John Barrow en 1831. Barrow era amigo da familia Heywood; o seu libro mitigou o papel de Heywood e fixo fincap\u00e9 na severidade de Bligh. O libro tam\u00e9n iniciou a lenda de que Christian non morrera en Pitcairn, sen\u00f3n que dalg\u00fan modo retornara a Inglaterra e fora reco\u00f1ecido por Heywood en Plymouth, cara a 1808-09. Un testemu\u00f1o escrito en 1870 por Diana Belcher, a fillastra de Heywood, exonerou a\u00ednda m\u00e1is a Heywood e Christian e, segundo Alexander, \u00abcimentou (...) moitas falsidades que se introduciron na narrativa\u00bb.\nSum\u00e1ndose a numerosos libros e artigos sobre o mot\u00edn, o s\u00e9culo XX trouxo cinco pel\u00edculas baseadas nos sucesos do mot\u00edn. A primeira, de 1916, titulada \"The Mutiny of the Bounty\", foi unha pel\u00edcula muda australiana, posteriormente desaparecida. A segunda, de 1933, tam\u00e9n de produci\u00f3n australiana, titulouse \"In the Wake of the Bounty\" e viu o debut en pantalla de Errol Flynn no papel de Christian. O impacto desta pel\u00edcula viuse eclipsado pola versi\u00f3n de 1935 da Metro-Goldwyn-Mayer \"Mutiny on the Bounty\", baseada na novela hom\u00f3nima de Charles Nordhoff e James Norman Hall, con Charles Laughton e Clark Gable como Bligh e Christian. A historia do filme presentouse, segundo Dening, como \u00abo cl\u00e1sico conflito entre a tiran\u00eda e unha causa xusta\u00bb; o retrato de Bligh protagonizado por Laughton quedou na retina colectiva, \u00abun sin\u00f3nimo de tiran\u00eda s\u00e1dica\u00bb. As d\u00faas pel\u00edculas seguintes foron \"Mutiny on the Bounty\" (1962) con Trevor Howard e Marlon Brando, e \"The Bounty\" (1984) con Anthony Hopkins e Mel Gibson, que perpetuou a imaxe de Bligh e a de Christian como un heroe tr\u00e1xico. A \u00faltima pel\u00edcula engadiu certo homoerotismo \u00e1 relaci\u00f3n Bligh-Christian.\nEntre os intentos dos historiadores por mostrar un Bligh m\u00e1is emp\u00e1tico at\u00f3panse Richard Hough (1972) e Caroline Alexander (2003). Hough retrata un \u00abcapit\u00e1n insuperable (...) ir\u00eda con el chova, trone ou relampe, pero non o acompa\u00f1ar\u00eda nin un s\u00f3 d\u00eda nun barco nun mar acougado\u00bb. Alexander presenta Bligh como un home sumamente inquedo, atento ao benestar da s\u00faa tripulaci\u00f3n e totalmente dedicado ao seu labor. Foi desafortunado coa s\u00faa \u00e9poca; a historia do mot\u00edn f\u00edxose p\u00fablica cando os poetas rom\u00e1nticos dominaban por primeira vez o panorama literario. O principal defensor de Bligh foi Joseph Banks, mentres que Christian foi engrandecido por Wordsworth e Coleridge. \u00abA poes\u00eda dirix\u00eda \u00e1 ciencia\u00bb, reflect\u00eda a an\u00e1lise do libro de Alexander en \"The Baltimore Sun\", \u00abe mantivo a s\u00faa posici\u00f3n desde ent\u00f3n\u00bb. En 1998, no avance dun documental da BBC, Dea Birkett suxeriu: \u00abChristian contra Bligh veu representar a rebeli\u00f3n contra o autoritarismo, unha vida restrinxida contra unha vida de liberdade, a represi\u00f3n sexual contra a licenza sexual\u00bb."}
{"id": "449848", "revid": "7802", "url": "https://gl.wikipedia.org/wiki?curid=449848", "title": "Bounty", "text": ""}
{"id": "449850", "revid": "5863", "url": "https://gl.wikipedia.org/wiki?curid=449850", "title": "Evasi\u00f3n do Ciudad de Montevideo", "text": "A evasi\u00f3n do Ciudad de Montevideo foi a fuxida de republicanos galegos desde Malpica de Berganti\u00f1os a Douarnenez, no departamento de Finist\u00e8re da Breta\u00f1a francesa, o 28 de xu\u00f1o de 1937.\nHistoria.\nA motora Ciudad de Montevideo fora constru\u00edda en madeira en 1932, ti\u00f1a unha eslora de 12,5 metros e unha manga de algo m\u00e1is de 3 metros. Alcanzaba unha velocidade m\u00e1xima de 5 millas por hora. Era propiedade de Evaristo Pose Dold\u00e1n. A madrugada do 28 de xu\u00f1o, con nove membros na s\u00faa tripulaci\u00f3n, o Ciudad de Montevideo iniciou a fuga. Antonio Su\u00e1rez Blanco era o patr\u00f3n do barco. Bernardino Garrido era membro de Izquierda Republicana e un dos principais fuxitivos.\nNa Enseada das Lapas, ao p\u00e9 da Torre de H\u00e9rcules da Coru\u00f1a, recolleron a Antonio Pose \u201cXornes\u201d de Malpica e a Balbino Oroza Otero, o seu cu\u00f1ado, de Rinlo.\nUn destrutor nazi que apoiaba o bloqueo do Mar Cant\u00e1brico pola frota franquista confundiunos con n\u00e1ufragos e deulles comida, combustible e marcoulles o rumbo para chegar a Brest.\nOs fuxidos foron xulgados en Ferrol na causa 253/1937."}
{"id": "449855", "revid": "98629", "url": "https://gl.wikipedia.org/wiki?curid=449855", "title": "Ladislau II de Polonia", "text": "Jogaila, despois Ladislau II Jagie\u0142\u0142o, nado arredor de 1362 e finado o 1 de xu\u00f1o de 1434, foi gran duque de Lituania (1377-1434) e m\u00e1is tarde rei de Polonia (1386-1434), primeiro como consorte da s\u00faa dona Eduvixes ata 1399, e logo como monarca ata a s\u00faa morte. Gobernou Lituania dende o 1377.\nNaceu pag\u00e1n mais, a fin de contraer matrimonio coa ra\u00ed\u00f1a de Polonia Eduvixes I, en 1386 converteuse ao catolicismo e foi bautizado co nome de Ladislau (W\u0142adys\u0142aw) en Cracovia; casou ent\u00f3n coa nova ra\u00ed\u00f1a Eduvixes, e foi coroado rei de Polonia como Ladislau II Jagie\u0142\u0142o. En 1387 converteu Lituania ao cristianismo. O seu reinado en solitario en Polonia comezou en 1399, \u00e1 morte da ra\u00ed\u00f1a Eduvixes, e durou trinta e cinco anos m\u00e1is, marcando o comezo da uni\u00f3n polaco-lituana. Foi o fundador da dinast\u00eda Jagie\u0142\u0142o polaca, que leva o seu nome e que anteriormente se co\u00f1ec\u00eda tam\u00e9n como dinast\u00eda xem\u00ednida no Gran Ducado de Lituania. A dinast\u00eda Jagie\u0142\u0142o gobernou Polonia e Lituania ata 1572, e foi unha das m\u00e1is influentes da Baixa Idade Media e principios da Idade Moderna na Europa Central e Oriental. Durante o reinado de Jogaila, o estado polaco-lituano foi o maior do mundo cristi\u00e1n.\nJogaila foi o \u00faltimo se\u00f1or pag\u00e1n da Lituania medieval. Ostentou o t\u00edtulo de \"Didysis Kunigaik\u0161tis\". Despois de obter o cetro polaco, a ra\u00edz da Uni\u00f3n de Krewo, a uni\u00f3n polaco-lituana tivo que enfrontarse ao poder\u00edo crecente dos cabaleiros teut\u00f3nicos. A vitoria de Jogaila na batalla de Grunwald en 1410, seguida da paz de Thorn, asegurou as fronteiras polacas e lituanas e marcou o comezo da puxanza da alianza polaco-lituana en Europa. En tempos de Ladislau, Polonia expandeuse e deu comezo \u00e1 chamada Idade de Ouro do pa\u00eds.\nMocidade.\nLituania.\nS\u00e1bese pouco da mocidade de Jogaila e non se co\u00f1ece con certeza o ano en que naceu. Anteriormente os historiadores cr\u00edan que vi\u00f1era ao mundo en 1352, pero estudos recentes indican que puido facelo m\u00e1is tarde, contra 1362. Era membro da dinast\u00eda xed\u00edminida e \u00e9 probable que nacese en Vilnius. Os seus pais foron Algirdas, gran duque de Lituania, e a s\u00faa segunda muller, Uliana, filla de Alexandre I, gran pr\u00edncipe de Tver.\nO Gran Ducado de Lituania que Jogaila herdou en 1377 era unha entidade pol\u00edtica composta de d\u00faas nacionalidades principais, moi diferentes entre si, e de dous sistemas pol\u00edticos: o da Lituania \u00ab\u00e9tnica\u00bb do noroeste do territorio e o das vastas terras rutenas do desaparecido Rus de K\u00ediv, que modernamente pertencen a Belar\u00fas, Ucra\u00edna e Rusia occidental. Ao principio, Jogaila \u2014como fixera o seu pai\u2014 apoiouse nos territorios orientais e meridionais do ducado, mentres que o seu t\u00edo K\u0119stutis, duque de Trakai, continuaba como se\u00f1or da rexi\u00f3n noroccidental. A entronizaci\u00f3n de Jogaila, con todo, pronto suscitou tensi\u00f3ns nesta repartici\u00f3n do poder.\nAo principio do seu reinado, Jogaila tivo que lidar co malestar que se estend\u00eda polas terras do antigo Rus'. En 1377-78, Andrei de Polotsk, o primox\u00e9nito de Algirdas, desafiou a s\u00faa autoridade e tratou de arrebatarlle o t\u00edtulo de gran duque. En 1380, Andrei e outro irm\u00e1n, Dmitri, tomaron partido polo pr\u00edncipe Dmitri de Moscova contra Jogaila, que se coligou pola s\u00faa banda co emir Mamai, de facto kan da Horda de Ouro. Jogaila con todo deixou s\u00f3 a Mamai, a pesar de acharse preto do campo de batalla en que este sufriu unha grave derrota a mans do pr\u00edncipe Dmitri na batalla de Kulikovo. A vitoria p\u00edrrica dos moscovitas ante a Horda de Ouro tivo a longo prazo unha consecuencia notable: marcou o principio do lento desenvolvemento do Principado de Moscova, que un s\u00e9culo m\u00e1is tarde xa era o principal inimigo de Lituania. No momento, con todo, Moscova quedou moi debilitada polas enormes perdas sufridas na batalla e grazas a iso Jogaila puido centrarse na disputa que o enfrontaba a K\u0119stutis.\nNo noroeste, Lituania afrontaba as incursi\u00f3ns constantes dos cabaleiros teut\u00f3nicos, cuxa orde se fundou en 1226 para loitar e converter as tribos b\u00e1lticas pag\u00e1s dos prusianos, yotvingios e lituanos. En 1380, Jogaila asinou en segredo o tratado de Dovydi\u0161k\u0117s contra K\u0119stutis. Cando este o descubriu, estalou a guerra civil lituana. K\u0119stutis conquistou Vilnius, depuxo a Jogaila, e proclamouse gran duque. En 1382, Jogaila reuniu un ex\u00e9rcito de vasalos do seu pai e enfrontouse a K\u0119stutis preto de Trakai. K\u0119stutis e o seu fillo Vitautas acudiron a parlamentar ao campamento de Jogaila, pero este apresounos e enviou ao castelo de Kreva, onde K\u0119stutis faleceu probablemente asasinado, unha semana m\u00e1is tarde. Vitautas fuxiu \u00e1 fortaleza teut\u00f3nica de Mariemburgo e al\u00ed foi bautizado co nome de Wigand.\nJogaila rubricou o tratado de Dubysa, en que se comprometeu cos cabaleiros a converterse ao cristianismo e cedeulles a Samoxicia ao oeste do Dubysa, como premio pola s\u00faa axuda no conflito con K\u0119stutis e Vitautas. Con todo, cando Jogaila non ratificou o tratado, os cabaleiros invadiron Lituania no ver\u00e1n de 1383. En 1384, Jogaila reconciliouse con Vitautas prometendo devolverlle as s\u00faas propiedades en Trakai. Ent\u00f3n Vitautas acometeu os cabaleiros, saqueando varias das s\u00faas fortalezas en Prusia.\nBautismo e matrimonio.\nA nai rusa de Jogaila, Uliana de Tver, instouno a casar con Sof\u00eda, filla de Dmitri Donskoi, pr\u00edncipe de Moscova, quen lle esixiu que primeiro se convertese ao cristianismo ortodoxo. Isto, no entanto, probablemente non acabase coas cruzadas teut\u00f3nicas contra Lituania, xa que os cabaleiros consideraban os cristi\u00e1ns ortodoxos cism\u00e1ticos apenas mellores que os pag\u00e1ns. Por conseguinte, Jogaila preferiu aceptar a oferta polaca de converterse ao catolicismo e desposar a ra\u00ed\u00f1a de Polonia Eduvixes, que por ent\u00f3n contaba once anos. Os nobres da Pequena Polonia fix\u00e9ronlle este ofrecemento por diversas raz\u00f3ns: quer\u00edan eliminar a ameaza que supu\u00f1a Lituania e obter dela as feraces terras de Galicia-Volinia. Os nobres polacos consideraron o acordo como unha oportunidade para acrecentar os seus privilexios e evitar a influencia austr\u00edaca, que se estendeu polo reino grazas \u00e1 presenza do anterior prometido de Eduvixes, Guillerme, duque de Austria.\nO 14 de agosto de 1385 no castelo de Kreva, Jogaila confirmou o seu compromiso matrimonial na chamada Uni\u00f3n de Krewo. Aquel inclu\u00eda a promesa de converterse ao cristianismo, a de recuperar as terras perdidas por Polonia a mans dos seus veci\u00f1os, e a de \"terras suas Lithuaniae et Russiae Coronae Regni Poloniae perpetuo applicare\", cl\u00e1usula que os historiadores interpretan de varias maneiras: dende unha uni\u00f3n persoal entre Lituania e Polonia \u00e1 incorporaci\u00f3n completa de Lituania a Polonia. As valoraci\u00f3ns do acordo de Kreva van dende as que o enxalzan como visionario ata as que o tachan de aposta desesperada.\nJogaila bautizouse segundo o prometido na catedral de Wawel en Cracovia o 15 de febreiro de 1386 e dende ent\u00f3n utilizou o nome de Ladislau (W\u0142adys\u0142aw) ou versi\u00f3ns latinas deste. O matrimonio coa ra\u00ed\u00f1a polaca celebrouse tres d\u00edas despois, e o 4 de marzo de 1386 Jogaila foi coroado rei polo arcebispo Bodzanta. Tam\u00e9n foi adoptado pola nai de Eduvixes, Isabel de Bosnia, para que mesmo se Eduvixes falec\u00eda, conservase o trono. O bautismo real suscitou a conversi\u00f3n da maior\u00eda da corte de Jogaila e dos nobres lituanos; tam\u00e9n houbo gran n\u00famero de conversi\u00f3ns nos territorios ribeiregos dos r\u00edos lituanos, o que marcou o principio da cristianizaci\u00f3n de Lituania. A\u00ednda que a maior\u00eda dos novos conversos se reduciu \u00e1 nobreza lituana \u2014tanto o paganismo como a ortodoxia mantiveron gran cantidade de fieis entre os campesi\u00f1os\u2014, a conversi\u00f3n do rei e as s\u00faas consecuencias pol\u00edticas tiveron grande importancia para a historia tanto de Lituania como de Polonia.\nSoberano de Lituania e Polonia.\nAscesi\u00f3n ao trono.\nLadislau II Jagie\u0142\u0142o e a ra\u00ed\u00f1a Eduvixes reinaron conxuntamente; a\u00ednda que esta probablemente gozaba de escaso poder, participou activamente na pol\u00edtica e a cultura polacas. En 1387, dirixiu d\u00faas expedici\u00f3ns militares vitoriosas \u00e1 Rutenia Vermella, recuperou territorios que o seu pai Lu\u00eds entregara a Hungr\u00eda, e someteu a homenaxe a Petru I, vaivoda de Moldavia. En 1390, estableceu persoalmente negociaci\u00f3ns coa Orde Teut\u00f3nica. A maior\u00eda de responsabilidades pol\u00edticas, emporiso, desempe\u00f1ounas Ladislau, mentres que Eduvixes se dedicou principalmente \u00e1s actividades culturais e ben\u00e9ficas polas que a\u00ednda \u00e9 admirada.\nAo pouco de ser entronizado, Ladislau concedeu a Vilnius uns foros similares aos de Cracovia, que segu\u00edan o Dereito de Magdeburgo; Vitautas outorgou privilexios a unha comuna xud\u00eda de Trakai case iguais aos que recibiran os xudeus de Polonia nos reinados de Boleslao o Piadoso e Casimiro o Grande. Os esforzos de Ladislau por unificar os sistemas legais dos dous pa\u00edses deron froitos parciais, pero tiveron resultados duradeiros. Para cando se asinou a Uni\u00f3n de Lublin en 1569, non exist\u00edan xa grandes diferenzas entre os sistemas administrativos e xudiciais de Lituania e Polonia.\nUnha das consecuencias das medidas aplicadas por Ladislau foi o aumento da influencia dos cat\u00f3licos en Lituania a expensas dos ortodoxos; en 1387 e 1413, por exemplo, os boiardos cat\u00f3licos lituanos recibiron privilexios xudiciais e pol\u00edticos especiais que non obtiveron os ortodoxos. Este proceso determinou a acentuaci\u00f3n das diferenzas entre a Lituania propiamente dita e os territorios de Rus' no s\u00e9culo XV.\nRetos.\nO bautismo de Ladislau non terminou coas cruzadas dos cabaleiros teut\u00f3nicos, que afirmaban que a s\u00faa conversi\u00f3n fora un truco e quizais mesmo unha herex\u00eda; redobraron polo tanto as s\u00faas incursi\u00f3ns co pretexto de que Lituania continuaba albergando pag\u00e1ns. Dende ent\u00f3n, con todo, a Orde tivo cada vez maior dificultade para xustificar a cruzada e tivo que afrontar a ameaza crecente que supu\u00f1a a liga entre Polonia e Lituania. Ladislau favoreceu a creaci\u00f3n da diocese de Vilnius polo bispo Andrzej Wasilko, que fora o confesor de Isabel de Hungr\u00eda. O bispado, que abarcaba Samoxicia, por ent\u00f3n dominada fundamentalmente a Orde teut\u00f3nica, depend\u00eda do de Gniezno e non do teut\u00f3nico de K\u00f6nigsberg. Esta decisi\u00f3n probablemente empeorou as relaci\u00f3ns de Ladislado coa Orde, pero serviu para estreitar os lazos entre Lituania e Polonia e achandou a cooperaci\u00f3n da igrexa polaca coa lituana.\nEn 1389, Vitautas de novo alzouse contra Ladislau a causa do favor que este conced\u00eda a Skirgaila en Lituania \u00e1s s\u00faas expensas. Vitautas desatou unha guerra civil en Lituania, coa ambici\u00f3n de proclamarse gran duque. O 4 de setembro de 1390, as forzas conxuntas de Vitautas e do gran mestre teut\u00f3nico, Konrad von Wallenrode cercaron Vilnius, que defend\u00eda en nome de Ladislau o rexente Skirgaila con tropas polacas, lituanas e rutenas. A\u00ednda que os cabaleiros abandonaron o asedio da cidade ao cabo dun mes, arrasaron os seus arrabaldes. O tratado de Ostrow de 1392 puxo fin temporalmente ao conflito: Ladislau entregou o goberno de Lituania ao seu primo para alcanzar a paz; Vitautas gobernou como gran duque (\"magnus dux\") ata a s\u00faa morte, sometido \u00e1 autoridade do \u00abduque supremo\u00bb (\"dux supremus\"), t\u00edtulo que asumiu o soberano polaco. Skirgaila perdeu o goberno do Ducado de Trakai, pero foi nomeado para compensalo pr\u00edncipe de K\u00ediv. Vitautas aceptou o pacto durante un tempo, pero logo tratou de independizar Lituania de Polonia.\nA longa contenda entre os lituanos e os cabaleiros teut\u00f3nicos acabou o 12 de outubro de 1398 coa firma do tratado de Salynas, que recibiu o nome da illa fluvial do Niemen onde se subscribiu. Lituania cedeu Samoxicia e comprometeuse a colaborar coa Orde teut\u00f3nica na campa\u00f1a que esta planeaba para apropiarse de Pskov; pola s\u00faa banda, a Orde accedeu a axudar a Lituania a conquistar N\u01d8vgorod. Pouco despois, alg\u00fans nobres coroaron rei a Vitautas; ao ano seguinte, no entanto, as s\u00faas forzas e as do seu aliado, o kan Toqtamish da Horda Branca, foron vencidas polas dos tim\u00faridas na batalla do r\u00edo Vorskla, o que desbaratou os seus so\u00f1os de crear un imperio nos territorios orientais e obrigouno a someterse novamente a Ladislau para obter a s\u00faa protecci\u00f3n.\nRei de Polonia.\nPrimeiras acci\u00f3ns.\nO 22 de xu\u00f1o de 1399, Eduvixes deu a luz a unha filla \u00e1 que bautizou como Isabel Bonifacia, pero un mes m\u00e1is tarde as d\u00faas morreron; Ladislau herdou o Reino de Polonia mais quedou sen herdeiro e con escasa lexitimidade para gobernar o Estado. O falecemento de Eduvixes debilitou os dereitos de Ladislau ao trono, e reavivou as vellas desavinzas entre a nobreza da Pequena Polonia, xeralmente favorable a Ladislau, e a da Gran Polonia. En 1402, Ladislau reaccionou ante o descontento sobre o seu goberno casando con Ana de Celje, unha neta de Casimiro III; esta voda reforzou a s\u00faa lexitimidade.\nA Uni\u00f3n de Vilnius e Radom de 1401 confirmou a Vitautas como gran duque sometido \u00e1 autoridade de Ladislau, a\u00ednda que o t\u00edtulo recaeu \u00e1 morte daquel nos fillos do rei e non nos de Vitautas: no caso de que Ladislau morrese sen herdeiros, os boiardos lituanos elixir\u00edan un novo monarca. tanto Vitautas como Ladislau carec\u00edan de herdeiros, a\u00ednda se desco\u00f1ec\u00eda cal ser\u00eda o resultado da uni\u00f3n, pero esta en calquera caso estableceu v\u00ednculos entre as nobrezas polaca e lituana e unha alianza defensiva permanente entre os dous estados, que fortaleceu a Lituania na nova contenda coa Orde teut\u00f3nica, na que con todo Polonia non participou oficialmente. A\u00ednda que o documento non modificou os privilexios dos arist\u00f3cratas polacos, si que aumentou os dos boiardos lituanos, cuxos grandes duques poder\u00edan actuar sen os l\u00edmites e molestias aos que si que estaban sometidos os soberanos de Polonia. A Uni\u00f3n de Vilnius e Radom polo tanto proporcionou a Ladislau certa simpat\u00eda da nobreza lituana.\nA finais de 1401, a nova guerra contra a Orde Teut\u00f3nica atafegou os lituanos, que ti\u00f1an que combater en d\u00faas frontes despois de que estalasen revoltas nas provincias orientais. Outro dos irm\u00e1ns de Ladislau, \u0160vitrigaila, descontento, aproveitou o momento para atizar rebeli\u00f3ns e arrogarse o t\u00edtulo de gran duque. O 31 de xaneiro de 1402, acudiu a Mariemburgo e obtivo a colaboraci\u00f3n dos cabaleiros teut\u00f3nicos a cambio de concesi\u00f3ns similares \u00e1s que Jogaila e Vitautas lles outorgaran nas disputas anteriores polo poder no gran ducado.\nEnfrontamentos coa Orde Teut\u00f3nica.\nO tratado de Raci\u0105\u017c puxo fin \u00e1 guerra o 22 de maio de 1404. Ladislau aceptou ceder Samoxicia e participar nos plans da Orde contra Pskov; a cambio, Konrad von Jungingen accedeu a vender a Polonia a disputada rexi\u00f3n de Dobrzy\u0144 e a cidade de Z\u0142otoryja, arrendada \u00e1 Orde por Ladislau de Opole, e colaborar nos novos intentos de Vitautas por apoderarse de Novgorod. Ambas as partes ti\u00f1an raz\u00f3ns para asinar o tratado naquel momento: a Orde necesitaba tempo para fortificar as s\u00faas novas adquisici\u00f3ns; aos polacos e lituanos conv\u00ed\u00f1alles a paz para lidar cos problemas que ti\u00f1an no leste e en Silesia.\nTam\u00e9n en 1404, Ladislau tratou en Breslavia con Venceslau IV de Bohemia, que ofreceu devolver Silesia a Polonia se aquel o apoiaba nas s\u00faas ambici\u00f3ns no Sacro Imperio Romano Xerm\u00e1nico. Ladislau, con todo, rexeitou a proposta co benepl\u00e1cito dos nobres polacos e silesios, xa que era remiso a involucrarse en novas guerras no oeste.\nGuerra polaco-lituano-teut\u00f3nica.\nEn decembro de 1408, Ladislau e Vitautas reun\u00edronse no castelo de Navahrudak, onde decidiron fomentar unha revolta en Samoxicia contra a Orde teut\u00f3nica para obrigala a retirar as s\u00faas forzas de Pomerelia. A cambio da s\u00faa axuda, Ladislau prometeulle a Vitautas que recuperar\u00eda Samoxicia cando se asinase a paz. A revolta, que estalou en maio de 1409, ao principio non preocupou moito aos cabaleiros, que a\u00ednda non constru\u00edran castelos en Samoxicia para consolidar a s\u00faa autoridade; en xu\u00f1o os seus diplom\u00e1ticos na corte de Ladislau, por ent\u00f3n en Oborniki, trataban de convencer os nobres do inconveniente de que Polonia se vise envolta no conflito entre Lituania e a Orde. Ladislau, con todo, pasou por alto a opini\u00f3n da aristocracia polaca e advertiu ao novo gran mestre Ulrich von Jungingen que se os cabaleiros trataban de esmagar a revolta en Samoxicia, Polonia intervir\u00eda. Isto precipitou a declaraci\u00f3n de guerra contra Polonia do 6 de agosto, que Ladislau recibiu en Nowy Korczyn o d\u00eda 14.\nOs castelos que protex\u00edan a fronteira setentrional polaca estaban en tan malas condici\u00f3ns que os cabaleiros teut\u00f3nicos conquistaron facilmente os de Z\u0142otoryja, Dobrzy\u0144 e Bobrowniki \u2014capital da rexi\u00f3n de Dobrzy\u0144\u2014; ademais os burgueses alem\u00e1ns de Bydgoszcz (en alem\u00e1n, Bromberg) entreg\u00e1ronlles a cidade. Ladislau acudiu \u00e1 rexi\u00f3n a finais de setembro, recuperou Bydgoszcz nunha semana, e pactou unha tregua coa Orde o 8 de outubro. Durante o inverno, os dous ex\u00e9rcitos aprest\u00e1ronse a retomar as hostilidades. Ladislau instalou un almac\u00e9n de subministraci\u00f3ns en P\u0142ock en Mazovia e mandou constru\u00edr unha ponte de pont\u00f3ns que trasladou ao norte polo V\u00edstula.\nNamentres, ambos os bandos realizaron manobras diplom\u00e1ticas. Os cabaleiros enviaron misivas aos monarcas europeos, predicando como habitualmente a cruzada contra os pag\u00e1ns; pola s\u00faa banda, Ladislau contraatacou enviando tam\u00e9n cartas nas que acusaba a Orde de planear conquistar o mundo enteiro. Estas ep\u00edstolas atraeron numerosos cabaleiros aos dous bandos. Venceslau IV de Bohemia asinou un tratado defensivo cos polacos contra a Orde; o seu irm\u00e1n, Sexismundo de Luxemburgo, pola contra, aliouse coa Orde e declarou a guerra a Polonia o 12 de xullo, a\u00ednda que os seus vasalos h\u00fangaros se negaron a participar nela.\nBatalla de Grunwald.\nCando a guerra se renovou en xu\u00f1o de 1410, Ladislau penetrou no territorio teut\u00f3nico ao mando dun ex\u00e9rcito composto por vinte mil xinetes achegados pola nobreza, quince mil pe\u00f3ns e dous mil xinetes bohemios mercenarios. Tras cruzar o V\u00edstula polos pont\u00f3ns en Czerwi\u0144sk, as s\u00faas hostes un\u00edronse \u00e1s de Vitautas, que chegara con once mil xinetes de cabalar\u00eda lixeira, lituanos, rutenos e t\u00e1rtaros. Pola s\u00faa banda, o ex\u00e9rcito teut\u00f3nico form\u00e1bano aproximadamente dezaoito mil xinetes, case todos alem\u00e1ns, e cinco mil pe\u00f3ns. O 15 de xullo, os polaco-lituanos obtiveron unha vitoria esmagadora na batalla de Grunwald, unha das maiores e m\u00e1is feroces que se libraron na Idade Media; o ex\u00e9rcito teut\u00f3nico foi virtualmente aniquilado, inclu\u00eddos os seus xefes principais, como o gran mestre Ulrich von Jungingen e o gran mariscal Friedrich von Wallenrode. Os dous bandos sufriron miles de mortos.\nA vitoria franqueou o cami\u00f1o dos polaco-lituanos \u00e1 capital teut\u00f3nic\u00e1 de Marienburg, que se achaba indefensa; pero, por raz\u00f3ns que as fontes non aclaran, Ladislau dubidou en aproveitar a oportunidade para conquistala. O 17 de xullo, o seu ex\u00e9rcito emprendeu un lento avance; chegou a Mariemburgo o 25 de xullo, pero para ent\u00f3n o novo gran maestre, Heinrich von Plauen, alistara a defensa da fortaleza. A aparente desgana dos sitiadores, que abandonaron o asedio o 19 de setembro, atribu\u00eduse a distintas causas: o inexpugnable da praza; as copiosas baixas sufridas polos lituanos; a reticencia de Ladislau a perder m\u00e1is homes ou o seu desexo de debilitar pero non eliminar a Orde para non desbaratar o equilibro de poder entre Polonia (\u00e1 que beneficiara sobre todo a desaparici\u00f3n dos teut\u00f3nicos) e Lituania; a falta de documentos impide dar unha explicaci\u00f3n conclu\u00ednte.\nAnos finais.\nDesavinzas.\nA guerra rematou en 1411 coa paz de Thorn, na que nin Polonia nin Lituania aproveitaron a vantaxe obtida nos combates, o que desgustou os nobres polacos. Polonia recuperou Dobrzy\u0144; Lituania, Samoxicia; e Mazovia, un reducido territorio al\u00e9n do Wkra. A Orde Teut\u00f3nica conservou a pesar de todo o groso dos seus territorios, inclu\u00eddas algunhas cidades que na contenda se renderon aos polaco-lituanos. Ladislau liberou ent\u00f3n varios destacados cabaleiros e funcionarios teut\u00f3nicos a cambio de modestos rescates. O total destes, con todo, resultou moi oneroso para a Orde. Esta incapacidade para aproveitar a vitoria na contenda desgustou os nobres e atizou o descontento contra Ladislau a partir de 1411; \u00e1 paz insatisfactoria sum\u00e1ronse ademais a concesi\u00f3n de Podolia a Vitautas, rexi\u00f3n que se disputaban Polonia e Lituania, e a estancia do rei en Lituania, que se prolongou dous anos.\nPara desbaratar a oposici\u00f3n, Ladislau concedeu ao dirixente desta, o bispo Miko\u0142aj Tr\u0105ba, o arcebispado de Gniezno no outono de 1411 e entregoulle o bispado de Cracovia a Wojciech Jastrz\u0119biec, partidario de Vitautas. Tam\u00e9n tratou de atraerse m\u00e1is aliados en Lituania. Na uni\u00f3n de Horod\u0142ou, asinada o 2 de outubro de 1413, decretou que o Gran Ducado de Lituania quedaba \u00abligado ao noso reino de Polonia permanente e irreversiblemente\u00bb e concedeu \u00e1 nobreza cat\u00f3lica lituana os mesmos privilexios que os que ti\u00f1a a \"szlachta\" polaca. O documento conti\u00f1a unha cl\u00e1usula que prohib\u00eda aos nobres polacos elixir un monarca sen o consentimento os lituanos, e a estes escoller un gran duque sen o benepl\u00e1cito do monarca polaco.\n\u00daltimos conflitos.\nEn 1414 estalou unha breve guerra, co\u00f1ecida como a guerra da fame pola t\u00e1ctica de terra queimada dos cabaleiros, que arrasaron terras e mu\u00ed\u00f1os para estorbar o avance inimigo, o que orixinou logo escaseza na zona; pero como tanto os cabaleiros como os lituanos estaban esgotados pola contenda anterior como para emprender outra guerra, o conflito cesou no outono. Non houbo novos choques at\u00e9 1419, durante o Concilio de Constanza; ent\u00f3n p\u00faxolles fin o legado pontificio, que esixiu que se detivesen.\nO concilio de Constanza foi un punto de inflexi\u00f3n para as cruzadas teut\u00f3nicas, do mesmo xeito que para outros conflitos europeos. Vitautas enviou a el unha delegaci\u00f3n en 1415 da que formaban parte tanto o metropolitano de K\u00ediv como alg\u00fans samoxicios; chegaron a Constanza a finais de ano para expresar a s\u00faa preferencia por ser \u00abbautizados con auga e non con sangue\u00bb. Os emisarios polacos, entre os que se contaban Miko\u0142aj Tr\u0105ba, Zawisza Czarny, e Pawe\u0142 W\u0142odkowic, avogaron pola fin das conversi\u00f3ns forzadas e porque conclu\u00edsen as agresi\u00f3ns da Orde contra Lituania e Polonia. Como resultado da actividade da diplomacia polaco-lituana, o concilio, a pesar do esc\u00e1ndalo que causou o cuestionamento da lexitimidade da Orde por W\u0142odkowic, negouse a autorizar a petici\u00f3n dos teut\u00f3nicos para que se predicase unha nova cruzada e confiou a conversi\u00f3n dos samoxicios a Polonia\u2013Lituania.\nO concilio foi coet\u00e1neo da revolta dos husitas bohemios, que trataban de obter o auxilio de Polonia nas s\u00faas loitas con Sexismundo, emperador e novo rei de Bohemia. En 1421, a Dieta bohemia depuxo a Sexismundo e ofreceu a coroa a Ladislau a condici\u00f3n de que aceptase os principios relixiosos dos Catro Artigos de Praga, pero este non se mostrou disposto a cumprir esta condici\u00f3n. Trala negativa de Ladislau, elixiuse \"in absentia\" a Vitautas, pero este asegurou ao papa que se opu\u00f1a aos herexes. Entre 1422 e 1428, un sobri\u00f1o de Ladislau, Sexismundo Korybut, tratou infructuosamente de implantar unha rexencia na arrasada Bohemia, desgarrada pola guerra. Vitautas aceptou a coroa real que Sexismundo lle ofreceu en 1429 \u2014aparentemente co benepl\u00e1cito de Ladislau\u2014 pero forzas polacas apoder\u00e1ronse dela mentres cruzaba por territorio polaco e a coroaci\u00f3n anulouse.\nEn 1422, Ladislau disputou outra contenda, co\u00f1ecida como a guerra de Gollub, contra a Orde teut\u00f3nica; venceu en menos de dous meses, antes de que os reforzos imperiais tivesen tempo para chegar en socorro dos teut\u00f3nicos. No tratado de Melno os cabaleiros abandonaron definitivamente a s\u00faa reclamaci\u00f3n de Samoxicia e trazouse unha fronteira clara entre Prusia e Lituania. Esta obtivo Samoxicia, co porto de Palanga, pero a Orde conservou Klaipeda. Esta fronteira apenas cambiou nos seguintes cincocentos anos, ata 1920. As disposici\u00f3ns do tratado describ\u00edronse non obstante como un rev\u00e9s para Polonia debido a que nel Ladislau renunciou a Pomerania, Pomerelia, e a rexi\u00f3n de Che\u0142mno, a cambio unicamente da cidade de Nieszawa. O tratado de Melno puxo fin a unha etapa de guerras dos teut\u00f3nicos con Lituania, mais non resolveu as desavinzas con Polonia. Por iso, entre 1431 e 1435 libr\u00e1ronse novas guerras entre a Orde e os polacos.\nAs diferenzas que xurdiron entre Polonia e Lituania \u00e1 morte de Vitautas en 1430 permitiron aos cabaleiros entrometerse novamente nos asuntos polacos. Ladislau apoiou as pretensi\u00f3ns do seu irm\u00e1n \u0160vitrigaila ao trono do Gran Ducado de Lituania, pero cando \u0160vitrigaila, co apoio dos teut\u00f3nicos e de nobres de Rus' desafectos sacudiuse a soberan\u00eda polaca, os polacos, acaudillados polo bispo Zbigniew Ole\u015bnicki de Cracovia, ocuparon Podolia, que Ladislau entregara a Lituania en 1411, e Volinia. En 1432, os partidarios dos polacos en Lituania elixiron gran duque a un irm\u00e1n de Vitautas, Sexismundo, o que desencadeou unha guerra polo trono que perdurou durante anos, mesmo tralo falecemento de Ladislau.\nMorte e sucesi\u00f3n.\nA segunda muller de Ladislau, Ana de Celje, morrera en 1416, deixando unha filla, Eduvixes. En 1417, Ladislau desposou a Isabel de Pilica, que faleceu en 1420 sen ter fillos; dous anos m\u00e1is tarde, casou de novo, con Sof\u00eda de Halshany, coa que tivo dous fillos var\u00f3ns. A morte en 1431 da princesa Eduvixes, a \u00faltima herdeira da li\u00f1axe dos Piastas, permitiulle a Ladislau nomear como tales os fillos que tivera con Sof\u00eda de Halshany, a\u00ednda que tivo que lograr para iso a aquiescencia dos nobres polacos mediante a concesi\u00f3n de merc\u00e9s, xa que a monarqu\u00eda era electiva.\nLadislau faleceu en 1434, deixando Polonia ao seu fillo m\u00e1is vello, Ladislau III, e Lituania ao benxam\u00edn, Casimiro; os dous eran por ent\u00f3n a\u00ednda menores de idade. A herdanza lituana, a\u00ednda as\u00ed, non era segura. A morte de Ladislau disolveu a uni\u00f3n persoal dos territorios, e non estaba claro que a substituir\u00eda."}
{"id": "449857", "revid": "1131", "url": "https://gl.wikipedia.org/wiki?curid=449857", "title": "Voo 202 de Airblue", "text": "O voo 202 de Airblue era un servizo dom\u00e9stico regular de pasaxeiros entre o aeroporto de Jinnah e o aeroporto Benazir Bhutto que se esnafrou o 28 de xullo de 2010 preto de Islamabad, a capital de Paquist\u00e1n, matando os 146 pasaxeiros e 6 tripulantes a bordo. \u00c9 o peor accidente de aviaci\u00f3n ocorrido en Paquist\u00e1n ata a data. O avi\u00f3n, un Airbus A321-231 operado por Airblue, esnafrouse na cordilleira Margalla ao norte de Islamabad. Os controladores de tr\u00e1fico a\u00e9reo perderon o contacto co voo durante o seu intento de aterrar entre unha densa n\u00e9boa e forte chuvia monz\u00f3nica.\nFoi o primeiro accidente con v\u00edtimas mortais dun Airbus A321, unha variante longa do Airbus A320. Baseada en Islamabad, Airblue \u00e9 a segunda aeroli\u00f1a m\u00e1is grande de Paquist\u00e1n, con m\u00e1is do 30% do mercado dom\u00e9stico. No momento do accidente a aeroli\u00f1a operaba sete avi\u00f3ns, todos da familia A320.\nAvi\u00f3n.\nO aparello implicado no accidente era un Airbus A321-231, con rexistro AP-BJB. O avi\u00f3n fora constru\u00eddo no ano 2000, e ti\u00f1a o n\u00famero de serie 1218. Este foi o primeiro accidente fatal do A321, e a segunda perda do tipo. O avi\u00f3n fora entregado orixinalmente a Aero Lloyd e fora usado por Aero Flight antes de pasar \u00e1 frota de Airblue en 2006. O aparello acumulaba m\u00e1is de 34\u00a0000 horas de voo nuns 13\u00a0500 ciclos. A aeronave fora golpeada por un l\u00f3strego o 30 de decembro de 2008."}
{"id": "449862", "revid": "1131", "url": "https://gl.wikipedia.org/wiki?curid=449862", "title": "Voo 6895 de Iran Aseman Airlines", "text": "O voo 6895 de Iran Aseman Airlines era un voo ch\u00e1rter operado por Itek Air en nome de Iran Aseman Airlines. O d\u00eda 24 de agosto de 2008 o Boeing 737-200, con rexistro EX-009, esnafrouse \u00e1s 20:30 hora local preto do aeroporto de Manas en Kirguizist\u00e1n mentres se dirix\u00eda ao aeroporto Im\u00e1n Khomeini de Teher\u00e1n. O aparello accidentouse mentres regresaba ao aeroporto de orixe tras experimentar problemas t\u00e9cnicos."}
{"id": "449867", "revid": "98629", "url": "https://gl.wikipedia.org/wiki?curid=449867", "title": "Bernardino Garrido Carrillo", "text": "Bernardino Mart\u00edn Garrido Carrillo, co\u00f1ecido como Xud\u00edo, nado en Malpica de Berganti\u00f1os o 12 de xaneiro de 1903 e finado no Per\u00fa, foi un pol\u00edtico, sindicalista e empresario galego.\nTraxectoria.\nMembro do comit\u00e9 local de Izquierda Republicana de Malpica. Afiliado ao Sindicato de Obreros y Profesiones Varias da CNT. Co golpe de Estado do 18 de xullo de 1936 fuxiu de Malpica con outros 10 republicanos en xu\u00f1o de 1937 na lancha de motor Ciudad de Montevideo. As autoridades incaut\u00e1ronlle d\u00faas trai\u00f1eras, unha motora e unha lancha. Pasou a Barcelona, e ao remate da guerra foi internado no campo de concentraci\u00f3n de Argeles. Foi xulgado en Ferrol por rebeli\u00f3n militar e declarado en rebeld\u00eda. Marchou a Chile no Winnipeg e logo ao Per\u00fa.\nVida persoal.\nFoi pai de Celestino Garrido Pose."}
{"id": "449868", "revid": "1888", "url": "https://gl.wikipedia.org/wiki?curid=449868", "title": "Bernardino Mart\u00edn Garrido Carrillo", "text": ""}
{"id": "449869", "revid": "23204", "url": "https://gl.wikipedia.org/wiki?curid=449869", "title": "Kuusamo", "text": "Kuusamo \u00e9 unha cidade de Finlandia situada na rexi\u00f3n de Ostrobotnia do Norte. En 2018 a s\u00faa poboaci\u00f3n era de 15\u00a0310\u00a0habitantes. A superficie do termo municipal \u00e9 de 5\u00a0808,92\u00a0km2, dos cales 830,64\u00a0km2 son auga. O concello ten unha densidade de poboaci\u00f3n de 3,08\u00a0hab./km\u00b2.\nLimita cos concellos de Taivalkoski, dentro da s\u00faa mesma rexi\u00f3n, Posio e Salla, ambos pertencentes \u00e1 rexi\u00f3n de Laponia, e Suomussalmi, pertencente \u00e1 rexi\u00f3n veci\u00f1a de Kainuu. O concello ademais limita ao leste con Rusia.\nO concello \u00e9 uniling\u00fce en fin\u00e9s."}
{"id": "449870", "revid": "85894", "url": "https://gl.wikipedia.org/wiki?curid=449870", "title": "Antonio Su\u00e1rez Blanco", "text": "Antonio Su\u00e1rez Blanco, co\u00f1ecido como Coru\u00f1a, nado en Malpica de Berganti\u00f1os o 6 de maio de 1907, foi un sindicalista galego.\nTraxectoria.\nPatr\u00f3n de pesca. Membro do Sindicato de Obreros y Profesiones Varias de Malpica da CNT. Co golpe de Estado do 18 de xullo de 1936 fuxiu de Malpica con outros 10 republicanos en xu\u00f1o de 1937 na lancha de motor Ciudad de Montevideo. Deportado a Mauthausen, onde ingresou o 25 de xaneiro de 1941 procedente de Trier, foi trasladado a Gusen o 8 de abril dese ano. Liberado o 5 de maio do 1945. Presentouse en 1948 no consulado de Nova York. Alcanzoulle o indulto de 1945. Entregouse na Coru\u00f1a en xaneiro de 1949 e foi condenado a 6 anos de prisi\u00f3n en xullo. En abril de 1951 foi indultado da totalidade da pena."}
{"id": "449871", "revid": "5863", "url": "https://gl.wikipedia.org/wiki?curid=449871", "title": "Agal", "text": ""}
{"id": "449873", "revid": "12452", "url": "https://gl.wikipedia.org/wiki?curid=449873", "title": "Ibby", "text": ""}
{"id": "449874", "revid": "5863", "url": "https://gl.wikipedia.org/wiki?curid=449874", "title": "Haik\u00fa", "text": ""}
{"id": "449875", "revid": "5863", "url": "https://gl.wikipedia.org/wiki?curid=449875", "title": "G\u00e1lix", "text": ""}
{"id": "449876", "revid": "5863", "url": "https://gl.wikipedia.org/wiki?curid=449876", "title": "Escola Dram\u00e1tica Galega (1977)", "text": ""}
{"id": "449877", "revid": "5863", "url": "https://gl.wikipedia.org/wiki?curid=449877", "title": "Colectivo Rompente", "text": ""}
{"id": "449878", "revid": "89787", "url": "https://gl.wikipedia.org/wiki?curid=449878", "title": "Vector de expresi\u00f3n", "text": "Un vector de expresi\u00f3n ou construto de expresi\u00f3n \u00e9 xeralmente un pl\u00e1smido ou un virus dese\u00f1ado para a expresi\u00f3n x\u00e9nica en c\u00e9lulas. O vector \u00e9 utilizado para introducir un xene espec\u00edfico nunha c\u00e9lla diana, e pode recrutar o mecanismo da c\u00e9lula para a s\u00edntese de prote\u00ednas para producir a prote\u00edna codificada polo xene. Os vectores de expresi\u00f3n son as ferramentas b\u00e1sicas en biotecnolox\u00eda para a produci\u00f3n de prote\u00ednas.\nO vector \u00e9 preparado por enxe\u00f1ar\u00eda para que conte\u00f1a secuencias regulatorias que act\u00faan como rexi\u00f3ns amplificadoras e promotoras e causen unha transcrici\u00f3n eficiente do xene que porta o vector de expresi\u00f3n. O obxectivo dun vector de expresi\u00f3n ben dese\u00f1ado \u00e9 a produci\u00f3n eficiente dunha prote\u00edna, e isto pode conseguirse pola produci\u00f3n de cantidades significativas de ARN mensaxeiro estable, que pode despois ser traducido a prote\u00ednas. A expresi\u00f3n dunha prote\u00edna pode estar estreitamente controlada, de tal xeito que a prote\u00edna s\u00f3 se produza en cantidades significativas cando \u00e9 necesario polo uso dun indutor; por\u00e9n, nalg\u00fans sistemas a prote\u00edna pode expresarse constitutivamente. \"Escherichia coli\" \u00e9 o organismo utilizado comunmente como h\u00f3spede para a produci\u00f3n de prote\u00ednas, mais poden utilizarse tam\u00e9n outros tipos celulares. Un exemplo do uso dun vector de expresi\u00f3n \u00e9 a produci\u00f3n de insulina, que se utiliza como tratamento m\u00e9dico da diabetes.\nElementos dos vectores de expresi\u00f3n.\nUn vector de expresi\u00f3n ten as caracter\u00edsticas que todo vector pode ter, como unha orixe de replicaci\u00f3n, un marcador seleccionable e un sitio axeitado o para a inserci\u00f3n dun xene, como o sitio de clonaci\u00f3n m\u00faltiple. O xene clonado pode ser transferido desde un vector de clonaci\u00f3n especializado a un vector de expresi\u00f3n, a\u00ednda que \u00e9 posible clonar directamente nun vector de expresi\u00f3n. O proceso de clonaci\u00f3n real\u00edzase normalmente en \"Escherichia coli\", e os vectores usados para a produci\u00f3n de prote\u00ednas en organismos distintos de \"E. coli\" poden ter, ademais dunha orixe de replicaci\u00f3n axeitada para a s\u00faa propagaci\u00f3n en \"E. coli\", elementos que lles permiten ser mantidos noutro organismo e estes vectores denom\u00ednanse vectores lanzadeira.\nElementos para a expresi\u00f3n.\nUn vector de expresi\u00f3n debe ter os elementos necesarios para a expresi\u00f3n x\u00e9nica. Estes poden inclu\u00edr un promotor, a correcta secuencia de iniciaci\u00f3n da traduci\u00f3n como un sitio de uni\u00f3n ao ribosoma e o cod\u00f3n de iniciaci\u00f3n, un cod\u00f3n de terminaci\u00f3n e unha secuencia de terminaci\u00f3n da transcrici\u00f3n. Entre procariotas e eucariotas existen diferenzas en canto \u00e1 maquinaria para a s\u00edntese proteica, polo que os vectores de expresi\u00f3n deben ter os elementos para a expresi\u00f3n que sexan apropiados para o h\u00f3spede elixido. Por exemplo, os vectores de expresi\u00f3n en procariotas ter\u00e1n unha secuencia Shine-Dalgarno no seu sitio de iniciaci\u00f3n da traduci\u00f3n para a uni\u00f3n dos ribosomas, mentres que os vectores de expresi\u00f3n de eucariotas conter\u00e1n a secuencia consenso Kozak.\nO promotor inicia a transcrici\u00f3n e \u00e9, por tanto, o punto de control para a expresi\u00f3n do xene clonado. Os promotores usados no vector de expresi\u00f3n son normalmente inducibles, o que significa que a s\u00edntese proteica s\u00f3 se inicia cando \u00e9 requirida pola introduci\u00f3n dun indutor como o IPTG. Por\u00e9n, nalg\u00fans vectores de expresi\u00f3n a expresi\u00f3n x\u00e9nica pode tam\u00e9n ser constitutiva (\u00e9 dicir, a prote\u00edna expr\u00e9sase constitutivamente, de forma constante). Pode ocorrer unha s\u00edntese de prote\u00ednas constitutiva a baixo nivel mesmo en vectores de expresi\u00f3n con promotores estreitamente controlados.\nEtiquetas proteicas.\nDespois da expresi\u00f3n do produto do xene, adoita ser necesario para purificar a prote\u00edna expresada; por\u00e9n, separar a prote\u00edna de interese da gran maior\u00eda das prote\u00ednas da c\u00e9lula h\u00f3spede pode ser un proceso moi longo. Para facer que este proceso de purificaci\u00f3n sexa m\u00e1is doado, pode engadirse unha etiqueta de purificaci\u00f3n ao xene clonado. Esta etiqueta pode ser unha etiqueta de histidina (His), outros p\u00e9ptidos marcadores, ou un compa\u00f1eiro de fusi\u00f3n como a glutati\u00f3n S-transferase ou a prote\u00edna de uni\u00f3n \u00e1 maltosa. Alg\u00fans destes compa\u00f1eiros de fusi\u00f3n poden tam\u00e9n axudar a incrementar a solubilidade dalgunhas prote\u00ednas expresadas. Outras prote\u00ednas de fusi\u00f3n como a prote\u00edna fluorescente verde pode actuar como un xene reporteiro para a identificaci\u00f3n de xenes clonados exitosamente.\nOutros.\nO vector de expresi\u00f3n \u00e9 transformado ou transfectado na c\u00e9lula h\u00f3spede para a s\u00edntese de prote\u00ednas. Alg\u00fans vectores de expresi\u00f3n poden ter elementos para a transformaci\u00f3n ou a inserci\u00f3n do ADN no cromosoma h\u00f3spede, por exemplo os xenes \"vir\" para a transformaci\u00f3n de plantas e os sitios de integrase para a integraci\u00f3n cromos\u00f3mica.\nAlg\u00fans vectores poden inclu\u00edr unha secuencia de destino que pode destinar a prote\u00edna expresada a unha localizaci\u00f3n espec\u00edfica no espazo peripl\u00e1smico da bacteria.\nSistemas de expresi\u00f3n/produci\u00f3n.\nDiferentes organismos poden utilizarse para expresar a prote\u00edna diana dun xene, e o vector de expresi\u00f3n utilizado ter\u00e1, por tanto, elementos espec\u00edficos para o uso nun determinado organismo. O organismo m\u00e1is utilizado comunmente para a poduci\u00f3n de prote\u00ednas \u00e9 a bacteria \"Escherichia coli\". Por\u00e9n, non todas as prote\u00ednas poden ser expresadas debidamente en \"E. coli\", ou ser expresadas coa forma correcta de modificaci\u00f3ns postraducionais, como as glicosilaci\u00f3ns, polo que poden utilizarse outros sistemas.\nBacterias.\nA elecci\u00f3n do h\u00f3spede de expresi\u00f3n para a expresi\u00f3n de moitas prote\u00ednas \u00e9 \"Escherichia coli\", xa que a produci\u00f3n de prote\u00ednas heter\u00f3logas en \"E. coli\" \u00e9 relativamente simple e conveniente, e tam\u00e9n \u00e9 r\u00e1pida e barata. Disponse de moitos pl\u00e1smidos de expresi\u00f3n de \"E. coli\" para unha ampla variedade de necesidades. Outra bacteria usada para a produci\u00f3n de prote\u00ednas \u00e9 \"Bacillus subtilis\".\nA maior\u00eda das prote\u00ednas heter\u00f3logas expr\u00e9sanse no citoplasma de \"E. coli\". Por\u00e9n, non todas as prote\u00ednas formadas poden solubilizarse no citoplasma e as prote\u00ednas pregadas incorrectamente formadas no citoplasma poden formar agregados insolubles chamados corpos de inclusi\u00f3n. Tales prote\u00ednas insolubles deber\u00e1n volver a pregarse, o cal pode ser un proceso complicado e pode que non necesariamente produza un alto rendemento. As prote\u00ednas que te\u00f1en enlaces disulfuro non adoitan ter a capacidade de pregarse correctamente debido ao ambiente redutor que reina no citoplasma, que impide a formaci\u00f3n de tales enlaces, e unha posible soluci\u00f3n \u00e9 destinar a prote\u00edna ao espazo peripl\u00e1smico utilizando unha secuencia sinal N-terminal. Outra posibilidade \u00e9 manipular o ambiente redox do citoplasma. Tam\u00e9n se est\u00e1n desenvolvendo outros sistemas m\u00e1is sofisticados; ditos sistemas poden permitir a expresi\u00f3n de prote\u00ednas que previamente se pensaba que era imposible en \"E. coli\", como a das prote\u00ednas glicosiladas.\nOs promotores usados para estes vectores est\u00e1n baseados usualmente no promotor do oper\u00f3n \"lac\" ou o promotor do fago T7, e est\u00e1n normalmente regulados polo operador \"lac\". Estes promotores poden tam\u00e9n ser h\u00edbridos de diferentes promotores, por exemplo, o promotor tac \u00e9 un h\u00edbrido dos promotores \"trp\" e \"lac\". N\u00f3tese que a maior\u00eda dos promotores \"lac\" ou derivados de \"lac\" comunmente usados est\u00e1n baseados no mutante \"lac\"UV5, que \u00e9 insensible a represi\u00f3n por catabolito. Este mutante permite a exspresi\u00f3n da prote\u00edna baixo o control do promotor \"lac\" cando o medio de crecemento cont\u00e9n glicosa, xa que a glicosa inhibir\u00eda a expresi\u00f3n x\u00e9nica se se usa o tipo silvestre do promotor \"lac\". A presenza de glicosa, non obstante, pode utilizarse para reducir a expresi\u00f3n de fondo por inhibici\u00f3n residual nalg\u00fans sistemas.\nExemplos de vectores de expresi\u00f3n de \"E. coli\" son a serie de vectores pGEX, nos que se utiliza a glutati\u00f3n S-transferase como compa\u00f1eiro de fusi\u00f3n e a expresi\u00f3n x\u00e9nica est\u00e1 baixo o control do promotor tac, e a serie de vectores pET, que usa un promotor T7.\n\u00c9 posible expresar simultaneamente d\u00faas ou m\u00e1is prote\u00ednas diferentes en \"E. coli\" usando distintos pl\u00e1smidos. Por\u00e9n, cando se usan dous ou m\u00e1is pl\u00e1smidos, cada pl\u00e1smido necesita usar un antibi\u00f3tico de seleci\u00f3n diferente e tam\u00e9n unha orixe de replicaci\u00f3n distinta, xa que doutro modo os pl\u00e1smidos non se poder\u00edan manter establemente na c\u00e9lula. Moitos pl\u00e1smidos utilizados habitualmente est\u00e1n baseados no replic\u00f3n de ColE1 e son, por tanto, incompatibles entre si. Para que un pl\u00e1smido baseado en ColE1 coexista con outro na mesma c\u00e9lula, o outro ter\u00e1 que ser dun replic\u00f3n diferente, por exemplo un pl\u00e1smido baseado no replic\u00f3n p15A como os pl\u00e1smidos da serie pACYC. Outro posible enfoque ser\u00eda usar un s\u00f3 vector de dous cistr\u00f3ns ou dese\u00f1ar secuencias codificantes en t\u00e1ndem como un construto bi- ou policistr\u00f3nico.\nL\u00e9vedos.\nUn l\u00e9vedo usado frecuentemente para a produci\u00f3n de prote\u00ednas \u00e9 \"Pichia pastoris\". Exemplos de vector de expresi\u00f3n en \"Pichia\" son os vectores da serie pPIC, e estes vectores usan o promotor AOX1, que \u00e9 inducible con metanol. Os pl\u00e1smidos poden conter elementos para a inserci\u00f3n de ADN alleo no xenoma do l\u00e9vedo e a secuencia sinal para a secreci\u00f3n da prote\u00edna expresada. En \"E. coli\" poden producirse eficientemente as prote\u00ednas con enlaces disulfuro e glicosilaci\u00f3n. Outro l\u00e9vedo usado para a produci\u00f3n de prote\u00ednas \u00e9 \"Kluyveromyces lactis\" e o xene \u00e9 expresado baixo a direcci\u00f3n do forte promotor dunha variante da lactase LAC4.\n\"Saccharomyces cerevisiae\" \u00e9 moi utilizado en estudos de expresi\u00f3n x\u00e9nica en l\u00e9vedos, como por exemplo nun sistema de dous h\u00edbridos de l\u00e9vedos para o estudo das interacci\u00f3ns prote\u00edna-prote\u00edna. Os vectores usados no sistema de dous h\u00edbridos de l\u00e9vedos conte\u00f1en compa\u00f1eiros de fusi\u00f3n para dous xenes clonados que permiten a transcrici\u00f3n dun xene reporteiro cando hai unha interacci\u00f3n entre as d\u00faas prote\u00ednas expresadas a partir dos xenes clonados.\nBaculovirus.\nOs baculovirus son virus con forma de bast\u00f3n que infectan c\u00e9lulas de insectos, que se utilizan como vectores de expresi\u00f3n nese sistema. Util\u00edzanse como h\u00f3spede li\u00f1as de c\u00e9lulas de insectos derivadas de lepid\u00f3pteros (avela\u00ed\u00f1as e bolboretas), como \"Spodoptera frugiperda\". Unha li\u00f1a celular derivada da avela\u00ed\u00f1a \"Trichoplusia ni\" \u00e9 de especial interese, xa que se desenvolveu para crecer r\u00e1pido e sen o caro soro que normalmente se necesita para impulsar o crecemento celular. O vector lanzadeira denom\u00ednase b\u00e1cmido, e a expresi\u00f3n x\u00e9nica est\u00e1 baixo o control do forte promotor pPolh. Os baculovirus foron tam\u00e9n utilizados con li\u00f1as celulares de mam\u00edferos no sistema BacMam.\nOs baculovirus util\u00edzanse normalmente para a produci\u00f3n de glicoprote\u00ednas, a\u00ednda que as glicosilaci\u00f3ns poden ser diferentes das que se encontran en vertebrados. En xeral, \u00e9 m\u00e1is seguro usalos que usar virus de mam\u00edferos, xa que te\u00f1en un rango de h\u00f3spedes limitado e non infectan vertebrados sen modificaci\u00f3ns.\nPlantas.\nMoitos vectores de expresi\u00f3n en plantas est\u00e1n baseados no pl\u00e1smido Ti de \"Agrobacterium tumefaciens\". Nestes vectores de expresi\u00f3n, O ADN que vai ser inserido na planta \u00e9 clonado no ADN-T, un tramo de ADN flanqueado por unha secuencia repetida directa de 25 pares de bases en ambos os extremos, e que pode integrarse no xenoma da planta. O ADN-T tam\u00e9n cont\u00e9n o marcador seleccionable. Os \"Agrobacterium\" proporcionan un mecanismo para a transformaci\u00f3n, a integraci\u00f3n no xenoma da planta, e poden tam\u00e9n utilizarse os promotores dos seus xenes \"vir\" para os xenes clonados. Por\u00e9n, a preocupaci\u00f3n polas posibles consecuencias da transferencia de material xen\u00e9tico bacteriano ou viral \u00e1 planta levaron ao desenvolvemento de vectores chamados vectores intrax\u00e9nicos, nos que se usan os equivalentes funcionais de xenoma de plantas para que non haxa transferencia de material xen\u00e9tico desde unha especie allea a unha planta.\nPoden utilizarse tam\u00e9n virus de plantas como vectores porque o m\u00e9todo de \"Agrobacterium\" non funciona con todas as plantas. Exemplos de virus de plantas usados son o virus do mosaico do tabaco (TMV), o virus X da patata, e o virus do mosaico do feix\u00f3n de ollo negro (\"Vigna unguiculata\"). A prote\u00edna pode expresarse como unha fusi\u00f3n coa prote\u00edna da cuberta do virus e exponse na superficie das part\u00edculas virais ensambladas ou como unha prote\u00edna non fusionada que se acumula dentro da planta. A expresi\u00f3n en plantas usando vectores de plantas \u00e9 a mi\u00fado constitutiva, e un promotor constitutivo de uso moi com\u00fan en vectores de expresi\u00f3n en plantas \u00e9 o promotor 355 do virus do mosaico da coliflor (CaMV).\nMam\u00edferos.\nOs vectores de expresi\u00f3n de mam\u00edferos ofrecen considerables vantaxes para a expresi\u00f3n de prote\u00ednas de mam\u00edferos sobre os sistemas de expresi\u00f3n bacteriana, como son: correcto pregamento, modificaci\u00f3ns postraducionais e actividade encim\u00e1tica relevante. Pode tam\u00e9n ser m\u00e1is desexable que outros sistemas eucari\u00f3ticos non mamalianos nos que as prote\u00ednas expresadas pode que non te\u00f1an as glicosilaci\u00f3ns correctas. Util\u00edzase especialmente para a produci\u00f3n de prote\u00ednas asociadas \u00e1 membrana que requiren chaperonas para o correcto pregamento e estabilidade e que conte\u00f1an numerosas modificaci\u00f3ns postraducionais. A outra cara da moeda \u00e9 o seu baixo rendemento de produto en comparaci\u00f3n cos vectores procariotas as\u00ed como o custo elevado das t\u00e9cnicas utilizadas. A s\u00faa complicada tecnolox\u00eda e a potencial contaminaci\u00f3n con virus animais tam\u00e9n sit\u00faan unha restrici\u00f3n no seu uso na produci\u00f3n industrial a grande escala.\nAs li\u00f1as de c\u00e9lulas de mam\u00edfero cultivadas, como a de ovario de h\u00e1mster chin\u00e9s (CHO), COS, inclu\u00edndo as li\u00f1as celulares humanas como a HEK e HeLa poden utilizarse para producir prote\u00ednas. Os vectores son transfectados nas c\u00e9lulas e o ADN pode ser integrado no xenoma por recombinaci\u00f3n hom\u00f3loga no caso de transfecci\u00f3n estable, ou as c\u00e9lulas poden ser transfectadas transitoriamente. Exemplos de vectores de expresi\u00f3n en mam\u00edferos incl\u00faen os vectores adenovirais, a serie de vectores pl\u00e1smidos pCMV e pSV, vaccinia e vectores retrovirais, as\u00ed como os baculovirus. Os promotores para citomegalovirus (CMV) e SV40 util\u00edzanse frecuentemente en vectores de expresi\u00f3n de mam\u00edferos para impulsar a expresi\u00f3n x\u00e9nica. Tam\u00e9n existen os promotores non virais, como o promotor do factor de elongaci\u00f3n (EF)-1.\nSistemas libres de c\u00e9lulas.\nNeste m\u00e9todo de produci\u00f3n de prote\u00ednas in vitro util\u00edzase un lisado celular de \"E. coli\" que cont\u00e9n os compo\u00f1entes celulares necesarios para a transcrici\u00f3n e traduci\u00f3n. A vantaxe de tales sistemas \u00e9 que as prote\u00ednas se poden producir moito m\u00e1is r\u00e1pido que as producidas in vivo, xa que non se require tempo para cultivar as c\u00e9lulas, pero \u00e9 tam\u00e9n m\u00e1is caro. Os vectores usados para a expresi\u00f3n en \"E. coli\" poden utilizarse neste sistema, a\u00ednda que existen tam\u00e9n vectores especificamente dese\u00f1ados para este sistema. Os extractos de c\u00e9lulas eucariotas poden tam\u00e9n utilizarse noutros sistemas libres de c\u00e9lulas, por exemplo, os sitemas de expresi\u00f3n libres de c\u00e9lulas de xerme de trigo. Tam\u00e9n se produciron sistemas libres de c\u00e9lulas de mam\u00edferos.\nAplicaci\u00f3ns.\nUso en laboratorio.\nOs vectores de expresi\u00f3n nun h\u00f3spede de expresi\u00f3n son agora o m\u00e9todo usual utilizado en laboratorios para producir prote\u00ednas para a investigaci\u00f3n. A maior\u00eda das prote\u00ednas son producidas en \"E. coli\", pero para as prote\u00ednas glicosiladas e as que te\u00f1en enlaces disulfuro, poden usarse sistemas de l\u00e9vedos, baculovirus e de mam\u00edferos.\nProduci\u00f3n de p\u00e9ptidos e prote\u00ednas farmac\u00e9uticas.\nA maior\u00eda das prote\u00ednas farmac\u00e9uticas son producidas hoxe en d\u00eda utilizando a tecnolox\u00eda do ADN recombinante usando vectores de expresi\u00f3n. Estes p\u00e9ptidos e prote\u00ednas farmac\u00e9uticas poden ser hormonas, vacinas, antibi\u00f3ticos, e encimas. A primeira prote\u00edna recombinante humana usada para o tratamento de enfermidades foi a insulina, que foi introducida en 1982. A biotecnolox\u00eda permite que estes p\u00e9ptidos e prote\u00ednas farmac\u00e9uticas, algunhas das cales eran previamente raras ou dif\u00edciles de obter, sexan producidas en grandes cantidades. Tam\u00e9n se reducen os riscos de contaminantes como os virus de h\u00f3spedes, toxinas e pri\u00f3ns. Exemplos ocorridos no pasado son a contaminaci\u00f3n con pri\u00f3ns na extracci\u00f3n de hormona de crecemento da gl\u00e1ndula pituitaria recollida de cad\u00e1veres humanos, que causou a enfermidade de Creutzfeldt-Jakob en pacientes que recibiron un tratamento para o ananismo, e os contaminantes virais presentes nalg\u00fans casos no factor VIII de coagulaci\u00f3n illado de sangue humano, que tivo como resultado a transmisi\u00f3n de enfermidades virais como as hepatite e a SIDA. Dito risco pode ser reducido ou eliminado completamente cando as prote\u00ednas se producen en c\u00e9lulas h\u00f3spede non humanas.\nAnimais e plantas transx\u00e9nicas.\nNos anos recentes, utiliz\u00e1ronse os vectrores de expresi\u00f3n para introducir xenes espec\u00edficos en plantas e animais para producir organismos transx\u00e9nicos, por exemplo en agricultura util\u00edzanse para producir plantas transx\u00e9nicas. Os vectores de expresi\u00f3n foron utilizados para introducir un precursor da vitamina A, o beta-caroteno, nas plantas do arroz. O produto obtido denom\u00ednase arroz dourado. Este proceso foi tam\u00e9n utilizado para introducir un xene en plantas que producen un insecticida, chamado xene da toxina de \"Bacillus thuringiensis\" ou toxina Bt, que reduce a necesidade de que os agricultores apliquen insecticidas, xa que \u00e9 producida por un organismo modificado. Ademais, os vectores de expresi\u00f3n son utilizados para aumentar o per\u00edodo en que maduran os tomates ao alteraren a planta para que produza menos cantidade do composto qu\u00edmico que causa que os tomates apodrezan. Ten habido pol\u00e9micas sobre o uso de vectores de expresi\u00f3n para modificar plantas de cultivo debido a que poder\u00eda haber riscos para a sa\u00fade desco\u00f1ecidos, a posibilidade de que as empresas patenten certas variedades de plantas agr\u00edcolas xeneticamente modificados, e aspectos \u00e9ticos. Non obstante, esta t\u00e9cnica est\u00e1 a\u00ednda sendo usada e moi investigada.\nTam\u00e9n se produciron animais transx\u00e9nicos para estudar os procesos bioqu\u00edmicos animais e doenzas humanas, ou usados para producir f\u00e1rmacos e outras prote\u00ednas. Poden tam\u00e9n ser preparadas por enxe\u00f1ar\u00eda para que te\u00f1an algunha caracter\u00edstica vantaxosa ou \u00fatil. A prote\u00edna verde fluorescente util\u00edzase \u00e1s veces como etiqueta, o que ten como resultado que un animal sexa fluorescente, e isto foi explotado comercialmente para producir os peixes de acuario fluorescentes GloFish.\nTerapia x\u00e9nica.\nA terapia x\u00e9nica \u00e9 un tratamento prometedor para varias doenzas nas que o xene \"normal\" portado polo vector \u00e9 inserido no xenoma para substitu\u00edr un xene \"anormal\" ou suplementar a expresi\u00f3n dun xene particular. Os vectores virais son os utilizados xeralmente, pero desenvolv\u00e9ronse tam\u00e9n outros m\u00e9todos non virais de entrega do xene. O tratamento \u00e9 a\u00ednda unha opci\u00f3n arriscada debido ao vector viral usado, que pode causar efectos prexudiciais; por exemplo orixinar unha mutaci\u00f3n insercional que pode causar un cancro. Por\u00e9n, houbo alg\u00fans resultados prometedores."}
{"id": "449879", "revid": "5863", "url": "https://gl.wikipedia.org/wiki?curid=449879", "title": "Colectivo Cravo Fondo", "text": ""}
{"id": "449880", "revid": "5863", "url": "https://gl.wikipedia.org/wiki?curid=449880", "title": "Colectivo Blas Esp\u00edn", "text": ""}
{"id": "449881", "revid": "5863", "url": "https://gl.wikipedia.org/wiki?curid=449881", "title": "Asociaci\u00f3n de Teatro de C\u00e1mara Ditea", "text": ""}
{"id": "449882", "revid": "5863", "url": "https://gl.wikipedia.org/wiki?curid=449882", "title": "Cen\u00e1culo Ourens\u00e1n", "text": ""}
{"id": "449883", "revid": "5863", "url": "https://gl.wikipedia.org/wiki?curid=449883", "title": "Certame do Mi\u00f1o", "text": ""}
{"id": "449884", "revid": "5863", "url": "https://gl.wikipedia.org/wiki?curid=449884", "title": "Certame de Narraci\u00f3ns Breves Manuel Murgu\u00eda", "text": ""}
{"id": "449885", "revid": "5863", "url": "https://gl.wikipedia.org/wiki?curid=449885", "title": "Certame Ling\u00fc\u00edstico-Literario Carvalho Calero", "text": ""}
{"id": "449888", "revid": "5863", "url": "https://gl.wikipedia.org/wiki?curid=449888", "title": "Concurso de Contos Infant\u00eds O Facho", "text": ""}
{"id": "449889", "revid": "65337", "url": "https://gl.wikipedia.org/wiki?curid=449889", "title": "Luc Luycx", "text": "Luc Luycx (pronunciado [\"\u02c8lyk \u02c8lwyks\"] en neerland\u00e9s), nado o 11 de abril de 1958 en Aalst, na provincia belga de Flandres Occidental, \u00e9 un enxe\u00f1eiro inform\u00e1tico, dese\u00f1ador e gravador de medallas e moedas.\nTraxectoria.\nComo traballador da Real Casa da Moeda de B\u00e9lxica, en 1997 resultou ga\u00f1ador do concurso para o dese\u00f1o dos reversos com\u00fans das primeiras series de moedas con valor facial en euros, postas en circulaci\u00f3n o 1 de xaneiro de 2002, motivo polo cal estas amosan un monograma composto por dous L entrelazados.\nLuc Luycx fora anteriormente o responsable do dese\u00f1o dalgunhas das medallas conmemorativas para os sobres de primeiro d\u00eda da empresa belga de correo, as\u00ed como de diversas pezas de ouro e prata cu\u00f1adas na ceca oficial dese pa\u00eds e con valor en francos.\nObras m\u00e1is salientables.\nEmisi\u00f3ns regulares en euros da eurozona.\nA selecci\u00f3n dos proxectos de Luc Luycx para o reverso com\u00fan das primeiras moedas de euro da eurozona foi anunciada no Consello Europeo celebrado en \u00c1msterdam o 13 de xu\u00f1o de 1997. Estes dese\u00f1os representan a Uni\u00f3n Europea en diferentes escalas: o seu lugar no mundo, nas pezas de 1, 2 e 5 c\u00e9ntimos; os pa\u00edses membros, sobre un mapa de Europa, nas moedas de 10, 20 e 50 c\u00e9ntimos; e eses mesmos pa\u00edses sen as s\u00faas fronteiras nas pezas dun e dous euros.\nA seguinte galer\u00eda amosa os reversos com\u00fans da serie circulante en euros e c\u00e9ntimos de euro, dese\u00f1ados por Luc Luycx (amosan o monograma LL en diferentes lugares):\nMoedas belgas conmemorativasde 2 euros.\nDesde 2004, \u00e1 parte da emisi\u00f3n da serie regular en euros, cada pa\u00eds pon en circulaci\u00f3n anualmente unha ou varias moedas de dous euros cun anverso alternativo para conmemorar diferentes feitos. Luc Luycx encargouse do dese\u00f1o de varias destas pezas conmemorativas emitidas por B\u00e9lxica:"}
{"id": "449890", "revid": "5863", "url": "https://gl.wikipedia.org/wiki?curid=449890", "title": "Ubi sunt?", "text": ""}
{"id": "449891", "revid": "5863", "url": "https://gl.wikipedia.org/wiki?curid=449891", "title": "Primeiro provincialismo", "text": ""}
{"id": "449892", "revid": "5863", "url": "https://gl.wikipedia.org/wiki?curid=449892", "title": "Premio Alvaro Cunqueiro de Teatro", "text": ""}
{"id": "449893", "revid": "5863", "url": "https://gl.wikipedia.org/wiki?curid=449893", "title": "Premio Arcebispo Juan de San Clemente de Lectores Novos", "text": ""}
{"id": "449894", "revid": "5863", "url": "https://gl.wikipedia.org/wiki?curid=449894", "title": "Premio Arume de Poes\u00eda para Nenos", "text": ""}
{"id": "449895", "revid": "5863", "url": "https://gl.wikipedia.org/wiki?curid=449895", "title": "Sociedad de los Bibli\u00f3filos Gallegos", "text": ""}
{"id": "449896", "revid": "5863", "url": "https://gl.wikipedia.org/wiki?curid=449896", "title": "Premio de Narraci\u00f3ns Xuven\u00eds R\u00faa Nova", "text": ""}
{"id": "449897", "revid": "5863", "url": "https://gl.wikipedia.org/wiki?curid=449897", "title": "Premio de Narrativa Alvaro Cunqueiro", "text": ""}
{"id": "449898", "revid": "5863", "url": "https://gl.wikipedia.org/wiki?curid=449898", "title": "Premio de Narrativa Torrente Ballester", "text": ""}
{"id": "449899", "revid": "5863", "url": "https://gl.wikipedia.org/wiki?curid=449899", "title": "Premio de Novela Garc\u00eda Barros", "text": ""}
{"id": "449900", "revid": "5863", "url": "https://gl.wikipedia.org/wiki?curid=449900", "title": "Premio de Novela Longa Blanco Amor", "text": ""}
{"id": "449901", "revid": "5863", "url": "https://gl.wikipedia.org/wiki?curid=449901", "title": "Premio de Poes\u00eda Concello de Carral", "text": ""}
{"id": "449902", "revid": "12452", "url": "https://gl.wikipedia.org/wiki?curid=449902", "title": "Premio de Poes\u00eda Eusebio Lorenzo Baleir\u00f3n", "text": ""}
{"id": "449903", "revid": "5863", "url": "https://gl.wikipedia.org/wiki?curid=449903", "title": "Premio de Poes\u00eda Ferm\u00edn Bouza Brey", "text": ""}
{"id": "449904", "revid": "5863", "url": "https://gl.wikipedia.org/wiki?curid=449904", "title": "Premio de Poes\u00eda Fernando Esqu\u00edo", "text": ""}
{"id": "449905", "revid": "5863", "url": "https://gl.wikipedia.org/wiki?curid=449905", "title": "Premio de Poes\u00eda Mart\u00edn Codax", "text": ""}
{"id": "449906", "revid": "5863", "url": "https://gl.wikipedia.org/wiki?curid=449906", "title": "Premio Estornela de Teatro para Nenos", "text": ""}
{"id": "449907", "revid": "5863", "url": "https://gl.wikipedia.org/wiki?curid=449907", "title": "Premio Merl\u00edn de Literatura Infantil", "text": ""}
{"id": "449908", "revid": "1576", "url": "https://gl.wikipedia.org/wiki?curid=449908", "title": "Litchi chinensis", "text": ""}
{"id": "449913", "revid": "5863", "url": "https://gl.wikipedia.org/wiki?curid=449913", "title": "Premio Nacional de Narraci\u00f3ns Breves Modesto R. Figueiredo", "text": ""}
{"id": "449914", "revid": "5863", "url": "https://gl.wikipedia.org/wiki?curid=449914", "title": "Premio Ra\u00f1olas de Literatura Infantil e Xuvenil", "text": ""}
{"id": "449915", "revid": "5863", "url": "https://gl.wikipedia.org/wiki?curid=449915", "title": "Premio Xerais de Novela", "text": ""}
{"id": "449917", "revid": "5863", "url": "https://gl.wikipedia.org/wiki?curid=449917", "title": "Xeraci\u00f3n de Entre S\u00e9culos", "text": ""}
{"id": "449918", "revid": "5863", "url": "https://gl.wikipedia.org/wiki?curid=449918", "title": "Promoci\u00f3n Antre dous S\u00e9culos", "text": ""}
{"id": "449919", "revid": "5863", "url": "https://gl.wikipedia.org/wiki?curid=449919", "title": "Segundo Provincialismo", "text": ""}
{"id": "449920", "revid": "5863", "url": "https://gl.wikipedia.org/wiki?curid=449920", "title": "Mostra de Teatro Galego Abrente", "text": ""}
{"id": "449921", "revid": "98629", "url": "https://gl.wikipedia.org/wiki?curid=449921", "title": "A calumnia", "text": "A calumnia (en , tam\u00e9n chamado \"The Loudest Whisper\" no Reino Unido) \u00e9 un filme estadounidense de 1961 de William Wyler. O gui\u00f3n foi escrito por John Michael Hayes, e bas\u00e9ase na obra hom\u00f3nima de Lillian Hellman. Est\u00e1 protagonizado por Audrey Hepburn, Shirley MacLaine e James Garner.\nEstreouse en galego o 23 de novembro de 1994 a trav\u00e9s da TVG.\nSinopse.\nKaren e Martha son d\u00faas amigas e socias que dirixen a escola Dobie-Wright, escola privada para rapazas. Karen est\u00e1 prometida co doutor Joe Cardin, con que pretende casar axi\u00f1a, a\u00ednda que Martha, que non quere estar soa \u00e1 fronte da escola, insiste en que atrase a voda.\nUnha alumna rancorosa e vingativa, ofendida por un castigo que recibiu, oe por casualidade un comentario e empr\u00e9gao distorsion\u00e1ndoo ante a s\u00faa avoa, acusando ambas as profesoras de seren amantes. O escandaloso rumor est\u00e9ndese rapidamente entre os pais e os titores, e en vinte e catro horas a escola queda sen alumnas."}
{"id": "449923", "revid": "5863", "url": "https://gl.wikipedia.org/wiki?curid=449923", "title": "Xeraci\u00f3n Galaxia", "text": ""}
{"id": "449924", "revid": "5863", "url": "https://gl.wikipedia.org/wiki?curid=449924", "title": "Cantar de cego", "text": ""}
{"id": "449925", "revid": "5863", "url": "https://gl.wikipedia.org/wiki?curid=449925", "title": "Pen Clube de Galicia", "text": ""}
{"id": "449926", "revid": "23204", "url": "https://gl.wikipedia.org/wiki?curid=449926", "title": "The Children's Hour (filme)", "text": ""}
{"id": "449927", "revid": "23204", "url": "https://gl.wikipedia.org/wiki?curid=449927", "title": "The Loudest Whisper", "text": ""}
{"id": "449928", "revid": "12452", "url": "https://gl.wikipedia.org/wiki?curid=449928", "title": "Conservatorio Nacional de Arte Galega", "text": ""}
{"id": "449929", "revid": "89787", "url": "https://gl.wikipedia.org/wiki?curid=449929", "title": "A c\u00e1mara do terror", "text": "A c\u00e1mara do terror (en , tam\u00e9n chamado \"The Torture Zone\") \u00e9 un filme mexicano de 1968 dirixido por Juan Ib\u00e1\u00f1ez e Jack Hill. Est\u00e1 protagonizado por Boris Karloff e Julissa."}
{"id": "449930", "revid": "23204", "url": "https://gl.wikipedia.org/wiki?curid=449930", "title": "Fear Chamber", "text": ""}
{"id": "449931", "revid": "23204", "url": "https://gl.wikipedia.org/wiki?curid=449931", "title": "The Torture Zone", "text": ""}
{"id": "449933", "revid": "5863", "url": "https://gl.wikipedia.org/wiki?curid=449933", "title": "\u00c9poca N\u00f3s", "text": ""}
{"id": "449934", "revid": "5863", "url": "https://gl.wikipedia.org/wiki?curid=449934", "title": "Estribillo", "text": ""}
{"id": "449935", "revid": "98629", "url": "https://gl.wikipedia.org/wiki?curid=449935", "title": "Camarote de luxo", "text": "Camarote de luxo (en ) \u00e9 un filme espa\u00f1ol de 1957 dirixido por Rafael Gil. O gui\u00f3n bas\u00e9ase na novela \"Luz de luna\" de Wenceslao Fern\u00e1ndez Fl\u00f3rez que trata do cl\u00e1sico tr\u00e1nsito do mundo rural \u00f3 urbano e unha visi\u00f3n sobre a emigraci\u00f3n cara a Am\u00e9rica.\nEstreouse en galego o 21 de febreiro de 1986 a trav\u00e9s da Televisi\u00f3n de Galicia.\nSinopse.\nUn mozo abandona a s\u00faa vila e vai \u00e1 capital, A Coru\u00f1a, para traballar cun familiar nunha empresa navieira de emigraci\u00f3n. Axi\u00f1a\u00a0descobre que o xefe extorsiona \u00f3s emigrantes \u00f3s que vende pasaxes e mesmo trata de roubarlles os papeis a un deles. Pero el, que \u00e9 un home honrado e sensible, non pode consentir tal inxustiza e devolve os papeis \u00f3 emigrante para que poida embarcar de xeito que acaba sendo despedido."}
{"id": "449936", "revid": "23204", "url": "https://gl.wikipedia.org/wiki?curid=449936", "title": "Camarote de lujo", "text": ""}
{"id": "449943", "revid": "23204", "url": "https://gl.wikipedia.org/wiki?curid=449943", "title": "Cami\u00f1o da gloria (filme de 1936)", "text": "Cami\u00f1o da gloria (en ) \u00e9 un filme estadounidense de 1936 dirixido por Howard Hawks. \u00c9 un drama sobre a primeira guerra mundial en Francia, e est\u00e1 protagonizado por Fredric March, Warner Baxter, Lionel Barrymore e June Lang, e foi producido por 20th Century Fox."}
{"id": "449944", "revid": "23204", "url": "https://gl.wikipedia.org/wiki?curid=449944", "title": "The Road to Glory", "text": ""}
{"id": "449947", "revid": "98629", "url": "https://gl.wikipedia.org/wiki?curid=449947", "title": "Cami\u00f1o da gloria (filme de 1996)", "text": "Cami\u00f1o da gloria (en ) \u00e9 un filme brit\u00e1nico de 1996 dirixido por Maria Giese. Est\u00e1 protagonizado por Sean Bean e Emily Lloyd e estreouse en marzo de 1996, sendo distribu\u00eddo por New Line Cinema.\nEstreouse en galego o 18 de febreiro de 1989 a trav\u00e9s da TVG."}
{"id": "449949", "revid": "23204", "url": "https://gl.wikipedia.org/wiki?curid=449949", "title": "When Saturday Comes", "text": ""}
{"id": "449951", "revid": "23204", "url": "https://gl.wikipedia.org/wiki?curid=449951", "title": "Cami\u00f1o da vinganza", "text": "Cami\u00f1o da vinganza (en ) \u00e9 un filme estadounidense de 1968 dirixido por Sydney Pollack. Est\u00e1 protagonizado por Burt Lancaster, Ossie Davis e Telly Savalas. A banda sonora foi composta por Elmer Bernstein. Davis foi nomeado \u00f3 Globo de Ouro \u00f3 mellor actor secundario pola s\u00faa interpretaci\u00f3n no filme. A rodaxe f\u00edxose no Parque Nacional Sierra de \u00d3rganos, na vila de Sombrerete, M\u00e9xico."}
{"id": "449952", "revid": "839", "url": "https://gl.wikipedia.org/wiki?curid=449952", "title": "Piotr Ilich Tchaikovski", "text": ""}
{"id": "449954", "revid": "23204", "url": "https://gl.wikipedia.org/wiki?curid=449954", "title": "The Scalphunters", "text": ""}
{"id": "449956", "revid": "5863", "url": "https://gl.wikipedia.org/wiki?curid=449956", "title": "Poes\u00eda er\u00f3tica", "text": ""}
{"id": "449957", "revid": "23204", "url": "https://gl.wikipedia.org/wiki?curid=449957", "title": "Arturo Duperier", "text": "Arturo Duperier Vallesa, nado en Pedro Bernardo (provincia de \u00c1vila) o 12 de novembro de 1896 e finado en Madrid o 10 de febreiro de 1959 foi un f\u00edsico espa\u00f1ol, destacado especialmente polo seu estudo da radiaci\u00f3n c\u00f3smica.\nTraxectoria.\nFillo do boticario Alfredo Duperier e da mestra Eugenia Vallesa, estudou as primeiras letras coa s\u00faa nai, e o bacharel nos Institutos de \u00c1vila e Cardenal Cisneros de Madrid.\nFixo a tese doutoral en 1924 baixo a direcci\u00f3n de Blas Cabrera, de quen era o disc\u00edpulo predilecto, primeiro no Laboratorio de Investigaci\u00f3ns F\u00edsicas, fundado en 1910, e logo no departamento de Electricidade e Magnetismo do Instituto Nacional de F\u00edsica e Qu\u00edmica, que aquel dirixiu at\u00e9 o seu exilio. Ambas as instituci\u00f3ns baixo a protecci\u00f3n da Xunta para Ampliaci\u00f3n de Estudos e Investigaci\u00f3ns Cient\u00edficas. \u00d3 tempo, traballaba, como auxiliar primeiro e funcionario despois, no Servizo Meteorol\u00f3xico Nacional.\nCon Blas Cabrera estudou o paramagnetismo do paladio e o platino, e posteriormente, de diversas terras raras, e formulou a logo co\u00f1ecida como \u00ablei de Cabrera-Duperier\u00bb. En 1929, Grazas a unha pensi\u00f3n da JAE puido estudar en Estrasburgo, traballou con Pierre Weiss, e logo, en 1932, en Par\u00eds con Charles Maurin.\nNo ano 1939, co final da guerra civil, exiliouse a Inglaterra, exercendo como profesor da Universidade de Birmingham e do Imperial College de Londres \u00c9 nesta \u00e9poca, na que se comezou a considerar fundamental o co\u00f1ecer as variaci\u00f3ns de intensidade dos raios c\u00f3smicos a nivel do mar no transcurso do tempo, na que foi requirida a s\u00faa participaci\u00f3n nun proxecto desenvolvido a tal fin, levado a cabo polo Departamento de F\u00edsica da Universidade de M\u00e1nchester. O proxecto estaba dirixido polo que seria Premio Nobel de F\u00edsica en 1948 Patrick Blackett. Duperier consolidouse, grazas ao traballo deses anos, como unha autoridade mundial en materia de raios c\u00f3smicos, a especialidade da que derivou a moderna f\u00edsica de part\u00edculas.\nDuperier fora destitu\u00eddo da s\u00faa c\u00e1tedra universitaria, como parte do proceso radical de depuraci\u00f3n ao final da guerra, \u00e1 vez que Blas Cabrera, Enrique Moles, C\u00e1ndido Bol\u00edvar e outros catedr\u00e1ticos de ciencias. O principal cargo contra el ante o Tribunal de Responsabilidades Pol\u00edticas n\u00ba 9 de Madrid, foi non aproveitar unha estancia en Par\u00eds, en xullo de 1937, para desertar da Rep\u00fablica. O motivo de dita estancia era representar Espa\u00f1a na Conferencia Internacional de Cronometr\u00eda e Metrolox\u00eda.\nEn 1953 volveu definitivamente a Espa\u00f1a, e empezou a impartir na s\u00faa C\u00e1tedra da Universidade de Madrid a nova disciplina de Radiaci\u00f3n C\u00f3smica, que alterna con importantes estudos que presenta en numerosos Congresos Internacionais onde \u00e9 insistentemente solicitado. Duperier retornou a Espa\u00f1a aproveitando o impulso dado por Joaqu\u00edn Ruiz-Gim\u00e9nez Cort\u00e9s, naquel momento ministro de Educaci\u00f3n Nacional, \u00e1 recuperaci\u00f3n de cerebros exiliados, pero ao seu regreso, non lle foi permitido introducir ao pa\u00eds o laboratorio doado polos f\u00edsicos brit\u00e1nicos, o que non conseguiu tampouco durante o resto da s\u00faa vida. Duperier, que destacara como experimentador, non puido continuar a s\u00faa investigaci\u00f3n emp\u00edrica dos raios c\u00f3smicos, quedando relegado \u00e1 impartici\u00f3n de cursos te\u00f3ricos.\nElecto membro numerario da Real Academia de Ciencias Exactas, F\u00edsicas e Naturais o 5 de febreiro de 1958, foi nomeado para a mesma cadeira que Miguel Catal\u00e1n Sa\u00f1udo pero, como el, faleceu sen tomar posesi\u00f3n.\nEn 1959 foille concedido, a t\u00edtulo p\u00f3stumo, o Premio de Ciencias Juan March."}
{"id": "449958", "revid": "5863", "url": "https://gl.wikipedia.org/wiki?curid=449958", "title": "Palavra", "text": ""}
{"id": "449960", "revid": "5863", "url": "https://gl.wikipedia.org/wiki?curid=449960", "title": "Olaia Salgado Su\u00e1rez", "text": ""}
{"id": "449961", "revid": "12452", "url": "https://gl.wikipedia.org/wiki?curid=449961", "title": "Lista de Honra do IBBY", "text": ""}
{"id": "449964", "revid": "1093", "url": "https://gl.wikipedia.org/wiki?curid=449964", "title": "YUBA Liga", "text": ""}
{"id": "449968", "revid": "5863", "url": "https://gl.wikipedia.org/wiki?curid=449968", "title": "Junta de Ampliaci\u00f3n de Estudios", "text": ""}
{"id": "449969", "revid": "5863", "url": "https://gl.wikipedia.org/wiki?curid=449969", "title": "Grupo de Amor e Desamor", "text": ""}
{"id": "449972", "revid": "5863", "url": "https://gl.wikipedia.org/wiki?curid=449972", "title": "Rondeau", "text": ""}
{"id": "449973", "revid": "5863", "url": "https://gl.wikipedia.org/wiki?curid=449973", "title": "Sala Gal\u00e1n", "text": ""}
{"id": "449974", "revid": "5863", "url": "https://gl.wikipedia.org/wiki?curid=449974", "title": "S\u00edlaba m\u00e9trica", "text": ""}
{"id": "449976", "revid": "5863", "url": "https://gl.wikipedia.org/wiki?curid=449976", "title": "Stemma Codicum", "text": ""}
{"id": "449978", "revid": "5863", "url": "https://gl.wikipedia.org/wiki?curid=449978", "title": "Teatro Artello", "text": ""}
{"id": "449983", "revid": "839", "url": "https://gl.wikipedia.org/wiki?curid=449983", "title": "Romeo e Xulieta (Tchaikovski)", "text": ""}
{"id": "449991", "revid": "23204", "url": "https://gl.wikipedia.org/wiki?curid=449991", "title": "R\u00edo Covo, Cervo, Cervo", "text": "R\u00edo Covo \u00e9 un lugar da parroquia de Cervo no concello lugu\u00e9s de Cervo na comarca da Mari\u00f1a Occidental. Segundo o Instituto Galego de Estat\u00edstica en 2017 ti\u00f1a 373 habitantes (180 homes e 193 mulleres). A car\u00f3n da aldea sit\u00faase o encoro de r\u00edo Covo."}
{"id": "449993", "revid": "839", "url": "https://gl.wikipedia.org/wiki?curid=449993", "title": "Spyashchaya krasavitsa", "text": ""}
{"id": "449995", "revid": "839", "url": "https://gl.wikipedia.org/wiki?curid=449995", "title": "Schelk\u00fanchik", "text": ""}
{"id": "449996", "revid": "56817", "url": "https://gl.wikipedia.org/wiki?curid=449996", "title": "2018 VG18", "text": " \u00e9 un distante obxecto transneptuniano descuberto o 10 de novembro de 2018 por Scott S. Sheppard, David Tholen e Chad Trujillo, alcumado Lonxe (en ) polo seu equipo de descubrimento. A unha distancia do Sol dunhas 120 UA (m\u00e1is de tres veces e media a distancia de Plut\u00f3n \u00f3 Sol) e case d\u00faas veces a distancia de Eris, \u00e9 no presente o obxecto observado m\u00e1is arredado do Sistema Solar e o primeiro obxecto descuberto al\u00e9n das 100 AU. Por\u00e9n, non \u00e9 o obxecto coa \u00f3rbita media m\u00e1is distante, xa que o seu eixo semi-maior s\u00f3 se estima en 95.,2 AU. foi descuberto durante unha investigaci\u00f3n de busca do hipot\u00e9tico planeta Nove.\nPropiedades.\nO di\u00e1metro de est\u00edmase en 500\u00a0km, o que o converte nun posible planeta anano. \u00c9 de cor rosado, o que suxire unha alta concentraci\u00f3n de xeo."}
{"id": "449997", "revid": "65337", "url": "https://gl.wikipedia.org/wiki?curid=449997", "title": "Lista das moedas de peseta de Espa\u00f1a", "text": "Esta \u00e9 unha listaxe das moedas con valor facial en pesetas e c\u00e9ntimos de peseta emitidas en Espa\u00f1a desde a s\u00faa instauraci\u00f3n como moeda oficial do Estado en 1868 ata 2002, cando foi substitu\u00edda polo euro.\nGoberno Provisional (1868-1871).\nO Goberno Provisional cu\u00f1ou as primeiras moedas con valor facial en pesetas e c\u00e9ntimos de peseta como unidade oficial do Estado, cos seguintes valores:\nAs moedas de prata de 20 c\u00e9ntimos non se cu\u00f1aron para a circulaci\u00f3n habitual, sen\u00f3n que se trata dunha edici\u00f3n especial feita para atender a demanda dos coleccionistas da \u00e9poca. A moeda de ouro de 100 pesetas consid\u00e9rase unha proba e non sa\u00edu \u00e1 circulaci\u00f3n.\nC\u00f3mpre sinalar que as caracter\u00edsticas t\u00e9cnicas das moedas non se alteraron nas seguintes edici\u00f3ns ata a II Rep\u00fablica, a\u00ednda que os dese\u00f1os foron adapt\u00e1ndose, ao longo dese tempo, \u00e1s circunstancias hist\u00f3ricas que \u00eda atravesando o pa\u00eds.\nAmadeu I (1871-1873).\nDurante o reinado de Amadeu I de Savoia, cu\u00f1\u00e1ronse unicamente moedas de prata de 5 pesetas (pesos) para a circulaci\u00f3n, entre os anos 1871 e 1873. As moedas datadas en 1874 e 1875 realmente foron cu\u00f1adas xa durante o reinado de Afonso XII, a\u00ednda que mantendo a tipolox\u00eda anterior.\nAs pezas de 25 e de 100 pesetas de ouro son consideradas probas numism\u00e1ticas e non estiveron destinadas ao seu uso como moeda.\nAfonso XII (1874-1885).\nA nome de Afonso XII (1874-1885) emit\u00edronse as seguintes moedas:\nAfonso XIII (1886-1931).\nA nome de Afonso XIII (1886-1931) cu\u00f1\u00e1ronse as seguintes moedas:\nSegunda Rep\u00fablica Espa\u00f1ola (1931-1939).\nDurante a segunda Rep\u00fablica (1931-1939) deixaron de emitirse moedas en metais nobres a partir de 1934; utilizouse o ferro por primeira vez e apareceron as primeiras pesetas en aliaxe de cobre (lat\u00f3n), feito que, pola cor destas pezas, deu lugar \u00e1 denominaci\u00f3n popular de \"peseta rubia\".\nFrancisco Franco (1937-1975).\nHabitualmente, en numism\u00e1tica adoitan dividirse as emisi\u00f3ns monetarias de Francisco Franco (1937-1975) en d\u00faas series:\nXo\u00e1n Carlos I (1975-2001).\nPrimeira serie (1975-1980).\nA primeira serie do reinado de Xo\u00e1n Carlos I (1975-2001) sup\u00f3n unha continuaci\u00f3n da anterior, de Francisco Franco, e abrangue desde o primeiro ano de reinado ata a aparici\u00f3n da serie conmemorativa en 1980.\nSegunda serie: Copa Mundial de F\u00fatbol de 1982 (1980-1982).\nA segunda serie de moedas de Xo\u00e1n Carlos I emitiuse en conmemoraci\u00f3n do Campionato Mundial de F\u00fatbol que tivo lugar en Espa\u00f1a en 1982:\nTerceira serie: M coroado (1982-1989).\nA terceira serie de moedas de Xo\u00e1n Carlos I caracter\u00edzase pola supresi\u00f3n das estrelas que amosaban o ano de cu\u00f1axe efectiva das moedas, caracter\u00edstica da moeda espa\u00f1ola xa desde as derradeiras moedas de Isabel II (1833-1868), que foron substitu\u00eddas por un M coroado, como marca de ceca da \"Real Casa de la Moeda - F\u00e1brica Nacional de Moneda y Timbre\". \nCuarta e derradeira serie (1989-2001).\nA derradeira serie de moedas con valor facial en peseta estaba composta polas seguintes moedas:"}
{"id": "449998", "revid": "89787", "url": "https://gl.wikipedia.org/wiki?curid=449998", "title": "Fina Birul\u00e9s", "text": "Fina Birul\u00e9s Bertran, nada en Xirona o 29 de marzo de 1956, \u00e9 unha profesora de filosof\u00eda espa\u00f1ola fundadora na Universidade de Barcelona do Seminario \"Filosof\u00eda e X\u00e9nero\". \u00c9 unha das m\u00e1is reco\u00f1ecidas especialistas na obra de Hannah Arendt.\nTraxectoria.\n\u00c9 profesora de filosof\u00eda na Universidade de Barcelona e foi profesora visitante nas universidades de Porto Rico, Chile, Parma, Florencia e Viena.\nEn 1990 fundou na Universidade de Barcelo\"na\" o Seminario \"Filosof\u00eda e X\u00e9nero\" no que xunto con Rosa Rius e outras investigadoras traballou na recuperaci\u00f3n da obra e o pensamento das fil\u00f3sofas, \"unha recuperaci\u00f3n\" -dixo- \"na que non s\u00f3 se xoga o paliar unha inxustiza hist\u00f3rica pola s\u00faa exclusi\u00f3n da cronolox\u00eda, sen\u00f3n o poder emendar importantes lagoas te\u00f3ricas do discurso dominante\".\nA s\u00faa tarefa de investigaci\u00f3n articulouse ao redor de dous n\u00facleos: subxectividade pol\u00edtica, historia e acci\u00f3n e cuesti\u00f3ns de teor\u00eda feminista e estudo da produci\u00f3n filos\u00f3fica feminina, con especial atenci\u00f3n \u00e1 obra de Hannah Arendt de cuxa obra \u00e9 unha das s\u00faas principais tradutoras ao castel\u00e1n. Tam\u00e9n investigou o traballo de fil\u00f3sofas do s\u00e9culo XX como Simone Weil, Sarah Kofman, Rachel Bespaloff, Simone de Beauvoir e Fran\u00e7oise Collin.\nVida persoal.\nFoi compa\u00f1eira sentimental da escritora Maria Merc\u00e8 Mar\u00e7al.\nPublicaci\u00f3ns.\n\u00c9 tradutora de varias obras de filosof\u00eda contempor\u00e1nea, autora de numerosos ensaios e editora de volumes colectivos sobre o pensamento de Hannah Arendt e outras pensadoras contempor\u00e1neas (\"Filosof\u00eda y g\u00e9nero\", \"El g\u00e9nero de la memoria\", \"En torno a Hannah Arendt\", con Manuel Cruz; \"Pensadoras del Siglo XX\". \"Aportaciones al pensamiento filos\u00f3fico y pol\u00edtico\" e \"Lectoras de Simone Weil\", os dous con Rosa Rius).\nEntre as s\u00faas principais obras at\u00f3panse:"}
{"id": "450002", "revid": "1131", "url": "https://gl.wikipedia.org/wiki?curid=450002", "title": "Voo 189 de Air Canada", "text": "O voo 189 de Air Canada era un servizo entre Otava e Vancouver con escalas en Toronto e Winnipeg. O d\u00eda 26 de xu\u00f1o de 1978 o McDonnell Douglas DC-9-32 que operaba a ruta esnafrouse ao engalar de Toronto matando a dous pasaxeiros.\nAccidente.\nDurante a engalaxe, \u00e1s 8:15 a.m., un dos pneum\u00e1ticos do McDonnell Douglas DC-9-32 rebentou e desintegrouse parcialmente, disparando anacos de caucho ao mecanismo do tren de aterraxe. Isto activou unha advertencia de \"tren de aterraxe non segura\", levando ao piloto a abortar a engalaxe. Por\u00e9n, o avi\u00f3n xa percorrera dous terzos da lonxitude da pista 23L e \u00eda a unha velocidade de 154 n\u00f3s (285\u00a0km/h). Non foi capaz de parar antes do final da pista e afund\u00eduse no bordo dun terrapl\u00e9n a unha velocidade de 60 n\u00f3s (110\u00a0km/h), acabando finalmente no barranco Etobicoke Creek. A aparello rompeuen tres partes, pero a pesar de estar cargado de combustible non se incendiou. O accidente foi visible dende a autoestrada Highway 401, que vai polo lado sur do aeroporto.\nO avi\u00f3n quedou esnaquizado e dous pasaxeiros morreron. \u00c1mbolos dous estaban sentados na parte dianteira que se separou da fuselaxe. Os 105 pasaxeiros e tripulantes restantes resultaron feridos.\nInvestigaci\u00f3n.\nA posterior investigaci\u00f3n atopou m\u00faltiples causas do accidente. Recomendou un maior escrutinio aos pneum\u00e1ticos. O piloto, Reginald W. Stewart, atrasouse catro segundos despois de que a luz de advertencia se acendese antes de elixir abortar a engalaxe; unha decisi\u00f3n m\u00e1is inmediata poder\u00eda evitar o accidente. Os investigadores tam\u00e9n criticaron o nivel de adestramento nunha freada de emerxencia. Tam\u00e9n se cuestionou a presenza do terrapl\u00e9n ao final da pista, pero non se fixo nada. Este fallo de non expandir a zona final da pista p\u00faxose en relieve novamente cando o voo 358 de Air France afund\u00eduse no mesmo terrapl\u00e9n 27 anos despois."}
{"id": "450003", "revid": "1131", "url": "https://gl.wikipedia.org/wiki?curid=450003", "title": "Voo 4128 de Alitalia", "text": "O voo 4128 de Alitalia era un servizo regular entre o aeroporto Leonardo da Vinci de Roma e o aeroporto de Palermo con 129 persoas a bordo. O d\u00eda 23 de decembro de 1978 esnafrouse no mar Tirreno a uns 3 quil\u00f3metros ao norte de Palermo durante a aproximaci\u00f3n. O accidente atribu\u00eduse \u00e1 tripulaci\u00f3n de voo que cr\u00eda que estaba m\u00e1is preto da pista do que realmente estaba, realizando as\u00ed un descenso prematuro. A parte inicial da aproximaci\u00f3n foi instrumental ata que o aparello estivo a 2 millas do aeroporto. A tripulaci\u00f3n ent\u00f3n parou o descenso a 150 p\u00e9s sobre o nivel do mar, como se tratase de localizar a \u00e1rea de aproximaci\u00f3n final, pensando que estaban preto da pista debido \u00e1s luces do aeroporto. Nos \u00faltimos nove segundos o avi\u00f3n voou case ao nivel do mar a unha velocidade de 150 n\u00f3s; ent\u00f3n, debido ao vento, o avi\u00f3n perdeu altitude e impactou contra a auga coa s\u00faa \u00e1 dereita. 21 pasaxeiros sobreviviron e foron rescatados por barcos de pesca que se atopaban na zona.\nEntre os mortos estaba o artista neerland\u00e9s Max Reneman."}
{"id": "450004", "revid": "5863", "url": "https://gl.wikipedia.org/wiki?curid=450004", "title": "Manuel Acu\u00f1a e Malvar", "text": ""}
{"id": "450006", "revid": "5863", "url": "https://gl.wikipedia.org/wiki?curid=450006", "title": "Afonso Sanches", "text": ""}
{"id": "450008", "revid": "6", "url": "https://gl.wikipedia.org/wiki?curid=450008", "title": "Arturo Duperier Vallesa", "text": ""}
{"id": "450010", "revid": "17467", "url": "https://gl.wikipedia.org/wiki?curid=450010", "title": "Corpancho", "text": ""}
{"id": "450011", "revid": "63181", "url": "https://gl.wikipedia.org/wiki?curid=450011", "title": "Haapaj\u00e4rvi", "text": "Haapaj\u00e4rvi \u00e9 unha cidade de Finlandia situada na rexi\u00f3n de Ostrobotnia do Norte. En 2018 a s\u00faa poboaci\u00f3n era de 7\u00a0236\u00a0habitantes. A superficie do termo municipal \u00e9 de 789,11\u00a0km2, dos cales 23,22\u00a0km2 son auga. O concello ten unha densidade de poboaci\u00f3n de 9,45\u00a0hab./km\u00b2.\nLimita cos concellos de Haapavesi, K\u00e4rs\u00e4m\u00e4ki, Nivala, Pyh\u00e4j\u00e4rvi, Reisj\u00e4rvi, Sievi e Pihtipudas, este \u00faltimo pertencente \u00e1 rexi\u00f3n veci\u00f1a de Finlandia Central.\nO concello \u00e9 uniling\u00fce en fin\u00e9s."}
{"id": "450012", "revid": "1131", "url": "https://gl.wikipedia.org/wiki?curid=450012", "title": "Voo 193 de National Airlines", "text": "O voo 193 de National Airlines era un Boeing 727-235, con rexisto N4744, que realizaba un servizo entre Miami e Pensacola, con escalas en Melbourne, Tampa, Nova Orle\u00e1ns e Mobile. Na noite do 8 de maio de 1978, en condici\u00f3n de pouca visibilidade pola n\u00e9boa, o avi\u00f3n esnafrouse durante o descenso ao aeroporto rexional de Pensacola impactando contra o mar na ba\u00eda de Escambia Bay e afund\u00edndose a unha profundidade de 3,7 metros.\nAccidente.\nO sistema de aterraxe instrumental (ILS) da pista 16 estivera f\u00f3ra de servizo dende xaneiro dese ano pola reconstruci\u00f3n da pista. No seu lugar estaba dispo\u00f1ible unha aproximaci\u00f3n sen precisi\u00f3n \u00e1 pista 25. Antes de iniciar a aproximaci\u00f3n un bimotor Beechcraft informou ter sa\u00eddo da cuberta de nubes a 450 p\u00e9s (140 m). A altitude m\u00ednima de descenso para esta aproximaci\u00f3n era de 480 p\u00e9s (150 m). Isto preocupou ao primeiro oficial que informou ao capit\u00e1n da s\u00faa opini\u00f3n de que ese avi\u00f3n estaba facendo unha aproximaci\u00f3n ilegal. Un reactor de Eastern Air Lines diante deles informou que tivo a pista brevemente \u00e1 vista antes de perdela entre as nubes e abortar a aterraxe.\nMentres se preparaban para a aproximaci\u00f3n o primeiro oficial descoidouse de facer chamadas de correcci\u00f3n de altitude e aproximaci\u00f3n. A alarma de proximidade a terra soou e o primeiro oficial comprobou o seu alt\u00edmetro. Marcaba 1 500 p\u00e9s (460 m) e apagou a alarma. O gravador de datos de voo amosar\u00eda posteriormente que a s\u00faa altura real nese punto era de s\u00f3 500 p\u00e9s (150 m). A tripulaci\u00f3n de voo puido distraerse pola alarma e non puido entender que pasaran da altitude m\u00ednima de descenso. Pouco despois disto impactaron na ba\u00eda de Escambia. O tr\u00e1fico de barcazas na zona axudou na evacuaci\u00f3n. Tres pasaxeiros afogaron intentando sa\u00edr do avi\u00f3n. O avi\u00f3n quedou intacto tras o accidente e foi levado a un hangar da estaci\u00f3n naval a\u00e9rea de Pensacola, pero foi dado de baixa debido aos danos producidos pola corrosi\u00f3n da auga. O apaello foi posteriormente desmontado e retirado da base para ser desguazado."}
{"id": "450013", "revid": "89787", "url": "https://gl.wikipedia.org/wiki?curid=450013", "title": "Sistema sexaxesimal", "text": "O sistema sexaxesimal ou sistema de base 60, \u00e9 un sitema de numeraci\u00f3n co sesenta como base. Orixinouse entre os antigos sumerios no terceiro milenio antes da nosa era, pasando despois aos antigos babilonios e a\u00ednda contin\u00faa a empregarse para medir tempo, \u00e1ngulos e coordenadas xeogr\u00e1ficas.\nO n\u00famero sesenta, ten doce factores, 1, 2, 3, 4, 5, 6, 10, 12, 15, 20, 30 e 60, dos que 2, 3 e 5 son n\u00fameros primos. Con tantos factores, moitas fracci\u00f3ns con n\u00fameros no sistema sexaxesimal poden simplificarse. Por exemplo, unha hora pode dividirse en anacos de 30, 20, 15, 12, 10, 6, 5, 4, 3, 2 e 1 minuto. 60 \u00e9 o n\u00famero m\u00e1is pequeno divisible por todos os n\u00fameros entre 1 \u00e9 6, \u00e9 dicir, \u00e9 o m\u00ednimo com\u00fan m\u00faltiplo de 1, 2, 3, 4, 5 e 6.\nOrixe.\n\u00c9 f\u00e1cil para as persoas contar cos seus dedos ata 12 empregando s\u00f3 unha man, co polgar apuntando a cada falanxe dos catro dedos por quendas. A\u00ednda existe un sistema de conta tradicional en moitas rexi\u00f3ns de Asia que pode explicar a existencia de sistema num\u00e9ricos baseados en 12 e 60 ademais dos que se basean en 10, 20 e 5. Neste sistema, cunha man c\u00f3ntase repetidamente ata 12, marcando o n\u00famero de iteraci\u00f3ns na outra man ata cinco ducias, \u00e9 dicir, sesenta."}
{"id": "450014", "revid": "98629", "url": "https://gl.wikipedia.org/wiki?curid=450014", "title": "Elijah Millsap", "text": "Elijah Millsap, nado o 12 de agosto de 1987 en Grambling (Luisiana) \u00e9 un xogador profesional internacional de baloncesto estadounidense. Xoga na posici\u00f3n ala. Formado como xogador nas Universidades de Louisiana e UAB, destacan entre o seu nomeamento no Segundo Quinteto ideal da NBA G League e a s\u00faa participaci\u00f3n no All-Star desta competici\u00f3n, ambos en 2012. Xogou tres temporadas na National Basketball Association (NBA) para Utah Jazz e Phoenix Suns. O seu irm\u00e1n m\u00e1is vello \u00e9 o All-Star da NBA Paul Millsap. \u00c9 internacional coa selecci\u00f3n dos Estados Unidos. Actualmente non ten equipo.\nTraxectoria.\nNado en Grambling, Luisiana, ap\u00f3s formarse no Instituto de Grambling, onde fixo unha media de 29,8 puntos e 14,5 rebotes por partido, xogou durante d\u00faas tempadas nos Ragin' Cajun da Universidade Louisiana-Lafayette. Nestes dous anos a s\u00faa media foi de 10,7 puntos, 6,2 rebotes e 1,2 asistencias por encontro, sendo elixido novato do ano da Sun Belt Conference en 2007. Posteriormente, foi transferido aos Blazers da Universidade de Alabama en Birmingham, cos que disputou unha \u00fanica tempada, na que fixo 16,5 puntos, 9,5 rebotes e 1,8 asistencias por encontro, sendo inclu\u00eddo no mellor quinteto da Conference USA, sendo o m\u00e1ximo reboteador da mesma.\nTras non ser elixido no Draft da NBA de 2010, fichou polos Tulsa 66ers da NBA D-League, onde completou a temporada facendo unha media de 15,2 puntos e 5,3 rebotes, sendo o m\u00e1ximo anotador do equipo. Ao ano seguinte foi traspasado a Los Angeles D-Fenders a cambio dunha segunda rolda do draft de 2012. Al\u00ed xogou unha tempada na que fixo 19,4 puntos e 6,3 rebotes por partido, sendo un dos xogadores m\u00e1is destacados do equipo nunha tempada na que chegaron a disputar as finais ante os Austin Toros. Foi inclu\u00eddo no segundo mellor quinteto da liga e elixido para disputar o All-Star desa tempada. En setembro de 2012 fichou polos Shanghai Sharks da liga chinesa, mais dous meses despois foi substitu\u00eddo por Gilbert Areas. Regresou ent\u00f3n aos D-Fenders, onde completou outra tempada na que fixo unha media de 17,4 puntos e 6,1 rebotes por partido.\nEn xu\u00f1o de 2013 fichou polos Petron Blaze Boosters da liga filipina para disputar a Governor's Cup, e en xaneiro de 2014 asinou co Maccabi Ashdod B.C. da liga israel\u00ed. En xullo do seguinte ano uniuse aos Philadelphia 76ers para disputar a NBA Summer League, mentres que no mes de setembro fichou polos Milwaukee Bucks. Por\u00e9n, foi despedido antes do comezo da tempada. Regresou aos D-Fenders, mais tras xogar un \u00fanico partido, foi traspasado aos Bakersfield Jam. O 5 de xaneiro de 2015 fichou por dez d\u00edas cos Utah Jazz, debutando ao d\u00eda seguinte ante Indiana Pacers. En 18 minutos de xogo, conseguiu 2 puntos, 5 rebotes e 4 asistencias. En Utah permanece durante d\u00faas temporadas, asinando tras acabar no equipo de Salt Lake City co Maccabi Tel Aviv. Posteriormente regresa \u00e1 NBA para xogar nos Phoenix Suns e na G-League nos Iowa Wolves. Tras non conseguir contrato na NBA para a temporada 2018\u221219, asinou o 18 de decembro de 2018 polo Club Baloncesto Breog\u00e1n da Liga ACB. O 19 de marzo de 2019 o Breog\u00e1n rescinde o seu contrato."}
{"id": "450017", "revid": "5863", "url": "https://gl.wikipedia.org/wiki?curid=450017", "title": "Xaqu\u00edn Agulla Pizcueta", "text": ""}
{"id": "450019", "revid": "111977", "url": "https://gl.wikipedia.org/wiki?curid=450019", "title": "Regra de Ruffini", "text": "En matem\u00e1ticas, a regra de Ruffini facilita o c\u00e1lculo r\u00e1pido da divisi\u00f3n de calquera polinomio entre un binomio da forma formula_1. Descrita por Paolo Ruffini en 1809, \u00e9 un caso especial de \"divisi\u00f3n sint\u00e9tica\" (unha divisi\u00f3n de polinomios en que o divisor \u00e9 un factor linear). O algoritmo de Horner para a divisi\u00f3n de polinomios emprega a regra de Ruffini. A regra de Ruffini permite ademais localizar as ra\u00edces dun polinomio e factorizalo en binomios da forma formula_1 (sendo r un n\u00famero enteiro) se \u00e9 coherente.\nHistoria.\nO m\u00e9todo de Ruffini-Horner para a procura dun valor aproximado da ra\u00edz dun polinomio foi publicado con alg\u00fans anos de diferenza por Paolo Ruffini (1804-1807-1813) e por William George Horner (1819-1845, postumamente); seica Horner non ti\u00f1a co\u00f1ecementos dos traballos de Ruffini.\nO m\u00e9todo de Ruffini-Horner \u00e9 dificilmente explotable se o polinomio pos\u00fae d\u00faas ra\u00edces moi pr\u00f3ximas. Ruffini non considera este problema, mais Horner propuxo un procedemento especial para estes casos. O m\u00e9todo de Horner foi empregado polos matem\u00e1ticos De Morgan e J.R. Young.\nEn tanto que t\u00e9cnica de \"cambio de variable\", historicamente at\u00f3panse algoritmos semellantes, por exemplo na China, para a extracci\u00f3n da ra\u00edz \"n-\u00e9sima\" ou na obra de Al Samaw'al (s\u00e9culo XII). O matem\u00e1tico persa Sharaf al-Din al-Tusi (s\u00e9culo XII) foi un dos primeiros en aplicalo ao caso xeral dunha ecuaci\u00f3n de terceiro grao.\nAlgoritmo.\nA regra de Ruffini establece un m\u00e9todo para a divisi\u00f3n do polinomio\nentre o binomio\npara obter o cociente\ne o resto:\nOs valores \"b\" son os coeficientes do polinomio resultante formula_3 de grao un menos que o grao de formula_4. O valor final obtido, formula_5, \u00e9 o resto, que como amosa o teorema do resto, \u00e9 igual a formula_6.\nUsos da regra.\nAtopar ra\u00edces.\nSe formula_7 \u00e9 un polinomio con coeficientes enteiros e con \"a\"0 e \"a\"\"n\" distintos de cero, ent\u00f3n polo teorema das ra\u00edces racionais, todas as ra\u00edces racionais reais ser\u00e1n da forma \"p\"/\"q\", onde \"p\" \u00e9 un enteiro divisor de \"a\"0 e \"q\" \u00e9 un enteiro divisor de \"a\"\"n\". As\u00ed por exemplo, se o polinomio \u00e9\nent\u00f3n as posibles ra\u00edces racionais son todos os enteiros divisores de \"a\"0 (\u22122):\nIsto resulta \u00fatil para poder factorizar un polinomio (en caso de ser factorizable) de coeficientes enteiros, empregando os divisores do termo independente.\nExemplos.\nExemplo 1.\nDivisi\u00f3n de formula_10 entre formula_11 empregando a regra de Ruffini.\n1. Escr\u00edbese formula_12 e o primeiro coeficiente (2) na primeira ringleira:\n2. Multipl\u00edcase pola ra\u00edz \"r\"=(-1):\n3. Sumase a columna:\n4. O procedemento rep\u00edtese ata obter o resto:\nSe o polinomio orixinal = divisor\u00d7cociente+resto, ent\u00f3n\nExemplo 2.\nCando o resto \u00e9 igual a 0; permite factorizar, como no seguinte exemplo:\nTomando\nEmpr\u00e9gase o m\u00e9todo, e queda:\nEnt\u00f3n \"F\"(\"x\") factoriza como formula_23"}
{"id": "450020", "revid": "56817", "url": "https://gl.wikipedia.org/wiki?curid=450020", "title": "Lei de Cabrera-Duperier", "text": "En 1929, Blas Cabrera Felipe e o seu disc\u00edpulo Arturo Duperier corrixiron a lei de Curie-Weiss, que describe con limitaci\u00f3ns la susceptibilidade magn\u00e9tica dun material ferromagn\u00e9tico na rexi\u00f3n paramagn\u00e9tica situada m\u00e1is al\u00f3 do punto de Curie, engadindo unha constante K \u00e1 susceptibilidade magn\u00e9tica \u03c7, distinta para cada elemento, o que deu orixe \u00e1 Lei de Cabrera-Duperier do paramagnetismo, (ou lei Curie-Weiss-Cabrera) que pode expresarse como:\n(\u03c7+\u039a)(T+\u0394)=C\nOnde:\nC \u00e9 a constante de Curie do material\nT \u00e9 a temperatura absoluta\n\u0394 \u00e9 a temperatura de Curie\n\u03c7 \u00e9 a susceptibilidade magn\u00e9tica\n\u039a \u00e9 unha constante. Empregando o sistema internacional, ambas temperaturas deben medirse en Kelvin.\nA lei implica a que existe unha temperatura de transici\u00f3n entre o estado ferromagn\u00e9tico e o paramagn\u00e9tico. Como derivada da lei de Curie, deixa de ser v\u00e1lida nas proximidades do punto de Curie."}
{"id": "450021", "revid": "47401", "url": "https://gl.wikipedia.org/wiki?curid=450021", "title": "M\u00e9todo de Ruffini", "text": ""}
{"id": "450022", "revid": "5863", "url": "https://gl.wikipedia.org/wiki?curid=450022", "title": "Alfonso Alvarez de Villasandino", "text": ""}
{"id": "450023", "revid": "1576", "url": "https://gl.wikipedia.org/wiki?curid=450023", "title": "Iowa Energy", "text": ""}
{"id": "450026", "revid": "5863", "url": "https://gl.wikipedia.org/wiki?curid=450026", "title": "Ar\u00e7idiano de Toro", "text": ""}
{"id": "450027", "revid": "27155", "url": "https://gl.wikipedia.org/wiki?curid=450027", "title": "Construto de expresi\u00f3n", "text": ""}
{"id": "450028", "revid": "5863", "url": "https://gl.wikipedia.org/wiki?curid=450028", "title": "Mar\u00eda do Pilar Allegue Aguete", "text": ""}
{"id": "450029", "revid": "5863", "url": "https://gl.wikipedia.org/wiki?curid=450029", "title": "Isabel de Castro de Andrade", "text": ""}
{"id": "450031", "revid": "56817", "url": "https://gl.wikipedia.org/wiki?curid=450031", "title": "Mondelo", "text": "O top\u00f3nimo galego Mondelo pode referirse a:\nAmais, como apelido pode referirse a:"}
{"id": "450032", "revid": "1131", "url": "https://gl.wikipedia.org/wiki?curid=450032", "title": "Moncalvo", "text": ""}
{"id": "450033", "revid": "1131", "url": "https://gl.wikipedia.org/wiki?curid=450033", "title": "Mondoeses", "text": ""}
{"id": "450034", "revid": "1131", "url": "https://gl.wikipedia.org/wiki?curid=450034", "title": "O Moneco", "text": ""}
{"id": "450035", "revid": "1131", "url": "https://gl.wikipedia.org/wiki?curid=450035", "title": "Moneixi\u00f1as", "text": ""}
{"id": "450036", "revid": "1131", "url": "https://gl.wikipedia.org/wiki?curid=450036", "title": "Monel", "text": ""}
{"id": "450037", "revid": "1131", "url": "https://gl.wikipedia.org/wiki?curid=450037", "title": "Monelo", "text": ""}
{"id": "450038", "revid": "1131", "url": "https://gl.wikipedia.org/wiki?curid=450038", "title": "Os Monetes", "text": ""}
{"id": "450039", "revid": "23204", "url": "https://gl.wikipedia.org/wiki?curid=450039", "title": "Cami\u00f1o de Bali", "text": "Cami\u00f1o de Bal\u00ed (en ) \u00e9 un\u00a0filme estadounidense de 1952 dirixido por Hal Walker. Est\u00e1 protagonizado por Bing Crosby, Bob Hope e Dorothy Lamour. Estreado por Paramount Pictures o 1 de novembro de 1952, o filme \u00e9 o sexto dos sete filmes da serie \"Road to \u2026\". Foi o \u00fanico filme da serie rodado en Technicolor e foi o primeiro en contar con cameos de estrelas do cinema daquela.\nEstreouse en galego o 22 de decembro de 1991 a trav\u00e9s da TVG."}
{"id": "450041", "revid": "23204", "url": "https://gl.wikipedia.org/wiki?curid=450041", "title": "Road to Bali", "text": ""}
{"id": "450043", "revid": "89787", "url": "https://gl.wikipedia.org/wiki?curid=450043", "title": "Columnario", "text": "En numism\u00e1tica, co\u00f1\u00e9cese como columnario a moeda de prata con valor facial en reais (principalmente o real de oito ou peso), cu\u00f1ada pola monarqu\u00eda espa\u00f1ola nalg\u00fans dos seus territorios de Am\u00e9rica no s\u00e9culo XVIII, entre os anos 1732 e 1773, cando foi substitu\u00edda pola moeda de busto.\nCu\u00f1\u00e1ronse sobre todo nas cecas de M\u00e9xico, Potos\u00ed e Lima, a\u00ednda que tam\u00e9n noutras americanas como Guatemala, Popay\u00e1n, Novo Reino ou Santiago de Chile.\nHistoria.\nO nome de \"columnario\" non responde a unha nova unidade monetaria sen\u00f3n a unha tipolox\u00eda de moeda, con valores de medio, un, dous, catro e, sinaladamente, oito reais. Este \u00faltimo circulou e colleu sona por todo o mundo, debido en parte a ter un acabamento e unha calidade moi superiores aos das antigas moedas cu\u00f1adas a martelo.\nAs moedas coloniais anteriores, co\u00f1ecidas como \"macuquinas\", adoitaban ter forma irregular e por iso eran doadas de cernar no seu canto, para lles subtraer fraudulentamente parte da s\u00faa a prata (ou ouro, no caso dos escudos). Pola contra, os columnarios ti\u00f1an unha forma ben arredondada e contaban cun bordo gravado, o que fac\u00eda imposible a cernadura da moeda e a s\u00faa nova posta en circulaci\u00f3n.\nA trav\u00e9s de d\u00faas disposici\u00f3ns reais de 1728 e 1730 iniciouse o proxecto de establecer novas casas de moeda na Am\u00e9rica espa\u00f1ola, co obxectivo de cambiar a antiga moeda macuquina, cu\u00f1ada a martelo, pola nova moeda. Primeiramente implantouse para este efecto a ceca de M\u00e9xico (1733), logo a de Lima (1754) e m\u00e1is tarde a de Potos\u00ed (1767).\nA moeda columnaria foi substitu\u00edda paulatinamente a partir de 1772 pola chamada \"de busto\", por amosar a imaxe do monarca nos seus anversos.\nCaracterizaci\u00f3n.\nReverso.\nOs columnarios caracteriz\u00e1banse fundamentalmente polos motivos dos seus reversos, que amosaban unha tipolox\u00eda moi caracter\u00edstica: dous globos terr\u00e1queos que representan os hemisferios oriental e occidental, cunha coroa real por riba, e por baixo un dese\u00f1o de ondas mari\u00f1as (o oc\u00e9ano Atl\u00e1ntico, que separa o Novo Mundo do Vello Mundo). A ambos os lados dos globos ergu\u00edase unha columna coroada (o que lles d\u00e1 o nome), que simbolizaban as Columnas de H\u00e9rcules, cada unha delas cinguida cun pano co lema en lat\u00edn (\"m\u00e1is al\u00f3\"; lema nacional de Espa\u00f1a).\nNo bordo superior dos anversos aparece a lenda (\"ambos son un\"), que alude \u00e1 unidade entre os territorios do Imperio Espa\u00f1ol en cada hemisferio. O espazo entre a data e a lenda est\u00e1 ocupado comunmente pola marca de ceca.\nAnverso.\nA tipolox\u00eda habitual dos anversos dos columnarios consist\u00eda no nome do monarca espa\u00f1ol seguido pola lenda (\"pola graza de Deus, rei das Espa\u00f1as e das Indias\"). \u00c1 esquerda aparec\u00edan as iniciais do ensaiador e no centro o escudo de Espa\u00f1a coa coroa real na parte superior. \u00c1 dereita deste, un n\u00famero ar\u00e1bigo indicaba o valor facial en reais."}
{"id": "450044", "revid": "5863", "url": "https://gl.wikipedia.org/wiki?curid=450044", "title": "Xavier R. Baixeras", "text": ""}
{"id": "450045", "revid": "5863", "url": "https://gl.wikipedia.org/wiki?curid=450045", "title": "Xos\u00e9 Ballesteros Rei", "text": ""}
{"id": "450046", "revid": "1131", "url": "https://gl.wikipedia.org/wiki?curid=450046", "title": "Norwich", "text": "O top\u00f3nimo ingl\u00e9s Norwich pode referirse a:"}
{"id": "450047", "revid": "5863", "url": "https://gl.wikipedia.org/wiki?curid=450047", "title": "Regina R. Vega", "text": ""}
{"id": "450048", "revid": "1131", "url": "https://gl.wikipedia.org/wiki?curid=450048", "title": "Voo 902 de Korean Air Lines", "text": "O voo 902 de Korean Air Lines era un servizo regular dende a Par\u00eds a Se\u00fal cunha escala en Anchorage. O 20 de abril de 1978 a defensa a\u00e9rea sovi\u00e9tica derrubou o avi\u00f3n que operaba a ruta, un Boeing 707, preto de Murmansk, na Uni\u00f3n Sovi\u00e9tica, despois de que o aparello violase o espazo a\u00e9reo sovi\u00e9tico.\nO voo 902 desvi\u00e1rase do seu curso sobre o \u00c1rtico e entrou no espazo a\u00e9reo sovi\u00e9tico preto da pen\u00ednsula de Kola, despois do cal foi interceptado e disparado por un avi\u00f3n sovi\u00e9tico. O incidente matou dous dos 109 pasaxeiros e tripulantes a bordo e obrigou o avi\u00f3n a realizar unha aterraxe de emerxencia no lago conxelado Korpiyarvi, preto da fronteira finesa.\nEventos.\nO voo 902 sa\u00edu de Par\u00eds \u00e1s 13:39 hora local en direcci\u00f3n a Se\u00fal. A \u00fanica escala programada era en Anchorage, Alasca, onde ser\u00eda reabastecido de combustible para continuar ata Se\u00fal evitando o espazo a\u00e9reo sovi\u00e9tico. Estaba comandado polo capit\u00e1n Kim Chang Kyu, co copiloto S.D. Cha e o navegador Lee Khun Shik completando a tripulaci\u00f3n de voo. O avi\u00f3n fixo comprobaci\u00f3ns regulares de radio cando voaba cara o noroeste, a derradeira delas cinco horas e 21 minutos despois da engalaxe, preto de CFS Alert na illa Ellesmere. A traxectoria de voo do avi\u00f3n \u00eda case directamente ao polo norte magn\u00e9tico, causando grandes erros nos sistemas de navegaci\u00f3n baseados nun comp\u00e1s magn\u00e9tico. A s\u00faa traxectoria cambiou ent\u00f3n cara o sueste e voou sobre o mar de Barents e cara o espazo a\u00e9reo sovi\u00e9tico, estim\u00e1ndose a chegada ao espazo a\u00e9reo sovi\u00e9tico en tres horas despois de xirar cara o sur.\nDefensa a\u00e9rea sovi\u00e9tica.\nO radar de defensa a\u00e9rea sovi\u00e9tica detectou ao avi\u00f3n \u00e1s 20:54, cando o aparello estaba a uns 400\u00a0km away de augas territoriais sovi\u00e9ticas. \u00c1s 21:19 o avi\u00f3n entrou no espazo territorial da Uni\u00f3n Sovi\u00e9tica. Como a aeronave non respostou a ningunha das chamadas dende terra, un interceptor Su-15 pilotado por Alexander Bosov, foi enviado para interceptar o avi\u00f3n. Tras aproximarse ao KAL902, Bosov axitou as \u00e1s do Su-15 varias veces, usando o sinal internacional para que o avi\u00f3n de pasaxeiros seguise ao interceptor. No seu lugar o KAL902 realizou un xiro de 90\u00ba cara a fronteira entre a Uni\u00f3n Sovi\u00e9tica e Finlandia. Bosov informou do intento de fuxida do espazo a\u00e9reo sovi\u00e9tico ao oficial ao mando da defensa a\u00e9rea Vladimir Tsarkov, e este, seguindo instruci\u00f3ns internas, ordenou a Bosov derrubar o KAL902.\nSegundo as declaraci\u00f3ns de Kim sobre o ataque, o interceptor aproximouse ao seu avi\u00f3n dende o lado dereito en vez de dende o esquerdo como require a regulaci\u00f3n da Organizaci\u00f3n de Aviaci\u00f3n Civil Internacional (ICAO). Kim baixou a velocidade e acendeu as luces de navegaci\u00f3n, indicando que estaba listo para seguir ao caza sovi\u00e9tico para aterrar.\nSegundo os informes sovi\u00e9ticos, o avi\u00f3n ignorou repetidamente seguir ao interceptor. O copiloto do voo 902, S.D. Cha, dixo que a tripulaci\u00f3n intentara comunicarse por radio co interceptor, pero non recibiu resposta.\nBosov intentou convencer aos seus superiores de que o avi\u00f3n non era unha ameaza militar, pero tras recibir ordes de derrubalo \u00e1s 21:42 disparou un m\u00edsil R-60. O m\u00edsil pasou o obxectivo. Un segundo m\u00edsil impactou contra a \u00e1 esqueda, arrincando uns catro metros. O m\u00edsil tam\u00e9n perforou a fuselaxe causando unha r\u00e1pida descompresi\u00f3n e danou un dos catro motores do aparello. O pasaxeiro coreano Bahng Tais Hwang morreu no ataque do m\u00edsil, que fer\u00eda a varios pasaxeiros.\nDespois de ser impactado, o avi\u00f3n descendeu rapidamente dunha altitude de 9 000 m (30 000 p\u00e9s). O aparello entrou nunha nube, desaparecendo dos radares de defensa a\u00e9rea sovi\u00e9ticos. Os sovi\u00e9ticos confundiron o anaco da \u00e1 que o voo 902 perdera cun m\u00edsil de cruceiro e enviaron outro Su-15 para dispararlle. Bosov tivo que regresar \u00e1 base xa que o seu Su-15 estaba baixo de combustible. Outro Su-15, pilotado por Anatoly Kerefov, aproximouse ao 707 e obrigouno a aterrar sobre a superficie xeada do lago Korpiyarvi \u00e1s 23:05.\nAterraxe de emerxencia.\nOs informes do ocorrido entre o ataque do m\u00edsil e a aterraxe do voo 902 difiren. Segundo os medios sovi\u00e9ticos o avi\u00f3n voou a trav\u00e9s de toda a pen\u00ednsula de Kola a baixa altitude durante 40 minutos, buscando un lugar onde aterrar. Tras varios intentos sen \u00e9xito, Kim pousou o avi\u00f3n no xeo do lago Korpiyarvi, na Rep\u00fablica Aut\u00f3noma Socialista Sovi\u00e9tica de Carelia, a uns 140\u00a0km da fronteira finesa. Segundo o diario dun pasaxeiro a bordo do avi\u00f3n, un relato apoiado por outros pasaxeiros, pasou unha hora e 40 minutos ata a aterraxe. Unhas d\u00faas horas despois da mesma chegaron tropas sovi\u00e9ticas para iniciar as tarefas de rescate, tempo durante o cal o pasaxeiro xapon\u00e9s Yoshitako Sugano morreu.\nFontes finesas afirmaron que a defensa a\u00e9rea sovi\u00e9tica non ti\u00f1a informaci\u00f3n do paradero do avi\u00f3n despois de que desaparecese do radar. Por\u00e9n, Tsarkov afirmou que outro piloto sovi\u00e9tico, Anatoly Kerefov, localizara ao voo 902 e dirixiuno cara a base a\u00e9rea de Afrikanda. Tsarkov dixo que Kim quedou atr\u00e1s e aterrou no lago. Kerefov dixo que practicamente obrigou ao avi\u00f3n a aterrar no xeo do Korpiyarvi."}
{"id": "450049", "revid": "839", "url": "https://gl.wikipedia.org/wiki?curid=450049", "title": "Lebed\u00ednoye \u00f3ziero", "text": ""}
{"id": "450052", "revid": "89787", "url": "https://gl.wikipedia.org/wiki?curid=450052", "title": "Cami\u00f1o de Sagebrush", "text": "Cami\u00f1o de Sagebrush (en ) \u00e9 un filme estadounidense de 1933 dirixido por Armand Schaefer. \u00c9 un western protagonizado por John Wayne e coas aparici\u00f3ns de Lane Chandler e Yakima Canutt (Canutt interpreta o l\u00edder da banda e tam\u00e9n \u00e9 o dobre de acci\u00f3n de Wayne nalgunhas escenas). Foi o segundo filme de Lone Star Productions distribu\u00eddo por Monogram Pictures.\nEstreouse en galego o 1 de abril de 1992 a trav\u00e9s da TVG."}
{"id": "450053", "revid": "839", "url": "https://gl.wikipedia.org/wiki?curid=450053", "title": "Anatoli Marienhof", "text": ""}
{"id": "450055", "revid": "23204", "url": "https://gl.wikipedia.org/wiki?curid=450055", "title": "Sagebrush Trail", "text": ""}
{"id": "450056", "revid": "785", "url": "https://gl.wikipedia.org/wiki?curid=450056", "title": "Lista de encoros de Galiza", "text": ""}
{"id": "450057", "revid": "785", "url": "https://gl.wikipedia.org/wiki?curid=450057", "title": "Encoros de Galicia", "text": ""}
{"id": "450058", "revid": "785", "url": "https://gl.wikipedia.org/wiki?curid=450058", "title": "Encoros de Galiza", "text": ""}
{"id": "450059", "revid": "98629", "url": "https://gl.wikipedia.org/wiki?curid=450059", "title": "Urraca Froilaz de Traba", "text": "Urraca Froilaz (\"Urraca Froile\") foi unha nobre galega de finais do s\u00e9culo XI, filla do conde Froila Arias de Traba e Ardiu D\u00edaz de Aranga.\nTraxectoria.\nFoi unha importante arist\u00f3crata, descendente dalgunha das mais antigas li\u00f1axes nobiliarias galegas. A s\u00faa nai Ardiu D\u00edaz (\"Ardiu Diat\"), provi\u00f1a da familia dos condes de Pr\u00e9saras, fundadores do Mosteiro de Sobrado dos Monxes, foi filla do conde Diego Gut\u00e9rrez, \"mordomo regis\" do rei Fernando I e da nobre Acenda Seriz. O seu pai o conde Froila Arias, foi se\u00f1or da terra de Traba, nas bisbarras de Soneira e Berganti\u00f1os, e irm\u00e1n do bispo Cresconio de Iria, tutor do rei Garc\u00eda II.\nDe ambos proxenitores herdou importantes dominios territoriais e outras posesi\u00f3ns. Entre estas \u00faltimas, un palacio en Compostela, situado entre o Mosteiro de San Marti\u00f1o Pinario e a igrexa de Santiago, e o Mosteiro de San Xo\u00e1n de Sabardes, que restaurou e dotou de importantes bens. Por parte da s\u00faa nai Acenda, Urraca herdou tam\u00e9n a reclamaci\u00f3n da propiedade do mosteiro de Sobrado dos Monxes. Este mosteiro, pasara \u00e1 propiedade real ap\u00f3s a fracasada revolta de Sexeredo, visab\u00f3 de Urraca contra o rei Fernando I no ano 1050. Base\u00e1ndose nesta reclamaci\u00f3n, no ano 1118, a ra\u00ed\u00f1a Urraca e o seu fillo Afonso VII restituiron o mosteiro aos seus fillos Vermudo e Fernando.\nUrraca casou no ano 1088 con Pedro Froilaz, herdeiro como ela de extensos territorios situados na \u00e1rea noroccidental do reino galego, a uni\u00f3n das pertenzas dos c\u00f3nxuxes abrangu\u00edan a maior parte da actual provincia da Coru\u00f1a, desde o r\u00edo Tambre at\u00e9 o Mar Cant\u00e1brico e desde as terras de Aranga at\u00e9 o Oc\u00e9ano Atl\u00e1ntico, e conformaron o Condado de Trast\u00e1mara, cuxo primeiro posesor co\u00f1ecido foi o propio Pedro Froilaz (\"in Trastamar comite Petrus Froyle)\".\nUrraca Froilaz faleceu no ano 1102 deixando cinco fillos do seu casamento con Pedro Froilaz:"}
{"id": "450060", "revid": "82922", "url": "https://gl.wikipedia.org/wiki?curid=450060", "title": "Urraca Froilaz", "text": ""}
{"id": "450062", "revid": "89787", "url": "https://gl.wikipedia.org/wiki?curid=450062", "title": "Yalitza Aparicio", "text": "Yalitza Aparicio Mart\u00ednez, nada na\u00a0Heroica Ciudad de Tlaxiaco, Oaxaca\u00a0o\u00a011 de decembro de 1993,\u00a0\u00e9 unha actriz de cinema e docente mexicana, reco\u00f1ecida pola s\u00faa participaci\u00f3n no filme\u00a0\"Roma\", no cal interpreta a Cleo, obra dirixida por Alfonso Cuar\u00f3n en 2018. A revista \"Time\" clasificouna como \"a mellor actuaci\u00f3n de 2018\", e nesta publicaci\u00f3n figuran artistas do talle de Lady Gaga, Melissa McCarthy e Rami Malek, consideradas as dez mellores actuaci\u00f3ns dese ano.\nTraxectoria.\nYalitza Aparicio naceu o 11 de decembro de 1993 en Heroica Ciudad de Tlaxiaco, Oaxaca. Ten ascendencia mixteca.\nAparicio non ti\u00f1a experiencia na actuaci\u00f3n, pois a s\u00faa profesi\u00f3n \u00e9 docente de preescolar. Antes de ser chamada por Alfonso Cuar\u00f3n para participar no filme\u00a0\"Roma\", segu\u00eda estudando para ser educadora.\nEn decembro do 2018 converteuse na portada da revista Vogue en M\u00e9xico."}
{"id": "450063", "revid": "23204", "url": "https://gl.wikipedia.org/wiki?curid=450063", "title": "Yalitza Aparicio Mart\u00ednez", "text": ""}
{"id": "450064", "revid": "23204", "url": "https://gl.wikipedia.org/wiki?curid=450064", "title": "O cami\u00f1o de Santa Fe", "text": "O cami\u00f1o de Santa Fe (en ) \u00e9 un filme estadounidense de 1940 dirixido por Michael Curtiz. Est\u00e1 protagonizado por Errol Flynn, Olivia de Havilland, Raymond Massey, Ronald Reagan e Alan Hale. Foi escrito por Robert Buckner, e conta a historia do abolicionista John Brown e a s\u00faa campa\u00f1a contra a escravitude antes da guerra civil estadounidense. O filme foi un dos de maior recadaci\u00f3n do ano, e a s\u00e9tima colaboraci\u00f3n entre Flynn e de Havilland. A ruta do cami\u00f1o de Santa Fe ten pouca relevancia no seu contido."}
{"id": "450065", "revid": "23204", "url": "https://gl.wikipedia.org/wiki?curid=450065", "title": "Santa Fe Trail", "text": ""}
{"id": "450069", "revid": "839", "url": "https://gl.wikipedia.org/wiki?curid=450069", "title": "Rimskii-Korsakov", "text": ""}
{"id": "450071", "revid": "1093", "url": "https://gl.wikipedia.org/wiki?curid=450071", "title": "Pablo Casado Elicegui", "text": ""}
{"id": "450074", "revid": "1131", "url": "https://gl.wikipedia.org/wiki?curid=450074", "title": "Francisco Porr\u00faa", "text": "Francisco Porr\u00faa, nado en Corcubi\u00f3n o 7 de novembro de 1922 e finado en Buenos Aires o 18 de decembro de 2014, foi un editor e tradutor galego emigrado na Arxentina. Foi o tradutor ao espa\u00f1ol da trilox\u00eda de J. R. R. Tolkien \"O Se\u00f1or dos Aneis\", as\u00ed como editor de \"Cien a\u00f1os de soledad\" ou \"Rayuela\" entre outras destacadas. Porr\u00faa foi o fundador de Ediciones Minotauro a maior editorial dedicada \u00e1 ciencia ficci\u00f3n en lingua castel\u00e1.\nTraxectoria.\nFrancisco Porr\u00faa chegou con dous anos coa s\u00faa familia \u00e1 Patagonia, \u00e1 cidade costeira de Comodoro Rivadavia, asentamento petroleiro co nome na honra de Mart\u00edn Rivadavia, de ascendencia galega. Pero nove anos despois a s\u00faa nai enferma e volve con ela a Galicia, \u00e1 cidade de Ferrol, onde traballaba o seu av\u00f3 Francisco Fern\u00e1ndez Abelenda como notario. Al\u00ed reside tres anos pasando os ver\u00e1ns en Corcubi\u00f3n e alg\u00fans per\u00edodos m\u00e1is curtos en Oza dos R\u00edos. Emigrou de novo, pasando primeiro por Comodoro Rivadavia, ata que rematados os estudos secundarios se trasladou a Buenos Aires para comezar estudos en Filosof\u00eda e Letras. En Buenos Aires estuda e traballa en cuesti\u00f3ns de imprenta, traducindo e corrixindo artigos para enciclopedias.\nObra.\nInmerso na lectura de ciencia ficci\u00f3n, Porru\u00e1 declara que inspirado por un artigo publicado en \u201cLes temps modernes\u201d escrito por Boris Vian e St\u00e9phane Spriel \u201cUn nouveau genre litt\u00e9raire: la science-fiction\u201d, en 1954 fundou Ediciones Minotauro, referente do x\u00e9nero en idioma castel\u00e1n.\nSegundo a Universidad de Guadalajara un ano despois da creaci\u00f3n do proxecto publ\u00edcase o seu primeiro t\u00edtulo: \"Cr\u00f3nicas marcianas\", de Ray Bradbury, con pr\u00f3logo de Jorge Luis Borges.En 1957, Francisco Porr\u00faa foi nomeado asesor da Editorial Sudamericana, fundada por arxentinos e espa\u00f1ois radicados en Buenos Aires. En 1962, conv\u00e9rtese en director literario da compa\u00f1\u00eda, at\u00e9 1972. Actualmente a editorial \u00e9 un selo do grupo Penguin Random House. Durante o per\u00edodo que estivo \u00e1 fronte public\u00e1ronse as primeiras edici\u00f3ns de \"Las armas secretas\" (1959) e \"Los premios\" (1960) de Julio Cort\u00e1zar.\nNo seu traballo como editor publica textos antigos do poeta arxentino Leopoldo Marechal (1900-1970) e do novelista Ad\u00e1n Buenosayres (1900-1970), as\u00ed como de Sergio Pitol, \u00c1lvaro Mutis, Alejandra Pizarnik, Antonio Cisneros, Alberto Girri, Hector Bianciotti, Juan Jos\u00e9 Saer, Severo Sarduy, Clarice Lispector, Antonio Sk\u00e1rmeta e Manuel Puig.\nNa \u00e1rea acad\u00e9mica editou volumes de filosof\u00eda como obras de profesores latinoamericanos e da escola de Frankfurt.\nEn 1963 editou \"Rayuela\" de Julio Cort\u00e1zar. No ano 1965 Porr\u00faa contactou con Gabriel Garc\u00eda M\u00e1rquez para publicar as s\u00faas primeiras catro obras, pero o autor informouno de que os dereitos pertenc\u00edan a editoriais mexicanas: a editora Era e \u00e1 Universidad Veracruzana. Tras a proposta de Porr\u00faa, Garc\u00eda M\u00e1rquez ofertoulle por carta a publicaci\u00f3n da s\u00faa quinta obra, \"Cien a\u00f1os de soledad\". Porr\u00faa aceptou inmediatamente e en 1967 apareceu no cat\u00e1logo de Sudamericana.\nTraballou como tradutor, en ocasi\u00f3ns con pseud\u00f3nimos como Francisco Abelenda, Ricardo Gosseyn, Jos\u00e9 Valdivieso ou Manuel Figueroa.\nEntre 1957 e 1964 redactou numerosos artigos para revistas e xornais arxentinos sobre ciencia, m\u00fasica e literatura. En 1973 deixa a Editorial Sudamericana e catro anos despois instalouse en Espa\u00f1a como director literario de Edhasa e cabeza de Minotauro.\n\u00c9 neste per\u00edodo cando presenta en castel\u00e1n \"O Se\u00f1or dos Aneis\" (1977), de J. R. R. Tolkien, e obras de J. G. Ballard, Philip K. Dick, Angela Carter, Doris Lessing, Gore Vidal, William Burroughs, Kurt Vonnegut, William Gibson, Anthony Burgess, William Golding ou Arno Schmidt entre outros.\nBaixo o selo de Edhasa introduce en Espa\u00f1a a novela hist\u00f3rica con pezas de John Steinbeck, Robert Graves e Marguerite Yourcenar, e edita os \"Aforismos\" de G. Lichtenberg. En 1992 fundou a editorial Interzona, que en 2004 anuncia a publicaci\u00f3n dunha antolox\u00eda tem\u00e1tica de Julio Cort\u00e1zar. En 2001 vendeu Minotauro \u00e1 editorial Planeta e catro anos m\u00e1is tarde funda a editorial Porr\u00faa, de escasa actividade.\nFinou en Barcelona o 18 de decembro de 2014 de pneumon\u00eda."}
{"id": "450075", "revid": "1888", "url": "https://gl.wikipedia.org/wiki?curid=450075", "title": "Jes\u00fas Lavandeira P\u00e9rez", "text": "Jes\u00fas Lavandeira P\u00e9rez, co\u00f1ecido como Ladrillo, nado en Vilasantar en 1906 e finado en Betanzos o 5 de xaneiro de 1991, foi un guerrilleiro antifranquista galego.\nTraxectoria.\nA principios da Rep\u00fablica instalouse en Betanzos e traballou como xardineiro municipal. Militante da CNT e do grupo Plantas Nuevas da FAI, en 1936 era secretario da CNT de Betanzos. Co golpe de Estado do 18 de xullo de 1936 fuxiu ao monte e integrouse no Grupo Neira. Non quixo integrarse no Ex\u00e9rcito Guerrilleiro de Galicia polo control do PCE. Foi detido en agosto de 1945 en Porzomillos. Condenado a unha longa pena de prison, foi internado no penal do Dueso. Sa\u00edu en liberdade provisional en 1953. Finou en Betanzos o 5 de xaneiro de 1991.\nVida persoal.\nCasou con Julia Louri\u00f1o Garc\u00eda."}
{"id": "450076", "revid": "5132", "url": "https://gl.wikipedia.org/wiki?curid=450076", "title": "Latavious Williams", "text": "Latavious Bernard Williams, nado o 29 de marzo de 1989 en Starkville, Mississippi, \u00e9 un xogador profesional de baloncesto estadounidense que xoga no Jeonju KCC Egis da Korean Basketball League. Mide 2,03 e xoga nas posici\u00f3ns de pivote e ala-pivote.\nTraxectoria.\nWilliams foi elixido na 48\u00aa posici\u00f3n do Draft da NBA de 2010 polos Miami Heat. Pouco despois de ser elixido polos Heat, os seus dereitos foron traspasados \u00f3s Oklahoma City Thunder a cambio dunha futura segunda rolda do Draft. O 19 de febreiro de 2015, os seus dereitos foron traspasados \u00f3s New Orleans Pelicans.\nO 19 de xullo de 2017, Williams asinou unha tempada co Valencia Basket da Liga ACB."}
{"id": "450077", "revid": "23204", "url": "https://gl.wikipedia.org/wiki?curid=450077", "title": "Lumigny-Nesles-Ormeaux", "text": "Lumigny-Nesles-Ormeaux \u00e9 unha vila e comuna francesa, da rexi\u00f3n de Illa de Francia, no departamento de Sena e Marne.\nXeograf\u00eda.\nA comuna ten unha extensi\u00f3n de 36,30\u00a0km\u00b2 e, no ano 2015, albergaba unha poboaci\u00f3n de 1 534 habitantes, o que daba nese ano unha densidade de 42,26 hab./km\u00b2.\nHistoria.\nNesles aparece citada ao comezo do s\u00e9culo IX (\"Naslei\") como pertencente ao patrimonio dunha certa Gisle (\"Gisla\"). Esta doouna \u00e1 abad\u00eda de Gembloux, que acababa de fundar o seu neto San Guibert, doaz\u00f3n ratificada en 946 por unha carta de Ot\u00f3n I do Sacro Imperio Romano Xerm\u00e1nico."}
{"id": "450078", "revid": "5863", "url": "https://gl.wikipedia.org/wiki?curid=450078", "title": "\u00c1lvaro Cunqueiro Mora-Montenegro", "text": ""}
{"id": "450079", "revid": "5863", "url": "https://gl.wikipedia.org/wiki?curid=450079", "title": "Xos\u00e9 Carballude Blanco", "text": ""}
{"id": "450080", "revid": "5863", "url": "https://gl.wikipedia.org/wiki?curid=450080", "title": "Xo\u00e1n Manuel Casado Mart\u00ednez", "text": ""}
{"id": "450081", "revid": "5863", "url": "https://gl.wikipedia.org/wiki?curid=450081", "title": "Fina Casalderrey Fraga", "text": ""}
{"id": "450082", "revid": "5863", "url": "https://gl.wikipedia.org/wiki?curid=450082", "title": "\u00c1lvaro de las Casas Blanco", "text": ""}
{"id": "450083", "revid": "23204", "url": "https://gl.wikipedia.org/wiki?curid=450083", "title": "A fortaleza escondida", "text": " \u00e9 unha pel\u00edcula de aventuras \"jidaigeki\" do ano 1958 dirixida por Akira Kurosawa e protagonizada por Toshiro Mifune como o xeneral Makabe Rokur\u014dta e Misa Uehara como a princesa Yuki.\nArgumento.\nDous campesi\u00f1os farrapentos, Tahei (Minoru Chiaki) e Matashichi (Kamatari Fujiwara), que escaparon tras ser capturados polo ex\u00e9rcito de Yamana e obrigados a enterrar os mortos da guerra contra o ex\u00e9rcito Akizuki, discuten polo cami\u00f1o e deciden separarse mais son capturados novamente e obrigados a escavar canda outros prisioneiros na procura do ouro do castelo Akizuki.\nConseguen escapar de novo cando os prisioneiros se sublevan. \u00d3 outro d\u00eda encontran a car\u00f3n dun r\u00edo d\u00faas pezas de ouro marcadas co bras\u00f3n de Akizuki e \u00e1 noite at\u00f3panse cun misterioso home que os leva a unha fortaleza oculta. Este home, que di ser o xeneral Makabe Rokur\u014dta (Toshiro Mifune) do ex\u00e9rcito derrotado Akizuki, custodia o ouro perdido do castelo Akizuki. Confiando na cobiza dos campesi\u00f1os polo ouro Rokur\u014dta pretende atravesar o territorio Yamana contando coa s\u00faa axuda; tentar\u00e1n chegar a Hayakawa onde o se\u00f1or do territorio lles prometeu protecci\u00f3n. Canda eles viaxar\u00e1 a princesa Yuki (Misa Uehara) que se far\u00e1 pasar por unha moza muda para non ser descuberta.\nInfluencia.\nGeorge Lucas reco\u00f1eceu a influencia que tivo \"A fortaleza escondida\" na s\u00faa pel\u00edcula \"A guerra das galaxias\", particularmente dende a perspectiva de C-3PO e R2-D2. O argumento desenvolvido por George Lucas para \"A guerra das galaxias\" ti\u00f1a inicialmente gran similitude coa trama de \"A fortaleza escondida\"."}
{"id": "450084", "revid": "5863", "url": "https://gl.wikipedia.org/wiki?curid=450084", "title": "Lu\u00edsa Castro Legazpi", "text": ""}
{"id": "450085", "revid": "5863", "url": "https://gl.wikipedia.org/wiki?curid=450085", "title": "Xos\u00e9 Carlos Cerme\u00f1o Baraja", "text": ""}
{"id": "450086", "revid": "5863", "url": "https://gl.wikipedia.org/wiki?curid=450086", "title": "Eugenio Charl\u00f3n Arias", "text": ""}
{"id": "450087", "revid": "5863", "url": "https://gl.wikipedia.org/wiki?curid=450087", "title": "Heliodoro Cid y Rozo", "text": ""}
{"id": "450088", "revid": "98629", "url": "https://gl.wikipedia.org/wiki?curid=450088", "title": "Gran Premio de Australia de 2000", "text": "O Gran Premio de Australia de 2000 (oficialmente LXV Qantas Australian Grand Prix) foi unha carreira de motor de F\u00f3rmula Un celebrada o 12 de marzo de 2000 en Melbourne, Australia. Foi a primeira carreira do Campionato Mundial de F\u00f3rmula Un de e a 65\u00aa carreira na historia combinada do Gran Premio de Australia que data do 100 Miles Road Race de 1928. A carreira disputada en 58 voltas ao circu\u00edto de 5\u00b43 quil\u00f3metros foi a oitava vez que se celebrarou no Albert Park, usado por primeira vez en 1953 e a quinta desde que o novo circu\u00edto acolleu a carreira en 1996. A carreira ga\u00f1ouna Michael Schumacher para o equipo Ferrari logo de comezar na terceira posici\u00f3n. O novo compa\u00f1eiro de Schumacher para a tempada de 2000, Rubens Barrichello terminou segundo no outro Ferrari, con Ralf Schumacher terceiro para Williams-BMW.\nMika H\u00e4kkinen comezou na pole position nun McLaren, co seu compa\u00f1eiro de equipo David Coulthard xunto a el, pero ambos se retiraron con fallos na v\u00e1lvula pneum\u00e1tica. Tres pilotos fixeron o seu debut no Gran Premio, o futuro campi\u00f3n mundial Jenson Button nun BMW-Williams, Nick Heidfeld nun Prost Grand Prix e Gast\u00f3n Mazzacane nun Minardi. Mazzacane e Button retir\u00e1ronse da s\u00faa carreira de debut, e Heidfeld terminou noveno, d\u00faas voltas por detr\u00e1s.\nInforme.\nAntecedentes.\nCando chegou \u00e1 primeira carreira da tempada de F\u00f3rmula Un, moitos inclin\u00e1ronse polo piloto da Scuderia Ferrari Michael Schumacher e polo campi\u00f3n de Mika H\u00e4kkinen de McLaren como principais contendentes para ga\u00f1ar o Campionato de Pilotos de 2000. Schumacher era o favorito para ga\u00f1ar o Campionato segundo os corredores de apostas e alg\u00fans ex pilotos de F\u00f3rmula 1, inclu\u00edndo o compa\u00f1eiro de Schumacher da tempada de 1999, e novo piloto de Jaguar Eddie Irvine. O \u00faltimo campi\u00f3n de pilotos de Ferrari, Jody Scheckter, que o fixo na tempada de F\u00f3rmula Un, tam\u00e9n apostou por Schumacher para ga\u00f1ar o Campionato.\nDos 11 equipos e 22 pilotos na grella de sa\u00edda, tres pilotos debutaron. Nick Heidfeld uniuse ao equipo Prost ao lado de Jean Alesi. ambos substitu\u00edron aos pilotos de Prost da tempada de 1999 a Olivier Panis, que se mudou a McLaren como piloto de probas na F\u00f3rmula 1 e a Jarno Trulli que fichou por Jordan Grand Prix xunto con Heinz-Harald Frentzen despois da retirada de Damon Hill. No equipo Minardi, Gast\u00f3n Mazzacane substitu\u00edu a Luca Badoer, quen optou por seguir como piloto de probas de Ferrari, un papel que comezou en 1997. O terceiro piloto novato na grella de pilotos de 2000 foi Jenson Button, que substitu\u00edu a Alessandro Zanardi en Williams. O Button, no seu momento, converteuse no piloto brit\u00e1nico m\u00e1is novo que en comezar unha carreira de F\u00f3rmula Un.\nMoitos observadores e compa\u00f1eiros tam\u00e9n ti\u00f1an opini\u00f3ns diferentes sobre a elecci\u00f3n de Williams de fichar a Button. O piloto de Sauber, Mika Salo, declarou que debido \u00e1 inexperiencia de Button, poder\u00eda \"lastimarse a se mesmo ou a algu\u00e9n m\u00e1is\".\nPr\u00e1ctica e cualificaci\u00f3n.\nMika H\u00e4kkinen logrou a pole tres d\u00e9cimas por diante do seu compa\u00f1eiro de equipo David Coulthard, despois de que a parella copase a primeira li\u00f1a para McLaren no comezo da tempada. Michael Schumacher quedou decepcionado co terceiro posto despois dun trompo de Coulthard que provocou unha bandeira vermella que o obrigou a abandonar o seu intento final. Coulthard dixo que \"non era a s\u00faa intenci\u00f3n\" molestar a Schumacher na s\u00faa \u00faltima volta de cualificaci\u00f3n. Os tres primeiros lugares na cualificaci\u00f3n foron id\u00e9nticos aos que foran os dous anos anteriores. O novo compa\u00f1eiro en Ferrari de Schumacher, Rubens Barrichello, cualificou cuarto, xunto cos Jordans de Heinz-Harald Frentzen e Jarno Trulli detr\u00e1s del na terceira fila. Eddie Irvine clasificou s\u00e9timo para Jaguar, xunto a Jacques Villeneuve, Giancarlo Fisichella e Mika Salo completando o top ten. Ralf Schumacher foi o und\u00e9cimo para Williams - BMW, co seu compa\u00f1eiro, o novato, Jenson Button 21\u00ba clasificado na s\u00faa primeira carreira, fixando un tempo de volta 1.6 segundos m\u00e1is lentos. Detr\u00e1s de Button quedou outro novato, Gast\u00f3n Mazzacane e diante deles estaba Johnny Herbert de Jaguar. Button m\u00e1is tarde describiu a s\u00faa sesi\u00f3n de cualificaci\u00f3n dicindo \"Non pode ser peor que iso\".\nCarreira.\n21 dos 22 autos comezaron na grella, co piloto de Prost, Alesi comezando no pit lane. H\u00e4kkinen aproveitou a s\u00faa pole position na cualificaci\u00f3n para liderar na primeira curva ao comezo da carreira. Coulthard e Schumacher permaneceron no segundo e terceiro lugar respectivamente, pero Barrichello foi superado por Frentzen na primeira curva, caendo ao quinto lugar. Trulli completaba os seis primeiros lugares ao final da 1\u00aa volta. Na parte de atr\u00e1s da pista, Button ga\u00f1ou seis posici\u00f3ns, pasando da 21\u00aa a 15\u00aa posici\u00f3n. Isto foi debido en parte a unha colisi\u00f3n entre o piloto de Minardi Marc Gen\u00e9 e o novato Heidfeld, que deixou a Gen\u00e9 \u00faltimo, xa que tivo que entrar a boxes.\nO piloto de Jaguar, Johnny Herbert, foi o primeiro piloto en retirarse con problemas de embrague na 2\u00aa volta. Na 4\u00aa volta, os dous McLarens de H\u00e4kkinen e Coulthard, xunto con Schumacher, xa estaban afast\u00e1ndose do Jordan de Frentzen, que estab cinco segundos por detr\u00e1s de Schumacher. Na volta 7, a suspensi\u00f3n dianteira do Arrows de Pedro de la Rosa fallou, envi\u00e1ndoo contra unha barreira de pneum\u00e1ticos. O compa\u00f1eiro de Herbert, Irvine, trmpeou cando intentou evitar un Arrows. Irvine non puido recuperar o Jaguar xa que sufriu un fallo no motor. Ambos se retiraron da carreira. O coche de seguridade sa\u00edu para reducir a velocidade dos outros coches para que os comisarios puidesen limpar os restos.\nCando ondeou a bandeira verde ao finalizar a volta 10, Coulthard diminu\u00edu drasticamente e fixo unha parada en boxes con problemas de motor. Coulthard volveu \u00e1 pista, pero o problema continuou e forzou a s\u00faa retirada na volta 11. Schumacher ascendeu a segunda posici\u00f3n, con Frentzen en terceiro lugar. Barrichello estaba no cuarto lugar, con Trulli quinto. Tras os cinco primeiros, o piloto de BAR Jacques Villeneuve estaba no sexto lugar, liderando unha cola de autom\u00f3biles ata Button no 12\u00ba lugar. H\u00e4kkinen retirouse na 18\u00aa volta, co mesmo problema que o seu compa\u00f1eiro de equipo; unha retirada dobre case id\u00e9ntica \u00e1 de 1999. Coa retirada de H\u00e4kkinen, Schumacher lideraba por 16,5 segundos sobre Frentzen, segundo. Schumacher fixo a s\u00faa \u00fanica parada en boxes na 29\u00aa volta, dando a vantaxe a Frentzen. Schumacher volveu a pista en terceiro lugar, xusto diante de Trulli. Barrichello era o seguinte piloto dos coches de cabeza en entraren boxes na volta 33, pero o equipo de Ferrari cambiou a unha estratexia de d\u00faas paradas para que puidese sa\u00edr por diante de Frentzen.\nTrulli retirouse co seu Jordan na volta 36 con problemas na caixa de cambios. Os retirados e as paradas en boxes auparon a Button, colocando ao piloto de Williams no terceiro lugar antes da s\u00faa parada en boxes na volta 36. Frentzen tam\u00e9n fixo unha parada en boxes na volta 36, \u200b\u200bpero os mec\u00e1nicos de Jordan tiveron problemas mentres repostaban o coche, perdendo Frentzen m\u00e1is de dez segundos na parada. Frentzen regresou ao circu\u00edto en sexto lugar, pero retirouse tres voltas despois con problemas na caixa de cambios. Barrichello tomou o liderado na volta 45, superando ao seu compa\u00f1eiro de equipo Schumacher antes de facer a s\u00faa segunda parada en boxes. Barrichello volveu \u00e1 pista en segundo lugar.\nAs retiradas dos coches dos equipos McLaren e Jordan levaron a Ralf Schumacher, o compa\u00f1eiro de Button en Williams a terceira posici\u00f3n. Villeneuve era cuarto, Giancarlo Fisichella era quinto no Benetton, con Button sexto. A falta de 11 voltas Button retirouse da carreira cun fallo no motor. Ricardo Zonta, nun BAR, ascendeu ao sexto posto, pero foi superado por Salo a falta dunhas poucas voltas. Schumacher ga\u00f1ou a carreira logo de 58 voltas cun tempo de 1:34: 01.987, doce segundos oor diante do segundo posto de Barrichello, que completou un dobrete para Ferrari. Ralf Schumacher rematou en terceiro lugar, con Villeneuve detr\u00e1s no cuarto, dando a BAR os seus primeiros puntos na F\u00f3rmula Un. Fisichella terminou quinto, con Salo inicialmente clasificado no sexto lugar no Sauber. Con todo, unhas horas logo da carreira, Salo foi desclasificado da carreira por unha infracci\u00f3n na carrozar\u00eda, promovendo a Zonta \u00e1 sexta posici\u00f3n.\nPost-carreira.\nLogo da carreira, Michael Schumacher dixo:"}
{"id": "450089", "revid": "5863", "url": "https://gl.wikipedia.org/wiki?curid=450089", "title": "Luis Corral Rodr\u00edguez", "text": ""}
{"id": "450090", "revid": "5863", "url": "https://gl.wikipedia.org/wiki?curid=450090", "title": "Mar\u00eda Manuela Couto Viana", "text": ""}
{"id": "450091", "revid": "5863", "url": "https://gl.wikipedia.org/wiki?curid=450091", "title": "Jos\u00e9 Mar\u00eda Crecente Vega", "text": ""}
{"id": "450092", "revid": "5863", "url": "https://gl.wikipedia.org/wiki?curid=450092", "title": "Celestino Luis Crespo", "text": ""}
{"id": "450093", "revid": "5863", "url": "https://gl.wikipedia.org/wiki?curid=450093", "title": "Celestino Luis Crespo y Crespo", "text": ""}
{"id": "450094", "revid": "5863", "url": "https://gl.wikipedia.org/wiki?curid=450094", "title": "Xos\u00e9 Alexandre Cribeiro Rodr\u00edguez", "text": ""}
{"id": "450095", "revid": "51040", "url": "https://gl.wikipedia.org/wiki?curid=450095", "title": "Kakushi toride no san akunin", "text": ""}
{"id": "450096", "revid": "22570", "url": "https://gl.wikipedia.org/wiki?curid=450096", "title": "Haapavesi", "text": "Haapavesi \u00e9 unha cidade de Finlandia situada na rexi\u00f3n de Ostrobotnia do Norte. En 2018 a s\u00faa poboaci\u00f3n era de 6\u00a0944\u00a0habitantes. A superficie do termo municipal \u00e9 de 1\u00a0086,11\u00a0km2, dos cales 36,33\u00a0km2 son auga. O concello ten unha densidade de poboaci\u00f3n de 6,61\u00a0hab./km\u00b2.\nLimita cos concellos de Haapaj\u00e4rvi, K\u00e4rs\u00e4m\u00e4ki, Nivala, Oulainen, Raahe, Siikalatva e Ylivieska, todos eles na s\u00faa mesma rexi\u00f3n.\nO concello \u00e9 uniling\u00fce en fin\u00e9s."}
{"id": "450098", "revid": "5863", "url": "https://gl.wikipedia.org/wiki?curid=450098", "title": "Penny Marshall", "text": "Carole Penny Marshall, nada o 15 de novembro de 1943 e finado o 17 de decembro de 2018 foi unha actriz, directora e produtora estadounidense. Acadou a fama na d\u00e9cada de 1970 polo seu papel de Laverne DeFazio na serie de televisi\u00f3n \"Laverne &amp; Shirley\" (1976\u20131983), recibindo tres nomeamentos \u00f3s Globos de Ouro \u00e1 mellor actriz de serie c\u00f3mica ou musical pola s\u00faa interpretaci\u00f3n.\nMarshall comezou a dirixir filmes na d\u00e9cada de 1980, facendo o seu debut con \"Jumpin' Jack Flash\" (1986) antes de dirixir \"Big\" (1988), que se converteu no primeiro filme dirixido por unha muller en recadar m\u00e1is de 100 mill\u00f3ns de d\u00f3lares nos Estados Unidos. Posteriormente dirixiu filmes como \"Espertares\" (1990), que foi nomeado \u00f3 \u00d3scar \u00f3 mellor filme, \"A League of Their Own\" (1992), \"Un poeta entre reclutas\" (1994), \"The Preacher's Wife\" (1996), e \"Os mozos da mi\u00f1a vida\" (2001). Foi produtora de filmes como \"Cinderella Man\" (2005) e \"Bewitched\" (2005) e dirixiu alg\u00fans episodios das series de televisi\u00f3n \"According to Jim\" e \"United States of Tara\"."}
{"id": "450099", "revid": "23204", "url": "https://gl.wikipedia.org/wiki?curid=450099", "title": "Carole Penny Marshall", "text": ""}
{"id": "450100", "revid": "1131", "url": "https://gl.wikipedia.org/wiki?curid=450100", "title": "Santuario da Nosa Se\u00f1ora das Virtudes da Ponte", "text": "O Santuario da Nosa Se\u00f1ora das Virtudes, tam\u00e9n co\u00f1ecido como Igrexa das Virtudes ou ermida de Santa Mar\u00eda, \u00e9 un templo relixioso situado no lugar da Ponte (Arante, Ribadeo). Arredor da capela cel\u00e9brase a romar\u00eda das Cruces, declarada festa de interese tur\u00edstico de Galicia. A virxe, co\u00f1ecida como 'a santi\u00f1a' pola xente do lugar, ten fama de milagreira xa no mesmo s\u00e9culo XVI.\nHistoria.\nFoi constru\u00edda como tarde na primeira metade do s\u00e9culo XV. Unha inscrici\u00f3n no seu interior d\u00e1 nota dalg\u00fan arranxo ou aumento: en 1516, data na que ti\u00f1a xa a estrutura actual. O 15 de febreiro de 1543 abriuse un hospital para peregrinos do Cami\u00f1o de Santiago, pois o Cami\u00f1o norte pasa \u00e1 s\u00faa beira.\nArquitectura.\nO edificio \u00e9 dunha soa nave con tellado a d\u00faas augas, arco triunfal oxival e presbiterio. Ten armadura interior de madeira. Pos\u00fae tres portas con arco de medio punto.\nO altar maior ten un retablo renacentista con d\u00faas imaxes da Nosa Se\u00f1ora das Virtudes de diferente tama\u00f1o, e un Santiago Matamouros. a parte superior ten un Cristo crucificado.\nNo seu interior cons\u00e9rvanse dous frescos con d\u00faas inscrici\u00f3ns, descubertas en 1970 despois de estaren cubertas con cal. No 2019 esp\u00e9rase unha intervenci\u00f3n pois ambas pinturas corren perigo debido as filtraci\u00f3ns de humidade polo muro da capela. Unha delas, na parede norte, sobre a s\u00faa fundaci\u00f3n a comezos do s\u00e9culo XVI:\n&lt;poem&gt;\n&lt;/poem&gt;\nA outra, de 1606, sobre a parede sur, o relato dun milagre:\n&lt;poem&gt;\n&lt;/poem&gt;\nEste fresco \u00e9 o \u00fanico mural sobre temas do mar do s. XVII en Galicia."}
{"id": "450101", "revid": "23204", "url": "https://gl.wikipedia.org/wiki?curid=450101", "title": "Cami\u00f1os enfrontados", "text": "Cami\u00f1os enfrontados (en ) \u00e9 un filme estadounidense de 1953 dirixido por Irving Rapper. Est\u00e1 protagonizado por Charlton Heston e Lizabeth Scott. Foi categorizado dentro do x\u00e9nero do \"melodrama m\u00e9dico\", xunto con \"cinema noir\" \"muller fatal\".\nEstreouse en galego o 18 de xaneiro de 1992 a trav\u00e9s da TVG."}
{"id": "450103", "revid": "1131", "url": "https://gl.wikipedia.org/wiki?curid=450103", "title": "Nosa Se\u00f1ora das Virtudes da Ponte", "text": ""}
{"id": "450104", "revid": "23204", "url": "https://gl.wikipedia.org/wiki?curid=450104", "title": "O campi\u00f3n (filme de 1979)", "text": "O campi\u00f3n (en ) \u00e9 un filme estadounidense de 1979\u00a0dirixido por Franco Zeffirelli. \u00c9 un remake do filme hom\u00f3nimo de 1931, candidato \u00f3 \u00d3scar \u00f3 mellor filme, dirixido por King Vidor. Est\u00e1 protagonizado por Jon Voight no papel de Billy Flynn, un ex-boxeador coa custodia do seu fillo Timothy (Ricky Schroder) que tenta axudar o seu fillo e volver coa s\u00faa exmuller Annie (Faye Dunaway) loitando de novo. Foi o derradeiro filme de Joan Blondell estreado mentres estivo viva. Blondell, que morreu de leucemia o d\u00eda de Nadal dese mesmo ano, tam\u00e9n protagonizou dous filmes m\u00e1is que foron estreados ap\u00f3s a s\u00faa morte."}
{"id": "450106", "revid": "23204", "url": "https://gl.wikipedia.org/wiki?curid=450106", "title": "The Champ (filme de 1979)", "text": ""}
{"id": "450107", "revid": "89787", "url": "https://gl.wikipedia.org/wiki?curid=450107", "title": "Bronis\u0142aw Bernacki", "text": "Bronis\u0142aw Biernacki (en polaco; en , \"Bronislav Bernatskyi\"), nado o 30 de setembro de 1944 en Murafa (R.S.S. de Ucra\u00edna), \u00e9 un eclesi\u00e1stico cat\u00f3lico latino, dende 2002 bispo de Odesa-Simferopol.\nTraxectoria.\nFoi ordenado sacerdote o 28 de maio de 1972 en Riga polo cardeal Julijans Vaivods, e posteriormente exerceu como p\u00e1rroco en Bar.\nO 4 de maio de 2002 foi nomeado bispo da nova diocese de Odesa-Simferopol. Recibiu a consagraci\u00f3n episcopal o 4 de xullo de 2002 de mans do cardeal Jaworski, e tivo como co-consagrantes ao bispo em\u00e9rito de Kamianets-Podilskyi Jan Olsza\u0144ski e ao nuncio Nikola Eterovi\u0107.\nO 1 de decembro de 2018 foi elixido presidente da Conferencia dos Bispos Cat\u00f3licos Latinos de Ucra\u00edna."}
{"id": "450109", "revid": "98629", "url": "https://gl.wikipedia.org/wiki?curid=450109", "title": "Godofredo II de Villehardouin", "text": "Godofredo II de Villehardouin (en franc\u00e9s: \"Geoffroi II de Villehardouin\", grego: \u0393\u03bf\u03b4\u03b5\u03c6\u03c1\u03b5\u03af\u03b4\u03bf\u03c2 \u0392' \u0392\u03b9\u03bb\u03bb\u03b5\u03b1\u03c1\u03b4\u03bf\u03c5\u03af\u03bd\u03bf\u03c2), nado aproximadamente en 1194 e finado despois do 6 de maio de 1246, foi o terceiro pr\u00edncipe de Acaia desde aprox. 1229 at\u00e9 1246. Desde o seu ascenso ao trono de pr\u00edncipe, era unha persoa poderosa e respectada, e mesmo chegaban cabaleiros de Francia ao principado para entrar ao seu servizo. Godofredo II emerxeu como o vasalo m\u00e1is poderoso do Imperio latino de Constantinopla, a persoa ao redor da cal os estados cruzados en Grecia progresivamente se reagruparon. Acudiu ao rescate da capital imperial en tres ocasi\u00f3ns. Como recompensa polos seus servizos ao Imperio latino, foille concedida a soberan\u00eda sobre a illa de Eubea polo seu cu\u00f1ado, o emperador Baldu\u00edno II de Constantinopla. Tam\u00e9n foi un pr\u00edncipe humanitario, benevolente e atento \u00e1 condici\u00f3n da xente com\u00fan.\nTraxectoria.\nPrimeiros anos.\nGodofredo foi o fillo m\u00e1is vello de Godofredo de Villehardouin, un cabaleiro franc\u00e9s de Champa\u00f1a e a s\u00faa esposa, Isabel de Chappes. O seu pai uniuse \u00e1 Cuarta Cruzada en 1199, despois conquistou unha parte importante do Peloponeso e tomou o trono do Principado de Acaia despois da morte do seu primeiro pr\u00edncipe, Guillerme I. O novo pr\u00edncipe chamou \u00e1 s\u00faa esposa de Champa\u00f1a durante o primeiro per\u00edodo da s\u00faa residencia no Peloponeso. Ela chegou co seu pequeno fillo, Godofredo e a familia asentou a s\u00faa residencia nos castelos da Cr\u00e9monie (agora Esparta, Grecia) e Kalamata. Godofredo casou en 1217 coa filla do emperador Pedro I de Constantinopla, In\u00e9s. Asociado ao goberno do principado, foi ameazado de excomu\u00f1\u00f3n co seu pai en 1222 debido a un conflito coa Igrexa en relaci\u00f3n \u00e1 construci\u00f3n do castelo de Clermont.\nPr\u00edncipe de Acaia.\nGodofredo II sucedeu ao seu pai \u00e1 idade de aproximadamente 35 anos. Viv\u00eda nun estilo se\u00f1orial, tendo sempre na sa corte 80 cabaleiros con esporas de ouro, compat\u00edbel coa s\u00faa xenerosidade. Comezou o seu reinado durante un per\u00edodo moi cr\u00edtico na historia do Imperio latino de Constantinopla, porque a ca\u00edda do Reino de Tesal\u00f3nica en 1224 interpuxera inimigos formid\u00e1beis entre a capital do imperio por unha banda e os estados cruzados no Peloponeso polo outro. Pero a derrota do emperador Teodoro Comneno Ducas de Tesal\u00f3nica polo tsar Iv\u00e1n Asen II de Bulgaria en Klokotnitsa en abril de 1230 liberounos dos perigos inherentes na gran concentraci\u00f3n de poder en mans de Teodoro Comneno Ducas.. Tendo boas relaci\u00f3ns cos seus veci\u00f1os do sueste do Peloponeso (bizantinos e tribos eslavas de Monemvasia, de tsakonios e do monte Taixeto), Godofredo II asegurou a paz e a prosperidade do seu principado. Con frecuencia enviaba investigadores \u00e1s cortes dos bar\u00f3ns para informarlle da s\u00faa forma de vida e da forma en que trataban aos seus vasalos.\nDefensa de Constantinopla.\nOs seus recursos permit\u00edronlle enviar axuda financeira ao seu se\u00f1or feudal, o emperador Xo\u00e1n I de Constantinopla. En 1236 interveu en persoa para socorrer Constantinopla, cercada polas forzas gregas do emperador Xo\u00e1n III Vatatz\u00e9s de Nicea. Cunha frota tripulada por 100 cabaleiros, 300 besteiros, e 500 porteiros, forzou o bloqueo e logo, xunto cos venecianos, pisanos, e xenoveses, repeleu a frota grega e liberou a capital.. Nese mesmo ano, o conde de Cefalonia Mateo I Orsini p\u00faxose baixo a soberan\u00eda de Godofredo II. En xullo de 1237 deu aos Cabaleiros Teut\u00f3nicos un hospital en Andravida.\nEn 1238, unindo as s\u00faas naves coas de Venecia, novamente acudiu ao rescate de Constantinopla, unha vez m\u00e1is asediada polo emperador de Nicea. Ao ano seguinte, Godofredo II quixo tomar parte na cruzada do seu se\u00f1or de Francia, o conde Teobaldo IV de Champa\u00f1a, pero o papa Gregorio IX ordenoulle volver as s\u00faas forzas contra o emperador grego a fin de garantir a seguridade de Constantinopla. O 9 de febreiro de 1240, o papa concedeulle unha indulxencia aos efectos do voto que fixera de ir como cruzado a Terra Santa cumpr\u00edsese con todos os beneficios, mediante a prestaci\u00f3n de axuda contin\u00faa ao acosado Imperio Latino. En 1243, co falso rumor da morte do seu cu\u00f1ado, o emperador Baldu\u00edno II de Constantinopla, Godofredo II regresou \u00e1 capital do imperio para garantir a rexencia durante a minor\u00eda do sobri\u00f1o da s\u00faa esposa, Filipe.\nMorte e sucesi\u00f3n.\nGodofredo II morreu en 1246 e foi enterrado na sa capital, Andravida, na igrexa do mosteiro de Santiago. Sucedeuno o seu irm\u00e1n Guillerme."}
{"id": "450111", "revid": "98629", "url": "https://gl.wikipedia.org/wiki?curid=450111", "title": "Voo 676 de China Airlines", "text": "O voo 676 de China Airlines era un servizo regular internacional de pasaxeiros que se esnafrou nunha estrada e nunha zona residencial de Tayuan, preto do aeroporto internacional Chiang Kai-shek (no presente aeroporto internacional de Taiw\u00e1n Taoyuan), en Taiw\u00e1n na noite do luns 16 de febreiro de 1998.\nO Airbus A300 que realizaba o voo estaba en ruta dende o aeroporto Ngurah Rai en Bal\u00ed a Taipei. Cando o avi\u00f3n se aproximaba ao aeroporto Chiang Kai-shek o tempo era malo, con chuvia e n\u00e9boa, polo que o piloto executou unha aproximaci\u00f3n errada. Despois de que o reactor fose autorizado a aterrar na pista 05L, o piloto autom\u00e1tico foi desconectado, e os pilotos intentaron ent\u00f3n un go-around manual. O avi\u00f3n decelerou, inclinouse 40\u00ba cara a arriba, chegou aos 1 000 p\u00e9s (300 m), entrou en perda, e esnafrouse contra unha veci\u00f1anza residencial, incendi\u00e1ndose \u00e1s 4:20 PM hora local. \u00c1s 196 persoas a bordo morreron, entre as que estaban o gobernador do banco central de Taiw\u00e1n Sheu Yuan-dong, xunto con sete persoas en terra. Hsu Lu, o xerente da emisora de radio Voice of Taipei, dixo que un neno fora sacado con vida do avi\u00f3n e que posteriormente morreu.\n\u00c9 o peor accidente de aviaci\u00f3n no terridorio de Taiw\u00e1n e o quinto dun Airbus A300. China Airlines ti\u00f1a 12 A300 na s\u00faa frota no momento do accidente. Tam\u00e9n \u00e9 o segundo accidente de avi\u00f3n con m\u00e1is v\u00edtimas mortais da historia de Taiw\u00e1n despois do voo 611 de China Airlines, un Boeing 747-209B que se esnafrou no estreito de Taiw\u00e1n con 225 mortes."}
{"id": "450112", "revid": "23204", "url": "https://gl.wikipedia.org/wiki?curid=450112", "title": "Can branco", "text": "Can branco (en ) \u00e9 un filme estadounidense de 1982 dirixido por Samuel Fuller. O gui\u00f3n foi escrito por Fuller e Curtis Hanson e est\u00e1 basseado na novela de 1970 \"Chien Blanc\", escrita por Romain Gary. O filme conta os problemas dun adestrador de cans chamado Keys (Paul Winfield), que \u00e9 afroamericano, que trata de amansar un can da r\u00faa atopado por unha actriz nova (Kristy McNichol). O can \u00e9 un \"white dog\", un can adestrado para atacar violentamente, e mesmo matar, a calquera persoa negra.\nFuller emprega o filme como unha plataforma para enviar unha mensaxe antirracista e aborda se o racismo \u00e9 un problema tratable ou unha condici\u00f3n incurable.\nEstreouse en galego o 28 de xu\u00f1o de 1997 a trav\u00e9s da TVG."}
{"id": "450113", "revid": "23204", "url": "https://gl.wikipedia.org/wiki?curid=450113", "title": "White Dog", "text": ""}
{"id": "450114", "revid": "1093", "url": "https://gl.wikipedia.org/wiki?curid=450114", "title": "Reggie Bullock", "text": "Reginald Ryedell Bullock, nado o 16 de marzo de 1991 en Baltimore, Maryland, \u00e9 un xogador profesional de baloncesto estadounidense que xoga nos Dallas Mavericks da National Basketball Association (NBA). Mide 2,01 m e xoga nas posici\u00f3ns de escolta e ala.\nTraxectoria profesional.\nBullock foi elixido na 25\u00aa posici\u00f3n do Draft da NBA de 2013 polos Los Angeles Clippers. O 11 de xullo de 2013, asinou o seu primeiro contrato coma profesional cos Clippers. Fixo o seu debut na NBA o 29 de outubro de 2013 contra os Los Angeles Lakers, anotando dous puntos.\nO 15 de xaneiro de 2015, Bullock foi traspasado \u00f3s Phoenix Suns nun traspaso entre tres equipos que inclu\u00eda tam\u00e9n \u00f3s Boston Celtics.\nO 9 de xullo de 2015, Bullock foi traspasado xunto a Danny Granger e Marcus Morris \u00f3s Detroit Pistons a cambio dunha elecci\u00f3n da segunda rolda do Draft de 2020.\nO 6 de febreiro de 2019, Bullock foi traspasado \u00f3s Los Angeles Lakers a cambio de Svi Mykhailiuk e unha futura elecci\u00f3n da segunda rolda do Draft.\nO 16 de xullo de 2019, Bullock asinou cos New York Knicks.\nO 6 de agosto de 2021, Bullock asinou cos Dallas Mavericks."}
{"id": "450115", "revid": "1131", "url": "https://gl.wikipedia.org/wiki?curid=450115", "title": "Voo 3054 de TAM Airlines", "text": "O Voo 3054 de TAM Airlines era un servizo dom\u00e9stico regular de pasaxeiros dende Porto Alegre ata S\u00e3o Paulo, Brasil. O d\u00eda 17 de xullo de 2007 o Airbus A320-233, con rexistro PR-MBK, que operaba a ruta superou a pista 35L de S\u00e3o Paulo no medio dunha chuvia moderada e esnafrouse contra un almac\u00e9n de TAM Express, pegado a unha gasolineira de Shell que estoupou como resultado do impacto. Os 187 pasaxeiros e tripulantes a bordo do Airbus A320 morreron, xunto con 12 persoas en terra. O accidente superou o voo 1907 de Gol Transportes A\u00e9reos como peor accidente a\u00e9reo da historia de Suram\u00e9rica, e \u00e9 o segundo peor accidente dun avi\u00f3n da familia A320, tras o atentado do voo 9268 de Metrojet, un A321-231 que se esnafrou en Exipto en outubro de 2015 con 224 mortes.\nO accidente foi investigado polo Centro de Investigaci\u00f3n e Prevenci\u00f3n de Accidentes Aeron\u00e1uticos (CENIPA)), cun informe final publicado en setembro de 2009. O CENIPA conclu\u00edu que o accidente foi causado por erros cometidos polos pilotos durante a aterraxe en S\u00e3o Paulo."}
{"id": "450117", "revid": "1131", "url": "https://gl.wikipedia.org/wiki?curid=450117", "title": "Voo 992 de Dana Air", "text": "O voo 992 de Dana Air era un servizo dom\u00e9stico regular de pasaxeiros entre Abuja e Lagos, en Nixeria. O domingo 3 de xu\u00f1o de 2012 o McDonnell Douglas MD-83 que operaba a ruta esnafrouse contra unha f\u00e1brica de mobles e unha imprenta na veci\u00f1anza de Iju-Ishaga de Lagos. O accidente matou os 153 ocupantes do avi\u00f3n e 10 persoas en terra. \u00c9 o peor accidente de aviaci\u00f3n dun McDonnell Douglas MD-83, ademais de ser o segundo con m\u00e1is v\u00edtimas mortais da serie MD-80, tras o voo 1308 de Inex-Adria Aviopromet. Tam\u00e9n \u00e9 o segundo peor accidente de avi\u00f3n en Nixeria, despois do desastre a\u00e9reo de Kano de 1973.\nAvi\u00f3n.\nO aparello era un bimotor McDonnell Douglas MD-83, con rexistro nixeriano 5N-RAM, fabricado en 1990 e usado por Alaska Airlines ata 2007. Foi vendido a outra aeroli\u00f1a antes de ser mercado por Dana Air en febreiro de 2009. O avi\u00f3n acumulara m\u00e1is de 60 800 horas de voo dende a s\u00faa fabricaci\u00f3n. Os seus motores ti\u00f1an unhas 55 300 e 26 000 horas antes do accidente. O derradeiro mantemento fora realizado o 1 de xu\u00f1o, dous d\u00edas antes de esnafrarse."}
{"id": "450118", "revid": "23204", "url": "https://gl.wikipedia.org/wiki?curid=450118", "title": "O can celestial", "text": "O can celestial (en ) \u00e9 un filme estadounidense de 1980 dirixido por Joe Camp. Foi escrito por Rod Browning e est\u00e1 protagonizado polo can Benjean, Chevy Chase, Jane Seymour e Omar Sharif. Foi distribu\u00eddo por 20th Century Fox.\nEstreouse en galego o 15 de xu\u00f1o de 1991 a trav\u00e9s da TVG."}
{"id": "450119", "revid": "23204", "url": "https://gl.wikipedia.org/wiki?curid=450119", "title": "Oh! Heavenly Dog", "text": ""}
{"id": "450124", "revid": "1131", "url": "https://gl.wikipedia.org/wiki?curid=450124", "title": "Voo 759 de Pan Am", "text": "O voo 759 de Pan Am era un servizo dom\u00e9stico regular de pasaxeiros dende Miami ata San Diego, con escalas en Nova Orle\u00e1ns e Las Vegas. O d\u00eda 9 de xullo de 1982 o Boeing 727 que operaba a ruta esnafrouse no suburbio de Kenner de Nova Orle\u00e1ns despois de verse forzado a baixar por unha microrr\u00e1faga de vento tras a engalaxe. As 145 persoas a brdo e 8 en terra morreron. O accidente foi o que m\u00e1is v\u00edtimas mortais tivo no ano 1982.\nAvi\u00f3n e tripulaci\u00f3n.\nO avi\u00f3n implicado, un Boeing 727-235 de 14 anos, con rexistro N4737 e n\u00famero de construci\u00f3n 19457/518, fora entregado a National Airlines o 31 de xaneiro de 1968. O aparello estaba equipado con tre motores Pratt &amp; Whitney JT8D-7B, e fora rebautizado de \"37 Susan/Erica\" e \"Clipper Defiance\" tras a fusi\u00f3n de National con Pan Am.\nNo momento do accidente o avi\u00f3n levaba 138 pasaxeiros e 7 tripulantes. O capit\u00e1n era Kenneth L. McCullers, de 45 anos e con 11 727 horas de voo, inclu\u00eddas 10 595 no Boeing 727. McCullers foi descrito por outros como un piloto \"por riba da media\", con quen era \"confortable\" voar debido ao seu excelente xu\u00edzo e habilidade para o mando. O primeiro oficial era Donald G. Pierce, de 32 anos e con 6 127 horas de voo 3 914 delas no Boeing 727. Pierce foi descrito por outros capit\u00e1ns como un piloto concienzudo con excelentes co\u00f1ecementos de sistemas de avi\u00f3ns e de procedementos e t\u00e9cnicas de voo da compa\u00f1\u00eda. O enxe\u00f1eiro de voo era Leo B. Noone, de 60 anos e con 19 904 horas, 10 508 no Boeing 727. Os tres tripulantes non informaran de problemas de sono ou de sa\u00fade e pasaran as s\u00faas probas sen problemas."}
{"id": "450125", "revid": "23204", "url": "https://gl.wikipedia.org/wiki?curid=450125", "title": "A canci\u00f3n do verdugo", "text": "A canci\u00f3n do verdugo (en ) \u00e9 un telefilme de 1982 dirixido por Lawrence Schiller a partir dun gui\u00f3n de Norman Mailer.\nEstreouse en galego o 28 de setembro de 1991 a trav\u00e9s da TVG."}
{"id": "450126", "revid": "23204", "url": "https://gl.wikipedia.org/wiki?curid=450126", "title": "The Executioner's Song (filme)", "text": ""}
{"id": "450127", "revid": "25871", "url": "https://gl.wikipedia.org/wiki?curid=450127", "title": "D\u011b\u010d\u00edn", "text": "D\u011b\u010d\u00edn (, en alem\u00e1n \"Tetschen\"), \u00e9 unha cidade e municipio do kraj (rexi\u00f3n) de \u00dast\u00ed nad Labem, ao norte da Rep\u00fablica Checa, a 80 km ao noroeste de Praga. \u00c9 a capital do distrito do seu nome.\nSituada na confluencia dos r\u00edos Elba e Plou\u010dnice, \u00e9 un importante n\u00f3 ferroviario e cruzmento de estradas.\nXeograf\u00eda.\nO concello est\u00e1 limitado por Alema\u00f1a ao norte, por H\u0159ensko, Ludv\u00edkovice, Dobrn\u00e1 e Mal\u00e1 Vele\u0148 ao leste, por He\u0159manov e T\u011bchlovice ao sur, e por Dobkovice, Mal\u0161ovice e J\u00edlov\u00e9 ao oeste.\nO municipio, situado a 135 msnm, ten unha superficie de 118,04 km2 e, no ano 2018, contaba cunha poboaci\u00f3n de 49 226 hamitantes, o que daba unha densidade de 418,25 hab./km2.\nDemograf\u00eda.\nCensos ou estimaci\u00f3ns da pobloci\u00f3n do municipio dentro dos seus l\u00edmites actuais:\nHistoria.\nBaixo a ocupaci\u00f3n nazi a cidade fusionouse en 1942 con Podmokly (na beira esquerda do Elba), dennomin\u00e1ndose a cidade fusionada, en al\u00e9man, \"Bodenbach\".\nNa cidade naceron o historiador da arte e organizador depotivo checo Miroslav Tyr\u0161 (1832\u20131884), fundador do movemento Sokol, o matem\u00e1tico austr\u00edaco Johann Radon, o pol\u00edtico alem\u00e1n Egon Klepsch, que foi presidente do Parlamento europeo desde 1992 a 1994, e a modelo checa Karol\u00edna Kurkov\u00e1."}
{"id": "450128", "revid": "89787", "url": "https://gl.wikipedia.org/wiki?curid=450128", "title": "O cativo", "text": "O cativo (en ) \u00e9 un filme\u00a0mudo estadounidense\u00a0de 1921 escrito, producido, dirixido e protagonizado por Charlie Chaplin, quen aparece a car\u00f3n de Jackie Coogan como o seu fillo adoptado. Foi a primeira longametraxe de Chaplin como director (anteriormente co-protagonizara o filme de 1914 \"Tillie's Punctured Romance\"). Foi un grande \u00e9xito e o segundo filme en recadaci\u00f3n do ano 1921, s\u00f3 por detr\u00e1s de \"The Four Horsemen of the Apocalypse\". En 2011, \"O cativo\" foi escollido para a s\u00faa preservaci\u00f3n no National Film Registry da Biblioteca do Congreso dos Estados Unidos de Am\u00e9rica por ser \"cultural, hist\u00f3rico ou esteticamente significativo\". Innovador na s\u00faa convinaci\u00f3n de elementos de comedia e de drama, \"O cativo\" \u00e9 amplamente considerado un dos mellores filmes da \u00e9poca muda."}
{"id": "450130", "revid": "865", "url": "https://gl.wikipedia.org/wiki?curid=450130", "title": "Atentado de Lockerbie", "text": ""}
{"id": "450131", "revid": "23204", "url": "https://gl.wikipedia.org/wiki?curid=450131", "title": "The Kid (filme de 1921)", "text": ""}
{"id": "450132", "revid": "89787", "url": "https://gl.wikipedia.org/wiki?curid=450132", "title": "Portelo", "text": "O portelo \u00e9 o sitio onde se venden as entradas para acceder a un evento p\u00fablico, por exemplo, o\u00a0cinema, o teatro ou un\u00a0estadio. Por extensi\u00f3n, no contexto da industria cinematogr\u00e1fica e de entretemento en xeral, o termo \u00e9 usado como referencia \u00e1 cuant\u00eda recibida por determinado filme, produci\u00f3n teatral ou art\u00edstica en xeral en funci\u00f3n da frecuencia \u00f3s eventos con entrada paga. Nese senso, al\u00e9n da cuant\u00eda en cartos, tam\u00e9n se pode facer referencia \u00e1 cantidade de billetes vendidos, ofrecendo un criterio m\u00e1is para a avaliaci\u00f3n do maior ou menor \u00e9xito de determinada produci\u00f3n.\nEmprego.\nEn decembro de 2009, coa aquisici\u00f3n pola Nielsen EDI por 15 mill\u00f3ns de d\u00f3lares, a empresa de medici\u00f3n Rentrak converteuse na \u00fanica fornecedora de datos mundiais de portelo e frecuencia a salas de cinema. Hai varias p\u00e1xinas web que controlan os valores do portelo, tales como \"Boxoffice\", \"Box Office India\", Box Office Mojo, \"Koimoi\", \"ShowBIZ Data\" e \"The Numbers\".\nPara determinar se un filme tivo beneficio ou perdas, non \u00e9 correcto facer a comparaci\u00f3n directa entre o valor bruto de portelo e o custo, dentro da previsi\u00f3n ou non, no orzamento da produci\u00f3n, porque os exhibidores quedan na media con valor consider\u00e1bel do valor, que var\u00eda de filme a filme, coa porcentaxe do distribuidor sendo maior nas primeiras semanas de exhibici\u00f3n. Tam\u00e9n \u00e9 com\u00fan que o distribuidor reciba unha porcentaxe do rendemento bruto ou unha porcentaxe maior do rendemento, ap\u00f3s retirar determinado valor inicial, o que for maior."}
{"id": "450133", "revid": "89787", "url": "https://gl.wikipedia.org/wiki?curid=450133", "title": "Danny Granger", "text": "Danny Granger Jr., nado o 20 de abril de 1983 en Nova Orle\u00e1ns, Luisiana, \u00e9 un ex xogador profesional de baloncesto estadounidense que xogou dez tempadas na National Basketball Association (NBA). Mide 2,06 m e xogaba na posici\u00f3n de ala.\nTraxectoria profesional.\nGranger foi elixido na 17\u00aa posici\u00f3n do Draft da NBA de 2005 polos Indiana Pacers. Na s\u00faa primeira tempada na NBA, foi inclu\u00eddo no segundo mellor equipo de rookies na tempada 2005-06.\nO 20 de febreiro de 2014, Granger foi traspasado xunto unha elecci\u00f3n da segunda rolda do Draft de 2015 \u00f3s Philadelphia 76ers, a cambio de Evan Turner e Lavoy Allen. O 26 de febreiro foi cortado polos Sixers, e dous d\u00edas m\u00e1is tarde asinou cos Los Angeles Clippers.\nO 14 de xullo de 2014, Granger asinou cos Miami Heat. O 19 de febreiro de 2015, Granger foi traspasado \u00f3s Phoenix Suns nun traspaso entre tres equipos que tam\u00e9n inclu\u00eda \u00f3s New Orleans Pelicans. Debido a problemas nun xeonllo, non chegou a xogar cos Suns na tempada 2014-15.\nO 9 de xullo de 2015, Granger foi traspasado \u00f3s Detroit Pistons xunto a Reggie Bullock e Marcus Morris, a cambio dunha elecci\u00f3n da segunda rolda do Draft de 2020. O 26 de outubro de 2015, foi cortado polos Pistons."}
{"id": "450134", "revid": "5863", "url": "https://gl.wikipedia.org/wiki?curid=450134", "title": "Misa Uehara", "text": " nada en Fukuoka, Xap\u00f3n o 26 de marzo de 1937 e finada no ano 2003, m\u00e1is co\u00f1ecida como , foi unha actriz xaponesa reco\u00f1ecida principalmente por interpretar a princesa Yuki en \"A fortaleza escondida\" (1958) de Akira Kurosawa, abandonou a interpretaci\u00f3n tras unha breve carreira cinematogr\u00e1fica."}
{"id": "450135", "revid": "1131", "url": "https://gl.wikipedia.org/wiki?curid=450135", "title": "O Portelo", "text": ""}
{"id": "450136", "revid": "98629", "url": "https://gl.wikipedia.org/wiki?curid=450136", "title": "Canci\u00f3n triste de Pete Kelly", "text": "Canci\u00f3n triste de Pete Kelly (en ) \u00e9 un filme estadounidense\u00a0de 1955 dirixido e protagonizado por Jack Webb, que interpreta o papel do m\u00fasico Pete Kelly. Bas\u00e9ase na serie radiof\u00f3nica hom\u00f3nima de 1951. Janet Leigh interpreta a Ivy Conrad, e Edmond O'Brien como o g\u00e1ngster que tratar de influ\u00edr en Kelly.\nEstreouse en galego o 11 de outubro de 1988 a trav\u00e9s da TVG."}
{"id": "450137", "revid": "23204", "url": "https://gl.wikipedia.org/wiki?curid=450137", "title": "Pete Kelly's Blues (filme)", "text": ""}
{"id": "450139", "revid": "23204", "url": "https://gl.wikipedia.org/wiki?curid=450139", "title": "O candidato", "text": "O candidato (en ) \u00e9 un filme estadounidense de 1972 dirixido por Michael Ritchie. Est\u00e1 protagonizado por Robert Redford e Peter Boyle. O gui\u00f3n, que ga\u00f1ou o Oscar, foi escrito por Jeremy Larner e explora as diversas facetas e engrenaxes das campa\u00f1as pol\u00edticas.\nEstreouse en galego o 6 de xaneiro de 1987 a trav\u00e9s da TVG."}
{"id": "450140", "revid": "1131", "url": "https://gl.wikipedia.org/wiki?curid=450140", "title": "Voo 191 de Delta Air Lines", "text": "O voo 191 de Delta Air Lines era un servizo regular dom\u00e9stico entre Fort Lauderdale e Os \u00c1nxeles, cunha escala no aeroporto de Dallas/Fort Worth. O 2 de agosto de 1985 o Lockheed L-1011 TriStar que operaba a ruta encontrouse cunha microrr\u00e1faga de vento mentres se aproximaba ao aeroporto de Dallas/Fort Worth. O avi\u00f3n chocou contra o chan a unha milla da pista, golpeando un coche preto do aeroporto, e ent\u00f3n esnafrouse con dous tanques de auga e desintegrouse. O accidente matou 137 persoas e feriu 28. A Xunta Nacional de Seguridade no Transporte (NTSB) determinou que o accidente se debeu \u00e1 decisi\u00f3n da tripulaci\u00f3n de voar a trav\u00e9s dunha tormenta, \u00e1 falta de procedementos ou adestramento para evitar ou escapar de microrr\u00e1fagas, e \u00e1 falta de informaci\u00f3n sobre o risco de cizalladuras.\nAvi\u00f3n.\nO avi\u00f3n era un Lockheed L-1011-385-1 TriStar con rexistro N726DA. Fora entregado a Delta o 28 de febreiro de 1979, e a aeroli\u00f1a operouno continuamente dende esa data. O aparello estaba equipado con tres motores Rolls-Royce RB211-22B.\nTripulaci\u00f3n.\nNo voo 191 hab\u00eda tres tripulantes na cabina de mando e oito na cabina de pasaxeiros.\nO capit\u00e1n era Edward N. Connors, de 57 anos, que levaba en Delta Air Lines dende 1954. Fora cualificado como capit\u00e1n do TriStar en 1979 e ti\u00f1a aprobadas as s\u00faas probas de competencia. O informe da NTSB mencionaba que outra tripulaci\u00f3n que voara con Connors antes do accidente describ\u00edrao como un piloto meticuloso que segu\u00eda estritamente as pol\u00edticas da compa\u00f1\u00eda. O informe tam\u00e9n dic\u00eda que Connors \"desvi\u00e1base das tormentas a\u00ednda que outros voos tomasen rutas m\u00e1is directas\" e \"aceptaba voluntariamente as suxesti\u00f3ns da s\u00faa tripulaci\u00f3n\". Dende a s\u00faa cualificaci\u00f3n en 1979, Connors aprobara as oito inspecci\u00f3ns en ruta que realizara, e o informe da NTSB destaca que recibira \"comentarios favirables\" en relaci\u00f3n \u00e1 \"disciplina e standarizaci\u00f3n na cabina de mando\". Connors ti\u00f1a m\u00e1is de 29 300 horas de voo, 3 000 delas no TriStar.\nO primeiro oficial do voo era Rudolph P. Price Jr, de 42 anos. Capit\u00e1ns de Delta que voaran con Price describ\u00edrono como un \"primeiro oficial por riba da media\" que ti\u00f1a un \"excelente co\u00f1ecemento\" do TriStar. Price acumulaba 6 500 horas de voo, inclu\u00eddas 1 200 no TriStar. O enxe\u00f1eiro de voo era Nick N. Nassick, de 43 anos, que ti\u00f1a 6 500 horas de voo, inclu\u00eddas 4 500 no TriStar. Compa\u00f1eiros\u00a0en Delta describ\u00edrono como \"observador, en alerta, e profesional\".\nHab\u00eda oito asistentes de voo a bordo do avi\u00f3n: Frances Alford, Jenny Amatulli, Freida Artz, Vicki Chavis, Diane Johnson, Alyson Lee, Joan Modzelewski e Wendy Robinson. Jenny Amatulli, Vicki Chavis e Wendy Robinson foron as \u00fanicas tripulantes que sobreviviron."}
{"id": "450141", "revid": "23204", "url": "https://gl.wikipedia.org/wiki?curid=450141", "title": "The Candidate (filme de 1972)", "text": ""}
{"id": "450142", "revid": "1131", "url": "https://gl.wikipedia.org/wiki?curid=450142", "title": "Voo 255 de Northwest Airlines", "text": "O voo 255 de Northwest Airlines foi un McDonnell Douglas MD-82 que se esnafrou pouco despois de engalar do aeroporto de Detroit o d\u00eda 16 de agosto de 1987, ao redor das 8:46 p.m. EDT, matando os 6 tripulantes e a 148 dos seus 149 pasaxeiros, xunto con d\u00faas persoas en terra. O \u00fanico supervivente foi unha nena de 4 anos, Cecelia Cichan, que sufriu feridas graves.\nAvi\u00f3n e tripulaci\u00f3n.\nO avi\u00f3n involucrado no accidente era un bimotor McDonnell Douglas MD-82, con rexistro N312RC, un derivado do McDonnell Douglas DC-9 e parte da serie McDonnell Douglas MD-80. O aparello fora fabricado en 1981 e entrou en servizo con Republic Airlines, e adquirido por Northwest Airlines tras a s\u00faa fusi\u00f3n con Republic en 1986. No momento do accidente, o avi\u00f3n en cuesti\u00f3n ti\u00f1a unha librea h\u00edbrida de Northwest Airlines e Republic Airlines, coas li\u00f1as azuis de Republic, as letras vermellas de Northwest e unha cola branca.\nO capit\u00e1n do voo 255 era John R. Maus, de 57 anos. Maus era un piloto experimentado que levaba na aeroli\u00f1a 31 anos. Outros pilotos que voaran con Maus describ\u00edrano como un \"piloto competente e capaz\" que ti\u00f1a unha reputaci\u00f3n de operar \"segundo as regras\".\nO primeiro oficial era David J. Dodds, de 35 anos. Dodds ti\u00f1a 8\u00a0044 horas de voo, e levaba m\u00e1is de 8 anos na compa\u00f1\u00eda. A maior\u00eda dos capit\u00e1ns da aeroli\u00f1a cos que voara Dodds durante o seu per\u00edodo de proba calific\u00e1rono dentro ou por riba da media. Outros pilotos que voaran con Dodds describiron o seu rendemento en termos favorables.\nAccidente.\nA tripulaci\u00f3n de voo comezou a operar o avi\u00f3n do accidente ese d\u00eda como o voo 750 dende o aeroporto de Minneapolis/Saint Paul ata o aeroporto internacional MBS en Saginaw, M\u00edchigan. Tras sa\u00edr de Saginaw, a tripulaci\u00f3n operou o mesmo avi\u00f3n como o voo 255, voando ao aeroporto John Wayne en Santa Ana, California, con escalas no aeroporto de Detroit e no aeroporto de Phoenix-Sky Harbor. A pesar dun pequeno problema durante arodaxe \u00e1 porta de chegada o voo dende Saginaw a Detroit foi tranquilo.\nAo redor das 20:32 EDT, o voo 255 deixou a porta de embarque en Detroit con 149 pasaxeiros e 6 tripulantes. O paquete de despacho proporcionado pola aeroli\u00f1a inclu\u00eda datos de rendemento de engalaxe baseados no uso das pistas 21L ou 21R. Por\u00e9n, o voo foi autorizado a engalar pola pista 3C de Detroit, a pista dispo\u00f1ible m\u00e1is curta.\nO voo 255 engalou da pista 3C de Detroit ao redor das 20:44, con Maus aos controis. O avi\u00f3n levandouse da pista a 170 n\u00f3s (315\u00a0km/h), e comezou a moverse dun lado a outro por debaixo dos 15 m sobre o chan. A taxa de subida do MD-82 reduc\u00eduse considerablemente como resultado de que os flaps non estaban estendidos, e a uns 840 m despois do fin da pista 3C a \u00e1 esquerda do aparello golpeou o pau da luz dun aparcadoiro de coches de alugueiro do aeroporto. O impacto causou que a \u00e1 esquerda comezase a desintegrarse e incendiouse. O avi\u00f3n virou 90\u00ba cara a esquerda, chocando contra o tellado dun establecemento de alugueiro de coches Avis. O avi\u00f3n. agora incontrolado, esnafrouse invertido na Middlebelt Road golpeando veh\u00edculos xusto ao norte da s\u00faa intersecci\u00f3n coa Wick Road, matando a d\u00faas persoas nun coches. Posteriormente rompeuse, esvarando a fuselaxe pola estrada desintegr\u00e1ndose e estoupando cando golpeou un paso elevado do ferrocarril e o paso superior da interestatal 94."}
{"id": "450143", "revid": "1131", "url": "https://gl.wikipedia.org/wiki?curid=450143", "title": "Voo 9646 de Cubana de Aviaci\u00f3n", "text": "O voo 9646 de Cubana de Aviaci\u00f3n era un servizo ch\u00e1rter operado por un Ilyushin Il-62M, con rexistro CU-T1281, que se esnafrou o 3 de setembro de 1989, pouco despois de engalar do aeroporto internacional Jos\u00e9 Mart\u00ed.\nO voo 9646 estaba operando un servizo internacional entre A Habana e Colonia, cunha escala en Mil\u00e1n. O accidente matou os 126 ocupantes do avi\u00f3n e 24 persoas en terra.\nAccidente.\nO avi\u00f3n engalou no medio dunha forte chuvia e de refachos de vento de 48\u201380\u00a0km/h. A tripulaci\u00f3n recolleu os flaps da posici\u00f3n inicial de 30\u00ba a 15\u00ba, nun intento de ga\u00f1ar velocidade, pero esta acci\u00f3n reduciu a habilidade do avi\u00f3n de proporcionar sustentaci\u00f3n. O aparello trepou ata os 53 metros (174 p\u00e9s), onde foi golpeado por unha corrente descendente que causou que chocase contra o final da pista, golpeando despois unhas instalaci\u00f3ns de navegaci\u00f3n e un pequeno outeiro antes de esnafrarse nunha \u00e1rea residencial, ao redor dun minuto despois da engalaxe. As 126 persoas a bordo, 115 pasaxeiros e 11 tripulantes, morreron no accidente. Ademais 24 persoas en terra tam\u00e9n morreron.\nCausa.\nOs investigadores atribu\u00edron o accidente do voo 9646 \u00e1 decisi\u00f3n dos pilotos de voar despois dunha deterioraci\u00f3n considerable das condici\u00f3ns meteorol\u00f3xicas. O piloto subestimou os riscos de engalar e xulgou mal o rendemento do avi\u00f3n en mal tempo."}
{"id": "450146", "revid": "23204", "url": "https://gl.wikipedia.org/wiki?curid=450146", "title": "Cando chegue setembro", "text": "Cando chegue setembro (en ) \u00e9 un filme estadounidense de 1961 dirixido por Robert Mulligan. Est\u00e1 protagonizado por Rock Hudson, Gina Lollobrigida, Sandra Dee e Bobby Darin.\nEstreouse en galego o 8 de marzo de 1986 a trav\u00e9s da TVG."}
{"id": "450147", "revid": "23204", "url": "https://gl.wikipedia.org/wiki?curid=450147", "title": "Come September", "text": ""}
{"id": "450148", "revid": "98629", "url": "https://gl.wikipedia.org/wiki?curid=450148", "title": "Cando ferve o sangue", "text": "Cando ferve o sangue (en ) \u00e9 un filme estadounidense de 1959 dirixido por John Sturges. Est\u00e1 protagonizado por Frank Sinatra, Gina Lollobrigida, Peter Lawford, Steve McQueen, Richard Johnson, Paul Henreid, Brian Donlevy, Dean Jones, Charles Bronson e Philip Ahn, e conta con papeis sen acreditar de actores asi\u00e1ticos como Mako Iwamatsu, George Takei e James Hong. O gui\u00f3n est\u00e1 vagamente baseado nos feitos reais do incidente OSS Detachment 101, que foi recollido na novela de Tom T. Chamales. A personaxe interpretada por Sinatra, o capit\u00e1n Tom Reynolds, bas\u00e9ase no oficial e despois sh\u00e9riff Meredith Rhule.\nEstreouse en galego o 4 de agosto de 1989 a trav\u00e9s da TVG."}
{"id": "450149", "revid": "23204", "url": "https://gl.wikipedia.org/wiki?curid=450149", "title": "Never So Few", "text": ""}
{"id": "450150", "revid": "89787", "url": "https://gl.wikipedia.org/wiki?curid=450150", "title": "Pepe Barro", "text": "Xos\u00e9 Mar\u00eda P\u00e9rez Barro, co\u00f1ecido como Pepe Barro, nado en 1955 en Pontedeume, \u00e9 un dese\u00f1ador, ilustrador e escritor galego.\nTraxectoria.\nPrimeiro como independente (1977), despois \u00e1 fronte do Grupo Revisi\u00f3n (1985) ou desde Barro Dese\u00f1o (2013) leva desenvolvendo traballos de dese\u00f1o editorial coma o do semanario \"A Nosa Terra\" (1977), o \"Diario de Galicia\" (1987), a revista \"Tempos\" (1996), e as publicaci\u00f3ns de Turgalicia entre 2001 e 2004. No 2000 o Museo Ra\u00ed\u00f1a Sof\u00eda elixiu o de Turgalicia como un dos cen logos do s\u00e9culo XX. Tam\u00e9n proxectou a identidade corporativa da Universidade da Coru\u00f1a, o Consello da Cultura Galega, Edici\u00f3ns Xerais, Denodo e Culturgal. Tam\u00e9n dese\u00f1ou exposici\u00f3ns como a do centenario da Real Academia Galega (2006); \"Rosal\u00eda de Castro, no principio foi o verso\" (2013), ou a Casa-Museo Manuel Antonio (2011)\nEn 2016 dese\u00f1ou as exposici\u00f3ns \"Con-f\u00edo en Galicia\"; \"Sa\u00fade e Terra, irm\u00e1(n)s!, centenario das Irmandades da Fala\", \"Galicia 100, obxectos para contar unha cultura\". En 2017 conclu\u00edu a renovaci\u00f3n museol\u00f3xica e museogr\u00e1fica da Casa Museo de Rosal\u00eda. Outros traballos seus son os dese\u00f1os para a selecci\u00f3n galega de f\u00fatbol, a caixa de ovos do pazo de Vilane, os albari\u00f1os Terra de Asorei e mesmo os primeiros \u00abcuponazos\u00bb da ONCE.\nAdemais ilustrou libros como \"Arnoia, Arnoia\" ou \"Cantares gallegos\".\nDese\u00f1ou o Museo Ram\u00f3n Cabanillas de Cambados inaugurado en 2021.\n\u00c9 membro da Asociaci\u00f3n Galega de Dese\u00f1o (DAG)."}
{"id": "450152", "revid": "89787", "url": "https://gl.wikipedia.org/wiki?curid=450152", "title": "Katharine Graham", "text": "Katharine Meyer Graham, nada en Nova York o 16 de xu\u00f1o de 1917 e finada en Boise (Idaho) o 17 de xullo de 2001, foi unha xornalista e editora estadounidense do diario \"The Washington Post\" dende 1963 at\u00e9 o seu falecemento.\nTraxectoria.\nOrixes.\nKatharine Meyer naceu en 1917 nunha familia adi\u00f1eirada de Nova York, filla de Agnes Elizabeth (de solteira Ernst) e Eugene Meyer. O seu pai era un banqueiro experto en an\u00e1lise de investimentos e logo, director da Reserva Federal. A s\u00faa nai era unha intelectual bohemia, amante da arte e activa politicamente no Partido Republicano, que manti\u00f1a amizade con persoeiros tan diferentes como Auguste Rodin, Marie Curie, Thomas Mann, Albert Einstein, Eleanor Roosevelt, John Dewey e Saul Alinsky. Traballou como reporteira nun momento en que o xornalismo non era unha profesi\u00f3n com\u00fan entre as mulleres. O pai de Katharine era descendente de xudeus alsacianos e a s\u00faa nai era luterana filla de inmigrantes alem\u00e1ns. Igual que os seus catro irm\u00e1ns, foi bautizada como luterana, mais asistiu \u00e1 igrexa episcopal.\nPrimeiros anos.\nEstudou xornalismo na Universidade de Chicago, licenci\u00e1ndose en 1938, e incorporouse ao xornal \"San Francisco News\", cubrindo a secci\u00f3n de traballo e sindicalismo laboral. Un ano despois, ingresou en \"The Washington Post\", peri\u00f3dico que o seu pai adquirira nunha poxa en 1933 cando o rotativo se atopaba en bancarrota.\nEn 1940 casou con Philip Graham, un novo avogado licenciado pola Universidade Harvard que axi\u00f1a obtivo a confianza do seu sogro, que lle ofreceu o posto de director do xornal. Esta elecci\u00f3n foi realizada en detrimento da s\u00faa filla ao considerar que o cargo non era o adecuado para unha muller. Katharine Graham pasou as\u00ed a un segundo plano.\nO matrimonio tivo catro fillos e fix\u00e9ronse donos de \"The Washington Post\" en 1948, sendo xa ese rotativo unha empresa viable. Philip, ademais, adquiriu m\u00e1is xornais e d\u00faas cadeas de televisi\u00f3n. Tam\u00e9n entrou en pol\u00edtica dentro do equipo de John F. Kennedy. Con todo, a s\u00faa vida familiar deteriorouse cando Philip comezou a sufrir un trastorno man\u00edaco-depresivo, con per\u00edodos alternantes de lucidez e de agresividade. Empezou a afeccionarse \u00e1 bebida e a establecer relaci\u00f3ns extraconxugais. Foi internado en hospitais varias veces, mais a s\u00faa sa\u00fade non mellorou e en 1963 suicidouse na s\u00faa casa de campo.\nPresidencia de \"The Washington Post\".\nKatharine Graham asumiu a presidencia da empresa The Washington Post Company, calando os comentarios sexistas sobre a s\u00faa capacidade de xesti\u00f3n e liderado. Axi\u00f1a deu mostras de fortaleza tomando decisi\u00f3ns que converteron este xornal nun rotativo de prestixio.\nEn 1971, Graham decidiu publicar o estudo secreto sobre a guerra de Vietnam que elaborara o goberno. A administraci\u00f3n Nixon fixo presi\u00f3n sobre a cabeceira para evitar a s\u00faa sa\u00edda \u00e1 luz, ameazando con retirarlles as licenzas de televisi\u00f3n. Con todo, Graham alegou que estes documentos non pu\u00f1an en perigo a seguridade do estado e publicounos.\nUn ano despois, en 1972, Katharine Graham apoiou os xornalistas Carl Bernstein e Bob Woodward no caso Watergate. Durante m\u00e1is de dous anos, a empresa e ela mesma volveron enfrontarse con ameazas e presi\u00f3ns por parte da administraci\u00f3n Nixon. Volveron p\u00f3rse as licenzas de televisi\u00f3n en xogo e as acci\u00f3ns da compa\u00f1\u00eda baixaron \u00e1 metade do seu prezo. Non obstante, Graham resistiu e defendeu a independencia dos seus dous empregados ata que o presidente Richard Nixon dimitiu. Foi ent\u00f3n cando o diario foi aclamado publicamente.\nA s\u00faa dedicaci\u00f3n polo xornalismo foi completa. En 1974, a revista \"Ms. Magazine\" considerouna como \"a muller m\u00e1is poderosa do pa\u00eds.\" Durante a folga sindical de prensa que durou 140 d\u00edas en 1975, \"The Washington Post\" s\u00f3 deixou de imprimir unha edici\u00f3n. Richard Nixon comentou:\nA partir de 1979, o seu fillo Donald Graham foi ocupando aos poucos o posto da s\u00faa nai na direcci\u00f3n do xornal.\nEn 1998, publicou a s\u00faa autobiograf\u00eda titulada \"Personal History\", coa que obtivo o Premio Pulitzer.\nFalecemento.\nO 14 de xullo de 2001, Graham caeu e golpeou a cabeza mentres visitaba Sun Valley, Idaho por unha celebraci\u00f3n dunha conferencia de altos cargos directivos de medios de comunicaci\u00f3n. Faleceu tres d\u00edas m\u00e1is tarde. O seu funeral celebrouse na Catedral Nacional de Washington o 23 de xullo de 2001, con asistencia de numerosos pol\u00edticos e personalidades co\u00f1ecidas do mundo da cultura e a comunicaci\u00f3n estadounidense. Graham est\u00e1 enterrada no hist\u00f3rico Oak Hill Cemetery.\nVida social.\nA casa de Katharine Graham en Martha's Vineyard converteuse en punto de referencia da vida social estadounidense e internacional. Sempre acudiron presidentes, pol\u00edticos, senadores, empresarios, intelectuais, artistas e actores, entre outros."}
{"id": "450155", "revid": "27155", "url": "https://gl.wikipedia.org/wiki?curid=450155", "title": "Lei de Curie-Weiss", "text": "A lei de Curie-Weiss (Por Pierre Curie e Pierre-Ernest Weiss) \u00e9 unha versi\u00f3n adaptada da lei de Curie, lei que para un material paramagn\u00e9tico pode ser escrita, en unidades do S.I. como\nOnde \u00b50 \u00e9 a permeabilidade magn\u00e9tica do baleiro; \"M\" a magnetizaci\u00f3n (momento magn\u00e9tico por unidade de volume), o campo magn\u00e9tico, e \"C\" a constante de Curie espec\u00edfica do material.\na lei de Curie-Weiis describe a susceptibilidade magn\u00e9tica dun material ferromagn\u00e9tico na rexi\u00f3n paramagn\u00e9tica sobre o punto de Curie, ou, en xeral, nun material case idealmente paramagn\u00e9tico no que as interacci\u00f3ns entre momentos magn\u00e9ticos fan que se desv\u00ede da lei de Curie:\nonde\nDeste xeito, unha forma alternativa de escribir a lei de Curie-Weiss \u00e9:\nA susceptibilidade ten un punto singular en \"T\" = \"Tc\". A esta temperatura e por baixo dela existe magnetizaci\u00f3n espont\u00e1nea.\nTodas aquelas familias de compostos magn\u00e9ticos nas que a descrici\u00f3n como esp\u00edn illado sexa fundamentalmente err\u00f3nea non poden ser ben descritas pola lei de Curie-Weiss en ning\u00fan rango de temperaturas. Mesmo cando o material responde as condici\u00f3ns da definici\u00f3n, en moitos sistemas a lei de Curie-Weiss non describe de xeito adecuado a susceptibilidade na veci\u00f1anza inmediata do punto de Curie, porque est\u00e1 baseada nunha aproximaci\u00f3n de campo medio. Unha descrici\u00f3n mellor do comportamento no caso cr\u00edtico p\u00f3dea dar:\nco expo\u00f1ente cr\u00edtico formula_8. Con todo, a temperaturas formula_9 a expresi\u00f3n da lei de Curie-Weiss \u00e9 aplicable, se\nformula_10 representa unha temperatura algo maior que a temperatura de Curie real. Alg\u00fans autores chaman a esta formula_10 efectiva a constante de Weiss.\nA lei de Curie-Weiss \u00e9 tam\u00e9n aplicable a materiais que presentan antiferromagnetismo a temperaturas maiores \u00e1 temperatura de N\u00e9el. Nese caso, a constante formula_12 na f\u00f3rmula anterior \u00e9 negativa e o seu m\u00f3dulo \u00e9 da orde pr\u00f3xima \u00e1 temperatura de N\u00e9el.\nA relaci\u00f3n entre a polarizabilidade dun material ferroel\u00e9ctrico e a s\u00faa temperatura T na veci\u00f1anza da temperatura de Curie pode \u00e1 s\u00faa vez ser descrita pola f\u00f3rmula semellante \u00e1 lei de Curie-Weiss:\nonde formula_14 e formula_15 dependen do tipo de material ferroel\u00e9ctrico do que se trate. formula_15 recibe o nome de Temperatura de Curie-Weiss e ten un valor moi pr\u00f3ximo \u00e1 temperatura de Curie. No caso de que existan dous puntos de Curie, ent\u00f3n na proximidade de cada un deles na fase non polar apl\u00edcase esta mesma lei. Cerca do punto de Curie maior a lei apl\u00edcase da maneira antes mencionada e cerca do punto menor a lei apl\u00edcase da forma:\nArturo Duperier e Blas Cabrera afinaron esta lei para alg\u00fans casos coa chamada Lei de Cabrera - Duperier."}
{"id": "450157", "revid": "27155", "url": "https://gl.wikipedia.org/wiki?curid=450157", "title": "Vector lanzadeira", "text": "Un vector lanzadeira (\"shuttle vector\") \u00e9 un vector (usualmente un pl\u00e1smido) constru\u00eddo para que se poida propagar en d\u00faas especies h\u00f3spede diferentes. Por tanto, o ADN inserido nun vector lanzadeira pode ser comprobado ou manipulado en dous tipos celulares diferentes. A principal vantaxe destes vectores \u00e9 que poden ser manipulados en \"Escherichia coli\", e despois usados nun sistema no que \u00e9 m\u00e1is dif\u00edcil ou m\u00e1is lento de usar (por exemplo, l\u00e9vedos).\nOs vectores lanzadeira incl\u00faen pl\u00e1smidos que poden propagarse en eucariotas e procariotas (por exemplo, tanto en \"Saccharomyces cerevisiae\" coma en \"Escherichia coli\") ou en diferentes especies de bacterias (por exemplo, tanto en \"E. coli\" coma en \"Rhodococcus erythropolis\"). Tam\u00e9n hai vectores lanzadeira que son adenovirus, que poden propagarse en \"E. coli\" e mam\u00edferos.\nOs vectores lanzadeira son utilizados frecuentemente para facer rapidamente m\u00faltiples copias do xene en \"E. coli\" (amplificaci\u00f3n). Poden tam\u00e9n utilizarse en experimentos in vitro e modificaci\u00f3ns (por exemplo, mutax\u00e9nese, PCR).\nUn dos tipos m\u00e1is com\u00fans de vectores lanzadeira \u00e9 o vector lanzadeira de l\u00e9vedo.. Case todos os vectores usados correntemente de \"S. cerevisiae\" son vectores lanzadeira. Os vectores lanzadeira de l\u00e9vedos te\u00f1en compo\u00f1entes que permiten a replicaci\u00f3n e selecci\u00f3n tanto en c\u00e9lulas de \"E. coli\" coma en c\u00e9lulas de l\u00e9vedos. O compo\u00f1ente de \"E. coli\" dun vector lanzadeira de l\u00e9vedo incl\u00fae unha orixe de replicaci\u00f3n e un marcador seleccionable, por exemplo, a resistencia a antibi\u00f3ticos, a beta lactamase ou a beta galactosidase. O compo\u00f1ente l\u00e9vedo dun vector lanzadeira de l\u00e9vedo incl\u00fae unha secuencia que se replica autonomamente (ARS), un centr\u00f3mero de l\u00e9vedo (CEN), e un marcador seleccionable de l\u00e9vedo (por exemplo, URA3, un xene que codifica un encima para a s\u00edntese de uracilo."}
{"id": "450166", "revid": "27155", "url": "https://gl.wikipedia.org/wiki?curid=450166", "title": "Isopropil \u03b2-D-1-tiogalactopiran\u00f3sido", "text": "O isopropil \u03b2--1-tiogalactopiran\u00f3sido (IPTG) \u00e9 un reactivo usado en biolox\u00eda molecular. Este composto \u00e9 un imitador molecular da alolactosa, un metabolito da lactosa que desencadea a transcrici\u00f3n do oper\u00f3n \"lac\" e \u00e9, por tanto, usado para inducir a expresi\u00f3n de prote\u00ednas nas que o xene est\u00e1 baixo o control do operador lac.\nO IPTG, a diferenza da alolactosa, non \u00e9 hidrolizable pola \u03b2-galactosidase. Por tanto, a s\u00faa concentraci\u00f3n permanece constante durante un experimento. Para a induci\u00f3n, unha soluci\u00f3n est\u00e9ril filtrada 1 M de IPTG \u00e9 tipicamente engadida a unha diluci\u00f3n 1:1000 nun cultivo bacteriano en crecemento exponencial, para dar unha concentraci\u00f3n final de 1 mM. Por\u00e9n, poden usarse tam\u00e9n outras concentraci\u00f3ns de IPTG.\nMecanismo de acci\u00f3n.\nIgual que a alolactosa, o IPTG \u00fanese ao represor lac e libera o represor tetram\u00e9rico do operador lac de maneira alost\u00e9rica, o que permite a transcrici\u00f3n dos xenes do oper\u00f3n \"lac\", como o xene que codifica a beta-galactosidase, un encima hidrolase que cataliza a hidr\u00f3lise de \u03b2-galact\u00f3sidos dando monosac\u00e1ridos. Pero, a diferenza da alolactosa, o \u00e1tomo de xofre (S) crea un enlace qu\u00edmico que non \u00e9 hidrolizable pola c\u00e9lula, impedindo que a c\u00e9lula metabolice ou degrade o indutor.\nA captaci\u00f3n de IPTG por \"E. coli\" pode ser independente da acci\u00f3n da lactosa permease, xa que est\u00e1n tam\u00e9n implicadas outras v\u00edas de transporte. A baixa concentraci\u00f3n, o IPTG entra na c\u00e9lulas por medio da lactosa permease, pero a altas concentraci\u00f3ns (tipicamentre usadas para a induci\u00f3n de prote\u00ednas), o IPTG pode entrar nas c\u00e9lulas independentemente da lactosa permease.\nUso en laboratorio.\nO IPTG \u00e9 un indutor efectivo da expresi\u00f3n de prote\u00ednas no intervalo de concentraci\u00f3ns de 100 \u03bcM a 3,0 mM. A concentraci\u00f3n usada depende da forza de induci\u00f3n requirida, as\u00ed como o xenotipo de c\u00e9lulas ou pl\u00e1smidos usados. Se est\u00e1 presente \"lacIq\", un mutante que sobreproduce o represor lac, ent\u00f3n pode ser necesaria unha maior concentraci\u00f3n de IPTG.\nEn cribados azul/branco, util\u00edzase o IPTG xunto con X-gal. O cribado azul/branco permite identificar as colonias que foron transformadas co pl\u00e1smido recombinante das que non."}
{"id": "450167", "revid": "63181", "url": "https://gl.wikipedia.org/wiki?curid=450167", "title": "Nivala", "text": "Nivala \u00e9 unha cidade de Finlandia situada na rexi\u00f3n de Ostrobotnia do Norte. En 2018 a s\u00faa poboaci\u00f3n era de 10\u00a0805\u00a0habitantes. A superficie do termo municipal \u00e9 de 536,88\u00a0km2, dos cales 8,99\u00a0km2 son auga. O concello ten unha densidade de poboaci\u00f3n de 20,47\u00a0hab./km\u00b2.\nLimita cos concellos de Haapaj\u00e4rvi, Haapavesi, Sievi e Ylivieska, todos eles pertencentes \u00e1 s\u00faa mesma rexi\u00f3n.\nO concello \u00e9 uniling\u00fce en fin\u00e9s."}
{"id": "450168", "revid": "27155", "url": "https://gl.wikipedia.org/wiki?curid=450168", "title": "Isopropil beta-D-1-tiogalactopiran\u00f3sido", "text": ""}
{"id": "450169", "revid": "27155", "url": "https://gl.wikipedia.org/wiki?curid=450169", "title": "IPTG", "text": ""}
{"id": "450171", "revid": "23204", "url": "https://gl.wikipedia.org/wiki?curid=450171", "title": "Godofredo de Villehardouin", "text": "Godofredo ou Geoffroy de Villehardouin, nado no Castelo de Villehardouin, Aube, en 1164 e finado en Mesin\u00f3pole, Tracia, en 1213, foi un nobre e cronista franc\u00e9s.\nTraxectoria.\nNaceu no Castelo de Villehardouin, situado a uns trinta quil\u00f3metros ao leste de Troyes. Foi Mariscal de Champa\u00f1a en 1191 e administrou o condado en nome do seu se\u00f1or, o conde Teobaldo III (Thibaut III). Cando este partiu \u00e1 Cuarta Cruzada en 1199, seguiuno e vendeu os seus bens \u00e1s abad\u00edas para proporcionarse recursos. Presidiu a comisi\u00f3n enviada a Venecia polos xefes da Cruzada para negociar o transporte do ex\u00e9rcito cruzado a Oriente co dux Enrico Dandolo, cego, case centenario e insidioso.\nAo seu regreso, falecendo o conde Teobaldo, foi el quen acalmou as dificultades xurdidas na loita polo poder, apoiando a candidatura do marqu\u00e9s de Monferrato. Tam\u00e9n actuou correctamente en Constantinopla, cando os cruzados decidiron desistir do seu empe\u00f1o e fundar al\u00ed un imperio gobernado por Balduno I de Flandres. A habilidade de Geoffroy proporcionoulle ent\u00f3n o t\u00edtulo de mariscal de Romania, isto \u00e9, de Grecia. Despois da derrota da batalla de Adrian\u00f3pole en 1205, mostrou o seu talento de estratego salvando o ex\u00e9rcito cruzado. En 1207, Bonifacio de Montferrato, rei de Tesal\u00f3nica, deu o feudo de Messin\u00f3polis a Geofroy de Villehardouin e este aproveitou para se retirar dos asuntos p\u00fablicos a este lugar, onde se dedicou a escribir a s\u00faa \"Cr\u00f3nica\", destinada aos seus parentes e amigos de Champa\u00f1a. O seu fillo Guillaume de Villeharoduin naceu en 1212, no castelo de Calamata, e reuniu unha biblioteca da que se conserva o inventario.\nRedactou a s\u00faa Cr\u00f3nica entre 1205 e 1213, manexando documentaci\u00f3n de arquivo e o testemu\u00f1o persoal do que vira cos seus propios ollos. Como non era letrado, non escribiu en lat\u00edn, como fixeron durante longo tempo os historiadores oficiais, sen\u00f3n en franc\u00e9s. M\u00f3strase fiel \u00e1 verdade, pero s\u00f3 no que conta, porque omite moito e moi importante, sobre todo o motivo polo cal a IV Cruzada non chegou a Palestina. \u00c1s veces lembra o ton oral dos cantares de xesta ao usar as s\u00faas t\u00edpicas interpelaci\u00f3ns: \"Ouvide, belos se\u00f1ores!\" As s\u00faas descrici\u00f3ns son moi minuciosas e seleccionan sempre os detalles m\u00e1is pintorescos. Deulle por t\u00edtulo \"Histoire de la conqu\u00eate de Constantinople ou Chronique des empereurs Baudouin et Henri de Constantinople\" (\"Historia da conquista de Constantinopla ou Cr\u00f3nica dos emperadores Baldu\u00edno e Henrique de Constantinopla\"). Describe os acontecementos sobrevindos entre 1198 e 1207."}
{"id": "450173", "revid": "89787", "url": "https://gl.wikipedia.org/wiki?curid=450173", "title": "Gran Premio do Brasil de 2000", "text": "O Gran Premio do Brasil de 2000 (oficialmente o XXIX Grande Pr\u00eamio Malboro do Brasil) foi unha carreira de F\u00f3rmula 1 disputada o 26 de marzo de 2000 no Aut\u00f3dromo Jos\u00e9 Carlos Pace, S\u00e3o Paulo, Brasil. Foi a segunda carreira da tempada da F\u00f3rmula Un. A carreira foi o 29\u00ba Gran Premio do Brasil e o 19\u00ba que se celebrou no Aut\u00f3dromo Jos\u00e9 Carlos Pace. A carreira realizouse sobre 71 voltas ao circu\u00edto de 4\u00b43 quil\u00f3metros para unha distancia total de 306 quil\u00f3metros.\nA carreira ga\u00f1ouna o piloto alem\u00e1n, Michael Schumacher pilotando un Ferrari F1-2000. A vitoria foi a segunda vitoria consecutiva de Schumacher na tempada. Schumacher ga\u00f1ou por 40 segundos ao piloto italiano Giancarlo Fisichella pilotando un Benetton B200. O piloto alem\u00e1n Heinz-Harald Frentzen terminou a terceira pilotando un Jordan EJ10.\nInforme.\nCualificaci\u00f3n.\nA cualificaci\u00f3n deixou a Mika H\u00e4kkinen na pole position con David Coulthard segundo. Michael Schumacher foi terceiro, Rubens Barrichello cuarto, Giancarlo Fisichella quinto e Eddie Irvine foi sexto. A sesi\u00f3n foi interrompida tres veces, en cada ocasi\u00f3n porque unha valla publicitaria montada sobre o circu\u00edto rompeu e caeu na pista. Na terceira ocasi\u00f3n, unha das t\u00e1boas de cart\u00f3n laminado foi golpeada polo Prost de Jean Alesi cando caeu.\nCarreira.\nCando comezou a carreira, H\u00e4kkinen e Schumacher fixeron unha boa sa\u00edda pero Coulthard foi m\u00e1is lento e caeu detr\u00e1s de Schumacher. As\u00ed, a orde foi H\u00e4kkinen l\u00edder seguido de Schumacher con Coulthard terceiro, Barrichello cuarto, Eddie Irvine quinto e Fisichella sexto. Pronto Schumacher intentou atopar o xeito de pasar a H\u00e4kkinen e Barrichello atacaba a Coulthard. Schumacher pasou polo interior a H\u00e4kkinen na S de Senna na segunda volta mentres Barrichello fixo o mesmo con Coulthard. Cometeu un erro permitindo a David adiantalo de novo pero recuperouse e pasou a Coulthard ao final da volta. Pronto quedou claro que os dous Ferraris estaban nunha estratexia de d\u00faas paradas e Barrichello pronto estivo na parte traseira de H\u00e4kkinen, intentando adiantalo. Schumacher sacaba un segundo por volta a H\u00e4kkinen.\nDetr\u00e1s dos l\u00edderes, Trulli pasou a Irvine no quinto lugar, pouco despois de que Barrichello conseguise pasar a H\u00e4kkinen polo segundo posto na volta 15. Na volta 20, Schumacher ti\u00f1a unha vantaxe de 20 segundos sobre os McLarens e entrou en boxes. Regresou no terceiro lugar pero quedou segundo cando Barrichello entrou a boxes d\u00faas voltas m\u00e1is tarde. Mentres tanto, na volta 21, Irvine estrelouse, pero non sa\u00edu o coche de seguridade. Agora toda a atenci\u00f3n estaba na fenda entre H\u00e4kkinen e Schumacher que non se pechaba. Estaba estabiliz\u00e1ndose e o foi o mesmo caso con Coulthard terceiro e Barrichello cuarto. Pero no espazo de tres voltas, a carreira volveuse do reves na volta 27, Barrichello no cuarto lugar comezou a botar fume. Tres voltas m\u00e1is tarde, H\u00e4kkinen entrou en boxes, cousa rara xa que era demasiado cedo para entrar se \u00eda a unha parada e demasiado tarde se \u00eda a facer un par de paradas. Pronto quedou claro que non era unha parada programada para Mika, sen\u00f3n unha parada que sinalou a s\u00faa retirada.\nDespois da parada do Trulli na volta 28, Jos Verstappen quedou en terceiro lugar durante sete voltas no Arrows, pero devolveullo a Fisichella cando entrou en boxes. Os dous Williams de Ralf Schumacher e Jenson Button con Fisichella e Heinz-Harald Frentzen marchaban todos xuntos e todos eles \u00edan a unha \u00fanica parada. Na parte dianteira, Coulthard e Schumacher manti\u00f1an un ritmo similar pero Schumacher sempre foi c\u00f3modo. Ralf e Button entraron en boxes na volta 44 e 45 respectivamente na batalla polo \u00faltimo punto. Pero Ralf sa\u00edu uns poucos metros diante de Verstappen e Button uns poucos metros detr\u00e1s del. Nas voltas que seguiron, Ralf puido alonxarse mentres Button quedou atrapado detr\u00e1s de Jos ata que realizou unha fermosa manobra de adiantamento na volta 57. Trulli fixo a s\u00faa segunda parada na volta 56 e sa\u00edu quinto. Ralf quedou c\u00f3modo no sexto posto por diante de Button. Verstappen e Pedro de la Rosa foron oitavo e noveno. Mentres tanto, o ritmo comezou a caer e a orde quedou as\u00ed ata o final.\nPost-carreira.\nDespois da carreira, logo das verificaci\u00f3ns t\u00e9cnicas co\u00f1eceuse que os seis primeiros coches ag\u00e1s Fisichella foran descalificados porque ti\u00f1an problemas cos seus pisos de madeira. Os equipos apelaron, pero mentres a FIA examinaba de novo os coches, decat\u00e1ronse de que as \u00e1s dianteiras do coche de Coulthard eran 7\u00a0mm inferiores \u00e1o permitido legalmente. As\u00ed, a posici\u00f3n de todos ag\u00e1s Coulthard foi reintegrada e ao facelo promocionou a Jenson Button \u00e1 sexta posici\u00f3n, dando ao brit\u00e1nico o seu primeiro punto no Campionato Mundial.\nO 6 de abril de 2000, o World Motorsport Council multou con 100.000 d\u00f3lares aos organizadores, logo de convocalos en Par\u00eds debido a ca\u00edda dunha valla de seguridade na recta principal, pasando moi preto de Jean Alesi. Consider\u00e1ronse como \"circunstancias excepcionais\".\nClasificaci\u00f3n.\nCualificaci\u00f3n.\nFonte (tempos de cualificaci\u00f3n):"}
{"id": "450177", "revid": "22570", "url": "https://gl.wikipedia.org/wiki?curid=450177", "title": "Fight Club (novela)", "text": "Fight Club\u00a0\u00e9 unha novela de 1996 escrita por\u00a0Chuck Palahniuk.\u00a0Conta a experiencia dun protagonista sen nome que afronta un problema de insomnio. Inspirado polo comentario exasperante do seu m\u00e9dico que dixo que o insomnio non \u00e9 sufrimento, o protagonista descobre un alivio \u00f3 suplantar a unha persoa gravemente enferma en varios grupos de apoio. Posteriormente, co\u00f1ece un misterioso home chamado Tyler Durden e xuntos crean un club de loita como un xeito de psicoterapia radical.\nEn 1999, o director de cinema David Fincher adaptou a novela nun filme hom\u00f3nimo, protagonizado por Brad Pitt e Edward Norton. A longametraxe converteuse nun filme de culto malia a s\u00faa modesta recadaci\u00f3n. A sona do filme axudou a medrar o interese pola novela de Palahniuk. A secuela, \"Fight Club 2\", foi lanzado en formato banda dese\u00f1ada en maio de 2015."}
{"id": "450178", "revid": "56817", "url": "https://gl.wikipedia.org/wiki?curid=450178", "title": "Gallimimus", "text": "Gallimimus\u00a0\u00e9 un x\u00e9nero\u00a0de dinosauro ter\u00f3podo que viviu no que \u00e9 agora \u00e9\u00a0Mongolia durante o per\u00edodo Cret\u00e1ceo Tard\u00edo, hai 70 mill\u00f3ns de anos. \"Gallimimus\" \u00e9 o meirande ornitom\u00edmido co\u00f1ecido; os adultos roldaban os 6m de longo, 1,9m de alto e pod\u00edan chegar a pesar uns 440\u00a0kg. Como demostra a s\u00faa pertenza a \"Ornithomimus\", \u00e9 probable que tivese plumas. A testa era pequena e lixeira, con grandes ollos dispostos nos lados. O foci\u00f1o era longo comparado con outros ornitom\u00edmidos, a\u00ednda que era m\u00e1is amplo e redondeado na punta que o doutras especies. \"Gallimimus\" non ti\u00f1a dentes, cun peteiro queratinoso e unha delicada mand\u00edbula inferior. Moitas das s\u00faas v\u00e9rtebras ti\u00f1an cavidades que indican que ti\u00f1a un neumaticidade (cheas de aire). O pescozo era proporcionalmente longo en comparanza co tronco. As mans eran as m\u00e1is curtas de entre t\u00f3dolos ornitomimosauros, e cada unha ti\u00f1a tres d\u00edxitos con gadoupas curvas. As extremidades superiores eran d\u00e9biles mentres que as inferiores eran proporcionalmente longas."}
{"id": "450181", "revid": "23204", "url": "https://gl.wikipedia.org/wiki?curid=450181", "title": "Kronosaurus", "text": "Kronosaurus\u00a0(que quere dicir \"lagarto de Cronos\") \u00e9 un x\u00e9nero extinto de plisosauro de pescozo curto. Cunha lonxitude estimada de 9 a 10,5m, era un dos maiores pliosauros, e recibe o seu nome polo l\u00edder dos tit\u00e1ns gregos, Cronos. Viviu a comezos do per\u00edodo Cret\u00e1ceo (Aptiense a Albiense). Descubr\u00edronse restos f\u00f3siles dende a formaci\u00f3n Toolebuc (mediados a finais do Albiense) at\u00e9 a formaci\u00f3n Wallumbilla (Aptiense) de Queensland e Nova Gales do Sur, en Australia, e dende a formaci\u00f3n Paja (Aptiense serodio) en Boyac\u00e1, Colombia. Describ\u00edronse d\u00faas especies."}
{"id": "450183", "revid": "89787", "url": "https://gl.wikipedia.org/wiki?curid=450183", "title": "Moh Kouyat\u00e9", "text": "Moh Kouyat\u00e9 ou Moh! Kouyat\u00e9 nado en Conakry o 21 de abril de 1977, \u00e9 un cantante e guitarrista guineano residente en Par\u00eds. As s\u00faas composici\u00f3ns son unha ponte entre as s\u00faas ra\u00edces mandingas e inspiraci\u00f3ns contempor\u00e1neas do blues, do jazz ou do pop.\nTraxectoria.\nPrimeiros anos na Guinea.\nNado no seu dunha familia \"djelis\" (griots), comezou aprendendo a tocar o balafon, instrumento emblem\u00e1tico da tradici\u00f3n mandinga, cuxos potenciais r\u00edtmicos e mel\u00f3dicos salientan para canci\u00f3ns que celebran a coraxe e a solidariedade, que instr\u00faen ou consolan. Mentres o seu pai lle transmitiu os primeiros rudimentos de guitarra, foia a s\u00faa avoa a que o incitou a involucrarse na tradici\u00f3n familiar e lle ofrece o seu primeiro instrumento de corda. Segundo as s\u00faas palabras. \"Ela tivo un papel moi especial na mi\u00f1a vida. Dorm\u00eda na s\u00faa casa, com\u00eda con ela, ela d\u00e1bame moito amor. Foi ela a que mercou un ukelele no mercado, cando ti\u00f1a doce anos, e me dixo que un griot novo ti\u00f1a que tocar e cantar.\nDende mozo, acompa\u00f1ou a seu pai en cerimonias e festas, mais axi\u00f1a se desenvolve como m\u00fasico e crea o seu propio grupo, o \"Conakry Cocktail\", o cal marcar\u00e1 as s\u00faas actuaci\u00f3ns na capital guineana, Conakry. Moitos dos seus m\u00fasicos son os seus irm\u00e1ns, sendo fiel a unha tradici\u00f3n que fai que a familia te\u00f1a un lugar privilexiado na pr\u00e1ctica e na transmisi\u00f3n musical. Con influencias que son unha homenaxe \u00e1s iconas da m\u00fasica guineana, como o Bembeya Jazz e o seu guitarrista S\u00e9kou Diabat\u00e9, o guitarrista de Salif Ke\u00efta, Ousmane Kouyat\u00e9, e sobre todo Sory Kandia Kouyat\u00e9, tam\u00e9n mestura son contempor\u00e1neos de George Benson, de Carlos Santana ou de Ben Harper. Jimi Hendrix tam\u00e9n foi unha grande influencia para Moh! Kouyat\u00e9 durante as s\u00faas improvisaci\u00f3ns libres.\nInstalaci\u00f3n en Francia.\nDespois de marchar a Francia, estrea o seu primeiro \u00e1lbum \"Cilo\", e despois un segundo, \"Loundo\" (que quere dicir \u00abUn d\u00eda\u00bb en mandinga), froito de anos de maduraci\u00f3n profesional.\nDespois de dous anos de xiras con \"Loundo\", lanzou o seu terceiro \u00e1lbum, \"Fe Toki\" en setembro de 2017, o cal presentou en directo en New Morning, en Par\u00eds."}
{"id": "450184", "revid": "23204", "url": "https://gl.wikipedia.org/wiki?curid=450184", "title": "Moh! Kouyat\u00e9", "text": ""}
