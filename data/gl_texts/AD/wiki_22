{"id": "444061", "revid": "89787", "url": "https://gl.wikipedia.org/wiki?curid=444061", "title": "Bucorvus leadbeateri", "text": "Bucorvus leadbeateri, anteriormente co\u00f1ecido como \"Bucorvus cafer\", \u00e9 unha das d\u00faas especies do x\u00e9nero \"Bucorvus\". A outra especie do x\u00e9nero \"Bucorvus\" \u00e9 a \"Bucorvus abyssinicus\"."}
{"id": "444062", "revid": "23204", "url": "https://gl.wikipedia.org/wiki?curid=444062", "title": "Bucorvus cafer", "text": ""}
{"id": "444063", "revid": "25871", "url": "https://gl.wikipedia.org/wiki?curid=444063", "title": "Orde Basiliana Alepina", "text": "A Orde Basiliana Alepina (en ; en , \"Al-Rahbaniah Al-Basiliah Al-Halabiah\") \u00e9 un instituto de vida consagrada da Igrexa cat\u00f3lica greco-melquita. Os relixiosos desta orde mon\u00e1stica son co\u00f1ecidos como basilianos alepinos, e engaden ao seu nome as siglas B.A.\nHistoria.\nA orde foi fundada en 1824 por un grupo de monxes separados da Orde Basiliana de San Xo\u00e1n Bautista, e foi aprobada pola Santa S\u00e9 en 1832.\nO 31 de decembro de 2005 a orde ti\u00f1a 8 mosteiros habitados por 29 relixiosos, 26 deles sacerdotes."}
{"id": "444064", "revid": "23204", "url": "https://gl.wikipedia.org/wiki?curid=444064", "title": "Bycanistes brevis", "text": "Bycanistes brevis\u00a0\u00e9 unha especie de bucer\u00f3tido\u00a0grande orixinario de\u00a0\u00c1frica."}
{"id": "444066", "revid": "64565", "url": "https://gl.wikipedia.org/wiki?curid=444066", "title": "Terceira cruzada", "text": "A terceira cruzada (1187-1191), tam\u00e9n co\u00f1ecida como a Cruzada dos Reis, foi un intento dos l\u00edderes europeos para reconquistar a Terra Santa de mans de Salah ad-Din Yusuf ibn Ayyub, co\u00f1ecido en galego como Saladino. Foi un \u00e9xito parcial, pero non chegou \u00f3 seu obxectivo \u00faltimo: a conquista de Xerusal\u00e9n.\nTralo fracaso da segunda cruzada, a dinast\u00eda Zenxida controlou unha Siria unida e comprometida nun conflito cos gobernantes fatim\u00eds de Exipto, que finalmente deu lugar \u00e1 unificaci\u00f3n das forzas exipcias e sirias baixo o mando de Saladino, que os empregou para reducir a presenza cristi\u00e1 en Terra Santa e recuperar Xerusal\u00e9n en 1187. Estimulado polo celo relixioso, Henrique II de Inglaterra e Filipe II de Francia puxeron fin \u00f3 seu conflito para levar unha nova cruzada, a\u00ednda que a morte de Henrique en 1189 deixou \u00f3s ingleses baixo o goberno de Ricardo Coraz\u00f3n de Le\u00f3n no seu lugar. O emperador do Sacro Imperio Romano Germ\u00e1nico Frederico Barbarroxa respondeu \u00e1 chamada \u00e1s armas e dirixiu un ex\u00e9rcito poderoso a trav\u00e9s de Anatolia, pero afogou antes de chegar a Terra Santa. Moitos dos seus soldados desanimados volveron \u00e1s s\u00faas casas.\nDespois de expulsar \u00f3s musulm\u00e1ns de Acre, o sucesor de Frederico, Leopoldo V \"o Virtuoso\", e Filipe sa\u00edron de Terra Santa en agosto de 1191. Saladino non puido derrotar a Ricardo en ning\u00fan enfrontamento militar, que asegurou varias cidades costeiras m\u00e1is importantes. Por\u00e9n, o 2 de setembro de 1192, Ricardo asinou un tratado con Saladino polo cal Xerusal\u00e9n permanecer\u00eda baixo control musulm\u00e1n, pero tam\u00e9n se permitir\u00eda \u00f3s peregrinos cristi\u00e1ns visitar a cidade. Ricardo sa\u00edu de Terra Santa o 9 de outubro. Os \u00e9xitos da terceira cruzada permitir\u00edan \u00f3s cruzados manter un reino considerable coa s\u00faa sede en Chipre e a costa de Siria. Por\u00e9n, a s\u00faa incapacidade para recuperar Xerusal\u00e9n dar\u00eda lugar \u00e1 petici\u00f3n dunha cuarta cruzada seis anos m\u00e1is tarde."}
{"id": "444067", "revid": "23204", "url": "https://gl.wikipedia.org/wiki?curid=444067", "title": "Terceira Cruzada", "text": ""}
{"id": "444068", "revid": "23204", "url": "https://gl.wikipedia.org/wiki?curid=444068", "title": "Cruzada dos Reis", "text": ""}
{"id": "444069", "revid": "5863", "url": "https://gl.wikipedia.org/wiki?curid=444069", "title": "Theatro cr\u00edtico universal", "text": ""}
{"id": "444071", "revid": "89787", "url": "https://gl.wikipedia.org/wiki?curid=444071", "title": "Garza da noite", "text": "A garza da noite (\"Nycticorax nycticorax\") tam\u00e9n chamada garza denoiteira, \u00e9 unha especie de ave pelecaniforme da familia Ardeidae amplamente distribu\u00edda por Eurasia, \u00c1frica e Am\u00e9rica."}
{"id": "444072", "revid": "23204", "url": "https://gl.wikipedia.org/wiki?curid=444072", "title": "Nycticorax nycticorax", "text": ""}
{"id": "444074", "revid": "1888", "url": "https://gl.wikipedia.org/wiki?curid=444074", "title": "Jos\u00e9 Manteiga Pedrares", "text": ""}
{"id": "444075", "revid": "5863", "url": "https://gl.wikipedia.org/wiki?curid=444075", "title": "Igualdade do home e da muller", "text": ""}
{"id": "444076", "revid": "1505", "url": "https://gl.wikipedia.org/wiki?curid=444076", "title": "Eudocimus ruber", "text": "O Eudocimus ruber \u00e9 unha especie de ibis\u00a0da familia dos\u00a0tresquiorn\u00edtidos."}
{"id": "444079", "revid": "5863", "url": "https://gl.wikipedia.org/wiki?curid=444079", "title": "X\u00e9neros e formas literarias", "text": ""}
{"id": "444081", "revid": "5132", "url": "https://gl.wikipedia.org/wiki?curid=444081", "title": "Phantoms Braunschweig", "text": ""}
{"id": "444086", "revid": "23204", "url": "https://gl.wikipedia.org/wiki?curid=444086", "title": "Horace Waller", "text": "Horace Waller, nado en Londres en 1833 e finado en Liss, condado de Hampshire, o 22 de febreiro de 1896, foi un activista antiescravista, misioneiro e cl\u00e9rigo ingl\u00e9s.\nFoi co\u00f1ecido como escritor sobre \u00c1frica, cristi\u00e1n evanx\u00e9lico, pr\u00f3ximo amigo de David Livingstone e doutras persoas implicadas nos traballos de misi\u00f3n e exploraci\u00f3n da \u00c1frica central e oriental, e defensor da expansi\u00f3n imperial brit\u00e1nica.\nTraxectoria.\nNacido en Londres, foi educado baixo a direcci\u00f3n do doutor Wadham en Brook Green, Gran Londres. Despois dos seus estudos esivo alg\u00fans anos como empregado no negocio de corredor de bolsa do seu pai.\nCoa Misi\u00f3n das Universidades da \u00c1frica Central (UMCA), Waller partiu en 1861 cara \u00e1s rexi\u00f3ns recentemente visitadas por David Livingstone e Sir John Kirk. Durante un tempo traballou con Charles Frederick Mackenzie, bispo de \u00c1frica Central, e asociouse con Livingstone nos distritos do r\u00edo Zambeze e Shire Highlands.\nO nome de Waller pasou \u00e1 historia da zoolox\u00eda porque, formando parte da expedici\u00f3n de Livingnstone ao Zambeze (1851-1853), o naturalista anglo-irland\u00e9s Victor Brooke descubriu unha nova especie de gacela, \u00e1 que na honra de Horacio, bautizou como \"Gazella walleri\", a gacela de Waller (hoxe clasificada como \"Litocranius walleri\"). \nDespois da morte de Mackenzie en 1862, en 1863 renunciou ou seu posto na Misi\u00f3n das Universidades despois dunha discusi\u00f3n co bispo T. G. Tozer, sucesor de Mackenzie, sobre a liberaci\u00f3n dos escravos que estaban baixo a protecci\u00f3n da Misi\u00f3n, e regresou a Inglaterra. En 1867 Waller foi ordenado sacerdote en Chatham, polo bispo de Rochester, exercendo na igrexa de St.John daquela localidade. En 1870 trasladouse \u00e1 vigar\u00eda de Leytonstone, Essex e, en 1874, \u00e1 reitor\u00eda de Twywell, cerca de Thrapston, Northamptonshire, \u00e1 que renunciou en 1895.\nA oposici\u00f3n ao comercio de escravos foi un dos principais obxectivos da vida de Waller. En 1867 asistiu \u00e1 Conferencia da Sociedade Brit\u00e1nica e Estranxeira contra a escravitude en Par\u00eds, e en 1870 foi membro activo do comit\u00e9 da Sociedade Antiescravista. En 1871, a C\u00e1mara dos Com\u00fans nomeou un comit\u00e9 para investigar o comercio de escravos na \u00c1frica Oriental; Waller e Edmund Murge impuls\u00e1rono e recomendaron a Sir John Kirk como axente pol\u00edtico permanente en Zanz\u00edbar. Finalmente, un tratado entre o sult\u00e1n de Zanz\u00edbar e a Gran Breta\u00f1a declarou ilegal o comercio de escravos por mar.\nWaller manti\u00f1a boas relaci\u00f3ns co xeneral Charles George Gordon, e foi elixido membro da Royal Geographical Society en 1864.\nHorace Waller morreu en East Liss, Hampshire, o 22 de febreiro de 1896, e foi enterrado na igrexa de Milland o 26 de febreiro.\nObras.\nDespois de que Henry Morton Stanley sucedera nos descubrimentos de Livingstone en \u00c1frica, os diarios de Livingstone foron entregados a Waller para a s\u00faa piblicaci\u00f3n. Public\u00e1ronse en dous volumes en 1874, como \"The Last Journals of David Livingstone in Central Africa, from 1865 until his death\". Por omisi\u00f3n, a imaxe proxectada de Livingstone era como santo; e a li\u00f1a editorial era \u00e1 da antiescravitude. A edici\u00f3n de Waller dos diarios foi cualificada de \"ben intencionada pero excesivamente reverente\". En 1891 Sir Harry Johnston criticou a Waller pola s\u00faa falta de interese noutros aspectos do traballo e os diarios de Livingstone."}
{"id": "444087", "revid": "89787", "url": "https://gl.wikipedia.org/wiki?curid=444087", "title": "Victor Vasarely", "text": "Gy\u0151z\u0151 V\u00e1s\u00e1rhelyi, (|\u02c8va\u02d0\u0283a\u02d0rh\u025bji \u02c8\u025f\u00f8\u02d0z\u00f8\u02d0|), nado en P\u00e9cs o 9 de abril de 1906 e finado en Par\u00eds o 15 de marzo de 1997 foi un artista h\u00fangaro-franc\u00e9s co\u00f1ecido como Victor Vasarely ([vikt\u0254\u0281 vaza\u0281\u0259li]), considerado o \"av\u00f3\" e l\u00edder do movemento op art. A s\u00faa obra titulada \"Cebra\", creada na d\u00e9cada de 1930, est\u00e1 considerada un dos primeiros exemplos deste movemento.\nTraxectoria.\nVasarely naceu en P\u00e9cs e creceu en P\u00f6sty\u00e9n (actualmente Pie\u0161\u0165any, Eslovaquia) e Budapest, onde comezou estudos de medicina en 1925 na Universidade E\u00f6tv\u00f6s Lor\u00e1nd. En 1927, abandonou os estudous para aprender pintura acad\u00e9mica tradicional na academia privada Podolini-Volkmann. En 1928 e 1929, entrou na escola de arte privada de S\u00e1ndor Bortnyik chamada \"M\u0171hely\" (literalmente, \"obradoiro\", que existiu ata 1938), ent\u00f3n reco\u00f1ecida amplamente como o centro de estudos de Bauhaus en Budapest. Con poucos cartos, o \"M\u0171hely\" non pod\u00eda ofrecer todo o que ofrec\u00eda a Bauhaus e no seu lugar concentr\u00e1base nas artes gr\u00e1ficas aplicadas e no dese\u00f1o tipogr\u00e1fico.\nEn 1929 pintou os seus \"Estudo azul\" e \"Estudo verde\". En 1930, casou coa s\u00faa compa\u00f1eira de estudos Claire Spinner (1908\u20131990). Xuntos tiveron dous fillos, Andre e Jean-Pierre. En Budapest, traballou para unha compa\u00f1\u00eda de rodamentos dese\u00f1ando carteis publicitarios. Vasarely converteuse en dese\u00f1ador gr\u00e1fico e cartelista durante a d\u00e9cada de 1930 combinando modelos e imaxes org\u00e1nicas entre si.\nVasarely abandonou Hungr\u00eda e estableceuse en Par\u00eds en 1930. Traballou como artista gr\u00e1fico e axudante creativo nas axencias de publicidade Havas, Draeger e Devambez (1930\u20131935). As s\u00faas interacci\u00f3ns con outros artistas durante este tempo foron escasas. Pensou en abrir unha instituci\u00f3n semellante ao \"M\u0171hely\" de S\u00e1ndor Bortnyik e desenvolveu material de ensino para ela. Tras vivir a maior parte da s\u00faa vida en hoteis baratos, estableceuse entre 1942 e 1944 en Saint-C\u00e9r\u00e9 (departamento de Lot). Trala segunda guerra mundial abriu un obradoiro en Arcueil, suburbio a uns dez quil\u00f3metros do centro de Par\u00eds en Val do Marne. en 1961, estableceuse definitivamente en Annet-sur-Marne (departamento de Sena e Marne).\nEn outubro de 1967, o dese\u00f1ador Will Burtin invitou a Vasarely a facer a presentaci\u00f3n da s\u00faa conferencia \"Vision \u201967\", na Universidade de Nova York.\nO 5 de xu\u00f1o de 1970, inaugurouse o primeiro museo dedicado \u00e1 s\u00faa obra con m\u00e1is de 500 traballos nun palacio renacentista en Gordes (pechado en 1996). Un segundo gran proxecto foi a \"Foundation Vasarely\" en Aix-en-Provence, museo situado nunha estrutura dese\u00f1ada especificamente por Vasarely. Ese mesmo ano o seu obxecto cinem\u00e1tico \"Georges Pompidou\" foi instalado no Centro Pompidou de Par\u00eds e creouse o museo Vasarely na s\u00faa localidade natal de P\u00e9cs cunha gran doaz\u00f3n de obras de Vasarely. Na mesma d\u00e9cada, entou no dese\u00f1o industrial cunha serie de cincocentas pezas exclusivas da vaixela \"Suomi\" de Timo Sarpaneva e que Vasarely decorou co fabricante alem\u00e1n de porcelana \"Studio Linie\". En 1982, 154 serigraf\u00edas especiais foron levadas polo astronauta Jean-Loup Chr\u00e9tien a bordo da nave franco-sovi\u00e9tica Saliut 7 e logo foron vendidas e os beneficios foron para a UNESCO. En 1987, estableceuse o segundo museo Vasarely de Hungr\u00eda, no palacio Zichy de Budapest con m\u00e1is de 400 obras.\nFaleceu o 15 de marzo de 1997 en Par\u00eds aos noventa anos de idade.\nObra.\nVasarely seguiu a producir arte e escultura empregando ilusi\u00f3ns \u00f3pticas. Nas seguintes tres d\u00e9cadas, Vasarely desenvolveu o seu estilo de arte abstracta xeom\u00e9trica, traballando en varios materiais mais empregando un n\u00famero m\u00ednimo de formas e cores:\nMuseos.\nEn 2012 tivo lugar unha nova exposici\u00f3n sobre Vasarely en Par\u00eds, no museo en Herbe."}
{"id": "444088", "revid": "85894", "url": "https://gl.wikipedia.org/wiki?curid=444088", "title": "Carmen Gonz\u00e1lez Ledo", "text": "Carmen Gonz\u00e1lez Ledo, nada en Allariz en 1910 e finada na Coru\u00f1a o 17 de xaneiro de 1989, foi unha escritora galega.\nTraxectoria.\nAos seis anos trasladouse a Coru\u00f1a. Opositou ao Ministerio de Facenda e estivo destinada en Ourense e A Coru\u00f1a. O seu primeiro e \u00fanico poemario \"Recendos\" publicouse en 1979 cun prologo de Juan Naya P\u00e9rez."}
{"id": "444089", "revid": "98629", "url": "https://gl.wikipedia.org/wiki?curid=444089", "title": "\u00c1cido docosapentaenoico", "text": "O \u00e1cido docosapentaenoico (DPA) \u00e9 o nome con que se designan os \u00e1cidos graxos de cadea recta 22:5, insaturados, de 22 carbonos e 5 dobres enlaces. Existen dous is\u00f3meros principais deste \u00e1cido, o \u00e1cido \"todo\"-\"cis\"-4,7,10,13,16-docosapentaenoico (ou \u00e1cido 4\"Z\",7\"Z\",10\"Z\",13\"Z\",16\"Z\"-docosapentaenoico) e o \u00e1cido \"todo\"-\"cis\"-7,10,13,16,19-docosapentaenoico (ou \u00e1cido 7\"Z\",10\"Z\",13\"Z\",16\"Z\",19\"Z\"-docosapentaenoico). Denom\u00ednanse tam\u00e9n n-6 DPA (un \u00e1cido graxo omega-6) e n-3 DPA (un \u00e1cido graxo omega-3), xa que o \u00faltimo dobre enlace est\u00e1 situado a 6 ou 3 carbonos do carbono final ou carbono omega no extremo metilo da mol\u00e9cula. Os mam\u00edferos, inclu\u00edndo os humanos, non poden interconverter os \u00e1cidos omega-3 e omega-6 e deben obter na dieta \u00e1cidos graxos poliinsaturados esenciais das d\u00faas clases.\nIs\u00f3meros.\n\u00c1cido \"todo\"-\"cis\"-4,7,10,13,16-docosapentaenoico (\u00e1cido de Osbond).\nO n-6 DPA \u00e9 un \u00e1cido graxo \u03c9-6 que ten o nome com\u00fan de \u00e1cido de Osbond. F\u00f3rmase a partir da elongaci\u00f3n e desaturaci\u00f3n en varios pasos do \u00e1cido araquid\u00f3nico, \u00e9 dicir, o \u00e1cido 5\"Z\",8\"Z\",11\"Z\",14\"Z\"-eicosatetraenoico (5,8,11,14-20:4n-6) forma o intermediario poliinsaturado de 24 carbonos (o 6,9,12,15,18:24-5n-6) e despois prod\u00facese a retroconversi\u00f3n deste intermediario a DPAn-6.\n\u00c1cido \"todo\"-\"cis\"-7,10,13,16,19-docosapentaenoico (\u00e1cido clupanod\u00f3nico).\nO n-3 DPA \u00e9 un \u00e1cido graxo omega-3 co nome com\u00fan de \u00e1cido clupanod\u00f3nico. \u00c9 un intermediario entre o \u00e1cido eicosapentaenoico (EPA, 5,8,11,14,17-20:5n-3) e o \u00e1cido docosahexaenoico (DHA, 22:6 \u03c9-3) na v\u00eda de s\u00edntese na cal o DPAn-3 \u00e9 un precursor do DHA (6,9,12,15,18,21:24:6n-3) e o produto final, 4,7,10,13,16,19-22:6n-3, pode ser retroconvertido a DPAn-3:\nAs c\u00e9lulas de mam\u00edferos, inclu\u00edndo as humanas, metabolizan o DPAn-3 a un conxunto de produtos que son metabolitos poliinsaturados da clase dos mediadores prorresolventes especializados. Entre estes metbolitos est\u00e1n sete resolvinas Ds (RvT1, RvT2, RvT3, RvT4, RvD1n-3, RvD2n-3 e RvD5n-3; d\u00faas protectinas (PD1n-3 e PD2n-3, neuroprotectinas); e tres maresinas (MaR1n-3, MaR2n-3 e MaR3n-3l).\nNutrici\u00f3n.\nO \u00e1cido docosapentaenoico (DPA) \u00e9 un \u00e1cido graxo n-3 que \u00e9 estruturalmente similar ao \u00e1cido eicosapentaenoico (EPA) e co mesmo n\u00famero de dobres enlaces, pero con dous \u00e1tomos de carbono m\u00e1is na cadea.\nFontes dietarias\nEstas son as cinco principais fontes de DPA segundo o Servizo de Investigaci\u00f3n Agr\u00edcola da USDA:\nA carne de foca e o leite humano son ricos en DPA.\nFunci\u00f3ns.\nO \u00e1cido clupanod\u00f3nico, un \u00e1cido graxo omega-3, xunto co seu metabolito DHA e outros \u00e1cidos graxos omega-3 de cadea longa, est\u00e1 sendo estudado para determinar as propiedades das graxas omega-3 en humanos, como o seu papel nos mecanismos da inflamaci\u00f3n."}
{"id": "444090", "revid": "85894", "url": "https://gl.wikipedia.org/wiki?curid=444090", "title": "Carmen Monteferro", "text": "Carmen Gloria Gonz\u00e1lez Prado, co\u00f1ecida como Carmen Monteferro, nada en Panx\u00f3n (Nigr\u00e1n) en 1920, foi unha escritora galega.\nTraxectoria.\nEmigrou a Arxentina. Colaborou en varios xornais e publicou \"Al borde de la sombra\" (1972) e \"Tr\u00e1nsito de alas\" (1976)."}
{"id": "444091", "revid": "1888", "url": "https://gl.wikipedia.org/wiki?curid=444091", "title": "Carmen Gonz\u00e1lez Prado", "text": ""}
{"id": "444093", "revid": "5863", "url": "https://gl.wikipedia.org/wiki?curid=444093", "title": "Benito Jer\u00f3nimo Feijoo Montenegro", "text": ""}
{"id": "444095", "revid": "27155", "url": "https://gl.wikipedia.org/wiki?curid=444095", "title": "\u00c1cido de Osbond", "text": ""}
{"id": "444096", "revid": "27155", "url": "https://gl.wikipedia.org/wiki?curid=444096", "title": "\u00c1cido clupanod\u00f3nico", "text": ""}
{"id": "444097", "revid": "47401", "url": "https://gl.wikipedia.org/wiki?curid=444097", "title": "Centre Pompidou", "text": ""}
{"id": "444099", "revid": "111586", "url": "https://gl.wikipedia.org/wiki?curid=444099", "title": "Feijoo Montenegro", "text": "Os apelidos Feijoo Montenegro poden facer referencia a alg\u00fan dos seguintes persoeiros:"}
{"id": "444100", "revid": "5863", "url": "https://gl.wikipedia.org/wiki?curid=444100", "title": "Feixoo y Montenegro", "text": ""}
{"id": "444101", "revid": "5863", "url": "https://gl.wikipedia.org/wiki?curid=444101", "title": "Vicente Mar\u00eda Feijoo-Montenegro Arias", "text": ""}
{"id": "444102", "revid": "27155", "url": "https://gl.wikipedia.org/wiki?curid=444102", "title": "\u00c1cido nerv\u00f3nico", "text": "O \u00e1cido nerv\u00f3nico (24:1, n-9) \u00e9 un \u00e1cido graxo, que \u00e9 o an\u00e1logo monoinsaturado do \u00e1cido lignoc\u00e9rico (24:0). Tam\u00e9n se chama \u00e1cido selacoleico e \u00e1cido cis-15-tetracosenoico.\nAparece na natureza como un produto de elongaci\u00f3n do \u00e1cido oleico (18:1 \u03949), e o seu inmediato precursor \u00e9 o \u00e1cido er\u00facico. O \u00e1cido nerv\u00f3nico \u00e9 especialmente abondoso na substancia branca do cerebro animal e no tecido nervioso perif\u00e9rico, onde a va\u00ed\u00f1a de mielina das fibras nerviosas est\u00e1 enriquecida en nervonil esfingol\u00edpidos.\nEstudos recentes chegaron \u00e1 conclusi\u00f3n de que o \u00e1cido nerv\u00f3nico \u00e9 un intermediario na bios\u00edntese da mielina das c\u00e9lulas nerviosas.\nEste \u00e1cido \u00e9 un importnte membro do grupo dos cerebr\u00f3sidos, que son \u00e1cidos graxos do grupo dos glicoesfingol\u00edpidos, importantes compo\u00f1entes dos m\u00fasculos e os sistemas nerviosos central e perif\u00e9rico. \u00c9 un dos principais \u00e1cidos graxos dos esfingol\u00edpidos do cerebro, e normalmente sup\u00f3n un 40% dos \u00e1cidos graxos totais nos esfingol\u00edpidos.\nEstrutura.\nComo \u00e9 monoinsaturado, ten un s\u00f3 dobre enlace na cadea carbonada, situado no carbono 9 (n-9), polo que \u00e9 un \u00e1cido graxo omega-9 (\u03c9-9). \u00c9 un \u00e1cido graxo de cadea moi longa, os cales son mol\u00e9culas de m\u00e1is de 20 carbonos, e o \u00e1cido nerv\u00f3nico ten en concreto unha cadea de 24 carbonos.\nFunci\u00f3ns.\nO \u00e1cido nerv\u00f3nico \u00e9 un nutriente esencial para o crecemento e mantemento do cerebro.\nEste \u00e1cido atopouse no leite humano e crese que acelera o desenvolvemento dos beb\u00e9s. \u00c9 a raz\u00f3n pola cal se recomenda tomalo a mulleres pre\u00f1adas ou que est\u00e1n aleitando.\nEste \u00e1cido \u00e9 un regulador das canles i\u00f3nicas de Ca2+ na membrana plasm\u00e1tica dos tecidos nerviosos, polo que o \u00e1cido nerv\u00f3nico xoga un importante papel no control dos niveis do calcio do citosol.\nUtil\u00edzase como suplemento dietario para atletas.\nAdemais, debido \u00e1 s\u00faa funci\u00f3n como intermediario na bios\u00edntese de mielina, estudouse a terapia dietaria con graxas que conte\u00f1en \u00e1cido nerv\u00f3nico: o \u00e1cido nerv\u00f3nico parece ser beneficioso para o tratamento de trastornos xen\u00e9ticos do metabolismo lip\u00eddico, como a s\u00edndrome de Zellweger ou adrenoleucodistrofia (ALD). A beta oxidaci\u00f3n do \u00e1cido nerv\u00f3nico ten lugar nos peroxisomas, e a s\u00faa oxidaci\u00f3n est\u00e1 alterada nos pacientes de X-ALD. Debido a diferentes mutaci\u00f3ns, as persoas que te\u00f1en estes trastornos te\u00f1en peroxisomas que non son eficaces. Isto causa unha importante acumulaci\u00f3n de \u00e1cidos graxos de cadea moi longa, que pode ser tratado con aceites enriquecidos en 24:1 (aceite de Lorenzo, aceite de Lunaria).\nOs pacientes de esclerose m\u00faltiple te\u00f1en niveis reducidos de \u00e1cido nerv\u00f3nico no cerebro. Unha alteraci\u00f3n na provisi\u00f3n de \u00e1cido nerv\u00f3nico en determinadas doenzas (como a esclerose m\u00faltiple) suxire que unha dieta rica en \u00e1cidos graxos monoenoicos de cadea moi longa como o \u00e1cido nerv\u00f3nico, pode ser beneficiosa.\nTam\u00e9n se usa como biomarcador para predicir o risco de sufrir psicoses. Por exemplo, hai probas de que hai niveis anormais de \u00e1cidos graxos en individuos esquizofr\u00e9nicos. En especial, a diminuci\u00f3n dos niveis de 24:1 est\u00e1n relacionados con s\u00edntomas de psicoses prodromais, polo que pode ser beneficioso na prevenci\u00f3n e tratamento deste tipo de trastornos.\nO \u00e1cido nerv\u00f3nico pode ser un indicador de trastornos do neurodesenvolvemento futuros en beb\u00e9s masculinos cuxa nai padece preeclampsia. Estudos recentes mostran que os niveis de \u00e1cido nerv\u00f3nico no cord\u00f3n umbilical eran menores en mulleres con preeclampsia que pariron bebes machos comparadas co grupo de control normotensivo. Pero isto non ocorre se os beb\u00e9s son nenas. Estes resultados suxiren que os beb\u00e9s machos nacidos de nais con preeclampsia poden ter un maior risco de padecer trastornos de neurodesenvolvemento en compraci\u00f3n cos beb\u00e9s femias.\nEste \u00e1cido est\u00e1 presente na composici\u00f3n dos cristalinos dos ollos de persoas vellas, pero non aparece nos ollos normais. Este dato indica que se pode utilizar a presenza de \u00e1cido nerv\u00f3nico (xunto coa de \u00e1cido heneicos\u00edlico e \u00e1cido docosahexaenoico) como biomarcador do envellecemento do cristalino, que \u00e9 o estadio m\u00e1is vulnerable para o desenvolvemento de cataratas.\nFontes.\nO \u00e1cido nerv\u00f3nico aparece en cantidades significativas en aceite de sementes dalgunhas plantas. De feito, m\u00e1is do 10% dos l\u00edpidos conte\u00f1en \u00e1cido nerv\u00f3nico, que normalmente forma parte de triglic\u00e9ridos. Os aceites de sementes dalgunhas especies do x\u00e9nero \"Lunaria\" (\"Lunaria biennis\" ou \"Lunaria annua\", por exemplo) son unha fonte bastante importante deste \u00e1cidos graxos de cadea longa, xa que conte\u00f1en un 20% del nos triglic\u00e9ridos. Tam\u00e9n se encontra o \u00e1cido nerv\u00f3nico nas especies \"Cardamine gracea\", \"Heliophila longifola\" e \"Malania oleifera\". En todas estas especies, o 24:1 xeralmente est\u00e1 esterificado nas posici\u00f3ns sn-1 e sn-3 no esqueleto de glicerol. Outras fontes poden ser os balores \"Neocallimastix frontalis\", a bacteria \"Pseudomonas atlantica\", o l\u00e9vedo \"Saccharomyces cerevisiae\" e a diatomea mari\u00f1a \"Nitzschia cylindrus\"."}
{"id": "444103", "revid": "27155", "url": "https://gl.wikipedia.org/wiki?curid=444103", "title": "\u00c1cido selacoleico", "text": ""}
{"id": "444104", "revid": "27155", "url": "https://gl.wikipedia.org/wiki?curid=444104", "title": "\u00c1cido cis-15-tetracosenoico", "text": ""}
{"id": "444106", "revid": "25871", "url": "https://gl.wikipedia.org/wiki?curid=444106", "title": "Mar de Bohai", "text": "o Mar de Bohai ou Mar de Bo, tam\u00e9n co\u00f1ecido domo Golfo de Bohai, Golfo de Bo ou Ba\u00eda de Pohai ( \u6e24\u6d77), \u00e9 o golfo m\u00e1is interior do Mar Amarelo e Ba\u00eda de Corea na costa Nord\u00e9s e Norte da China. Ten aproximadamente unha superficie de 78.000\u00a0km\u00b2 e a s\u00faa proximidade a Beijing conv\u00e9rtea nunha das rutas mar\u00edtimas m\u00e1is transitadas do mundo.\nHistoria.\nAta o inicio do s\u00e9culo XX, Bo Hai foi chamado a mi\u00fado \"Golfo de Chihli\" ( \u76f4\u96b8\u6d77\u7063), Golfo de Pechihli ou Pechili (\u5317\u76f4\u96b8\u6d77\u7063 ). Zhili e Beizhili foron provincias hist\u00f3ricas na \u00e1rea circundante a Pequ\u00edn.\nXeograf\u00eda.\nO mar de Bohai est\u00e1 limitado pola cadea das Illas Changshan entre a pen\u00ednsula de Liaodong e a Pen\u00ednsula de Shandong. Tornouse unha das rutas mar\u00edtimas m\u00e1is concorridas nos \u00faltimos tempos. Hai tres ba\u00edas importantes no interior do Mar de Bohai: a Ba\u00eda de Laizhou ao sur, a Ba\u00eda de Liaodong ao norte e a Bh\u00eda de Bohai ao oeste. No extremo oriental do mar de Bohai, entre o extremo m\u00e1is meridional da pen\u00ednsula de Liaodong e o extremo m\u00e1is setentrional da pen\u00ednsula de Shandong, at\u00f3pase o estreito de Bohai ( \u6e24\u6d77\u6d77\u5ce1), historicamente tam\u00e9n co\u00f1ecido como \"Canle Lau-ti-shan\". Alg\u00fans dos r\u00edos que desembocan no golfo incl\u00faen os r\u00edos Amarelo, Hai, Liao e R\u00edo Luan. Hai algunhas reservas de petr\u00f3leo importantes nas inmediaci\u00f3ns do golfo, inclu\u00edndo o Shengli Field. Os grupos insulares ou illas importantes no golfo incl\u00faen as Illas Changshan \u957f\u5c71\u5217\u5c9b), Illa Changxing ( \u957f\u5174\u5c9b), e Illa Xizhong (\u897f\u4e2d\u5c9b ). As divisi\u00f3ns a nivel provincial da Rep\u00fablica Popular da China que te\u00f1en costa no Mar de Bohai son, desde o sur, en sentido horario: Shandong, Hebei, Tianjin, Hebei de novo, e Liaoning.\nPortos principais.\nHai cinco portos principais ao longo da ribeira do Mar de Bohai, cun movemento de m\u00e1is de 100 mill\u00f3ns de toneladas, a\u00ednda que o porto de Tangshan est\u00e1 subdividido en Jingtang e Caofedian: \nCaofeidian e Jingtang normalmente son tratados como un s\u00f3 porto para fins estat\u00edsticos. Os portos de Dalian e Yantai tam\u00e9n se consideran tradicionalmente parte do arco de Bohai, a\u00ednda que estritamente se atopan f\u00f3ra dos l\u00edmites do mar. O porto de Longkou alcanzou os 70 mill\u00f3ns de toneladas de carga en 2013, e esp\u00e9rase que alcance o fito de 100 mill\u00f3ns de toneladas no futuro pr\u00f3ximo.\nRecursos de hidrocarburos.\nA ba\u00eda de Bohai cont\u00e9n importantes reservas de petr\u00f3leo e gas, proporcionando gran parte da produci\u00f3n offshore da China. O campo principal da rexi\u00f3n ch\u00e1mase Shengli e foi explotado desde a d\u00e9cada de 1960. A\u00ednda produce preto de medio mill\u00f3n de barr\u00eds ao d\u00eda, pero esta esgot\u00e1ndose. A produci\u00f3n est\u00e1 dominada por empresas chinesas (China National Offshore Oil Corporation) que creouse principalmente para esta rexi\u00f3n) pero tam\u00e9n est\u00e1n presentes compa\u00f1\u00edas estranxeiras, como ConocoPhilips, Roc Oil, e outros.\nO campo Gudao, situado na ba\u00eda de Zhanhua, foi descuberto en 1968, baseado en enquisas gravitacionais, magn\u00e9ticas e s\u00edsmicas entre 1963-1964. O dep\u00f3sito incl\u00fae as formaci\u00f3ns xeol\u00f3xicas de Guantao (Mioceno) e Minghuazhen (Plioceno) dentro da c\u00fapula anticlinal. O campo de petr\u00f3leo Suizhong 36-1 foi descuberto en 1987.\nProcux\u00e9ronse vertidos de petr\u00f3leo con frecuencia nesta rexi\u00f3n: tres vertidos ocorreron nun per\u00edodo de tempo de dous meses en 2011."}
{"id": "444109", "revid": "56817", "url": "https://gl.wikipedia.org/wiki?curid=444109", "title": "Once", "text": "Once (11) \u00e9 un n\u00famero natural segue a dez precede a doce.\nAritm\u00e9tica.\nEn calquera base b = 10 do numeraci\u00f3n , 11 segue o seu\nUn n\u00famero \u00e9 m\u00faltiplo de once se a diferenza entre a suma dos n\u00fameros de orde pares e os n\u00fameros de orde impar \u00e9 cero ou m\u00faltiple de once."}
{"id": "444111", "revid": "56817", "url": "https://gl.wikipedia.org/wiki?curid=444111", "title": "Chicharr\u00f3n (\u00e1lbum)", "text": "Chicharr\u00f3n \u00e9 o \u00e1lbum de estrea da banda galega de indie rock Chicharr\u00f3n, publicado o 20 de xu\u00f1o de 2014 a trav\u00e9s do colectivo art\u00edstico Prenom. O disco foi gravado e mesturado no estudio A Ponte de Villestro por Tom\u00e1s Ageitos. O disco foi masterizado polo bater\u00eda de Tri\u00e1ngulo de Amor Bizarro Roberto Mallo.\nA banda form\u00e1rase poucos meses antes, a comezos de 2014, e neste traballo participan os seus membros orixinais: Alberto M. Vecino (voz e guitarra), Diego Gende (guitarra e baixo) e Rub\u00e9n Dom\u00ednguez (teclado, piano e coros). Tam\u00e9n colaboraron Alex Marban e David Iglesias, ademais de Tom\u00e1s Ageitos que tocou a bater\u00eda."}
{"id": "444114", "revid": "23204", "url": "https://gl.wikipedia.org/wiki?curid=444114", "title": "N\u00famero once", "text": ""}
{"id": "444115", "revid": "89787", "url": "https://gl.wikipedia.org/wiki?curid=444115", "title": "One of Us (filme de 2017)", "text": "One of Us \u00e9 un filme documental estadounidense de 2017 dirixido por Heidi Ewing e Rachel Grady, quen tam\u00e9n crearon o documental \"Jesus Camp\". Conta as vidas de tres membros da comunidade de xudeus has\u00eddicos de Brooklyn. \"One of Us\" estreouse no Festival Internacional de Cinema de Toronto en setembro de 2017, e foi distribu\u00eddo internacionalmente a trav\u00e9s de Netflix, que tam\u00e9n financiou o filme."}
{"id": "444121", "revid": "89787", "url": "https://gl.wikipedia.org/wiki?curid=444121", "title": "Mar de Bal\u00ed", "text": "O Mar de Bal\u00ed () \u00e9 o corpo de auga ao norte da illa de Bal\u00ed e ao sur da illa Kangean en Indonesia. O mar forma a parte suroeste do Mar de Flores e o estreito de Madura \u00e1brese desde o oeste.\nXeograf\u00eda.\nO mar de Bal\u00ed \u00e1s veces aparece agrupado co mar de Flores para fins oceanogr\u00e1ficos, no entanto nalg\u00fan gr\u00e1fico n\u00e1utico, o Mar de Bal\u00ed est\u00e1 descrito como un mar distinto para a navegaci\u00f3n. O mar ten unha superficie de 45.000\u00a0km\u00b2 e unha profundidade m\u00e1xima de 1.590 m..\nExtensi\u00f3n.\nA Organizaci\u00f3n Hidrogr\u00e1fica Internacional (OHI) define o Mar de Bal\u00ed como unha das augas do Arquip\u00e9lago das Indias Orientais. A OHI define os seus l\u00edmites como segue:\nCirculaci\u00f3n.\nAs propiedades de circulaci\u00f3n das masas de auga no Mar de Bal\u00ed son unha continuaci\u00f3n do Mar de Flores ata o Mar de Xava no norte. En Oceanogr\u00e1fico, o Mar de Bal\u00ed est\u00e1 atravesado pola corrente indonesia procedente do oc\u00e9ano Pac\u00edfico cara ao Oc\u00e9ano \u00cdndico, cuxo fluxo atravesa maioritariamente polo Estreito de Bal\u00ed e o Estreito de Lombok.\nTsunamis.\nNo rexistro hist\u00f3rico de tsunamis, o Mar de Bal\u00ed observou varios tsunamis. A erupci\u00f3n do Tambora de 1815 (escala 7 de \u00cdndice de Explosividade Volc\u00e1nica) formou tsunamis o 22 de setembro de 1815 na coordenada e tres anos m\u00e1is tarde o (8 de setembro de 1818) a partir de actividades volc\u00e1nicas posteriores na coordenada . Dous tsunamis m\u00e1is foron rexistrados en 1857 e 1917 cunha altura m\u00e1xima de 3 m. e 2 m. respectivamente."}
{"id": "444122", "revid": "23204", "url": "https://gl.wikipedia.org/wiki?curid=444122", "title": "Gamo Outdoor", "text": "Gamo Outdoor \u00e9 unha empresa catal\u00e1 de armas de aire comprimido. Dende 2013 \u00e9 propiedade do grupo estadounidense Bruckman, Rosser, Sherill and Co (BRS) con sede en Nova York que pagou 100 mill\u00f3ns de euros."}
{"id": "444124", "revid": "89787", "url": "https://gl.wikipedia.org/wiki?curid=444124", "title": "\u00c1cido cal\u00e9ndico", "text": "A \u00e1cido cal\u00e9ndico (ou \u00e1cido \u03b1-cal\u00e9ndico) \u00e9 un \u00e1cido graxo insaturado, nomeado pola planta \"Calendula officinalis\" (a maravalla ou cal\u00e9ndula), da cal se obt\u00e9n. \u00c9 quimicamente similar aos \u00e1cidos linoleicos conxugados, e os traballos de laboratorio indican que pode ter bioactividades similares \"in vitro\".\nBios\u00edntese.\nO \u00e1cido cal\u00e9ndico \u00e9 un \u00e1cido graxo omega-6. a\u00ednda que non aparece \u00e1s veces nas listas de \u00e1cidos dese grupo. O \u00e1cido cal\u00e9ndico sintet\u00edzao a planta \"Calendula officinalis\" a partir de linoleato pola acci\u00f3n dunha pouco com\u00fan \u039412-oleato desaturase (unha variante con FAD) que converte o enlace dobre \"cis\" na posici\u00f3n 9 nun sistema de enlace dobre \"trans\",\"trans\"-conxugado. Describiuse tam\u00e9n un is\u00f3mero beta \"todo-trans\".\nEfectos.\nComprobouse que o \u00e1cido cal\u00e9ndico era o \u00e1cido graxo responsable da reduci\u00f3n no consumo de alimentos e mellora na utilizaci\u00f1\u00f3n dos alimentos en ratos aos que se lles engadiu aceite de cal\u00e9ndula na s\u00faa dieta, como se demostrou en experimentos comparativos usando aceite de millo."}
{"id": "444125", "revid": "89787", "url": "https://gl.wikipedia.org/wiki?curid=444125", "title": "\u00c1cido pinol\u00e9nico", "text": "O \u00e1cido pinol\u00e9nico \u00e9 un \u00e1cido graxo contido nas sementes ou pi\u00f1\u00f3ns de varias especies de pi\u00f1eiros, como o \"Pinus sibirica\", \"Pinus koraiensis\" e outras. A porcentaxe m\u00e1is alta de \u00e1cido pinol\u00e9nico atopouse nos pi\u00f1\u00f3ns do pi\u00f1eiro siberiano \"P. sibirica\" e no aceite producido a partir deles.\nQu\u00edmica e bioqu\u00edmica.\nO \u00e1cido pinol\u00e9nico denom\u00ednase abreviadamente \"todo-cis\"-5,9,12-18:3. Algunhas fontes usan para el tam\u00e9n o nome \u00e1cido columb\u00ednico. Pero \"\u00e1cido columb\u00ednico\" util\u00edzase outras vecese para o seu is\u00f3mero E-Z (\"trans\",\"cis\",\"cis\"\n\"delta\"-5,9,12/18:3) na literatura biol\u00f3xica.\nO \u00e1cido pinol\u00e9nico \u00e9 un is\u00f3mero do \u00e1cido gamma-linol\u00e9nico. O \u00e1cido gmma-linol\u00e9nico \u00e9 un \u00e1cido graxo esencial \u03c9-6, pero o \u00e1cido pinol\u00e9nico non. Por\u00e9n, igual que os \u00e1cidos graxos esenciais, forma metabolitos bioloxicamente activos en presenza dos encimas ciclooxixenase ou lipoxixenase. Estes metabolitos poden aliviar parcialmente alg\u00fans dos s\u00edntomas da deficiencia de \u00e1cidos graxos esenciais.\nFisiolox\u00eda.\nAlgunhas investigaci\u00f3ns sinalaron o seu uso potencial para a perda de peso ao diminu\u00edr o apetito.\nO \u00e1cido pinol\u00e9nico causa a produci\u00f3n de dous supresores do apetito, que son a colecistoquinina e o p\u00e9ptido similar ao glicag\u00f3n 1 (GLP-1).\nPode ter ademais propiedades para baixar as LDL ao aumentar a captaci\u00f3n hep\u00e9tica de LDL.\n\u00c1s veces util\u00edzase como pesticida."}
{"id": "444126", "revid": "1888", "url": "https://gl.wikipedia.org/wiki?curid=444126", "title": "Mar\u00eda del Carmen de la Rosa Osende", "text": ""}
{"id": "444127", "revid": "25871", "url": "https://gl.wikipedia.org/wiki?curid=444127", "title": "Mar de Ceram", "text": "O Mar de Ceram ou Mar de Seram () \u00e9 un dos varios mares pequenos entre as illas dispersas de Indonesia. \u00c9 unha secci\u00f3n do oc\u00e9ano Pac\u00edfico cunha superficie de aproximadamente 12.000 quil\u00f3metros cadrados situados entre Buru e Ceram, que son d\u00faas das illas chamadas Molucas do Sur. Estas illas son o h\u00e1bitat nativo de plantas moi desexadas polo seu uso como especias, como noz moscada, cravo e pementa negra, e os mares que os rodean foron frecuentadas rutas mar\u00edtimas. O Mar de Ceram tam\u00e9n \u00e9 o h\u00e1bitat de varias especies de goby tropical e moitos outros peixes. Do mesmo xeito que moitos outros pequenos mares indonesios, o Mar de Ceram \u00e9 rochoso e moi activo tect\u00f3nicamente.\nAntigamente, o mar de Ceram era co\u00f1ecido como paso Pitt.\nExtensi\u00f3n.\nA Organizaci\u00f3n Hidrogr\u00e1fica Internacional (OHI) define o Mar de Ceram como unha das augas do Arquip\u00e9lago das Indias Orientais. A OHI define os seus l\u00edmites como segue:"}
{"id": "444128", "revid": "1888", "url": "https://gl.wikipedia.org/wiki?curid=444128", "title": "Carmen de Echegaray", "text": ""}
{"id": "444131", "revid": "1131", "url": "https://gl.wikipedia.org/wiki?curid=444131", "title": "Beatriz Galindo", "text": "Beatriz Galindo, chamada a Latina, nada en Salamanca posiblemente en 1465 e finada en Madrid o 23 de novembro de 1535, foi unha escritora e humanista espa\u00f1ola, mestra de lat\u00edn e gram\u00e1tica da ra\u00ed\u00f1a Isabel a Cat\u00f3lica e preceptora dos seus fillos.\nTraxectoria.\nNatural da cidade de Salamanca, a s\u00faa data de nacemento a\u00ednda suscita algunhas d\u00fabidas: a maior\u00eda de investigadores sit\u00faana en 1465, pero alg\u00fans en 1464.\nNaceu no seo dunha familia fidalga que fora adi\u00f1eirada, pero vinda a menos. Era probablemente irm\u00e1 de Gaspar de Gricio, que tivo na corte o cargo de secretario do pr\u00edncipe Xo\u00e1n e que despois o foi da ra\u00ed\u00f1a Isabel. Parece que a s\u00faa estirpe era Gricio, li\u00f1axe fidalga do reino de Le\u00f3n, e que por algunha parte provi\u00f1a dos Galindos da cidade de \u00c9cija.\nPor mor da s\u00faa intelixencia e afecci\u00f3n \u00e1s letras, os seus pais escoll\u00e9rona entre as fillas do matrimonio para destinala ao claustro, e decidiron que tomase clases de gram\u00e1tica nunha das academias da Universidade de Salamanca. Mostrou grandes dotes para o lat\u00edn: aos quince anos de idade, non s\u00f3 l\u00eda e traduc\u00eda ben os textos cl\u00e1sicos, sen\u00f3n que tam\u00e9n era capaz de falar e escribir nesa lingua con gran correcci\u00f3n e fluidez. A s\u00faa fama estendeuse primeiro por Salamanca e despois por todo o reino e empezou a ser co\u00f1ecida como \"a Latina.\" Tam\u00e9n dominaba o grego, e gustaba especialmente de Arist\u00f3teles. En 1486, cando se estaba preparando para ingresar no convento como monxa, foi chamada pola ra\u00ed\u00f1a Isabel a Cat\u00f3lica \u00e1 corte. O cronista Gonzalo Fern\u00e1ndez de Oviedo describiu a Beatriz Galindo como:\nA s\u00faa presenza na corte non se limitou unicamente aos seus labores como preceptora, sen\u00f3n que, como narra Lucio Marineo S\u00edculo, a ra\u00ed\u00f1a ti\u00f1a en moi alta estima os seus consellos.\nCasada en decembro de 1491 co capit\u00e1n artilleiro e conselleiro dos Reis Cat\u00f3licos Francisco Ram\u00edrez de Madrid, voda para a que os Reis Cat\u00f3licos deron un dote de 500\u00a0000 marabed\u00eds, tivo dous fillos, Fern\u00e1n e Nuflo. Enviuvou en 1501, retir\u00e1ndose da corte e asentando a s\u00faa residencia en Madrid, no que hoxe \u00e9 o Palacio de Viana, que est\u00e1 moi remodelado.\nD\u00e9beselle a fundaci\u00f3n do hospital da Latina (1499-1507) e dos conventos ou mosteiros da Concepci\u00f3n Francisca e a Concepci\u00f3n Xer\u00f3nima (onde foi enterrada), en Madrid. Atrib\u00faenselle poes\u00edas latinas e uns \"Comentarios\" a Arist\u00f3teles. Escrib\u00eda poes\u00eda en lat\u00edn e estudara teolox\u00eda e medicina. Tam\u00e9n se lle outorga a realizaci\u00f3n de varios escritos dos cales non se conservou ning\u00fan. Estas obras ser\u00edan poemas escritos e dous documentos: \"Notas e comentarios sobre Arist\u00f3teles\" e \"Anotaci\u00f3ns sobre escritos cl\u00e1sicos\".\nPuellae doctae.\nBeatriz Galindo forma parte do grupo de mulleres educadas dende a s\u00faa infancia nas linguas cl\u00e1sicas, lat\u00edn e grego, e \u00e1s que se instru\u00edu con todo o saber do humanismo, exceptuando a ret\u00f3rica, que se supu\u00f1a propio dos homes xa que preparaba para a pol\u00edtica e a guerra. Formaron parte das cortes renacentistas ib\u00e9ricas durante os s\u00e9culos XV e primeira metade do s\u00e9culo XVI e tiveron como impulsoras principalmente a ra\u00ed\u00f1a Isabel e a dona Mar\u00eda de Portugal. Isabel \u00eda favorecer a creaci\u00f3n da Casa da Ra\u00ed\u00f1a, espazo de encontro destas mulleres eruditas. Os libros eran bens moi estimados.\nSon unha das varias respostas ib\u00e9ricas xunto a Isabel de Villena, Teresa de Cartagena e outras \u00e1 querela das mulleres. Christine de Pisan foi amplamente co\u00f1ecida no mundo humanista peninsular. Exemplo diso \u00e9 que a ra\u00ed\u00f1a Isabel ti\u00f1a un exemplar en franc\u00e9s de \"A cidade das mulleres\" na s\u00faa biblioteca. A lingua xeralmente usada nos seus escritos era o lat\u00edn.\nMonumentos funerarios.\nA propia Beatriz Galindo encargou varios monumentos funerarios en memoria do seu esposo e dela mesma, que foron realizados ao estilo renacentista plateresco, no ano 1531. Eses cenotafios, ou sepulcros baleiros, foron instalados nos dous mosteiros que fundou, a Concepci\u00f3n Francisca e a Concepci\u00f3n Xer\u00f3nima. \nTrala s\u00faa morte en 1535, foi enterrada na igrexa do primeiro Mosteiro da Concepci\u00f3n Xer\u00f3nima, pero non nese sepulcro, sen\u00f3n baixo o altar do coro alto. En 1891 traslad\u00e1ronse os seus restos ao novo convento da r\u00faa de Lista, e de al\u00ed pasaron \u00e1 cripta da igrexa do cuarto mosteiro da Concepci\u00f3n Xer\u00f3nima, no Goloso. Tanto os seus restos como eses cenotafios foron acompa\u00f1ando a comunidade relixiosa nas s\u00faas sucesivas sedes.\nEn cambio, os outros cenotafios do antigo convento da Concepci\u00f3n Francisca, at\u00f3panse no Museo de San Isidro ou das orixes de Madrid. Estes sepulcros te\u00f1en motivos diferentes, a\u00ednda que son do mesmo estilo renacentista plateresco. Destaca a escultura xacente de Beatriz Galindo, en alabastro.\nReco\u00f1ecementos.\nMadrid honra de varias maneiras a memoria da veci\u00f1a e benefactora da vila: co hod\u00f3nimo da r\u00faa de Beatriz Galindo, nos xard\u00edns de Las Vistillas, e cos top\u00f3nimos de d\u00faas divisi\u00f3ns do municipio, que aluden a ela polo seu alcume. O barrio de La Latina, no centro hist\u00f3rico, debe o seu nome tradicional aos antigos hospital e convento fundados por Beatriz Galindo xunto \u00e1 praza da Cebada. E ademais, en 1971 o concello deu o nome de Latina, a un dos distritos resultantes de dividir en tres o de Carabanchel, xurdido en 1948 pola anexi\u00f3n dos municipios de Carabanchel Alto e Baixo. O distrito de Latina, diferente do barrio de igual nome, que non \u00e9 contiguo, erixiu en 1999 un monumento a Beatriz Galindo na praza da Porta do Anxo: unha estatua colosal de bronce, obra do escultor Jos\u00e9 Luis Par\u00e9s, que a representa sentada ante o seu escritorio.\nDiversos centros de ensino levan o seu nome en Espa\u00f1a; as\u00ed, ao terminar a guerra civil espa\u00f1ola, en 1940, fundouse o Instituto de Ensino Secundario Beatriz Galindo, no Palacio Villapadierna da r\u00faa de Goya, 10 de Madrid. Outros centros de ensino at\u00f3panse en Motril, Marbella, Alcal\u00e1 de Henares (onde tam\u00e9n ten unha r\u00faa), Bollullos de la Mitaci\u00f3n, Salamanca, e no barrio de Aluche de Madrid.\nUn Airbus 340-313x da frota Iberia, matr\u00edcula EC-GUQ, leva tam\u00e9n o seu nome."}
{"id": "444132", "revid": "89787", "url": "https://gl.wikipedia.org/wiki?curid=444132", "title": "J\u00f6ns Jacob Berzelius", "text": "J\u00f6ns Jacob Berzelius (|j\u0153ns \u02ccj\u0251\u02d0k\u0254b b\u00e6\u0279\u02c8se\u02d0li\u0275s|), nado en \u00d6sterg\u00f6tland o 20 de agosto de 1779 e finado en Estocolmo o 17 de agosto de 1848, foi un qu\u00edmico sueco. Ideou o moderno sistema de notaci\u00f3n qu\u00edmica, e xunto con John Dalton, Antoine Lavoisier, e Robert Boyle, est\u00e1 considerado o pai da qu\u00edmica moderna.\nDescubriu o torio, o cerio e o selenio e foi o primeiro en illar o circonio, o silicio e o titanio. Tam\u00e9n perfeccionou a t\u00e1boa dos pesos at\u00f3micos dos elementos publicada por Dalton, corrixindo os seus erros.\nTraxectoria.\nBerzelius naceu en \u00d6sterg\u00f6tland, en Suecia. Perdeu os seus pais a unha idade temper\u00e1. Estaba a cargo dos seus familiares en Link\u00f6ping, onde asistiu \u00e1 escola que hoxe se co\u00f1ece como Katedralskolan. Posteriormente matriculouse na Universidade de Uppsala, onde aprendeu a profesi\u00f3n de m\u00e9dico dende\n1796 ata 1801. Ensinoulle qu\u00edmica Anders Gustaf Ekeberg, o descubridor do t\u00e1ntalo. Traballou como aprendiz nunha farmacia e cun m\u00e9dico no balneario Medevi. Durante este tempo analizou a auga do manancial. Para os seus estudos de medicina, examinou a influencia da corrente galv\u00e1nica en varias enfermidades e graduouse como m\u00e9dico en 1802. Exerceu a medicina preto de Estocolmo, ata que o propietario dunha mina, Wilhelm Hisinger, descubriu a s\u00faa capacidade anal\u00edtica e dotouno dun laboratorio.\nEn 1807 Berzelius foi nomeado profesor de qu\u00edmica e farmacia no Instituto Karolinska.\nEn 1808 foi elixido membro da Real Academia Sueca de Ciencias, que por ent\u00f3n se estancara durante varios anos debido ao menor interese polas ciencias en Suecia dende a \u00e9poca do romanticismo. En 1818 foi elixido secretario da mesma, e ocupou o cargo ata 1848. A Berzelius atrib\u00faeselle a revitalizaci\u00f3n da Academia que viviu unha segunda \u00e9poca dourada, sendo a primeira a que estivo baixo a secretar\u00eda do astr\u00f3nomo Pehr Wilhelm Wargentin (1749 a 1783). En 1837, foi elixido tam\u00e9n membro da Academia Sueca, coa cadeira n\u00famero 5.\nPolos seus enormes logros no campo da qu\u00edmica, Berzelius \u00e9 considerado como o \"pai da qu\u00edmica en Suecia\".\nEn 1835, \u00e1 idade de 56 anos, casou con Elisabeth Poppius, de 24 anos de idade, filla dun ministro do goberno sueco, e no mesmo ano foi elevado a \"freiherr\".\nFaleceu o 7 de agosto de 1848 na s\u00faa casa en Estocolmo, onde vivira dende 1806.\nObra.\nFoi o primeiro analista do s\u00e9culo XIX: ademais de levar a cabo coa maior precisi\u00f3n un n\u00famero enorme de an\u00e1lise, hai que atribu\u00edrlle o descubrimento de varios corpos simples: Hisinger e Berzelius descubriron o elemento cerio en 1807, en 1817 identificou xunto a Johan Gottlieb Gahn o selenio, e como terceiro e \u00faltimo descubrimento o torio en 1829. Os seus alumnos descubriron outros dous elementos: en 1817 Johann Arfvedson descubriu o litio, e en 1830 Nils Gabriel Sefstr\u00f6m redescubriu o vanadio. Berzelius foi quen propuxo os nomes de litio e vanadio, as\u00ed como o de sodio. Foi o primeiro qu\u00edmico que illou o silicio (en 1823), o circonio (en 1824), o torio (en 1828) e o titanio.\nEstudou as combinaci\u00f3ns de xofre con f\u00f3sforo, o fl\u00faor e os fluoruros, determinou un gran n\u00famero de equivalentes qu\u00edmicos. Foi practicamente o creador da qu\u00edmica org\u00e1nica. Introduciu as noci\u00f3ns e as palabras alotrop\u00eda, cat\u00e1lise, isomer\u00eda, hal\u00f3xeno, radical org\u00e1nico e prote\u00edna. Tan fil\u00f3sofo como experimentador, consolidou a teor\u00eda at\u00f3mica as\u00ed como a das proporci\u00f3ns qu\u00edmicas; inventou e fixo aceptar universalmente f\u00f3rmulas qu\u00edmicas an\u00e1logas \u00e1s f\u00f3rmulas alx\u00e9bricas co obxectivo de expresar a composici\u00f3n dos corpos. Para explicar os fen\u00f3menos adoptou a c\u00e9lebre teor\u00eda do dualismo electro-qu\u00edmico, e con esta teor\u00eda levou a cabo moitas reformas na nomenclatura e na clasificaci\u00f3n. Desenvolveu unha teor\u00eda electroqu\u00edmica sobre os radicais. Tam\u00e9n foi un dos primeiros que baseou a mineralox\u00eda no co\u00f1ecemento dos elementos qu\u00edmicos dos corpos. O actual sistema de notaci\u00f3n qu\u00edmica adoptouse grazas a Berzelius, que foi quen o propuxo en 1813. Berzelius foi un dos primeiros que publicou unha t\u00e1boa das masas moleculares e masas at\u00f3micas con exactitude aceptable.\nNovos elementos.\nBerzelius acred\u00edtase coa identificaci\u00f3n dos elementos qu\u00edmicos selenio, torio e cerio, e foi o primeiro en illar o silicio, o circonio e o titanio. Os estudantes que traballaban no laboratorio de Berzelius tam\u00e9n descubriron o litio e o vanadio.\nLei das proporci\u00f3ns definidas.\nPouco despois de chegar a Estocolmo escribiu un libro de texto de qu\u00edmica para os seus estudantes de medicina, que foi o punto de partida da s\u00faa longa e frut\u00edfera carreira. Mentres levaba a cabo experimentos para documentar o libro de texto utilizou a lei das proporci\u00f3ns constantes, formulada por Joseph Louis Proust, e demostrou que as substancias inorg\u00e1nicas est\u00e1n compostas de diferentes elementos en proporci\u00f3ns constantes en peso. Base\u00e1ndose neste feito, en 1828 compilou unha t\u00e1boa de pesos at\u00f3micos relativos, onde o peso at\u00f3mico do os\u00edxeno se fixaba en 100. Este traballo proporcionou unha evidencia a favor da teor\u00eda at\u00f3mica de Dalton: que os compostos qu\u00edmicos inorg\u00e1nicos se compo\u00f1en de \u00e1tomos combinados en cantidades enteiras. Ao descubrir que os pesos at\u00f3micos non son m\u00faltiplos enteiros do peso de hidr\u00f3xeno (como por exemplo o do cloro, 35,5 veces o peso at\u00f3mico do hidr\u00f3xeno), Berzelius tam\u00e9n refutou a hip\u00f3tese de Prout de que os elementos se constr\u00faen a partir de \u00e1tomos de hidr\u00f3xeno.\nNomenclatura qu\u00edmica.\nCoa fin de sistematizar os seus experimentos, desenvolveu un sistema de notaci\u00f3n qu\u00edmica na que os elementos se denotaban con s\u00edmbolos simples. Codificou os elementos segundo a primeira letra do seu nome latino, agregando unha segunda letra cando hab\u00eda necesidade de diferenciar dous elementos cuxo nome comezaba coa mesma letra inicial. Por exemplo, C para carbono, Ca para calcio, Cd para cadmio, coas proporci\u00f3ns sinaladas por n\u00fameros. Este \u00e9, basicamente, o mesmo sistema utilizado na actualidade na f\u00f3rmula molecular, coa \u00fanica diferenza de que en lugar dos sub\u00edndices utilizados na actualidade (por exemplo, H2O), Berzelius utilizaba super\u00edndices (H2O). A pesar da s\u00faa evidente vantaxe sobre o dificultoso e case incomprensible sistema anterior, a nomenclatura proposta por Berzelius atopou resistencia, e tardou anos en ser universalmente aceptada.\nNovos termos qu\u00edmicos.\nA Berzelius tam\u00e9n se lle atrib\u00faen novos termos empregados en qu\u00edmica como cat\u00e1lise, pol\u00edmeros, is\u00f3mero e al\u00f3tropo, a\u00ednda que as s\u00faas definici\u00f3ns orixinais difiren drasticamente do seu uso moderno. Por exemplo, cu\u00f1ou o termo \"pol\u00edmero\" en 1833 para describir os compostos org\u00e1nicos que comparten id\u00e9nticas f\u00f3rmulas emp\u00edricas, pero difiren no peso molecular en xeral. O maior dos compostos descr\u00edbese como \"pol\u00edmero\" dos m\u00e1is pequenos.\nBiolox\u00eda.\nBerzelius tivo tam\u00e9n unha influencia importante sobre a biolox\u00eda. Foi o primeiro en facer a distinci\u00f3n entre os compostos org\u00e1nicos (aqueles que conte\u00f1en carbono), e os compostos inorg\u00e1nicos. En particular, asesorou a Gerardus Johannes Mulder na s\u00faa an\u00e1lise elemental de compostos org\u00e1nicos, tales como o caf\u00e9, o t\u00e9 e varias prote\u00ednas. O termo \"prote\u00edna\" foi de feito cu\u00f1ado por Berzelius, despois de que Mulder observase que todas as prote\u00ednas parec\u00edan ter a mesma f\u00f3rmula emp\u00edrica, e chegou \u00e1 conclusi\u00f3n err\u00f3nea de que poder\u00edan estar compostas por un s\u00f3 tipo de mol\u00e9cula (moi grande). Berzelius propuxo este nome porque estas mol\u00e9culas parec\u00edan ser a substancia primitiva da alimentaci\u00f3n animal que as plantas preparan para os herb\u00edvoros."}
{"id": "444133", "revid": "89787", "url": "https://gl.wikipedia.org/wiki?curid=444133", "title": "Linda Nochlin", "text": "Linda Nochlin, nada co nome de Linda Weinberg en Brooklyn (Nova York) o 30 de xaneiro de 1931 e finada o 29 de outubro de 2017, foi unha historiadora da arte, profesora universitaria e escritora estadounidense, que dedicou unha parte importante da s\u00faa obra \u00e1 presenza da muller na arte e a monograf\u00edas sobre o realismo.\nTraxectoria.\nRecibiu o seu BA en Filosof\u00eda do Vassae College, realizou unha mestr\u00eda en Ingl\u00e9s na Universidade de Columbia e doutorouse en Historia da Arte no Instituto de Belas Artes da Universidade de Nova York, en 1963, onde analizou a obra de Gustave Courbet en contraposici\u00f3n ao macartismo.\nDespois de traballar nos departamentos de historia da arte na Universidade Yale, o Centro de Graduados da Cidade Universitaria de Nova York (con Rosalind Krauss) e Vassar College, Nochlin obtivo un posto no Instituto de Belas Artes, dedic\u00e1ndose ao ensino. M\u00e1is tarde ocupou a C\u00e1tedra \"Lila Acheson Wallace de Arte Moderna\" no Instituto de Belas Artes da Universidade de Nova York e chegou a formar parte do Consello Asesor de Arte da Fundaci\u00f3n Internacional para a Investigaci\u00f3n Art\u00edstica (IFAR).\nObra.\nO seu estudo m\u00e1is co\u00f1ecido tit\u00falase \"Why Have There Been Non Great Women Artists?\" (\"Por que non existiron grandes artistas mulleres?\"), publicado en 1971 por ARTnews. Nesta obra explorou suposici\u00f3ns incrustadas na pregunta do t\u00edtulo. Consideraba a natureza da arte xunto cos motivos polos que a noci\u00f3n de xenio art\u00edstico estaba reservada para xenios masculinos como Michelangelo. Nochlin argumentou que importantes barreiras sociais impediron que as mulleres busquen a arte, inclu\u00eddas as restrici\u00f3ns sobre a educaci\u00f3n das mulleres nas academias de arte e \"toda a subestrutura individual e monogr\u00e1fica rom\u00e1ntica, elitista e glorificadora sobre a que se basea a profesi\u00f3n da historia da arte\".\nNo trinta aniversario da investigaci\u00f3n de Nochlin tivo lugar unha conferencia na Universidade de Princeton en 2001. O libro asociado \u00e1 conferencia, \"Women artists at the Millennium\", incl\u00fae o ensaio de Nochlin \"\"Why Have There Been No Great Women Artists?\" Thirty Years After\". Na conferencia e no libro, os historiadores da arte abordaron a obra innovadora de figuras como Louise Bourgeois, Eva Hesse, Francesca Woodman, Carrie Mae Weems e Mona Hatoum \u00e1 luz dos legados de trinta anos de historia da arte feminista.\nOutro ensaio posterior, relacionado co tema \u00e9 \"Issues of Gender in Cassatt and Eakins\", escrito en 1994. Esta vertente da s\u00faa produci\u00f3n cr\u00edtica xerou \u00e1 s\u00faa vez an\u00e1lise, reforzando ou contrastando as s\u00faas opini\u00f3ns.\nNo seu ensaio de 1994 \"Starting from Scratch: The Beginnings of Feminist Art History\", Nochlin reflexionou sobre o seu espertar como feminista e o seu impacto na s\u00faa bolsa de estudos e ensino: \"En 1969, ocorreron tres grandes eventos na mi\u00f1a vida: tiven un beb\u00e9, f\u00edxenme feminista e organicei a primeira clase de Mulleres e Arte no Vassar College\"\nEn \"Self and History: A Tribute to Linda Nochlin\", publicado no ano 2000, recolleuse unha antolox\u00eda de ensaios en relaci\u00f3n aos temas que a autora desenvolveu ao longo da s\u00faa carreira.\nOutros libros de Nochlin son \"Woman as Sex Object: Studies in Erotic Art, 1730\u20131970\" (1973), \"Women, art, and power, and other essays\" (1988), \"The politics of vision: essays on nineteenth-century art and society\" (1989) ou \"Representing women\" (1999)."}
{"id": "444134", "revid": "47401", "url": "https://gl.wikipedia.org/wiki?curid=444134", "title": "Berzelius", "text": ""}
{"id": "444136", "revid": "25871", "url": "https://gl.wikipedia.org/wiki?curid=444136", "title": "Mar de Halmahera", "text": "O mar de Halmahera \u00e9 un mar rexional situado na parte centro oriental do Mar Mediterr\u00e1neo Australasiano. Est\u00e1 centrado ao redor de 1\u00b0S e 129\u00b0 E e est\u00e1 rodeado polo Oc\u00e9ano Pac\u00edfico ao norte, Halmahera ao Oeste, Waigeo e Irian Jaya ao leste e o Mar de Ceram ao sur. Abarca uns 95.000\u00a0km\u00b2 e a s\u00faa topograf\u00eda comprende varias concas oce\u00e1nicas separadas e cristas, a principal das cales \u00e9 a fosa de Halmahera alcanzando unha profundidade de 2039 m.\nExtensi\u00f3n.\nA Organizaci\u00f3n Hidrogr\u00e1fica Internacional (IHO) define o Mar de Halmahera como unha das augas do Arquip\u00e9lago das Indias Orientais. A OHI define os seus l\u00edmites como segue:"}
{"id": "444138", "revid": "785", "url": "https://gl.wikipedia.org/wiki?curid=444138", "title": "O Pazo de Vilarullo", "text": ""}
{"id": "444139", "revid": "785", "url": "https://gl.wikipedia.org/wiki?curid=444139", "title": "Vilarullo", "text": ""}
{"id": "444140", "revid": "785", "url": "https://gl.wikipedia.org/wiki?curid=444140", "title": "Santaia de Curtis", "text": ""}
{"id": "444141", "revid": "15490", "url": "https://gl.wikipedia.org/wiki?curid=444141", "title": "Sinopia", "text": ""}
{"id": "444143", "revid": "56817", "url": "https://gl.wikipedia.org/wiki?curid=444143", "title": "\u00c1cido docosatetraenoico", "text": "O \u00e1cido docosatetraenoico \u00e9 un \u00e1cido graxo poliinsturado de cadea recta de 22 carbonos e 4 enlaces dobres (22:4).\nUn is\u00f3mero deste \u00e1cido ten especial interese, o \u00e1cido \"todo\"-\"cis\"-7,10,13,16-docosatetraenoico, co\u00f1ecido co nome com\u00fan de \u00e1cido adr\u00e9nico, que \u00e9 un \u00e1cido graxo omega-6. Este \u00e1cido poliinsaturado aparece na natureza e f\u00f3rmase a partir da elongaci\u00f3n en dous carbonos m\u00e1is da cadea do \u00e1cido araquid\u00f3nico. \u00c9 un dos \u00e1cidos graxos m\u00e1is abondosos no cerebro humano en formaci\u00f3n. Este \u00e1cido \u00e9 tam\u00e9n metabolizado polas c\u00e9lulas orixinando produtos activos, como as dihomoprostaglandinas, \u00e1cidos dihomo-epoxieicosatrienoicos, ou EETs."}
{"id": "444144", "revid": "27155", "url": "https://gl.wikipedia.org/wiki?curid=444144", "title": "\u00c1cido adr\u00e9nico", "text": ""}
{"id": "444145", "revid": "89787", "url": "https://gl.wikipedia.org/wiki?curid=444145", "title": "\u00c1cido rum\u00e9nico", "text": "O \u00e1cido rum\u00e9nico, tam\u00e9n co\u00f1ecido como \u00e1cido bov\u00ednico, \u00e9 un \u00e1cido linoleico conxugado que se encontra na graxa dos ruminantes e en produtos l\u00e1cteos. \u00c9 unha graxa trans omega-7. O seu nome abreviado \u00e9 \u00e1cido \"cis\"-9, \"trans\"-11 18:2.\nO nome de \u00e1cido rum\u00e9nico foi proposto por Kramer \"et al.\" en 1998. F\u00f3rmase xunto co \u00e1cido vacc\u00e9nico por biohidroxenaci\u00f3n de \u00e1cidos graxos poliinsaturados da dieta, que ocorre no rume dos ruminantes.\nPode considerarse como unha forma dietaria principal, xa que sup\u00f3n do 85 ao 90% do total do contido de \u00e1cido linoleico conxugado dos produtos l\u00e1cteos."}
{"id": "444146", "revid": "23204", "url": "https://gl.wikipedia.org/wiki?curid=444146", "title": "Festival Internacional de Cinema de Toronto", "text": "O Festival Internacional de Cinema de Toronto (en ou TIFF, a mi\u00fado estilizado como tiff) \u00e9 un dos festivais de cinema m\u00e1is importantes e concorridos do mundo, con m\u00e1is de 480\u00a0000 espectadores anuais. Dende a s\u00faa fundaci\u00f3n en 1976, TIFF medrou at\u00e9 converterse nunha cita permanente na cultura cinematogr\u00e1fica dende Toronto.\nFundado en 1976, TIFF \u00e9 un dos meirandes e m\u00e1is prestixiosos eventos cinematogr\u00e1ficos do mundo. En 1998, a revista \"Variety\" calificou o TIFF como \"o segundo despois do Festival Internacional de Cinema de Cannes en termos de calidade dos filmes, estrelas e actividade de mercado\". En 2007, \"Time\" declarou que o TIFF \"medrou dende o seu lugar como o festival de cinema de outono m\u00e1is influente at\u00e9 o festival de cinema m\u00e1is inflente\". Isto d\u00e9bese \u00e1 habilidade do festival e \u00e1 s\u00faa reputaci\u00f3n para xerar \"ecos dos Oscar\"."}
{"id": "444147", "revid": "23204", "url": "https://gl.wikipedia.org/wiki?curid=444147", "title": "Toronto International Film Festival", "text": ""}
{"id": "444148", "revid": "23204", "url": "https://gl.wikipedia.org/wiki?curid=444148", "title": "Festival Internacional de Cine de Toronto", "text": ""}
{"id": "444149", "revid": "27155", "url": "https://gl.wikipedia.org/wiki?curid=444149", "title": "\u00c1cido bov\u00ednico", "text": ""}
{"id": "444150", "revid": "1131", "url": "https://gl.wikipedia.org/wiki?curid=444150", "title": "Montealto", "text": "O top\u00f3nimo galego Montealto ou Monte Alto p\u00f3dese referir a:"}
{"id": "444151", "revid": "785", "url": "https://gl.wikipedia.org/wiki?curid=444151", "title": "Monte Alto", "text": ""}
{"id": "444152", "revid": "23204", "url": "https://gl.wikipedia.org/wiki?curid=444152", "title": "Festival de Cine de Toronto", "text": ""}
{"id": "444153", "revid": "785", "url": "https://gl.wikipedia.org/wiki?curid=444153", "title": "Monte-Alto", "text": ""}
{"id": "444155", "revid": "23204", "url": "https://gl.wikipedia.org/wiki?curid=444155", "title": "Mar Interior de Seto", "text": "O , mar de Seto ou Setouchi separa as illas de Honshu, Shikoku e Ky\u016bsh\u016b, tres das catro illas principais no sur do Xap\u00f3n. Este mar est\u00e1 conectado co mar do Xap\u00f3n, ao oeste, e co mar de Filipinas (oc\u00e9ano Pac\u00edfico), ao leste.\nA rexi\u00f3n que incl\u00fae o mar de Seto e as zonas costeiras de Honsh\u016b, Shikoku e Ky\u016bsh\u016b \u00e9 co\u00f1ecida como a Rexi\u00f3n de Setouchi. Serve como unha v\u00edas navegables, conectando o Oc\u00e9ano Pac\u00edfico ao Mar do Xap\u00f3n. Conecta a Ba\u00eda Osaca e ofrece unha conexi\u00f3n de transporte mar\u00edtimo a centros industriais na rexi\u00f3n de Kansai, inclu\u00edndo Osaca e K\u014dbe. Antes da construci\u00f3n da Li\u00f1a Principal San'y\u014d, era a principal conexi\u00f3n de transporte entre Kansai e Ky\u016bsh\u016b.\nAs prefecturas de Yamaguchi, Hiroshima, Okayama, Hy\u014dgo, Osaca, Wakayama, Prefectura de Kagawa, Prefectura de Ehime, Prefectura de Tokushima, Prefectura de Fukuoka e \u014cita te\u00f1en todas litoral no mar interior de Seto; As cidades de Hiroshima, Iwakuni, Takamatsu, e Matsuyama tam\u00e9n local\u00edzanse nel.\nA rexi\u00f3n de Setouchi \u00e9 co\u00f1ecida polo seu clima moderado, cunha temperatura estable durante todo o ano e os niveis de choiva relativamente baixos. O mar tam\u00e9n \u00e9 famoso pola s\u00faa peri\u00f3dica causada por densas agrupaci\u00f3ns de certos fitoplancton que dan como resultado a morte dun gran n\u00famero de peixes.\nDesde a d\u00e9cada de 1980, as costas norte e sur do mar foron conectadas polas tres rutas do Proxecto da Ponte de Honsh\u016b-Shikoku, inclu\u00edndo a Ponte Grande de Seto, que serve tanto o tr\u00e1fico ferroviario como automobil\u00edstico.\nExtensi\u00f3n.\nA definici\u00f3n de Organizaci\u00f3n Hidrogr\u00e1fica Internacional dos l\u00edmites do mar interior de Seto (publicada en 1953) \u00e9 a seguinte:\nCaracter\u00edsticas xeogr\u00e1ficas.\nO mar interior de Seto ten 450 km de leste a oeste. O ancho de sur a norte var\u00eda de 15 a 55 km. Na maior\u00eda dos lugares, a auga \u00e9 relativamente pouco profunda. A profundidade media \u00e9 de 38 m., a maior profundidade \u00e9 de 105 m..\nO estreito de Naruto conecta a parte oriental do mar interior de Seto cara \u00e1 canle Kii, que \u00e1 s\u00faa vez se conecta ao oc\u00e9ano Pac\u00edfico. A parte occidental do Mar Interior de Seto con\u00e9ctase ao Mar do Xap\u00f3n a trav\u00e9s do estreito Kanmon e ao Pac\u00edfico a trav\u00e9s da Canle Bungo.\nCada parte do mar interior de Seto ten un nome distinto en xapon\u00e9s. Por exemplo, ref\u00edrese ao estreito entre as prefecturas de Ehime, Yamaguchi e \u014cita na porci\u00f3n occidental do mar; \u00e9 a extensi\u00f3n aberta ao oeste das Illas Geiyo, preto da prefectura de Hiroshima; e ref\u00edrese \u00e1 extensi\u00f3n entre a prefectura de Yamaguchi e Su\u014d-\u014cshima. Hai tam\u00e9n moitos estreitos localizados entre as illas principais, as\u00ed como varios m\u00e1is pequenos que pasan entre as illas ou conectan o Mar Interior de Seto a outros mares ou ao Pac\u00edfico.\nCase 3.000 illas est\u00e1n localizadas no mar interior de Seto, inclu\u00edndo as illas m\u00e1is grandes Awaji-shima e Sh\u014ddo-shima. Moitas das illas menores est\u00e1n deshabitadas.\nHistoria.\nDespois da \u00faltima glaciaci\u00f3n, na que o nivel do mar era m\u00e1is baixo do que hoxe, auga do mar vert\u00e9use nunha cunca entre as monta\u00f1as Ch\u016bgoku e as monta\u00f1as Shikoku formando o mar interior de Seto como o co\u00f1ecemos hoxe.\nDesde a antig\u00fcidade, o mar interior de Seto serviu como principal li\u00f1a de transporte entre as s\u00faas zonas costeiras, inclu\u00edndo o que \u00e9 hoxe a rexi\u00f3n de Kansai e Ky\u016bsh\u016b. Foi tam\u00e9n unha li\u00f1a principal de transporte entre o Xap\u00f3n e outros pa\u00edses, inclu\u00edndo Corea e a China. Mesmo despois da creaci\u00f3n de importantes estradas como Nankaid\u014d e San'y\u014dd\u014d, o Mar Interior de Seto permaneceu como unha ruta de transporte importante. Hai rexistros de que alg\u00fans emisarios estranxeiros da China e Corea que navegaron polo Mar Interior de Seto.\nDebido \u00e1 importancia do tr\u00e1fico mar\u00edtimo, os poderes rexionais ti\u00f1an frecuentemente as s\u00faas propias armadas privadas. En moitos documentos, estas armadas ch\u00e1manse , ou simplemente piratas. \u00c1s veces, eran considerados como inimigos p\u00fablicos, pero na maior\u00eda dos casos conced\u00e9uselle o dereito \u00e1 autogoberno como resultado da s\u00faa forza.\nNo s\u00e9culo XII, Taira no Kiyomori planeou trasladar a capital de Kyoto \u00e1 vila costeira de Fukuhara (hoxe K\u014dbe) para promover o comercio entre o Xap\u00f3n e a dinast\u00eda Song da China. Esta transferencia non tivo \u00e9xito, e pouco despois Kyoto volveuse a ser a capital. M\u00e1is tarde, a Batalla de Yashima tivo lugar na costa da actual Takamatsu.\nDurante o per\u00edodo feudal, \"suigun\" tomou o poder na maior\u00eda das zonas costeiras. O Kono Provincia de Iyo (hoxe Prefectura de Ehime) e Kobayakawa (posteriormente M\u014dri) na Provincia de Aki (hoxe unha parte da Prefectura de Hiroshima) foron dous dos m\u00e1is famosos se\u00f1ores suigun.\nNo per\u00edodo Edo, o Mar Interior de Seto foi unha das li\u00f1as de transporte m\u00e1is frecuentadas do Xap\u00f3n. Foi parte dunha ruta de navegaci\u00f3n en torno \u00e1s illas do Xap\u00f3n a trav\u00e9s do Mar do Xap\u00f3n. Moitos buques navegaron desde as s\u00faas zonas costeiras ata a \u00e1rea ao longo do Mar do Xap\u00f3n. Non era s\u00f3 a principal li\u00f1a de transporte entre Kansai e Ky\u016bsh\u016b, sen\u00f3n tam\u00e9n cara \u00e1s rexi\u00f3ns de Hokuriku, T\u014dhoku, e ata Hokkaid\u014d (que cham\u00e1base Ezo no momento). Os principais portos do per\u00edodo Edo foron Osaca, Sakai, Shimotsui, Ushimado, e Tomonoura. O mar interior de Seto tam\u00e9n serviu a moitos \"daimy\u014ds\" na \u00e1rea occidental do Xap\u00f3n como a s\u00faa ruta ata e desde Edo, para cumprir coas s\u00faas obrigas en virtude do \"sankin-k\u014dtai\". Us\u00e1ronse moitos barcos \u200b\u200bde Osaca. Grazas ao transporte a trav\u00e9s do mar interior de Seto, Osaca converteuse no centro econ\u00f3mico do Xap\u00f3n. Cada han ti\u00f1a unha oficina chamada \"Ozakayashiki\" en Osaca. Estes \"Ozakayashiki\" estaban entre as primeiras formas de bancos do Xap\u00f3n, facilitando o comercio interior e axudando a organizar os ingresos dos daimyo, que eran en forma de koku, fardos xigantes de arroz.\nO mar interior de Seto tam\u00e9n formaba parte da ruta oficial de Chosendentsushi, levando os emisarios coreanos ao Shogunato.\nDespois da Restauraci\u00f3n Meiji, as cidades costeiras ao longo do mar interior de Seto foron rapidamente industrializadas. Unha das sedes da Armada imperial xaponesa constru\u00eduse na cidade de Kure. Desde o per\u00edodo Meiji, o desenvolvemento do transporte terrestre reduciu a importancia do mar interior de Seto como li\u00f1a de transporte. As grandes innovaci\u00f3ns no transporte terrestre incl\u00faen a Li\u00f1a de Ferrocarril Principal de San'y\u014d en Honsh\u016b e a Li\u00f1a de Ferrocarril Principal de Yosan en Shikoku (ambas completas antes da segunda guerra mundial e tres series de pontes que conectan Honsh\u016b e Shikoku (terminadas a finais do s\u00e9culo XX). O mar interior de Seto a\u00ednda \u00e9 usado por unha li\u00f1a de transporte de carga internacional e varias li\u00f1as de transporte local que conectan Honsh\u016b con Shikoku e Ky\u016bsh\u016b."}
{"id": "444156", "revid": "89787", "url": "https://gl.wikipedia.org/wiki?curid=444156", "title": "\u00c1cido paul\u00ednico", "text": "O \u00e1cido paul\u00ednico \u00e9 un \u00e1cido graxo de cadea longa omega-7, que se encontra en diversas fontes vexetais e animais, entre elas o guaran\u00e1 (\"Paullinia cupana\"), de onde procede o seu nome. \u00c9 un dos \u00e1cidos eicosenoicos. \u00cdllase do aceite de arenque e do aceite de colza e de varias plantas sapind\u00e1ceas. Interv\u00e9n no metabolismo de ratos, ratas e plantas."}
{"id": "444157", "revid": "1131", "url": "https://gl.wikipedia.org/wiki?curid=444157", "title": "Most\u00e1s", "text": "O top\u00f3nimo galego Most\u00e1s p\u00f3dese referir a:"}
{"id": "444158", "revid": "785", "url": "https://gl.wikipedia.org/wiki?curid=444158", "title": "As Orxas", "text": ""}
{"id": "444159", "revid": "785", "url": "https://gl.wikipedia.org/wiki?curid=444159", "title": "A Penencia", "text": ""}
{"id": "444160", "revid": "1131", "url": "https://gl.wikipedia.org/wiki?curid=444160", "title": "Estadio Fernando Torres", "text": "O Estadio Fernando Torres \u00e9 un estadio de f\u00fatbol da cidade de Fuenlabrada, na Comunidade de Madrid. Leva o nome de Fernando Torres, natural da cidade, e nel xoga os seus partidos o Club de F\u00fatbol Fuenlabrada.\nHistoria.\nEste estadio foi inaugurado o 1 de setembro de 2011, cun partido entre o CF Fuenlabrada e o Club Atl\u00e9tico de Madrid con motivo do Trofeo Villa de Fuenlabrada, cos pais do xogador internacional Fernando Torres como convidados de honra. Anteriormente realizou unha visita oficial o propio xogador internacional, onde fixo un saque de honra xunto ao alcalde Manuel Robles, o d\u00eda que se lle fixo entrega da 1\u00aa Medalla de Ouro da Cidade de Fuenlabrada, pola s\u00faa traxectoria deportiva profesional.\nInstalaci\u00f3ns.\nO estadio ten unha capacidade para m\u00e1is de 3.000 espectadores, cuns 2.000 asentos na bancada lateral fixa, e outros 1.000 noutra bancada lateral supletoria. Nos fondos coloc\u00e1ronse grandes lonas, transmitindo a sensaci\u00f3n dun recinto pechado.\nO estadio de f\u00fatbol engl\u00f3base dentro dunha cidade deportiva m\u00e1is ampla, dotada de tres pistas cubertas de f\u00fatbol sala, piscinas cubertas e de ver\u00e1n, pistas de p\u00e1del e de tenis, e salas de fitness.\nComunicaci\u00f3ns.\nSituado xunto \u00e1 M-407, goza de boas conexi\u00f3ns con municipios pr\u00f3ximos como Moraleja de Enmedio, Gri\u00f1\u00f3n, Serranillos del Valle ou Carranque. Ademais, a proximidade da M-506 favorece o tr\u00e1nsito cara a e desde o centro de Madrid grazas \u00e1s s\u00faas m\u00faltiples conexi\u00f3ns."}
{"id": "444161", "revid": "23204", "url": "https://gl.wikipedia.org/wiki?curid=444161", "title": "TIME", "text": ""}
{"id": "444162", "revid": "1131", "url": "https://gl.wikipedia.org/wiki?curid=444162", "title": "Portopereiro", "text": "O top\u00f3nimo galego Portopereiro p\u00f3dese referir a:"}
{"id": "444163", "revid": "785", "url": "https://gl.wikipedia.org/wiki?curid=444163", "title": "Quintad\u00f3niga", "text": ""}
{"id": "444164", "revid": "89787", "url": "https://gl.wikipedia.org/wiki?curid=444164", "title": "\u00c1cido 11-eicosenoico", "text": "O \u00e1cido 11-eicosenoico, tam\u00e9n chamado \u00e1cido gondoico, \u00e9 un \u00e1cido graxo monoinsaturado omega-9, que se encontra en diversos aceites vexetais e de noces; especialmente no aceite de jojoba e tam\u00e9n en graxas animais. \u00c9 un dos \u00e1cidos eicosenoicos.\n\u00c9 un composto que \u00e9 s\u00f3lido a baixas temperaturas e funde a 23-24\u00a0\u00b0C. \u00c9 insoluble en auga e soluble en etanol e metanol.\nFoi illado por primeira vez en 1934 polos cient\u00edficos xaponeses Y. Toyama e T. Ishikawa do aceite dos delf\u00ednidos caldeir\u00f3ns. Tam\u00e9n se atopa en aceites de sementes de \"Cardiospermum halicacabum\", mostaza e outras brasic\u00e1ceas; \u00e9 especialmente abundante no aceite de \"Carmelina sativa\"; tam\u00e9n se atopa no aceite de peixes do x\u00e9nero \"Brevoortia\", o bacallau atl\u00e1ntico e no f\u00edgado do \"Squalus acanthias\" e nas feces de \"Delphinapterus leucas\" (beluga o balea branca)."}
{"id": "444165", "revid": "27155", "url": "https://gl.wikipedia.org/wiki?curid=444165", "title": "\u00c1cido gondoico", "text": ""}
{"id": "444166", "revid": "1131", "url": "https://gl.wikipedia.org/wiki?curid=444166", "title": "Restreba", "text": "O top\u00f3nimo galego Restreba p\u00f3dese referir a:"}
{"id": "444167", "revid": "785", "url": "https://gl.wikipedia.org/wiki?curid=444167", "title": "Rodrigueites", "text": ""}
{"id": "444169", "revid": "785", "url": "https://gl.wikipedia.org/wiki?curid=444169", "title": "Paio Rodr\u00edguez", "text": "Paio Rodr\u00edguez p\u00f3dese referir a:"}
{"id": "444170", "revid": "25871", "url": "https://gl.wikipedia.org/wiki?curid=444170", "title": "Antidorcas marsupialis", "text": "Antidorcas marsupialis \u00e9 unha especie de mam\u00edfero artiod\u00e1ctilo da familia dos b\u00f3vidos, subfamilia dos antilopinos.\n\u00c9 unha especie monot\u00edpica, isto \u00e9, a \u00fanica do seu x\u00e9nero, na que se reco\u00f1ecen tres subespecies. \nPropia da \u00c1frica do Sur (\u00e9 a \u00fanica gacela que se en contra ao sur do r\u00edo Zambeze), \u00e9 un dos animais m\u00e1is caracter\u00edsticos da Rep\u00fablica surafricana, onde \u00e9 o seu emblema nacional e o fetiche do seu equipo de rugby. \nAdemais de en Sur\u00e1frica, a especie tam\u00e9n est\u00e1 presente en Namibia, Botsuana e no sur de Angola. \nTaxonom\u00eda.\nDescrici\u00f3n.\nX\u00e9nero.\nO x\u00e9nero \"Antidorcas\" foi creado en 1845 polo zo\u00f3logo sueco Carl Jakob Sundevall, nun traballo publicado en \"Kongl. Svenska Vet.-Akad. Handl. Stockholm\", 1845: 271.\nEspecie.\nA especie fora descrita moitos anos antes, en 1780, polo xe\u00f3grafo e zo\u00f3logo alem\u00e1n Eberhard August Wilhelm von Zimmermann, nun traballo publicado na revista \"Geogr. Gesch. Mensch. Vierf. Thiere\", 2: 427.\nEtimolox\u00eda.\nX\u00e9nero.\nO nome do x\u00e9nero, \"Antidorcas\" est\u00e1 formado pola uni\u00f3n dos elementos do lat\u00edn cient\u00edfico \"Anti-\" e \"-dorcas\", derivados do prefixo latino \"anti-\", adaptaci\u00f3n do corresponente do grego antigo \u1f01\u03bd\u03c4\u03b9-, derivado da preposici\u00f3n \u1f01\u03bd\u03c4\u03af \"ant\u00ed\" que, entre outros significados, pode traducirse por '\u00e1 maneira de' (\u00e9 dicir, 'semellante', 'parecido'), e o substantivo \u03b4\u03bf\u03c1\u03ba\u03ac\u03c2 \"dork\u00e1s\", 'gacela'. Isto \u00e9, 'parecido \u00e1s gacelas que co\u00f1ec\u00edan os antigos gregos').\nEspecie.\nEn canto ao nome espec\u00edfico, \"marsupialis\", 'marsupial', \u00e9 un adxectivo do lat\u00edn cient\u00edfico derivada de \"mars\u016bpium\", voz tirada do lat\u00edn cl\u00e1sico \"marsuppium\" ou \"mars\u012bpium\" 'bolsa' (especiamete referida \u00e1 abdominal dos marsupiais), adaptaci\u00f3n dos termos do grego antigo \u03bc\u03b1\u03c1\u03c3\u03af\u03c0\u03c0\u03b9\u03bf\u03bd \"mars\u00edppion\" ou \u03bc\u03b1\u03c1\u03c3\u03cd\u03c0\u03c0\u03b9\u03bf\u03bd \"mars\u00fdppion\", derivados de \u03bc\u03ac\u03c1\u03c3\u03b9\u03c0\u03c0\u03bf\u03c2 \"m\u00e1rsippos\", 'bolsa', en alusi\u00f3n \u00e1 dobra de pel que este antilope te n na rexi\u00f3n dorsal, da que m\u00e1is adelante se fala. \nSubespecies.\nNa actualidade, os autores reco\u00f1ecen, dentro desta especie, as tres subespecies seguintes:\nSin\u00f3nimos.\nAdemais do nome actualmente aceptado, ao longo da historia a especie co\u00f1eceuse tam\u00e9n polos seguintes sin\u00f3nimos: \nCaracter\u00edsticas.\n\u00c9 unha gacela de tama\u00f1o mediano, moi gr\u00e1cil e brillantemente coloreada, cunha distribuci\u00f3n de colores rechamante, e cunha caracter\u00edstica \u00fanica entre os b\u00f3vidos, a presenza dunha dobra na pel, particularmente longa, do dorso do tronco. A coloraci\u00f3n xeral \u00e9 predominantemente pardo amarelada (rubia) brillante no dorso, cunha banda ancha nos flancos de cor parda escura (chocolate), separando os flancos das partes inferiores ou ventrais, que son de cor branca pura. A cabeza \u00e9 completamente branca, cunha estreita raia de cor apardazada a trav\u00e9s do ollo e desde a meixela at\u00e9 o foci\u00f1o. As n\u00e1degas, as\u00ed como unha ampla mancha triangular na parte inferior das ancas de cor branca pura, bordeada de cor parda escura. Estando o animal en repouso, a dobra do lombo permanece pechada, e s\u00f3 \u00e9 vis\u00edbel unha estreita li\u00f1a escura na parte final do lombo e na superior das ancas Pero cando o animal est\u00e1 excitado, ben por medo, ben cando est\u00e1 xogando, esta especie de bolsa \u00e1brese amplamente para formar unha a xeito de crista conspicua de pelos moi longos e serdosos, de cor brancca pura. Os cornos, nos machos, son claramente curtos (de 36 a 48,5 cm), pero rexos, fortemente curvados a modo de lira, levant\u00e1ndose lixeiramente desde a base cara a arriba e cara a atr\u00e1s, e fac\u00e9ndose diverxentes cara a f\u00f3ra e curv\u00e1ndose agudamente cara a dntro para formaren unha especie de gancho nas puntas. As femias son similares aos machos, pero de menor tama\u00f1o e cos cornos m\u00e1is curtos, m\u00e1is finos e m\u00e1is rectos. \nStatus.\nSegundo constata o Grupo de especialistas en ant\u00edlopes da Uni\u00f3n Internacional para a Conservaci\u00f3n da Natureza, a especie est\u00e1 moi estendida, sendo un dos ant\u00edlopes m\u00e1is abundantes da rexi\u00f3n de \u00c1frica do Sur. Ademais, non hai ameazas importantes para a s\u00faa supervivencia a longo prazo, e \u00e9 pouco prob\u00e1bel que o estado de conservaci\u00f3n da especie cambie mentres se contin\u00fae co bo manexo das s\u00faas poboaci\u00f3ns tanto en terras privadas como nas zonas protexidas, polo que cualifican o seu status como \"LC\" (pouco preocupante).\nV\u00e9xase tam\u00e9n.\nOutros artigos.\n "}
{"id": "444172", "revid": "72012", "url": "https://gl.wikipedia.org/wiki?curid=444172", "title": "Antidorcas", "text": ""}
{"id": "444175", "revid": "785", "url": "https://gl.wikipedia.org/wiki?curid=444175", "title": "Fontabrea", "text": ""}
{"id": "444177", "revid": "56817", "url": "https://gl.wikipedia.org/wiki?curid=444177", "title": "Margarita Losada Pardo", "text": "Margarita Losada Pardo, nada en Vigo en 1883 e finada na mesma cidade o 16 de novembro de 1967, foi unha mestra, pol\u00edtica e escritora galega.\nTraxectoria.\nMestra de profesi\u00f3n. Militou en asociaci\u00f3ns de car\u00e1cter relixioso: pertenceu \u00e1 catequese viguesa, deu clase na Escola Nocturna que manti\u00f1a a Igrexa, foi dirixente local de Acci\u00f3n Cat\u00f3lica e presidiu Las Margaritas de Vigo, asociaci\u00f3n vinculada co carlismo. En 1929 participou no congreso de Acci\u00f3n Cat\u00f3lica de Barcelona cun relatorio sobre a unidade de acci\u00f3n entre as asociaci\u00f3n integrantes da Acci\u00f3n Cat\u00f3lica de la Mujer. Na ditadura de Primo de Rivera foi nomeada concelleira de Vigo xunto con Agustina \u00c1lvarez Rovina, tomando posesi\u00f3n o 18 de xaneiro de 1927. \u00c9 autora de varias novelas."}
{"id": "444180", "revid": "785", "url": "https://gl.wikipedia.org/wiki?curid=444180", "title": "A Muradela", "text": ""}
{"id": "444181", "revid": "785", "url": "https://gl.wikipedia.org/wiki?curid=444181", "title": "Pedraporral", "text": ""}
{"id": "444182", "revid": "785", "url": "https://gl.wikipedia.org/wiki?curid=444182", "title": "Pontavila", "text": ""}
{"id": "444184", "revid": "785", "url": "https://gl.wikipedia.org/wiki?curid=444184", "title": "Portofoxado", "text": ""}
{"id": "444185", "revid": "785", "url": "https://gl.wikipedia.org/wiki?curid=444185", "title": "Recareo", "text": ""}
{"id": "444186", "revid": "98629", "url": "https://gl.wikipedia.org/wiki?curid=444186", "title": "Purificaci\u00f3n Paz\u00f3 Prado", "text": "Purificaci\u00f3n Paz\u00f3 Prado, nada en Ferrol o 11 de agosto de 1871, foi unha mestra e pol\u00edtica galega, a primeira muller concelleira de Galicia.\nTraxectoria.\nFilla de Antonia Prado Calo. Mestra de profesi\u00f3n. Aprobou as oposici\u00f3ns ao Maxisterio en 1891 e elixiu destino en Allariz. En 1906 foi destinada \u00e1 escola completa de nenas de Moa\u00f1a, ocupando este posto at\u00e9 1941. Logo da morte do concelleiro de Moa\u00f1a Antonio V\u00e1zquez Parada en xu\u00f1o de 1925, o Gobernador civil nomeou a Purificaci\u00f3n Paz\u00f3 para substitu\u00edlo. Tomou posesi\u00f3n o 14 de xu\u00f1o de 1925. O seu paso pola corporaci\u00f3n municipal foi ef\u00e9mero, pois en decembro de 1925 quedou suspendido o goberno municipal pola oposici\u00f3n veci\u00f1al ao arbitrio polo tr\u00e1nsito do gando.\nO 19 de abril de 1942 rend\u00e9uselle unha homenaxe en Moa\u00f1a coa entrega dun pergameo en reco\u00f1ecemento polo seu labor como mestra."}
{"id": "444187", "revid": "785", "url": "https://gl.wikipedia.org/wiki?curid=444187", "title": "Remour\u00e1n", "text": ""}
{"id": "444188", "revid": "785", "url": "https://gl.wikipedia.org/wiki?curid=444188", "title": "Samel", "text": ""}
{"id": "444190", "revid": "785", "url": "https://gl.wikipedia.org/wiki?curid=444190", "title": "San Cibr\u00e1", "text": ""}
{"id": "444197", "revid": "785", "url": "https://gl.wikipedia.org/wiki?curid=444197", "title": "Zapater\u00eda", "text": ""}
{"id": "444200", "revid": "785", "url": "https://gl.wikipedia.org/wiki?curid=444200", "title": "A Muradella", "text": ""}
{"id": "444201", "revid": "7596", "url": "https://gl.wikipedia.org/wiki?curid=444201", "title": "Aleksandr Evreinov", "text": "Aleksandr Nikolaevich Evreinov (en ), nado en San Petersburgo o 8 de marzo de 1877 e finado en Roma o 20 de agosto de 1959, foi un converso da ortodoxia ao catolicismo, diplom\u00e1tico e bispo da Igrexa cat\u00f3lica bizantina rusa.\nTraxectoria.\nPrimeiros anos.\nNaceu nunha familia nobre de San Petersburgo o 8 de marzo de 1877, fillo do tenente-xeneral Nikolai Danilovich Evreinov. En 1897 graduouse polo Liceo de Tsarskoe Selo, e serviu no corpo diplom\u00e1tico imperial. O seu primeiro posto foi o de secretario da embaixada de Rusia en Constantinopla, entre 1900 e 1906, e durante a s\u00faa estad\u00eda en Constantinopla se converteu ao catolicismo. Posteriormente foi segundo secretario da embaixada en Roma, at\u00e9 1909, cando decidiu entrar no seminario. Estudou no Pontificio Colexio Grego de Santo Atanasio, e o 7 de decembro de 1913 foi ordenado sacerdote por Lazar Mladenov. Entre 1916 e 1921 traballou na nunciatura apost\u00f3lica de Par\u00eds, como secretario do nuncio Bonaventura Cerretti. Polo seu traballo a prol das relaci\u00f3ns entre a Santa S\u00e9 e Francia, recibiu o t\u00edtulo de protonotario apost\u00f3lico, e foi condecorado coa Orde da Lexi\u00f3n de Honor.\nMinisterio en Par\u00eds e entre a di\u00e1spora rusa.\nEn 1925 Evreinov celebrou a primeira liturxia en Par\u00eds segundo a tradici\u00f3n lit\u00farxica rusa, na cripta da igrexa da Madalena, o que marcou o comezo da creaci\u00f3n da parroquia grecocat\u00f3lica rusa dedicada \u00e1 Santa Trindade. Os sacerdotes Vladimir Abrikosov e Dmitrii Kuzmin-Karavaev tam\u00e9n estiveron asociados a esta comunidade, formada por membros da di\u00e1spora rusa. En 1927 a parroquia obtivo as s\u00faas propias instalaci\u00f3ns, que foron consagradas por Pranci\u0161kus B\u016b\u010dys.\nEn 1928 Evreinov foi elevado ao rango de arquimandrita, e en 1930 fundou e editou o xornal \"\u00ab\u0411\u043b\u0430\u0433\u043e\u0432\u0435\u0441\u0442\u00bb (Blagovest)\". En 1932, por iniciativa de Evreinov, a parroquia formou a Irmandade do Prelado e Obrador de Milagres Nicolao, con reuni\u00f3ns os terceiros domingos do mes para facer lecturas e oraci\u00f3ns especiais, as\u00ed como a Irmandade de Oraci\u00f3n pola Unidade da Igrexa, que continuou a tradici\u00f3n moscovita de reunions conxuntas entre ortodoxos e cat\u00f3licos dedicadas \u00e1 unidade da Igrexa, estabelecidas por Tikhon Bellavin e Leonid Fedorov.\nO 17 de marzo de 1933, na igrexa de San Sulpicio, Evreinov asistiu a Mykolai Charnetskyi na celebraci\u00f3n da divina liturxia, xunto ao profesor do Instituto Cat\u00f3lico de Par\u00eds Georgii Tsebrikov. A partir de 1934 a parroquia trasladouse \u00e1 s\u00faa localizaci\u00f3n actual. Logo de Evreinov, o p\u00e1rroco pasou a ser o dominicano Christophe Dumont.\nEpiscopado.\nFoi chamado a Roma para formar parte da Congregaci\u00f3n para as Igrexas Orientais, e nomeado bispo ordenante para o rito bizantino na cidade. O 6 de decembro de 1936 Evreinov foi consagrado bispo titular de \"Pionia\". A consagraci\u00f3n tivo lugar na igrexa de Santo Ant\u00f3n Abade no Esquilino a car\u00f3n do \"Russicum\", de mans de Mykolai Charnetskyi, e tivo como co-consagrantes principais ao arcebispo de Beirut e Xibail Maksimus Sair e ao bispo de Lungro Giovanni Mele.\nCon ocasi\u00f3n do 950\u00ba aniversario da cristianizaci\u00f3n da Rus de K\u00ediv, o 21 de maio de 1938 Evreinov celebrou na bas\u00edlica de San Pedro xunto con outros eclesi\u00e1sticos da Igrexa cat\u00f3lica bizantina ucra\u00edna como Yosyf Slipyi e o abade Klymenty Sheptytskyi, futuro exarca de Rusia. Estaban tam\u00e9n presentes os sacerdotes Cyrille Korolevskij e Viktor Novikov, futuro exarca de Siberia. O 19 de marzo de 1947 foi elevado ao rango de arcebispo, co t\u00edtulo de \"Parium\".\nEvreinov ordenou sacerdotes a moitos representantes do apostolado ruso, como Andrei Katkov, Karol Kozine, Andrei Sterpin, Teodor Romzha e outros. Durante a segunda guerra mundial dirixiu o Comit\u00e9 Pontificio para a Axuda aos Prisioneiros de Guerra, e entre 1947 e 1959 dirixiu a Divisi\u00f3n da Prensa Estranxeira da Secretar\u00eda de Estado da Santa S\u00e9. En Roma continuou a ter contacto coa emigraci\u00f3n rusa. O 5 de xu\u00f1o de 1952 o arcebispo consagrou un novo altar, doado polos greco-cat\u00f3licos eslovacos do Canad\u00e1 e dos Estados Unidos de Am\u00e9rica, na bas\u00edlica de San Clemente, na capela onde est\u00e1 a tumba de san Cirilo.\nO arcebispo viviu en Roma no Pontificio Colexio Ruso. Finou o 20 de agosto de 1959, e foi enterrado no mosteiro greco-cat\u00f3lico de Grottaferrata segundo o seu desexo."}
{"id": "444202", "revid": "785", "url": "https://gl.wikipedia.org/wiki?curid=444202", "title": "Muradelo", "text": ""}
{"id": "444208", "revid": "89787", "url": "https://gl.wikipedia.org/wiki?curid=444208", "title": "\u00c1cido de Mead", "text": "O \u00e1cido de Mead \u00e9 un \u00e1cido graxo omega-9, caracterizado por James F. Mead. Xunto con outros \u00e1cidos graxos poliinsaturados omega-9, os animais poden sintetizar o \u00e1cido de Mead \"de novo\". Enc\u00f3ntrase en grandes cantidades na cartilaxe.\nQu\u00edmica.\nO \u00e1cido de Mead, tam\u00e9n denominado \u00e1cido (5Z,8Z,11Z)-eicosa-5,8,11-trienoico, \u00e9 quimicamente un \u00e1cido carbox\u00edlico cunha cadea de 20 carbonos e tres dobreds enlaces en \"cis\". O primeiro dos dobres enlaces est\u00e1 localizado no noveno carbono desde o extremo omega. Na literatura fisiol\u00f3xica \u00fasase moito o nome abreviado 20:3 (n-9). En presenza de lipoxixenase, citocromo P450 ou ciclooxixenase o \u00e1cido de Mead pode orixinar varios \u00e1cidos hidroxieicosatetraenoicos (HETE) e produtos hidroperoxi (HpETE).\nFisiolox\u00eda.\nHai dous \u00e1cidos graxos que son considerados \u00e1cidos graxos esenciais para os humanos e outros animais, que son o \u00e1cido linoleico e o \u00e1cido alfa-linol\u00e9nico. Ambos son \u00e1cidos graxos de 18 carbonos, a diferenza do \u00e1cido de Mead, que ten 20 carbonos. O \u00e1cido linoleico \u00e9 un \u03c9-6, mentres que o linol\u00e9nico \u00e9 un \u03c9-3 e o de Mead \u00e9 un \u03c9-9. Un estudo examinou pacientes de mala absorci\u00f3n de graxas intestinal nos que se sospeitaba deficiencia de \u00e1cidos graxos esenciais; atopou que ti\u00f1an niveis sangu\u00edneos de \u00e1cido de Mead un 1263 % m\u00e1is elevados que os suxeitos de referencia. En condici\u00f3ns graves de privaci\u00f3n de \u00e1cidos graxos esenciais, os mam\u00edferos elongan e desaturan o \u00e1cido oleico para producir \u00e1cido de Mead, (20:3, \"n\"\u22129). Isto foi documentado en menor extensi\u00f3n en vexetarianos e semivexetarianos que segu\u00edan unha dieta desequilibrada.\nO \u00e1cido de Mead fai diminu\u00edr a actividade dos osteoblastos. Isto pode ser importante para tratar as condici\u00f3ns nas que \u00e9 interesante causar a inhibici\u00f3n da formaci\u00f3n de \u00f3so.\nPapel na inflamaci\u00f3n.\nAs ciclooxixenases son encimas que desempe\u00f1an un importante papel nos procesos inflamatorios por medio da oxidaci\u00f3n de \u00e1cidos graxos insaturados, especialmente, na formaci\u00f3n de prostaglandina H2 a partir de \u00e1cido araquid\u00f3nico, que \u00e9 moi similar en estruture ao \u00e1cido de Mead. Cando os niveis fisiol\u00f3xicos de \u00e1cido araquid\u00f3nico son baixos, as ciclooxixenase (COX) oxidan outros \u00e1cidos graxos insaturados como o \u00e1cido de Mead e o \u00e1cido linoleico.\nO \u00e1cido de Mead \u00e9 tam\u00e9n convertido nos leucotrienos C3 e D3.\nO \u00e1cido de Mead \u00e9 metabolizado pola 5-lipoxixenase a \u00e1cido 5-hidroxieicosatrieonico (5-HETrE) e despois pola acci\u00f3n da 5-hidroxieicosanoide deshidroxenase a \u00e1cido 5-oxoeicosatrienoico (5-oxo-ETrE).\nO 5-Oxo-ETrE \u00e9 tan potente coma o an\u00e1logo derivado do \u00e1cido araquid\u00f3nico, o \u00e1cido 5-oxo-eicosatetraenoico (5-oxo-ETE), na estimulaci\u00f3n dos eosin\u00f3filos e neutr\u00f3filos do sangue humano;\np\u00e9nsase que fai isto ao unirse ao receptor de 5-oxo-ETE (OXER1) e, por tanto, pode ser, igual que o 5-oxo-ETE, un mediador das reacci\u00f3ns al\u00e9rxicas e inflamatorias humanas."}
{"id": "444209", "revid": "785", "url": "https://gl.wikipedia.org/wiki?curid=444209", "title": "Os Samarti\u00f1os", "text": ""}
{"id": "444210", "revid": "785", "url": "https://gl.wikipedia.org/wiki?curid=444210", "title": "Pardi\u00f1eiras", "text": ""}
{"id": "444211", "revid": "1131", "url": "https://gl.wikipedia.org/wiki?curid=444211", "title": "O Pardi\u00f1eiro", "text": "O top\u00f3nimo galego O Pardi\u00f1eiro p\u00f3dese referir a:"}
{"id": "444212", "revid": "785", "url": "https://gl.wikipedia.org/wiki?curid=444212", "title": "Pardi\u00f1eiro", "text": ""}
{"id": "444213", "revid": "785", "url": "https://gl.wikipedia.org/wiki?curid=444213", "title": "Rabu\u00f1as", "text": ""}
{"id": "444214", "revid": "785", "url": "https://gl.wikipedia.org/wiki?curid=444214", "title": "Rabu\u00f1a", "text": ""}
{"id": "444215", "revid": "785", "url": "https://gl.wikipedia.org/wiki?curid=444215", "title": "Zafrela", "text": ""}
{"id": "444216", "revid": "89787", "url": "https://gl.wikipedia.org/wiki?curid=444216", "title": "\u00c1cido gadoleico", "text": "O \u00e1cido gadoleico, cuxo nome sistem\u00e1tico \u00e9 \u00e1cido (Z)-icos-9-enoico, \u00e9 un \u00e1cido carbox\u00edlico monoinsaturado de cadea li\u00f1al con vinte \u00e1tomos de carbono, coa f\u00f3rmula molecular C20H38O2. \u00c9 considerado un \u00e1cido graxo \u03c9-11, xa que ten o dobre enlace C=C situado entre o carbono 11 e o 12 comezando polo extremo oposto ao grupo carboxilo, e simbol\u00edzase por C20:1 ou C20:1n-11. \u00c9 un dos \u00e1cidos eicosenoicos.\n\u00c9 un composto que \u00e9 s\u00f3lido a baixas temperaturas e funde a 23-23,5\u00a0\u00b0C. A unha presi\u00f3n de 0,1\u00a0mm Hg ferve a 170\u00a0\u00b0C. A s\u00faa densidade entre 4\u00a0\u00b0C e 25\u00a0\u00b0C, estando en estado s\u00f3lido, \u00e9 de 0,882 g/cm3 e o seu \u00edndice de refracci\u00f3n a 25\u00a0\u00b0C \u00e9 de 1,4597. \u00c9 insoluble en auga e soluble en acetona, metanol e \u00e9ter de petr\u00f3leo.\nFoi descuberto no aceite de f\u00edgado de bacallau polo qu\u00edmico noruegu\u00e9s Henrik J. Bull en 1906, mentres que a estrutura foi dilucidada polo cient\u00edfico xapon\u00e9s M. Takano en 1933. Posteriormente tam\u00e9n se achou en aceites de balea e de tibur\u00f3n."}
{"id": "444219", "revid": "3795", "url": "https://gl.wikipedia.org/wiki?curid=444219", "title": "Panhispanismo", "text": "O panhispanismo \u00e9 un termo pannacionalista que fai referencia a unha uni\u00f3n dos pa\u00edses castelanfalantes, de \u00edndole cultural, econ\u00f3mica e pol\u00edtica.\nA orixe deste movemento \u00e9 retrotra\u00eddo por Mark J. Van Aken ata a d\u00e9cada de 1930, para desenvolverse a mediados do s\u00e9culo XIX en publicaci\u00f3ns como \"La Am\u00e9rica\", na que se fac\u00eda apolox\u00eda da \u00abUni\u00f3n Hisp\u00e1nica\u00bb, ou a \"Revista Espa\u00f1ola de Ambos Mundos\"; cheg\u00e1ndose a prover a esta uni\u00f3n hisp\u00e1nica de compo\u00f1entes raciais. O panhispanismo, que fora defendido polo escritor arxentino Manuel Ugarte, foi tratado, entre outros, por autores como Francisco V. Silva, no seu libro \"Reparto de Am\u00e9rica espa\u00f1ola y panhispanismo\" ou Fernando Ortiz en \"La Reconquista de Am\u00e9rica. Reflexiones sobre el Panhispanismo.\"\nO concepto tam\u00e9n \u00e9 usado principalmente na ling\u00fc\u00edstica, en relaci\u00f3n a unidade da lingua castel\u00e1. En relaci\u00f3n a esta idea xurdiron conceptos coma a \u00abpol\u00edtica ling\u00fc\u00edstica panhisp\u00e1nica\u00bb, da que \u00e9 part\u00edcipe a Asociaci\u00f3n de Academias da Lengua Espa\u00f1ola (ASALE)."}
{"id": "444220", "revid": "89787", "url": "https://gl.wikipedia.org/wiki?curid=444220", "title": "\u00c1cido petrosel\u00ednico", "text": "O \u00e1cido petrosel\u00ednico \u00e9 un \u00e1cido graxo que aparece de forma natural en varias graxas animais e graxas e aceites vexetais. \u00c9 un po branco que se comercializa. Quimicamente, clasif\u00edcase como monoinsaturado e omega-12, abreviado co n\u00famero lip\u00eddico de 18:1 cis-6. Ten a f\u00f3rmula CH3(CH2)10CH=CH(CH2)4COOH. \u00c9 un is\u00f3mero posicional do \u00e1cido oleico. Ch\u00e1mase petrosel\u00ednico porque deriva do aceite de \"Petroselinum\", que \u00e9 o perexil.\nDistribuci\u00f3n na natureza.\nO \u00e1cido petrosel\u00ednico foi illado primeiramente do aceite de sementes de perexil en 1909. Aparece en grandes cantidades en plantas das familias das Apiaceae, Araliaceae, Griselinia (Griseliniaceae) e en Garryaceae. Nas Picramniaceae, o \u00e1cido petrosel\u00ednico \u00e9 acompa\u00f1ado polo \u00e1cido tar\u00edrico. Ademais, at\u00f3pase en menores cantidades noutras varias graxas de orixe animal e vexetal, inclu\u00edndo fontes humanas.\nA distribuci\u00f3n nas especies de \u00e1cido petrosel\u00ednico como \u00e1cido graxo principal util\u00edzase en quimiosistem\u00e1tica como unha proba dunha estreita relaci\u00f3n entre varias familias das ordes Apiales e Garryales. Xunto co \u00e1cido petrosel\u00ednico, o \u00e1cido oleico estaba presente en todos os casos examinados.\nProduci\u00f3n e comportamento qu\u00edmico.\nO is\u00f3mero \"trans\" do \u00e1cido petrosel\u00ednico denom\u00ednase \u00e1cido petrosela\u00eddico.\nEn an\u00e1lises qu\u00edmicas, o \u00e1cido petrosel\u00ednico pode separarse doutros \u00e1cidos graxos por cromatograf\u00eda de gas de metil \u00e9steres; ademais, unha separaci\u00f3n de is\u00f3meros insaturados \u00e9 posible por arxentaci\u00f3n en cromatograf\u00eda en capa fina.\nUsos.\nO \u00e1cido petrosel\u00ednico pode utilizarse en cosm\u00e9tica."}
{"id": "444221", "revid": "5863", "url": "https://gl.wikipedia.org/wiki?curid=444221", "title": "Sabela de Castro y Andrade", "text": ""}
{"id": "444222", "revid": "5863", "url": "https://gl.wikipedia.org/wiki?curid=444222", "title": "Isabel de Castro i Andrade", "text": ""}
{"id": "444223", "revid": "89787", "url": "https://gl.wikipedia.org/wiki?curid=444223", "title": "\u00c1cido pun\u00edcico", "text": "O \u00e1cido pun\u00edcico, tam\u00e9n chamado \u00e1cido tricos\u00e1nico, \u00e9 un \u00e1cido graxo poliinsaturado, 18:3 \"cis\"-9, \"trans\"-11, \"cis\"-13. Recibe o seu nome pola granada ou milgranda, (\"Punica granatum\"), e obtense do aceite das sementes da granada. \nTam\u00e9n se encontra en aceites das sementes de \"Trichosanthes cucumerina\".\n\u00c9 un \u00e1cido linol\u00e9nico conxugado; \u00e9 dicir, ten tres dobres enlaces conxugados. \u00c9 quimicamente similar aos \u00e1cidos linoleicos conxugados que te\u00f1en dous. Foi erradamente clasificado como un \u00e1cido graxo poliinsturado \"n-5\" ou \"omega-5\" porque o enlace dobre est\u00e1 localizado a cinco carbonos do carbono terminal \"omega\", pero, en realidade, a notaci\u00f3n \"n-x\" s\u00f3 se pode aplicar aos \u00e1cidos graxos poliinsturados \"todo\" \"cis\", interrompidos por metilenos.\nEn ratas de laboratorio, o \u00e1cido pun\u00edcico era convertido ao \u00e1cido linoleico conxugado \u00e1cido rum\u00e9nico (9Z11E-CLA). \"In vitro\", mostra actividades anticancer\u00edxenas contra as c\u00e9lulas do cancro de pr\u00f3stata. As ratas OLETF, unha cepa de ratas que se fan obesas, permanecen relativamente delgadas cando se engade \u00e1cido pun\u00edcico ao seu alimento. "}
{"id": "444224", "revid": "27155", "url": "https://gl.wikipedia.org/wiki?curid=444224", "title": "\u00c1cido tricos\u00e1nico", "text": ""}
{"id": "444225", "revid": "85894", "url": "https://gl.wikipedia.org/wiki?curid=444225", "title": "Outeiro, Aranga, Aranga", "text": "Outeiro \u00e9 un lugar da parroquia de Aranga no concello coru\u00f1\u00e9s de Aranga na Comarca de Betanzos.\nToponimia.\nA orixe do top\u00f3nimo \u00e9 o lat\u00edn , que \u00e9 unha parte alta ou elevaci\u00f3n do terreo."}
{"id": "444226", "revid": "785", "url": "https://gl.wikipedia.org/wiki?curid=444226", "title": "Ponte Aranga", "text": ""}
{"id": "444227", "revid": "785", "url": "https://gl.wikipedia.org/wiki?curid=444227", "title": "A Reborica", "text": ""}
{"id": "444228", "revid": "785", "url": "https://gl.wikipedia.org/wiki?curid=444228", "title": "Roibos", "text": ""}
{"id": "444229", "revid": "785", "url": "https://gl.wikipedia.org/wiki?curid=444229", "title": "O Val do Ca\u00ednzo", "text": ""}
{"id": "444230", "revid": "785", "url": "https://gl.wikipedia.org/wiki?curid=444230", "title": "Edreira", "text": ""}
{"id": "444231", "revid": "113870", "url": "https://gl.wikipedia.org/wiki?curid=444231", "title": "Arquip\u00e9lago xapon\u00e9s", "text": "O \u00e9 un grupo de 6.852 illas que forman o Xap\u00f3n. Est\u00e9ndese sobre 3000\u00a0km. desde o Mar de Okhotsk ao nord\u00e9s ata o Mar de Filipinas ao sur ao longo da costa nororiental do continente de Eurasia. Est\u00e1 formado por illas desde o arco da illa de Sakhalin, o arco nord\u00e9s do Xap\u00f3n ata as illas Ryukyu e as Illas Nanp\u014d.\nO termo \"Home Islands\" foi usado ao final da segunda guerra mundial para definir a \u00e1rea do Xap\u00f3n \u00e1 que se restrinxir\u00eda a s\u00faa soberan\u00eda e ao dominio constitucional do Emperador do Xap\u00f3n. O termo tam\u00e9n \u00e9 usado habitualmente hoxe para distinguir o arquip\u00e9lago das colonias do Xap\u00f3n e outros territorios na primeira metade do s\u00e9culo XX.\nXeograf\u00eda.\nO arquip\u00e9lago consta de 6.852 illas (aqu\u00ed definido como terra m\u00e1is de 100 m de circunferencia), das cales 430 est\u00e1n habitadas. As catro illas principais, de norte a sur, son Hokkaido, Honshu, Shikoku, e Ky\u016bsh\u016b, Honshu \u00e9 a maior e co\u00f1ecida como continente xapon\u00e9s.\nA actual topograf\u00eda do arquip\u00e9lago xapon\u00e9s \u00e9:\nParte oriental de Hokkaido (parte do arco das Kuril);"}
{"id": "444232", "revid": "785", "url": "https://gl.wikipedia.org/wiki?curid=444232", "title": "O Carballo Gallado", "text": ""}
{"id": "444233", "revid": "1888", "url": "https://gl.wikipedia.org/wiki?curid=444233", "title": "Amalia Sof\u00eda Osorio Delgado", "text": ""}
{"id": "444234", "revid": "865", "url": "https://gl.wikipedia.org/wiki?curid=444234", "title": "Moura (hom\u00f3nimos)", "text": "Ademais, como top\u00f3nimo, Moura p\u00f3dese referir a:"}
{"id": "444235", "revid": "1131", "url": "https://gl.wikipedia.org/wiki?curid=444235", "title": "Pura Pardo Gayoso", "text": "Purificaci\u00f3n Pardo Gayoso, nada en Lugo en 1919 e finada na mesma cidade o 11 de xaneiro de 2001, foi unha pol\u00edtica galega.\nTraxectoria.\nIrm\u00e1 de Juan Manuel Pardo Gayoso. Afiliouse a Falange o 2 de febreiro de 1936. Fundadora da Secci\u00f3n Femenina de Lugo, foi xefe provincial da Secci\u00f3n Femenina. Posteriormente foi Delegada provincial do Auxilio Social. Foi condecorada co Y de prata individual pola Delegada Nacional da Secci\u00f3n Femenina en 1944.\nVida persoal.\nCasou en 1943 con Francisco Vidal Verdes, que finou en 1959, e foi nai de Francisco Jos\u00e9, Juan Manuel e Jos\u00e9 Ignacio Vidal Pardo."}
{"id": "444236", "revid": "785", "url": "https://gl.wikipedia.org/wiki?curid=444236", "title": "Portomaz\u00e1s", "text": ""}
{"id": "444237", "revid": "785", "url": "https://gl.wikipedia.org/wiki?curid=444237", "title": "Sopazo", "text": ""}
{"id": "444238", "revid": "785", "url": "https://gl.wikipedia.org/wiki?curid=444238", "title": "Susarr\u00f3n", "text": ""}
{"id": "444239", "revid": "1888", "url": "https://gl.wikipedia.org/wiki?curid=444239", "title": "Purificaci\u00f3n Pardo Gayoso", "text": ""}
{"id": "444240", "revid": "785", "url": "https://gl.wikipedia.org/wiki?curid=444240", "title": "O Toxi\u00f1o", "text": "O top\u00f3nimo galego O Toxi\u00f1o p\u00f3dese referir a:"}
{"id": "444241", "revid": "785", "url": "https://gl.wikipedia.org/wiki?curid=444241", "title": "Tralorregueiro", "text": ""}
{"id": "444242", "revid": "5863", "url": "https://gl.wikipedia.org/wiki?curid=444242", "title": "Pilar Pedrosa", "text": "Pilar Pedrosa Gonz\u00e1lez de Castej\u00f3n, nada en Madrid o 18 de novembro de 1948, \u00e9 unha pol\u00edtica galega do PPdeG.\nTraxectoria.\nFilla de Antonio Pedrosa Latas. Foi secretaria de direcci\u00f3n e traballou no PPO en Madrid e en Mutualidades Laborales. Foi vogal da Asociaci\u00f3n de veci\u00f1os San L\u00e1zaro de Ourense, secretaria de acci\u00f3n territorial do distrito centro e secretaria da xunta local do PPdeG. Nas elecci\u00f3ns auton\u00f3micas de 1989 foi elixida deputada polo PPdeG. Volveu ser elixida deputada nas auton\u00f3micas de 1993."}
{"id": "444243", "revid": "1888", "url": "https://gl.wikipedia.org/wiki?curid=444243", "title": "Pilar Pedrosa Gonz\u00e1lez de Castej\u00f3n", "text": ""}
{"id": "444244", "revid": "56817", "url": "https://gl.wikipedia.org/wiki?curid=444244", "title": "Longa Marcha 4", "text": "Longa Marcha 4 (\"Chang Zheng 4\" en Pinyin, e normalmente referido abreviadamente como CZ-4) \u00e9 unha subfamilia de foguetes espaciais operados pola Rep\u00fablica Popular da China pertencente \u00e1 familia m\u00e1is grande de foguetes Longa Marcha.\nHistoria e caracter\u00edsticas.\nO CZ-4 orixinal foi desenvolvido e \u00e9 fabricado pola Academia de Shanghai de Tecnolox\u00eda do Voo Espacial. As s\u00faas d\u00faas primeiras etapas son basicamente as mesmas que as do Longa Marcha 3, mentres que a terceira \u00e9 completamente nova. Usa dous tipos de cofia, \"A\" e \"B\". A s\u00faa misi\u00f3n principal \u00e9 enviar sat\u00e9lites a \u00f3rbitas polares. A s\u00faa capacidade de carga t\u00edpica \u00e9 de 1650\u00a0kg a unha \u00f3rbita heliosincr\u00f3nica, e 4680\u00a0kg a unha \u00f3rbita de 200\u00a0km de altura. Fixo o seu primeiro voo o 7 de setembro de 1988. Hai tres versi\u00f3ns do Longa Marcha 4:"}
{"id": "444245", "revid": "89787", "url": "https://gl.wikipedia.org/wiki?curid=444245", "title": "Franklin Chang-D\u00edaz", "text": "Franklin Ram\u00f3n Chang-D\u00edaz \u00e9 un astronauta estadounidense nado en Costa Rica e que formou parte das misi\u00f3ns STS-61-C, STS-34, STS-46, STS-60, STS-75, STS-91 e STS-111. Pasou un total de 66,76 d\u00edas no espazo.\nTraxectoria.\nChang-D\u00edaz naceu o 5 de abril de 1950 en San Xos\u00e9, Costa Rica. \u00c9 graduado en enxe\u00f1er\u00eda mec\u00e1nica pola Universidade de Connecticut en 1973 e doutaremento en f\u00edsica de plasma aplicada polo Instituto de Tecnolox\u00eda de Massachusetts en 1977. Est\u00e1 casado con Peggy Marguerite Doncaster e ten catro fillos.\nFoi seleccionado pola NASA en 1980 e converteuse oficialmente en astronauta en 1981. Participou nas misi\u00f3ns STS-61-C, STS-34, STS-46, STS-60, STS-75, STS-91 e STS-111. Pasou no espazo un total de 66,76 d\u00edas."}
{"id": "444246", "revid": "17467", "url": "https://gl.wikipedia.org/wiki?curid=444246", "title": "Guterre Menendiz", "text": ""}
{"id": "444247", "revid": "42580", "url": "https://gl.wikipedia.org/wiki?curid=444247", "title": "Amsterdam Arena", "text": ""}
{"id": "444248", "revid": "82922", "url": "https://gl.wikipedia.org/wiki?curid=444248", "title": "Gutier Menendiz", "text": ""}
{"id": "444250", "revid": "54334", "url": "https://gl.wikipedia.org/wiki?curid=444250", "title": "Anabel Alonso G\u00f3mez", "text": "Ana Isabel Alonso G\u00f3mez, nada en Barakaldo o 11 de novembro de 1964, m\u00e1is co\u00f1ecida como Anabel Alonso, \u00e9 unha presentadora de televisi\u00f3n, humorista e actriz de cinema, teatro, televisi\u00f3n e dobraxe espa\u00f1ola. Ao longo da s\u00faa carreira, Alonso recibiu m\u00faltiples premios e reco\u00f1ecementos, entre eles tres Fotogramas de Prata, e foi nomeada d\u00faas veces \u00e1 Uni\u00f3n de Actores e outras d\u00faas \u00e1 Academia das Ciencias e as Artes de Televisi\u00f3n de Espa\u00f1a, sendo un dos rostros m\u00e1is populares do cinema espa\u00f1ol.\nTraxectoria.\nO seu maior papel na televisi\u00f3n foi na serie de Telecinco \"7 vidas\", onde interpretou a Diana Freire, unha lesbiana que fracasou na s\u00faa ocupaci\u00f3n como actriz. En 2005 fixo unha aparici\u00f3n en \"A\u00edda\", o spin-off de \"7 vidas\", volvendo interpretar a Diana Freire indo visitar \u00e1 s\u00faa amiga A\u00edda Garc\u00eda. Ademais presentou as Badaladas 2007 xunto a Ram\u00f3n Garc\u00eda. En 2007, interpretou a M\u00f3nica en \"La familia Mata\"; con todo a serie terminou en 2009 por baixa audiencia.\nAdemais traballou como presentadora no programa de animais \"Pelopicopata\". Como actriz de dobraxe prestou a s\u00faa voz para \"Buscando a Nemo\", \"Buscando a Dory\" e \"A incrible pero certa historia de Carapuchi\u00f1a Vermella\". En 2013 engadiuse \u00e1 repartici\u00f3n da serie de Telecinco \"Esposados\", sendo a copresentadora xunto a Santiago Segura e Javier Mart\u00edn, interpret\u00e1ndose a si mesma, e desde 2010 ata 2013 presentou en Antena 3 o programa de chistes \"El club del chiste\". Actualmente encarna a Benigna, en \"Amar es para siempre\" de Antena 3.\nV\u00e9xase tam\u00e9n.\n "}
{"id": "444251", "revid": "56817", "url": "https://gl.wikipedia.org/wiki?curid=444251", "title": "Anabel Alonso", "text": "O nome Anabel Alonso pode referirse a:"}
{"id": "444252", "revid": "1131", "url": "https://gl.wikipedia.org/wiki?curid=444252", "title": "Pardi\u00f1eiros", "text": "O top\u00f3nimo galego Pardi\u00f1eiros p\u00f3dese referir a:"}
{"id": "444253", "revid": "1131", "url": "https://gl.wikipedia.org/wiki?curid=444253", "title": "Os Pardi\u00f1eiros", "text": ""}
{"id": "444254", "revid": "89787", "url": "https://gl.wikipedia.org/wiki?curid=444254", "title": "Triple Espa\u00f1a", "text": "Triple Espa\u00f1a \u00e9 o \u00e1lbum de estrea da banda galega de hardcore punk Cuchillo de Fuego, publicado o 19 de setembro de 2014 a trav\u00e9s dos selos Chingaste la Confianza, Existencia, El Morro de Alf e Amawisca. O disco gravouse nos estudios Montealto da Coru\u00f1a con Fernando Mejuto e Hugo Gonz\u00e1lez Santeiro como enxe\u00f1eiros de son.\nO \u00e1lbum foi orixinalmente publicado en vinilo e en formato dixital, e en marzo de 2015 o selo valenciano Mascarpone Discos lanzou unha edici\u00f3n limitada de 50 casetes xa esgotada."}
{"id": "444258", "revid": "1131", "url": "https://gl.wikipedia.org/wiki?curid=444258", "title": "Faustino \u00c1lvarez", "text": "O nome Faustino \u00c1lvarez pode referirse a:"}
{"id": "444260", "revid": "1888", "url": "https://gl.wikipedia.org/wiki?curid=444260", "title": "Joaqu\u00edn \u00c1lvarez", "text": "O nome Joaqu\u00edn \u00c1lvarez pode referirse a:"}
{"id": "444263", "revid": "89787", "url": "https://gl.wikipedia.org/wiki?curid=444263", "title": "\u00c1cido alfa-eleoeste\u00e1rico", "text": "O \u00e1cido \u03b1-eleoeste\u00e1rico ou \u00e1cido (9\"Z\",11\"E\",13\"E\")-octadeca-9,11,13-trienoico, \u00e9 un \u00e1cido graxo conxugado e un dos is\u00f3meros do \u00e1cido octadecatrienoico. \u00c1s veces se lle chama simplemente \u00e1cido eleoeste\u00e1rico, a\u00ednda que existe tam\u00e9n o \u00e1cido \u03b2-eleoeste\u00e1rico (o is\u00f3mero todo-\"trans\" ou (9\"E\",11\"E\",13\"E\")). Presenta un alto nivel de poliinsturaci\u00f3n, que lle d\u00e1 ao aceite de \"Vernicia fordii\" (ou aceite de tung) as s\u00faas propiedades como aceite secante.\nPropiedades bioqu\u00edmicas.\nNo traballo pioneiro sobre \u00e1cidos graxos esenciais de Burr, Burr e Miller compararon as propiedades nutricionais do \u00e1cido \u03b1-eleoeste\u00e1rico (ELA) co do seu is\u00f3mero o \u00e1cido alfa-linol\u00e9nico (ALA). Este \u00faltimo aliviaba a deficiencia en \u00e1cidos graxos esenciais, pero o \u00e1cido \u03b1-eleoste\u00e1rico non.\nEn ratas, o \u00e1cido \u03b1-eleoeste\u00e1rico conv\u00e9rtese nun \u00e1cido linoleico conxugado. O \u00e1cido \u03b1-eleoeste\u00e1rico induce a apoptose de adipocitos, e de c\u00e9lulas HL60 de leucemia in vitro a unha concentraci\u00f3n de 20 \u03bcM. As dietas que conte\u00f1en un 0,01% de aceite de semente de \"Momordica charantia\" (0,006% en forma de \u00e1cido \u03b1-eleoesterico) preve\u00f1en a carcinox\u00e9nese inducida por azoximetano en ratas.\nFontes.\nO \u00e1cido \u03b1-eleoeste\u00e1rico enc\u00f3ntrase en aceites extra\u00eddos de sementes; por exemplo, o contido en \u00e1cidos graxos do aceite de \"Vernicia fordii\" (chamado na China tung) ten un 82% de \u00e1cido \u03b1-eleoeste\u00e1rico e o aceite de sementes de \"Momordica charantia\" (xeralmente chamado mel\u00f3n amargo) ten un 60%."}
{"id": "444264", "revid": "27155", "url": "https://gl.wikipedia.org/wiki?curid=444264", "title": "\u00c1cido alfa-eleoste\u00e1rico", "text": ""}
{"id": "444265", "revid": "785", "url": "https://gl.wikipedia.org/wiki?curid=444265", "title": "As Ucheiras", "text": "O top\u00f3nimo galego As Ucheiras p\u00f3dese referir a:"}
{"id": "444269", "revid": "785", "url": "https://gl.wikipedia.org/wiki?curid=444269", "title": "A Vide", "text": "O top\u00f3nimo galego A Vide p\u00f3dese referir a:"}
{"id": "444270", "revid": "98629", "url": "https://gl.wikipedia.org/wiki?curid=444270", "title": "Mar das Laquedivas", "text": "O Mar das Laquedivas ou o Mar de Lakshadweep \u00e9 un corpo de auga que limita coa India, (inclu\u00edndo as illas Laquedivas), as Maldivas, e Sri Lanka. Est\u00e1 situado ao suroeste de Karnataka, ao oeste de Kerala e ao sur de Tamil Nadu. Este mar quente ten unha temperatura estable de auga ao longo do ano e \u00e9 rica en vida mari\u00f1a. S\u00f3 o Golfo de Mannar alberga preto de 3.600 especies. Trivandrum, Kochi, Colombo, Quilon, Alappuzha e Mal\u00e9 son as principais cidades \u00e1 beira do mar das Laquedivas. Kanyakumari, a punta m\u00e1is meridional da India peninsular, tam\u00e9n bordea este mar.\nExtensi\u00f3n.\nA Organizaci\u00f3n Hidrogr\u00e1fica Internacional define os l\u00edmites do Mar das Laquedivas como segue:\nHidrolox\u00eda.\nA temperatura da auga \u00e9 bastante constante ao longo do ano, cuhan media de 26-28\u00b0 \u0421 no ver\u00e1n e 25\u00b0 \u0421 no inverno. A salinidade \u00e9 de 34\u2030 (partes por mil) no centro e norte e ata 35, \u2030 no sur. As costas son de area, pero as partes m\u00e1is profundas est\u00e1n cubertas de limo. Hai numerosos arrecifes de coral no mar, como as illas Laquedivas, que est\u00e1n formadas por atois e conte\u00f1en 105 especies de coral."}
{"id": "444271", "revid": "27155", "url": "https://gl.wikipedia.org/wiki?curid=444271", "title": "\u00c1cido beta-eleoeste\u00e1rico", "text": "o \u00e1cido \u03b2-eleoeste\u00e1rico, ou \u00e1cido (9\"E\",11\"E\",13\"E\")-octadeca-9,11,13-trienoico, \u00e9 un \u00e1cido graxo natural e bioloxicamente activo coa f\u00f3rmula ou H3C-(-CH2-)3(-CH=CH-)3-(-CH2-)7-(C=O)OH. \u00c9 o is\u00f3mero conformacional todo-\"trans\" do \u00e1cido octadecatrienoico. Outro is\u00f3mero seu \u00e9 o \u00e1cido \u03b1-eleoeste\u00e1rico.\nPode obterse \u00e1cido \u03b2-eleoeste\u00e1rico puro por saponificaci\u00f3n de aceites de tung \u03b1- e \u03b2 en condici\u00f3ns suaves, e cristalizaci\u00f3n directa dos \u00e1cidos liberados a \u221220\u00a0\u00b0C dunha soluci\u00f3n etan\u00f3lica.\nInvestig\u00e1ronse os efectos deste \u00e1cido sobre as c\u00e9lulas T24 de cancro de vexiga humano e observouse que presentaba unha forte citotoxicidade que induc\u00eda a apoptose destas c\u00e9lulas por un mecanismo mediado por especies reactivas do ox\u00edxeno."}
{"id": "444272", "revid": "785", "url": "https://gl.wikipedia.org/wiki?curid=444272", "title": "A Videira", "text": "O top\u00f3nimo galego A Videira p\u00f3dese referir a:"}
{"id": "444273", "revid": "785", "url": "https://gl.wikipedia.org/wiki?curid=444273", "title": "A Vila de Camb\u00e1s", "text": ""}
{"id": "444274", "revid": "785", "url": "https://gl.wikipedia.org/wiki?curid=444274", "title": "Fervenzas", "text": ""}
{"id": "444275", "revid": "27155", "url": "https://gl.wikipedia.org/wiki?curid=444275", "title": "\u00c1cido beta-eleoste\u00e1rico", "text": ""}
{"id": "444276", "revid": "839", "url": "https://gl.wikipedia.org/wiki?curid=444276", "title": "Vendel\u00edn Javorka", "text": "Vendel\u00edn Javorka, nado o 15 de outubro de 1882 en Ru\u017eomberok (Imperio austroh\u00fangaro) e finado o 24 de marzo de 1966 en \u017dilina (Rep\u00fablica Socialista Checoslovaca), foi un xesu\u00edta greco-cat\u00f3lico eslovaco, doutor en Filosof\u00eda e reitor do Pontificio Colexio Ruso, participante no apostolado ruso e prisioneiro do gulag.\nTraxectoria.\nNaceu o 15 de outubro de 1882 en \u010cernov\u00e1, hoxe parte de Ru\u017eomberok, no territorio de Austria-Hungr\u00eda (hoxe Eslovaquia). O 4 de agosto de 1903 entrou na Compa\u00f1\u00eda de Xes\u00fas, e entre 1906 e 1909 estudou na Facultade de Filosof\u00eda da Universidade Comenius en Bratislava, e entre 1912 e 1915 na Universidade de Innsbruck, onde se doutorou. O 15 de agosto de 1915 foi ordenado sacerdote en Innsbruck. Durante a primeira guerra mundial foi capel\u00e1n do ex\u00e9rcito austroh\u00fangaro. A partir de 1919 foi profesor no Instituto Pedag\u00f3xico de Trnava. Por recomendaci\u00f3n do superior dos xesu\u00edtas W\u0142odzimierz Led\u00f3chowski se trasladou a Roma, onde pasou a dar clases no Pontificio Instituto Oriental. En 1929 foi nomeado primeiro reitor do Pontificio Colexio Ruso.\nEn 1934 trasladouse a Harbin para traballar no exarcado apost\u00f3lico que atend\u00eda \u00e1 comunidade de emigrantes rusos de Manchuria. En 1936 trasladouse a Shanghai, exercendo o seu ministerio na igrexa greco-cat\u00f3lica de San Nicolao. En 1939 volveu a Roma, ao \"Russicum\".\nEn 1941 foi enviado a traballar cos cat\u00f3licos de orixe eslava de Roman\u00eda, e serviu nas parroquias greco-cat\u00f3licas de Bucovina e foi superior da misi\u00f3n xesu\u00edta de Chernivtsi. O 19 de xu\u00f1o de 1944 foi arrestado pola NKVD e sentenciado o 12 de decembro de 1945 a 17 anos de prisi\u00f3n no gulag baixo o artigo 58-6 do C\u00f3digo Penal da RSFS de Rusia, por ser \"un axente vaticano chegado \u00e1 URSS para espiar\". Foi enviado ao Temlag da RSSA de Mordovia, e en 1954 foi transferido ao Minlag da RSSA dos Komis. Foi liberado por enfermidade o 9 de xaneiro de 1954, e viviu nunha casa para discapacitados en Vorkuta, e en marzo de 1955 foi trasladado a Potma e posteriormente a Abez. En 1956, por petici\u00f3n do seu irm\u00e1n, Javorka foi trasladado a Eslovaquia. Finou o 24 de marzo de 1966 en \u017dilina.\nFoi rehabilitado en 1989."}
{"id": "444281", "revid": "56817", "url": "https://gl.wikipedia.org/wiki?curid=444281", "title": "\u00c1cido estearid\u00f3nico", "text": "O \u00e1cido estearid\u00f3nico (SDA) ou \u00e1cido mor\u00f3ctico, de nome sistem\u00e1tico \u00e1cido (6Z,9Z,12Z,15Z)-octadeca-6,9,12,15-tetraenoico, \u00e9 un \u00e1cido graxo polinsaturado con catro enlaces dobres todos cis de cadea li\u00f1al omega-3 con dezaoito \u00e1tomos de carbono, coa f\u00f3rmula molecular C18H28O2, que se simboliza como C18:4.\nA temperatura ambiente \u00e9 un l\u00edquido de cor amarelo claro. O seu punto de fusi\u00f3n est\u00e1 entre \u201357,4\u00a0\u00b0C e \u201356,6\u00a0\u00b0C, e o seu \u00edndice de refracci\u00f3n a 16\u00a0\u00b0C \u00e9 de 1,4888. Os investigadores xaponeses Bunsuke Suzuki e Yutaka Masuda identific\u00e1rono en 1928 no aceite de f\u00edgado de bacllau e d\u00e9ronlle o nome de \u00e1cido estearid\u00f3nico porque \u00e9 semellante estruturalmente ao \u00e1cido araquid\u00f3nico e porque ao hidroxenalo transf\u00f3rmase en \u00e1cido este\u00e1rico. En 1935 os tam\u00e9n xaponeses Y. Toyama e T. Tsuchiya illaron un \u00e1cido da sardi\u00f1a que denominaron \u00e1cido mor\u00f3ctico, do xapon\u00e9s \"morokuti\", 'sardi\u00f1a', que identificaron como o \u00e1cido (4Z,8Z,12Z,15Z)-octadecatetra-4,8,12,15-enoico pero en 1958 o surafricano M. Matic descubriu que esa identificaci\u00f3n era un erro e que en realidade se trataba do \u00e1cido estearid\u00f3nico.\nEnc\u00f3ntrase de maneira natural en peixes e plantas da familia das boraxin\u00e1ceas, como \"Lapula squarosa\", cuxo aceite cont\u00e9n un 23,4 % e \"Lithospermum arvense\", cun 18,8 %; tam\u00e9n en primul\u00e1ceas, como \"Primula sikkimensis\", cun 14,6 % e \"Primula floridae\", cun 12,2 %; e en saxifrag\u00e1ceas, como \"Ribes rubrum\", cun 3,9 % e \"Ribes nigrum\", cun 3,1 %.\nO \u00e1cido estearid\u00f3nico pode producirse \"de novo\" a partir do \u00e1cido \u03b1-linol\u00e9nico nunha reacci\u00f3n de desaturaci\u00f3n catalizada polo encima \u03946-desaturase, unha reacci\u00f3n extremadamente ineficiente en humanos. \u00c9 un \u00e1cido graxo intermediario na v\u00eda biosint\u00e8tica que forma \u00e1cidos graxos longos \u03c9-3 (especialmente \u00e1cido eicosapentaenoico ou EPA). Por iso a conversi\u00f3n do \u00e1cido estearid\u00f3nico en EPA \u00e9 m\u00eds eficiente que a partir do \u00e1cido \u03b1-linol\u00e9nico. Por\u00e9n, hai poucas fontes alimenticias ricas en \u00e1cido estearid\u00f3nico. Os cultivos de plantas ricas naturalmente en \u00e1cido estearid\u00f3nico ou enriquecidas por modificaci\u00f3n xen\u00e8tica poden ofrecer un aceite suplementario alternativo para aumentar os niveis de \u00e1cidos graxos longos \u03c9-3 na poboaci\u00f3n, especialmente se non hai un consumo de peixe fresco."}
{"id": "444282", "revid": "839", "url": "https://gl.wikipedia.org/wiki?curid=444282", "title": "David Neuhaus", "text": "David Mark Neuhaus (en ), nado o 25 de abril de 1962 en Xohanesburgo, \u00e9 un xesu\u00edta israel\u00ed e vigairo patriarcal para os cat\u00f3licos de lingua hebrea do patriarcado latino de Xerusal\u00e9n entre 2009 e 2017.\nTraxectoria.\nFillo de xudeus alem\u00e1ns, naceu o 25 de abril de 1962 en Xohanesburgo (Sur\u00e1frica). Aos 15 anos trasladouse a Israel. Educado no xuda\u00edsmo, con 26 anos se converteu ao catolicismo. Estudou Ciencias pol\u00edticas na Universidade Hebrea de Xerusal\u00e9n.\nEn 1992 ingresou na Compa\u00f1\u00eda de Xes\u00fas, facendo os votos perpetuos o 20 de agosto de 1994. Cursou estudos de Filosof\u00eda e Teolox\u00eda no Centro S\u00e8vres de Par\u00eds e no Pontificio Instituto B\u00edblico de Roma, e o 8 de setembro de 2000 foi ordenado sacerdote polo patriarca Mixail Saba.\nO 15 de marzo de 2009 foi nomeado por Fuad Tual vigairo patriarcal para os cat\u00f3licos de lingua hebrea, cargo que exerceu at\u00e9 2017."}
{"id": "444283", "revid": "25871", "url": "https://gl.wikipedia.org/wiki?curid=444283", "title": "Golfo de Boni", "text": "O Golfo de Boni (), tam\u00e9n co\u00f1ecido como Ba\u00eda de Boni, Ba\u00eda de Bone e Golfo de Bone, \u00e9 o golfo que separa as pen\u00ednsulas sur e sueste da illa de Celebes en Indonesia. Aberta no sur ao mar de Flores.\nExtensi\u00f3n.\nA Organizaci\u00f3n Hidrogr\u00e1fica Internacional (IHO) define o Golfo de Boni como unha das divisi\u00f3ns do Arquip\u00e9lago das Indias Orientais. \u00c9 definido como as augas ao norte dunha \"li\u00f1a de Tg. Lassa, Celebes, ata a punta norte de Kabaena () e desde al\u00ed arriba deste meridiano ata a costa de Celebes.\""}
{"id": "444285", "revid": "785", "url": "https://gl.wikipedia.org/wiki?curid=444285", "title": "Montesalgueiro", "text": ""}
{"id": "444286", "revid": "785", "url": "https://gl.wikipedia.org/wiki?curid=444286", "title": "Orracas", "text": ""}
{"id": "444287", "revid": "89787", "url": "https://gl.wikipedia.org/wiki?curid=444287", "title": "Matilde de Inglaterra", "text": "Matilde ou Maude, co\u00f1ecida como a emperatriz Matilde (en lat\u00edn, Mathildis [Imperatrix]; en anglonormando, [Imperatrice] Mahaut; en ingl\u00e9s moderno, [Empress] Matilda), nada en Winchester ou Sutton Courtenay posiblemente o 7 de febreiro de 1102 e finada en Ru\u00e1n o 10 de setembro de 1167, foi reclamante do trono ingl\u00e9s durante a guerra civil co\u00f1ecida como a Anarqu\u00eda. Filla do rei Henrique I de Inglaterra, mudouse ao Sacro Imperio e sendo nena casou co futuro emperador Henrique V. Viaxou co seu marido a Italia en 1116, foi coroada na bas\u00edlica de San Pedro baixo unha gran pol\u00e9mica e actuou como rexente imperial en Italia. Matilde e Henrique V non tiveron fillos e cando el morreu en 1125, a Coroa foi reclamada por Lotario II, un dos seus inimigos pol\u00edticos.\nNamentres, o irm\u00e1n m\u00e1is novo de Matilde, Guillerme Adelin, morreu no desastre do \"Barco Branco\" en 1120, o que deixou Inglaterra nunha inminente crise de sucesi\u00f3n. Despois da morte de Henrique V, Matilde foi chamada a Normand\u00eda polo seu pai, quen fixo os arranxos para que casase con Godofredo de Anjou e as\u00ed formar unha alianza para protexer as s\u00faas fronteiras meridionais. Henrique non ti\u00f1a fillos lex\u00edtimos e nomeou a Matilde como a s\u00faa herdeira, o que obrigaba a s\u00faa corte a xurar lealdade cara a ela e os seus sucesores, mais a decisi\u00f3n non foi popular na corte anglonormanda. Henrique I morreu en 1135, pero Matilde e Godofredo V enfront\u00e1ronse \u00e1 oposici\u00f3n dos bar\u00f3ns normandos e non puideron continuar coas s\u00faas reclamaci\u00f3ns. O trono foi tomado polo primo de Matilde, Estevo de Blois, quen gozaba do apoio da Igrexa cat\u00f3lica en Inglaterra. Estevo tomou medidas para consolidar o seu novo r\u00e9xime, pero enfrontou ameazas tanto das potencias veci\u00f1as como dos opositores dentro do seu reino.\nEn 1139, Matilde arribou a Inglaterra para tomar o reino pola forza, co apoio do seu medio irm\u00e1n, Roberto de Gloucester, e o seu t\u00edo, o rei David I de Escocia, mentres que Godofredo V se concentrou na conquista de Normand\u00eda. As forzas de Matilde capturaron a Estevo na batalla de Lincoln de 1141, pero o seu intento de ser coroada ra\u00ed\u00f1a en Westminster fracasou ante a dura oposici\u00f3n das multitudes de Londres. Como resultado da s\u00faa retirada, Matilde nunca foi formalmente declarada ra\u00ed\u00f1a de Inglaterra e, en cambio, foi titulada \u00abse\u00f1ora dos ingleses\u00bb. Roberto foi capturado durante o tumulto de Winchester en 1141 e Matilde aceptou cambialo por Estevo. Quedou aprisionada no castelo de Oxford polas forzas de Estevo no inverno dese ano e viuse forzada a escapar a trav\u00e9s do xeado r\u00edo T\u00e1mese pola noite para evitar a s\u00faa captura. A guerra estancouse, con Matilde controlando gran parte do suroeste de Inglaterra e Estevo o sueste e as Midlands. O resto do pa\u00eds estaba en mans de bar\u00f3ns locais e independentes.\nEn 1148, Matilde regresou a Normand\u00eda, xa en mans do seu esposo, e legou o seu fillo m\u00e1is vello para continuar a campa\u00f1a en Inglaterra, quen finalmente ascendeu ao trono como Henrique II en 1154. Ela estableceu a s\u00faa corte preto de Ru\u00e1n e o resto da s\u00faa vida encargouse da administraci\u00f3n de Normand\u00eda, actuando en nome de Henrique II cando foi necesario. Nos primeiros anos do reinado do seu fillo, proporcionou asesoramento pol\u00edtico e tentou mediar durante a controversia de Becket. Traballou exhaustivamente coa Igrexa, fundou mosteiros cistercienses e era co\u00f1ecida pola s\u00faa piedade. Foi inhumada baixo o altar maior da abad\u00eda de Bec despois da s\u00faa morte en 1167.\nPrimeiros anos.\nNaceu probablemente o 7 de febreiro de 1102 en Sutton Courtenay en Oxfordshire. Era filla de Henrique I, rei de Inglaterra e duque de Normand\u00eda, e a s\u00faa primeira esposa, Matilde de Escocia. Henrique I era o fillo m\u00e1is novo de Guillerme I o Conquistador, quen invadiu Inglaterra en 1066 e creou unha especie de imperio que se estend\u00eda ata Gales. A invasi\u00f3n creara unha elite anglonormanda, moitas con propiedades estendidas a ambos os dous lados do canal da Mancha. Estes bar\u00f3ns adoitaban ter fortes v\u00ednculos co reino de Francia, que nese ent\u00f3n constitu\u00eda un grupo de condados e entidades pol\u00edticas m\u00e1is pequenas baixo escaso control do rei. A s\u00faa nai Matilde era filla do rei Malcolm III de Escocia, membro por matrimonio da familia real saxoa occidental e descendente de Alfredo I o Grande. Para Henrique I, casar con Matilde de Escocia d\u00e9ralle maior lexitimidade ao seu reinado e para ela supu\u00f1a unha oportunidade para obter un alto status e poder en Inglaterra.\nMatilde ti\u00f1a un irm\u00e1n lex\u00edtimo m\u00e1is novo, Guillerme Adelin, e as relaci\u00f3ns do seu pai con numerosas amantes deron como resultado uns 22 irm\u00e1ns ilex\u00edtimos. Pouco se sabe sobre a vida temper\u00e1 de Matilde, pero probablemente quedou coa s\u00faa nai, aprendeu a ler e foi educada na moral relixiosa. Entre os nobres na corte da s\u00faa nai estaban o seu t\u00edo David, m\u00e1is tarde rei de Escocia, e aspirantes a nobres como o seu medio irm\u00e1n Roberto de Gloucester, o seu primo Estevo de Blois e Brian FitzCount. En 1108, Henrique I deixou a Matilde e o seu irm\u00e1n ao coidado de Anselmo, arcebispo de Canterbury, mentres viaxaba a Normand\u00eda; Anselmo era o cl\u00e9rigo favorito da nai de Matilde. Non existe unha descrici\u00f3n detallada da aparencia de Matilde; os contempor\u00e1neos describ\u00edrona como moi fermosa, pero isto posiblemente era reflexo da pr\u00e1ctica convencional entre os cronistas.\nAlema\u00f1a.\nMatrimonio con Henrique V.\nA fins de 1108 ou principios de 1109, Henrique V, ent\u00f3n o rei de romanos, enviou mensaxeiros a Normand\u00eda propondo que Matilde casase con el e dirixiu unha carta por separado \u00e1 s\u00faa nai sobre o mesmo asunto. O partido era atractivo para o rei ingl\u00e9s: a s\u00faa filla casar\u00eda cunha das dinast\u00edas m\u00e1is prestixiosas de Europa, o que reafirmaba o seu propio status, lixeiramente cuestionable, como o fillo m\u00e1is novo dunha casa real recente e ga\u00f1ando un aliado ante as disputas con Francia. A cambio, Henrique V recibir\u00eda un dote de 10\u00a0000 marcos, necesarios para financiar unha expedici\u00f3n a Roma para a s\u00faa coroaci\u00f3n como emperador do Sacro Imperio. Os detalles finais do acordo negoci\u00e1ronse en Westminster en xu\u00f1o de 1109 e, como resultado do seu cambio de status, Matilde asistiu a un concilio real por primeira vez en outubro. Partiu de Inglaterra en febreiro de 1110 cara ao Sacro Imperio.\nA parella reuniuse en Liexa antes de viaxar a Utrecht, onde, o 10 de abril, se comprometeron oficialmente. O 25 de xullo, Matilde foi coroada ra\u00ed\u00f1a de romanos nunha cerimonia en Mainz. Hab\u00eda unha considerable diferenza de idade entre a parella, xa que Matilde s\u00f3 ti\u00f1a 8 anos, mentres que Henrique V ti\u00f1a 24. Despois do compromiso, Matilde estivo baixo a custodia de Bruno, arcebispo elector de Tr\u00e9veris, quen se encargou de educala en cultura, modos e goberno alem\u00e1ns. En xaneiro de 1114, Matilde estaba lista para casar con Henrique V; a voda celebrouse na cidade de Worms con celebraci\u00f3ns extravagantes. Matilde ingresou na vida p\u00fablica alem\u00e1, coa s\u00faa propia xente.\nUn conflito pol\u00edtico estalou en todo o Sacro Imperio pouco despois do matrimonio, desencadeado cando Henrique V arrestou o seu chanceler Adalberto e varios pr\u00edncipes alem\u00e1ns. As rebeli\u00f3ns \u2014acompa\u00f1adas pola oposici\u00f3n dentro da Igrexa\u2014 tiveron un rol importante na administraci\u00f3n do Imperio e isto levou \u00e1 excomu\u00f1\u00f3n formal do emperador teut\u00f3n polo papa Pascual II. Henrique V e Matilde cruzaron os Alpes cara a Italia a principios de 1116, coa intenci\u00f3n de resolver definitivamente asuntos co papa. Nese momento, Matilde desempe\u00f1aba un papel importante no goberno imperial, xa que patrocinaba subvenci\u00f3ns reais, trataba con peticionarios e participaba en ocasi\u00f3ns cerimoniais. No resto do ano consolidaron o control do norte de Italia e, a principios de 1117, a parella avanzou cara a Roma.\nPascual II escapara cando chegaron Henrique V e Matilde e, na s\u00faa ausencia, o enviado papal Maurice Bourdin, m\u00e1is tarde antipapa Gregorio VIII, coroou a parella na bas\u00edlica de San Pedro, probablemente na Pascua ou en Pentecoste. Matilde utilizou estas cerimonias para reclamar o t\u00edtulo de emperatriz do Sacro Imperio, un pa\u00eds gobernado por monarcas electos que, como Henrique V, foran seleccionados polos principais nobres para converterse no rei de romanos. Estes monarcas normalmente esperaban ser coroados posteriormente polo papa como o emperador do Sacro Imperio, pero isto non pod\u00eda garantirse. Henrique V coaccionara o papa para que o coroase en 1111, pero o propio status de Matilde era pouco claro. Como resultado do matrimonio, ela era claramente a lex\u00edtima ra\u00ed\u00f1a de romanos, t\u00edtulo que usou no seu selo e cartas, pero hab\u00eda d\u00fabidas sobre se ela ti\u00f1a o dereito lex\u00edtimo ao t\u00edtulo de emperatriz.\nTanto o status de romano pont\u00edfice de Bourdin como as cerimonias mesmas raiaban a ambig\u00fcidade. Estritamente falando, as s\u00faas cerimonias non eran coroaci\u00f3ns imperiais, sen\u00f3n ocasi\u00f3ns formais de \"levar coroas\", entre as poucas veces ao ano en que os gobernantes usaban as s\u00faas coroas na corte. Bourdin tam\u00e9n fora excomungado cando oficiou a segunda cerimonia e, m\u00e1is tarde, foi deposto e encarcerado o resto da s\u00faa vida polo papa. No entanto, Matilde defendeu que fora coroada oficialmente como emperatriz en Roma. Os t\u00edtulos de emperador e emperatriz non sempre se empregaban consistentemente neste per\u00edodo e, en calquera caso, o seu uso do t\u00edtulo era amplamente aceptado. Matilde decidiu non discutir cos cronistas anglonormandos que despois incorrectamente rexistraron que o propio papa a coroara en Roma.\nMorte de Henrique V.\nEn 1118, Henrique V regresou ao norte dos Alpes en direcci\u00f3n a Alema\u00f1a para reprimir novas rebeli\u00f3ns e deixou a Matilde como o seu rexente gobernando Italia. Existen poucos rexistros do seu goberno nos seguintes dous anos, pero probablemente ga\u00f1ou considerable experiencia pr\u00e1ctica para gobernar. En 1119, regresou ao norte para atoparse con Henrique en Lotarinxia. O seu marido estaba ocupado en atopar un acordo co papa, quen o excomungara. En 1122, Henrique V e probablemente Matilde asistiron ao concilio de Worms, que resolveu a longa disputa coa Igrexa cat\u00f3lica cando Henrique V renunciou aos seus dereitos de investir bispos coas s\u00faas insignias episcopais. Matilde tentou visitar o seu pai en Inglaterra ese ano, pero a viaxe foi bloqueada polo conde de Flandres, Carlos I, cuxo territorio necesitar\u00eda cruzar. A historiadora Marjorie Chibnall argumentou que Matilde posiblemente ti\u00f1a a intenci\u00f3n de discutir a herdanza da coroa inglesa con esta viaxe.\nMatilde e Henrique V non tiveron fillos, pero ningunha das partes era considerada inf\u00e9rtil e os cronistas contempor\u00e1neos culpaban da s\u00faa situaci\u00f3n ao emperador e os seus pecados contra a Igrexa cat\u00f3lica. A principios de 1122, a parella viaxaba polo Rin mentres Henrique V continuaba reprimindo os disturbios pol\u00edticos en curso, pero xa nese momento estaba a perecer de cancro. A s\u00faa condici\u00f3n empeorou e morreu o 23 de maio de 1125 en Utrecht, deixando a Matilde en protecci\u00f3n do seu sobri\u00f1o Frederico, herdeiro das s\u00faas propiedades. Antes da s\u00faa morte, deixou a insignia imperial en mans de Matilde, pero non est\u00e1 claro que instruci\u00f3ns lle deu sobre o futuro do Sacro Imperio, que se enfrontou \u00e1 elecci\u00f3n dun novo l\u00edder. Posteriormente, Adalberto convenceu a Matilde de que lle entregase a insignia e o arcebispo elector dirixiu o proceso electoral que nomeou a Lotario de Supplinburg, antigo inimigo de Henrique V, como o novo rei de romanos.\nXa con 23 anos, Matilde ti\u00f1a opci\u00f3ns limitadas sobre como poder\u00eda pasar o resto da s\u00faa vida. Ao non ter fillos, non pod\u00eda exercer o rol de rexente imperial, o que lle deixaba a opci\u00f3n de converterse en monxa ou volver casar. A\u00ednda que comezaron a chegar ofertas de matrimonio dalg\u00fans pr\u00edncipes alem\u00e1ns, ela optou por regresar a Normand\u00eda. Ao parecer, non ti\u00f1a intenci\u00f3ns de regresar a Alema\u00f1a, xa que renunciou \u00e1s s\u00faas propiedades dentro do Sacro Imperio e marchou coa s\u00faa colecci\u00f3n persoal de xoias, as s\u00faas propias insignias imperiais, d\u00faas das coroas de Henrique e a valiosa reliquia da man do ap\u00f3stolo Santiago.\nCrise de sucesi\u00f3n.\nEn 1120, o panorama pol\u00edtico ingl\u00e9s cambiou drasticamente despois do desastre do \"Barco Branco.\" Arredor de trescentos pasaxeiros \u2014entre eles, o irm\u00e1n de Matilde, Guillerme Adelin, e moitos nobres de alto rango\u2014 embarcaron unha noite no \"Barco Branco\" para viaxar dende Barfleur, en Normand\u00eda, ata Inglaterra. O buque afundiu nos arredores do porto, posiblemente como resultado da sobrecarga ou do consumo excesivo de alcohol por parte do capit\u00e1n e a tripulaci\u00f3n do barco; s\u00f3 dous pasaxeiros sobreviviron. Guillerme Adelin era unha das v\u00edtimas.\nCon Guillerme morto, a sucesi\u00f3n ao trono ingl\u00e9s quedaba en d\u00fabida. As regras de sucesi\u00f3n eran incertas en Europa occidental nese momento; nalgunhas partes de Francia, a primoxenitura masculina era cada vez m\u00e1is popular, na que o fillo m\u00e1is vello herdaba o t\u00edtulo. Tam\u00e9n era tradicional que en vida o rei de Francia coroase o seu sucesor, o que fac\u00eda que a li\u00f1a de sucesi\u00f3n prevista fose relativamente clara. Este non era o caso en Inglaterra, onde o mellor que un nobre pod\u00eda facer era identificar unha reserva de herdeiros lex\u00edtimos, permit\u00edndolles desafiar e disputar a herdanza despois da s\u00faa morte. O problema complic\u00e1base cada vez m\u00e1is debido \u00e1 secuencia de sucesi\u00f3ns anglonormandas inestables durante os sesenta anos anteriores. Despois de que Guillerme o Conquistador invadiu Inglaterra, os seus fillos Guillerme Rufo e Roberto Curthose libraron unha guerra entre eles para quedar coa s\u00faa herdanza; Henrique I tam\u00e9n adquirira o control de Normand\u00eda pola forza. Non hab\u00edan sucesi\u00f3ns pac\u00edficas sen oposici\u00f3n.\nInicialmente, Henrique I empe\u00f1ouse en procrear outro fillo. A nai de Matilde e Guillerme morrera en 1118, polo que Henrique I tomou unha nova esposa, Adela de Lovaina. Henrique I e Adela non concibiron fillos e o futuro da dinast\u00eda parec\u00eda estar en perigo. Henrique I posiblemente comezou a buscar de entre os seus sobri\u00f1os un posible herdeiro. Probablemente considerou o fillo da s\u00faa irm\u00e1 Adela, Estevo de Blois, como unha posible opci\u00f3n e, talvez en preparaci\u00f3n para isto, arranxou un matrimonio vantaxoso para Estevo coa curm\u00e1 materna adi\u00f1eirada e co mesmo nome de Matilde, a condesa de Boulogne. Teobaldo de Blois, o seu aliado pr\u00f3ximo, posiblemente tam\u00e9n sentiu que contaba co favor de Henrique I. Guillerme Clito, \u00fanico fillo de Roberto Curthose, era o herdeiro preferido do rei Lu\u00eds VI de Francia, pero Guillerme estaba en aberta rebeli\u00f3n contra Henrique I e, polo tanto, era inadecuado. Henrique I tam\u00e9n puido considerar o seu propio fillo ilex\u00edtimo, Roberto de Gloucester, como posible candidato, pero a tradici\u00f3n e os costumes ingleses desfavorec\u00edano. Os plans de Henrique I cambiaron cando o esposo da emperatriz Matilde, o emperador Henrique V, morreu en 1125.\nRetorno a Normand\u00eda.\nMatrimonio con Godofredo V.\nMatilde regresou a Normand\u00eda en 1125 e estivo arredor dun ano na corte real, mentres o seu pai Henrique I a\u00ednda esperaba que o seu segundo matrimonio xerase un herdeiro var\u00f3n. No caso de que isto non ocorrese, Matilde era ent\u00f3n a elecci\u00f3n preferida de Henrique I, quen declarou que ela ser\u00eda a s\u00faa sucesora lex\u00edtima se morr\u00eda sen un herdeiro var\u00f3n. Os bar\u00f3ns anglonormandos reun\u00edronse en Westminster no Nadal de 1126, onde xuraron en xaneiro reco\u00f1ecer a Matilde e a calquera futuro herdeiro lex\u00edtimo que puidese ter.\nHenrique I comezou a buscar formalmente un novo marido para Matilde a principios de 1127 e recibiu varias ofertas de pr\u00edncipes dentro do Sacro Imperio. A s\u00faa prioridade era usar o matrimonio de Matilde para asegurar as fronteiras do sur de Normand\u00eda ao casala con Godofredo, fillo m\u00e1is vello de Fulco, conde de Anjou. O dominio de Henrique I sobre Normand\u00eda enfrontara numerosos desaf\u00edos dende a conquista en 1106 e a \u00faltima ameaza proveu do seu sobri\u00f1o Guillerme Clito, novo conde de Flandres, quen gozaba do apoio do rei de Francia. Era crucial para Henrique I non enfrontarse a unha ameaza tanto dende o sur como o leste de Normand\u00eda. Guillerme Adelin casou coa filla de Fulco, Matilde, o que consolidou unha alianza entre Henrique I e a casa de Anjou, pero o desastre do \"Barco Branco\" puxo fin a isto. Henrique I e Fulco discutiron sobre o destino do dote do matrimonio e isto alentara a Fulco a apoiar a Guillerme Clito no seu lugar. A soluci\u00f3n de Henrique I era ent\u00f3n negociar o matrimonio de Matilde con Godofredo, recreando a antiga alianza.\nAparentemente, Matilde non estaba conforme con este plan. Sent\u00eda que casar co fillo dun conde diminu\u00eda o seu status imperial e probablemente tam\u00e9n estaba descontenta porque era algu\u00e9n moito m\u00e1is novo ca ela; Matilde ti\u00f1a 25 anos e Godofredo 13 anos. Hildeberto, arcebispo de Tours, finalmente interveu para convencela de que aceptase o compromiso. Matilde finalmente aceptou e en maio de 1127 viaxou con Roberto de Gloucester e Brian FitzCount a Ruan, onde se comprometeu formalmente con Godofredo. No transcurso do ano seguinte, Fulco decidiu partir cara a Xerusal\u00e9n, onde esperaba converterse en rei e entregou as s\u00faas posesi\u00f3ns a Godofredo. Henrique I serviu de cabaleiro o seu futuro xenro; Matilde e Godofredo casaron unha semana despois, o 17 de xu\u00f1o de 1128, en Le Mans nunha cerimonia oficiada polos bispos de Le Mans e S\u00e9ez. Fulco finalmente cambiou o condado de Anjou polo reino de Xerusal\u00e9n en 1129 e declarou a Godofredo conde de Anjou e Maine.\nDisputas.\nO matrimonio resultou dif\u00edcil, xa que ambos non se quer\u00edan. Houbo unha disputa adicional sobre o dote de Matilde; Henrique I concedeulle varios castelos en Normand\u00eda, pero non se especificou cando a parella realmente tomar\u00eda posesi\u00f3n destes. Tampouco se sabe se Henrique I ti\u00f1a a intenci\u00f3n de que Godofredo V tivese unha futura reclamaci\u00f3n sobre Inglaterra ou Normand\u00eda e probablemente manter\u00eda o status de Godofredo V deliberadamente en incerteza. Pouco despois do matrimonio, Matilde deixou a Godofredo V e regresou a Normand\u00eda. Henrique I parece culpar a Godofredo V pola separaci\u00f3n, pero a parella finalmente reconciliouse en 1131. O monarca ingl\u00e9s convocou a Matilde dende Normand\u00eda e ela arribou a Inglaterra en agosto dese ano. Decidiuse que Matilde volver\u00eda con Godofredo V nunha reuni\u00f3n do gran concilio do rei en setembro. O concilio tam\u00e9n fixo outro xuramento colectivo de lealdade para reco\u00f1ecela como a herdeira de Henrique I.\nMatilde deu a luz o seu primeiro fillo en marzo de 1133 en Le Mans, o futuro Henrique II. Henrique I estaba encantado coa noticia e foi vela a Ru\u00e1n. Na pentecoste de 1134, o seu segundo fillo, Godofredo naceu en Ru\u00e1n, pero o parto foi dif\u00edcil e Matilde estivo a piques de morrer. Fixo arranxos para a s\u00faa \u00faltima vontade e discutiu co seu pai sobre onde deber\u00eda ser enterrada. Matilde prefer\u00eda a abad\u00eda de Bec, pero Henrique I quer\u00eda inhumala na catedral de Ru\u00e1n. Matilde recuperouse e Henrique I alegrouse moito polo nacemento do seu segundo neto, posiblemente insistiu noutra rolda de xuramentos de parte da s\u00faa nobreza.\nA partir de ent\u00f3n, as relaci\u00f3ns volv\u00e9ronse cada vez m\u00e1is tensas entre Matilde e Henrique I. A parella sospeitaba que carec\u00edan de verdadeiro apoio en Inglaterra polas s\u00faas reclamaci\u00f3ns ao trono e, en 1135, propuxeron que o rei entregase os castelos reais en Normand\u00eda a Matilde e insistise constantemente \u00e1 nobreza normanda en que xurase fidelidade inmediatamente a ela. Isto dar\u00eda \u00e1 parella unha posici\u00f3n moito m\u00e1is poderosa despois da morte de Henrique I, pero o rei ingl\u00e9s rexeitou a idea enfurecido, probablemente pola preocupaci\u00f3n de que Godofredo V tentar\u00eda tomar o poder en Normand\u00eda mentres a\u00ednda estaba vivo. Estalou unha nova rebeli\u00f3n no sur de Normand\u00eda e Godofredo V e Matilde intervi\u00f1eron militarmente en nome dos rebeldes.\nNo medio desta confrontaci\u00f3n, Henrique I enfermou repentinamente e faleceu preto de Lyons-a-For\u00eat. Desco\u00f1\u00e9cese que dixo Henrique I sobre a sucesi\u00f3n antes da s\u00faa morte. Os relatos de cronistas contempor\u00e1neos foron manipulados por eventos posteriores. As fontes favorables a Matilde suxeriron que Henrique I reafirmara o seu intento de conceder as s\u00faas terras \u00e1 s\u00faa filla, mentres que os cronistas host\u00eds argumentaban que Henrique I renunciara aos seus plans anteriores e desculpouse por obrigar os bar\u00f3ns a xurar frecuentemente lealdade cara a ela.\nCami\u00f1o \u00e1 guerra.\nCando as novas sobre a morte de Henrique I comezaron a estenderse, Matilde e Godofredo V estaban en Anjou apoiando os rebeldes na s\u00faa campa\u00f1a contra o ex\u00e9rcito real, que inclu\u00eda varios partidarios de Matilde como Roberto de Gloucester. Moitos destes bar\u00f3ns xuraran permanecer en Normand\u00eda ata que o defunto rei foi enterrado adecuadamente, o que lles impediu regresar a Inglaterra. No entanto, Godofredo V e Matilde aproveitaron a oportunidade para marchar cara ao sur de Normand\u00eda e tomar varios castelos importantes nos arredores de Argentan, que formaran o disputado dote de Matilde. Logo detiv\u00e9ronse, incapaces de avanzar m\u00e1is, saquearon a campi\u00f1a e enfrontaron unha maior resistencia da nobreza normanda e unha rebeli\u00f3n en Anjou. Matilde xa estaba embarazada do seu terceiro fillo; non hai consenso entre os investigadores sobre ata que punto isto afectou os seus plans militares.\nMentres tanto, a noticia da morte de Henrique I chegara a Estevo de Blois \u2014convenientemente establecido en Boulogne\u2014, quen partiu a Inglaterra acompa\u00f1ado polos seus militares. Roberto de Gloucester gornecera os portos de Dover e Canterbury e algunhas versi\u00f3ns suxiren que rexeitaron o ingreso de Estevo cando chegou por primeira vez. No entanto, Estevo desembarcou nos arredores de Londres o 8 de decembro e, durante a semana seguinte, comezou a tomar o poder en Inglaterra. As multitudes en Londres proclamaron a Estevo o novo monarca, pois cr\u00edan que outorgar\u00eda \u00e1 cidade novos dereitos e privilexios a cambio; o seu irm\u00e1n, Henrique de Blois, bispo de Winchester, apoiou a Estevo en nome da Igrexa. Estevo xurara lealdade a Matilde en 1127, pero o seu irm\u00e1n argumentou convincentemente que o defunto rei se equivocou ao insistir en que a s\u00faa corte fixese ese xuramento e suxeriu que Henrique I cambiara de opini\u00f3n no seu leito de morte. A coroaci\u00f3n de Estevo celebrouse unha semana m\u00e1is tarde na abad\u00eda de Westminster, o 26 de decembro.\nTrala noticia de que Estevo estaba a reunir apoio en Inglaterra, a nobreza normanda reuniuse en Le Neubourg para discutir a posibilidade de declarar rei o seu irm\u00e1n m\u00e1is vello, Teobaldo, conde de Champa\u00f1a. Os normandos argumentaron que o conde de Champa\u00f1a ao ser neto maior de Guillerme o Conquistador contaba con m\u00e1is dereito a gobernar o Reino de Inglaterra e o Ducado de Normand\u00eda, preferiblemente mellor que Matilde. As s\u00faas discusi\u00f3ns foron interrompidas polas repentinas noticias de Inglaterra de que a coroaci\u00f3n de Estevo ocorrer\u00eda ao d\u00eda seguinte. O apoio de Teobaldo inmediatamente diminu\u00edu, xa que os bar\u00f3ns non estaban preparados para apoiar a divisi\u00f3n de Inglaterra e Normand\u00eda por oporse a Estevo.\nO 22 de xullo de 1136, Matilde deu a luz o seu terceiro fillo, Guillerme, en Argentan e logo administrou territorios f\u00f3ra da rexi\u00f3n fronteiriza durante os seguintes tres anos e estableceu os seus cabaleiros gardi\u00e1ns nas facendas da zona. Matilde posiblemente pediu a Ulger, bispo de Angers, obter apoio para as s\u00faas reclamaci\u00f3ns ante o papa en Roma, pero Ulger, se hipoteticamente o fixo, non tivo \u00e9xito. Godofredo V invadiu Normand\u00eda a principios de 1136 e, despois dunha tregua temporal, continuou a ocupaci\u00f3n novamente ese mesmo ano e atacou e queimou propiedades en lugar de tratar de administrar o territorio. Estevo regresou ao ducado en 1137, onde se reuniu con Lu\u00eds VI e Teobaldo para acordar unha alianza informal contra Godofredo V e Matilde e contrarrestar o crecente poder anxevino na rexi\u00f3n. Estevo reuniu un ex\u00e9rcito para recuperar os castelos de Argentan en mans de Matilde, pero as fricci\u00f3ns entre as s\u00faas forzas mercenarias flamengas e os bar\u00f3ns normandos locais deron como resultado unha batalla entre as d\u00faas metades do seu ex\u00e9rcito. As forzas normandas logo desertaron do rei, o que obrigou a Estevo a renunciar \u00e1 s\u00faa campa\u00f1a. Estevo acordou outra tregua con Godofredo V, promet\u00e9ndolle pagar 2000 marcos ao ano a cambio da paz nas fronteiras normandas.\nEn Inglaterra, o reinado de Estevo comezou ben, con suntuosas reuni\u00f3ns da corte real que v\u00eda ao rei outorgar concesi\u00f3ns de terras e favores aos seus seguidores. Estevo recibiu o apoio do papa Inocencio II, debido en parte aos testemu\u00f1os de Lu\u00eds VI e Teobaldo. Os problemas comezaron a xurdir rapidamente. O t\u00edo de Matilde, David I de Escocia, invadiu o norte de Inglaterra coa noticia da morte de Henrique I e tomou Carlisle, Newcastle e outras fortalezas importantes. Estevo marchou rapidamente cara ao norte cun ex\u00e9rcito e atopouse con David I en Durham, onde se acordou un arranxo temporal. O sur de Gales alzouse en rebeli\u00f3n e, en 1137, Estevo viuse forzado a abandonar os seus intentos de reprimir a revolta. Estevo sufocou d\u00faas revoltas no suroeste lideradas por Baldu\u00edno de Redvers e Roberto de Bampton; Baldu\u00edno foi liberado despois da s\u00faa captura e viaxou a Normand\u00eda, onde se converteu en fervente cr\u00edtico do rei ingl\u00e9s.\nRevoltas.\nO medio irm\u00e1n de Matilde, Roberto de Gloucester, era un dos bar\u00f3ns anglonormandos m\u00e1is poderosos, xa que controlaba terras en Normand\u00eda as\u00ed como tam\u00e9n o condado de Gloucester. En 1138, rebelouse contra Estevo, provocando que a situaci\u00f3n en Inglaterra dexenerase na guerra civil. Roberto renunciou \u00e1 s\u00faa fidelidade ao rei ingl\u00e9s e declarou o seu apoio a Matilde, o que desencadeou unha gran rebeli\u00f3n rexional en Kent e en todo o suroeste de Inglaterra, a\u00ednda que el permaneceu en Normand\u00eda. Matilde non fora particularmente activa en afirmar os seus dereitos ao trono dende 1135 e, en moitos sentidos, Roberto foi quen tomou a iniciativa ao declarar a guerra en 1138. En Francia, Godofredo V aproveitou a situaci\u00f3n para volver ocupar Normand\u00eda. David I de Escocia tam\u00e9n invadiu o norte de Inglaterra unha vez m\u00e1is avanzando ao sur cara a Yorkshire e anunciou que apoiaba as reclamaci\u00f3ns de Matilde ao trono.\nEstevo respondeu rapidamente \u00e1s revoltas e invasi\u00f3ns e prestou m\u00e1is atenci\u00f3n a Inglaterra que a Normand\u00eda. A s\u00faa esposa Matilde foi enviada a Kent con barcos e recursos dende Boulogne, coa tarefa de volver tomar o porto clave de Dover, controlado por Roberto. Un pequeno n\u00famero dos cabaleiros da casa de Estevo foron enviados ao norte para axudar na loita contra os escoceses, onde as forzas de David I foron derrotadas m\u00e1is tarde ese ano na batalla do Estandarte. Con todo, a pesar da vitoria inglesa, David I a\u00ednda ocupaba a maior parte do norte. Estevo dirixiuse persoalmente cara ao oeste nun intento por recuperar o control de Gloucestershire; primeiro avanzou cara ao norte nas Marcas Galesas e tomou Hereford e Shrewsbury antes de dirixirse ao sur cara a Bath. A cidade de Bristol resultou demasiado forte para Estevo, quen se contentou con asaltar e saquear a \u00e1rea circundante. Aparentemente, os rebeldes estaban a esperar a que Roberto intervi\u00f1ese con apoio, pero el permaneceu en Normand\u00eda durante todo o ano, tratando de convencer a Matilde de que invadise Inglaterra. Dover finalmente rendeuse \u00e1s forzas da consorte de Estevo m\u00e1is adiante ese ano.\nCara a 1139, unha invasi\u00f3n de Inglaterra por Roberto e Matilde parec\u00eda inminente. Godofredo V e Matilde aseguraran gran parte de Normand\u00eda e, xunto con Roberto, estiveron durante os primeiros meses mobilizando forzas para unha expedici\u00f3n a trav\u00e9s do canal da Mancha. Matilde tam\u00e9n apelou ao papado a comezos de ano; o seu representante, o bispo Ulger, presentou a s\u00faa demanda legal contra o trono ingl\u00e9s sobre a base dos seus dereitos hereditarios e os xuramentos dos bar\u00f3ns. Arnulfo de Lisieux representou a Estevo ante o tribunal e argumentou que, debido a que a nai de Matilde fora realmente unha monxa, o seu reclamo do trono era ilex\u00edtimo. O papa declinou reverter o seu apoio anterior a Estevo, pero, dende a perspectiva de Matilde, o caso utilmente estableceu que as reclamaci\u00f3ns de Estevo estaban en disputa.\nGuerra civil.\nPrimeiras acci\u00f3ns.\nA invasi\u00f3n de Matilde finalmente comezou a fins do ver\u00e1n de 1139. Baldu\u00edno de Redvers partiu dende Normand\u00eda a Wareham en agosto nun intento inicial de capturar un porto para recibir o ex\u00e9rcito invasor de Matilde, pero as forzas de Estevo obrig\u00e1rono a retirarse ao suroeste. Ao mes seguinte, Matilde foi convidada pola s\u00faa madrasta, a ra\u00ed\u00f1a Adela, para desembarcar en Arundel, onde, o 30 de setembro, Roberto de Gloucester e Matilde chegaron a Inglaterra con 140 cabaleiros. Matilde aloxouse no castelo de Arundel, mentres Roberto marchou cara ao noroeste en direcci\u00f3n a Wallingford e Bristol, esperando obter apoio para a rebeli\u00f3n e unirse a Miles de Gloucester, quen aproveitou a oportunidade para renunciar \u00e1 s\u00faa lealdade ao rei e defender a Matilde.\nEstevo rapidamente desprazouse cara ao sur e cercou Arundel, atrapando a Matilde dentro do castelo. Ent\u00f3n, Estevo acordou unha tregua proposta polo seu irm\u00e1n, Henrique de Blois; non se co\u00f1ecen os detalles do acordo, pero como resultado Matilde e os seus cabaleiros gardi\u00e1ns foron liberados do asedio e escoltados ao suroeste de Inglaterra, onde se reuniron con Roberto de Gloucester. As raz\u00f3ns da liberaci\u00f3n de Matilde seguen sen esclarecerse: Estevo puido pensar que era o mellor para el liberar a Matilde e concentrarse, no seu lugar, en atacar a Roberto, xa que a este \u00faltimo o consideraba o seu principal opo\u00f1ente neste punto do conflito. As\u00ed mesmo, o castelo de Arundel consider\u00e1base case inexpugnable e Estevo puido estar preocupado de arriscarse demasiado en manter o seu ex\u00e9rcito ocupado no sur mentres Roberto vagaba libremente polo oeste. Outra teor\u00eda \u00e9 que Estevo liberou a Matilde como un xesto de cabalar\u00eda; Estevo ti\u00f1a unha personalidade xenerosa e cort\u00e9s e normalmente non se esperaba que as mulleres fosen branco da guerra anglonormanda.\nDespois de permanecer durante un tempo no basti\u00f3n de Roberto en Bristol, Matilde estableceu a s\u00faa corte na pr\u00f3xima Gloucester, a\u00ednda a salvo no suroeste, pero o suficientemente lonxe para que ela permanecese independente do seu medio irm\u00e1n. A\u00ednda que houbo algunhas deserci\u00f3ns \u00e1 s\u00faa causa, Matilde a\u00ednda controlaba un bloque compacto de territorio que se estend\u00eda dende Gloucester e Bristol cara ao sur en Wiltshire, cara ao oeste nas Marcas Galesas e ao leste a trav\u00e9s do val do T\u00e1mese ata Oxford e Wallingford, o que ameazaba Londres. A s\u00faa influencia estendeuse a Devon e Cornualla e ao norte a trav\u00e9s de Herefordshire, pero a s\u00faa autoridade nestas \u00e1reas permaneceu limitada.\nEnfrontouse a un contraataque de Estevo, quen comezou asaltando o castelo de Wallingford que controlaba o corredor do T\u00e1mese; estaba en mans de Brian FitzCount e Estevo atopouno moi ben defendido. Estevo continuou en Wiltshire atacando Trowbridge e tomou os castelos de South Cerney e Malmesbury no cami\u00f1o. En resposta, Miles de Gloucester marchou cara ao leste, atacou as forzas de retagarda de Estevo en Wallingford e ameazou cun avance cara a Londres. Estevo viuse obrigado a abandonar a s\u00faa campa\u00f1a no oeste e regresou ao leste para estabilizar a situaci\u00f3n e protexer a s\u00faa capital.\nA comezos de 1140, Nigel, bispo de Ely, uniuse \u00e1 facci\u00f3n de Matilde. Coa esperanza de apoderarse de Anglia Oriental, Nigel estableceu a s\u00faa base de operaci\u00f3ns na illa de Ely, ent\u00f3n arrodeada de terras pantanosas protectoras. Nigel enfrontou unha resposta r\u00e1pida de Estevo, quen realizou un ataque sorpresa en Ely, o que obrigou o bispo a fuxir a Gloucester. Os soldados de Roberto de Gloucester retomaron parte do territorio que Estevo tomara na s\u00faa campa\u00f1a de 1139. Nun esforzo por negociar unha tregua, Henrique de Blois celebrou unha conferencia de paz en Bath, na que Matilde foi representada por Roberto. A conferencia fracasou despois de que Henrique e o clero insistiran en que deber\u00edan establecer os termos dun acordo de paz, que os representantes de Estevo consideraron inaceptable.\nBatalla de Lincoln.\nA sorte de Matilde cambiou favorablemente a comezos de 1141. Ranulfo de Chester, poderoso magnate do norte, pelexouse co rei no inverno pasado e Estevo puxera o seu castelo en Lincoln baixo asedio. En resposta, Roberto de Gloucester e Ranulfo avanzaron \u00e1 posici\u00f3n de Estevo cun ex\u00e9rcito m\u00e1is grande, dando como resultado o 2 de febreiro de 1141 a batalla de Lincoln. O rei comandaba o centro do seu ex\u00e9rcito, con Alan da Breta\u00f1a no flanco dereito e Guillerme de Aumale no esquerdo. As forzas de Roberto e Ranulfo eran superiores en cabalar\u00eda e Estevo desmontou a moitos dos seus propios cabaleiros para formar un s\u00f3lido bloque de infantar\u00eda. Despois dun fracaso inicial, no que as tropas de Guillerme destru\u00edron a infantar\u00eda galesa dos anxevinos, a batalla tornouse favorable para as forzas de Matilde. A cabalar\u00eda de Roberto e Ranulfo rodeou o centro de Estevo, quen foi rapidamente identificado polo ex\u00e9rcito anxevino. Despois de moito loitar, os soldados de Roberto finalmente venceron a Estevo e sac\u00e1rono custodiado do campo de batalla.\nMatilde recibiu a Estevo en persoa na s\u00faa corte en Gloucester, antes de trasladalo ao castelo de Bristol, usado tradicionalmente para reter presos de alto rango. Nese momento, Matilde comezou a tomar os pasos necesarios para tomar o trono ingl\u00e9s, o que requirir\u00eda un acordo da Igrexa e a s\u00faa coroaci\u00f3n en Westminster. Henrique, irm\u00e1n de Estevo, convocou un concilio en Winchester antes da pascua na s\u00faa calidade de legado papal para considerar a opini\u00f3n do clero. Matilde fixera un trato privado con Henrique no que el entregar\u00eda o apoio da Igrexa cat\u00f3lica a cambio de que se lle concedese o control dos asuntos eclesi\u00e1sticos en Inglaterra. Henrique entregoulle o tesouro real, que resultou estar bastante dilapidado excepto pola coroa de Estevo, e excomungou moitos dos seus inimigos que rexeitaron cambiarse de bando. Con todo, o arcebispo Teobaldo de Canterbury non estaba disposto a proclamar ra\u00ed\u00f1a a Matilde tan r\u00e1pido e unha delegaci\u00f3n de cl\u00e9rigos e nobres, encabezada por Teobaldo, viaxou a Bristol para ver a Estevo, quen afirmou que, dada a situaci\u00f3n, estaba disposto a liberar os seus s\u00fabditos do seu xuramento de lealdade cara a el.\nO clero reuniuse de novo en Winchester despois da pascua e declarou a Matilde se\u00f1ora de Inglaterra e Normand\u00eda, como paso previo \u00e1 s\u00faa coroaci\u00f3n. A\u00ednda que os seguidores de Matilde asistiron ao evento, poucos nobres importantes parecen participar e a delegaci\u00f3n de Londres postergou a s\u00faa asistencia. A consorte de Estevo enviou cartas para queixarse e esixir a liberaci\u00f3n do seu esposo. No entanto, Matilde avanzara a Londres para organizar a s\u00faa coroaci\u00f3n en xu\u00f1o, onde a s\u00faa situaci\u00f3n se volveu precaria. A pesar de contar co apoio de Godofredo de Mandeville, que controlaba a Torre de Londres, as forzas leais a Estevo e a ra\u00ed\u00f1a consorte permaneceron preto da cidade e os cidad\u00e1ns estaban medorentos de dar a benvida a Matilde. O 24 de xu\u00f1o, pouco antes da coroaci\u00f3n planeada, a cidade rebelouse contra Matilde e Godofredo de Mandeville; Matilde e os seus seguidores fuxiron xusto a tempo e fixeron unha retirada ca\u00f3tica no seu cami\u00f1o a Oxford.\nMentres tanto, Godofredo V de Anjou invadiu Normand\u00eda outra vez e, na ausencia de Galerano de Beaumont, quen a\u00ednda loitaba en Inglaterra, ocupou todo o ducado ao sur do Sena e ao leste do Risle. Esta vez non recibiu axuda do irm\u00e1n de Estevo, Teobaldo de Champa\u00f1a, quen parece estar preocupado polos seus propios problemas con Francia: o novo rei franc\u00e9s, Lu\u00eds VII, rexeitara a alianza rexional do seu pai, mellorou as relaci\u00f3ns con Anjou e adoptou unha postura m\u00e1is belicosa contra Teobaldo, o que dar\u00eda lugar a unha guerra o ano seguinte. O \u00e9xito de Godofredo V en Normand\u00eda e a debilidade de Estevo en Inglaterra comezaron a influ\u00edr na lealdade de moitos bar\u00f3ns anglonormandos, que tem\u00edan perder as s\u00faas terras en Inglaterra ante Roberto e Matilde e as s\u00faas posesi\u00f3ns en Normand\u00eda ante Godofredo V. Moitos comezaron a deixar a facci\u00f3n de Estevo. O seu amigo e conselleiro Galerano foi un dos que decidiu desertar a mediados de 1141 e partiu a Normand\u00eda para asegurar as s\u00faas posesi\u00f3ns ancestrais ao aliarse cos anxevinos, o que permitiu que o campamento de Matilde establec\u00e9sese en Worcestershire. O irm\u00e1n xemelgo de Galerano, Roberto de Leicester, igualmente retirouse da contenda ao mesmo tempo. Outros partidarios de Matilde foron restaurados nos seus antigos basti\u00f3ns, como o bispo Nigel de Ely, e outros recibiron novos condados no oeste de Inglaterra. O control centralizado sobre a cu\u00f1axe de moedas interrompeuse, o que provocou que os bar\u00f3ns e bispos locais producisen as s\u00faas propias moedas en todo o pa\u00eds.\nTumulto de Winchester e asedio de Oxford.\nA situaci\u00f3n de Matilde empeorou pola s\u00faa derrota no tumulto de Winchester. A s\u00faa alianza con Henrique de Blois demostrou ser ef\u00e9mera e pronto rifaron polo patrocinio pol\u00edtico e a pol\u00edtica eclesi\u00e1stica; o bispo transferiu o seu apoio \u00e1 causa de Estevo. En resposta, en xullo, Matilde e Roberto de Gloucester rodearon a Henrique de Blois no seu castelo episcopal en Winchester e utilizaron a fortaleza real da cidade como base para as s\u00faas operaci\u00f3ns. A consorte de Estevo mantivo viva a s\u00faa causa no sueste de Inglaterra e, co apoio polo seu lugartenente Guillerme de Ypres e reforzada con novas tropas de Londres, aproveitou a oportunidade para avanzar cara a Winchester. As s\u00faas forzas rodearon o ex\u00e9rcito de Matilde, quen decidiu escapar da cidade con Brian FitzCount e Rexinaldo de Cornualla, mentres o resto do seu ex\u00e9rcito atrasou as forzas reais. Na batalla posterior, as forzas de Matilde foron derrotadas e Roberto de Gloucester caeu prisioneiro durante a retirada, a\u00ednda que Matilde, exhausta, \u00e1 s\u00faa fortaleza en Devizes.\nCon Estevo e Roberto detidos, celebr\u00e1ronse negociaci\u00f3ns para chegar a un acordo de paz a longo prazo, pero a consorte de Estevo non estaba disposta a ofrecer ning\u00fan compromiso a Matilde e namentres Roberto rexeitou calquera oferta para cambiar ao bando de Estevo. Doutra banda, en novembro as d\u00faas partes simplemente intercambiaron aos dous l\u00edderes: Estevo regresou coa s\u00faa consorte e Roberto a Matilde en Oxford. Henrique organizou outro concilio eclesi\u00e1stico, no que reverteu a s\u00faa decisi\u00f3n anterior e reafirmou a lexitimidade de Estevo para gobernar; no Nadal de 1141 ocorreu unha nova coroaci\u00f3n de Estevo e a s\u00faa consorte. O rei ingl\u00e9s viaxou cara ao norte para conseguir novos seguidores e convenceu con \u00e9xito a Ranulfo de Chester para cambiar de bando unha vez m\u00e1is. Estevo pasou o ver\u00e1n atacando alg\u00fans dos novos castelos anxevinos constru\u00eddos o ano anterior, como os de Cirencester, Bampton e Wareham.\nDurante o ver\u00e1n de 1142, Roberto regresou a Normand\u00eda para axudar a Godofredo V en operaci\u00f3ns contra alg\u00fans dos seguidores de Estevo que quedaban al\u00ed, antes de regresar no outono. Matilde estivo na mira das forzas de Estevo e foi rodeada en Oxford, unha cidade segura, protexida por muros e o r\u00edo Isis, mais Estevo liderou un ataque repentino a trav\u00e9s do afluente, liderou a carga e nadou parte do traxecto. Unha vez no outro lado, o rei ingl\u00e9s e os seus homes irromperon na cidade e atraparon a Matilde no castelo. O castelo de Oxford era unha fortaleza poderosa e, en lugar de asaltala, Estevo decidiu estacionarse para un longo asedio. Xusto antes do Nadal, Matilde sa\u00edu sixilosamente do castelo cun pu\u00f1ado de cabaleiros (probablemente a trav\u00e9s dunha poterna), cruzou o r\u00edo xeado a p\u00e9 e escapou do ex\u00e9rcito real para refuxiarse en Wallingford; deixou \u00e1 gornici\u00f3n do castelo coa opci\u00f3n de entregarse ao d\u00eda seguinte.\nEstancamento.\nDespois da retirada de Winchester, Matilde reconstitu\u00edu a s\u00faa corte no castelo de Devizes, unha antiga propiedade do bispo de Salisbury que fora confiscada por Estevo. Asignou cabaleiros gardi\u00e1ns nos terreos circundantes co apoio de mercenarios flamengos e gobernou mediante a rede de gobernadores civ\u00eds locais e outros funcionarios. Moitos dos que perderan terras nas rexi\u00f3ns ocupadas polo rei ingl\u00e9s viaxaron ao oeste para aproveitar o patrocinio de Matilde. Apoiada polo pragm\u00e1tico Roberto de Gloucester, Matilde contentouse con participar nunha loita prolongada e a guerra pronto chegou a un punto morto.\nAo principio, o equilibrio de poder parec\u00eda moverse lixeiramente a favor de Matilde. Roberto de Gloucester acurralou a Estevo en 1143 no castelo de Wilton, un dos puntos de reuni\u00f3n para as forzas reais en Herefordshire. Estevo tentou romper o asedio e escapar, o que resultou na batalla de Wilton. Unha vez m\u00e1is, a cabalar\u00eda anxevina demostrou ser demasiado forte e, por un momento, pareceu que Estevo ser\u00eda capturado por segunda vez, antes de finalmente lograr fuxir. M\u00e1is tarde ese ano, Godofredo de Mandeville, conde de Essex, alzouse en rebeli\u00f3n contra Estevo en Anglia Oriental. Godofredo estableceuse na illa de Ely e comezou unha campa\u00f1a militar contra Cambridge coa intenci\u00f3n de avanzar cara ao sur, cara a Londres. Ranulfo de Chester rebelouse unha vez m\u00e1is no ver\u00e1n de 1144. Mentres tanto, Godofredo V de Anjou terminou de consolidar o seu control no sur de Normand\u00eda e, en xaneiro de 1144, avanzou a Ru\u00e1n, capital do ducado, para conclu\u00edr a s\u00faa campa\u00f1a. Lu\u00eds VII reco\u00f1eceuno como duque de Normand\u00eda pouco despois.\nA pesar destes \u00e9xitos, Matilde non puido consolidar a s\u00faa posici\u00f3n. Miles de Gloucester, un dos seus comandantes militares m\u00e1is talentosos, morrera mentres cazaba o Nadal anterior. A rebeli\u00f3n de Godofredo de Mandeville contra Estevo no leste terminou coa s\u00faa morte en setembro de 1144 durante un ataque ao castelo de Burwell. Como resultado, Estevo avanzou contra as forzas de Matilde no oeste en 1145 e volveu capturar o castelo de Faringdon en Oxfordshire. Matilde autorizou a Rexinaldo, conde de Cornualla, a tentar novas negociaci\u00f3ns de paz, pero ningunha das partes estaba disposta a comprometerse.\nFin da guerra.\nAs condici\u00f3ns do conflito en Inglaterra comezaron a cambiar gradualmente; a fins dos anos 1140, os combates importantes na guerra terminaran e deron paso a un estancamento insuperable, con breves gromos de conflitos armados. Varios da partidarios clave de Matilde morreran: en 1147 Roberto de Gloucester morreu pacificamente e Brian FitzCount retirouse gradualmente da vida p\u00fablica e probablemente uniuse a un mosteiro xa que desapareceu dos rexistros antes de 1150. Outros seguidores de Matilde un\u00edronse \u00e1 segunda cruzada cando se anunciou en 1145 e deixaron a rexi\u00f3n por varios anos. Alg\u00fans dos bar\u00f3ns anglonormandos fixeron acordos individuais de paz entre eles para asegurar as s\u00faas terras e ganancias de guerra e moitos non estaban dispostos a buscar ning\u00fan conflito adicional.\nO seu fillo m\u00e1is vello, Henrique, lentamente comezou a asumir un rol de liderado no conflito. Quedou en Francia cando Matilde partiu por primeira vez a Inglaterra. Cruzou o canal da Mancha en 1142 e regresou a Anjou en 1144. Godofredo V de Anjou esperaba que Henrique se convertese no rei de Inglaterra e comezou a involucralo no goberno das s\u00faas propiedades familiares. En 1147, Henrique interveu en Inglaterra cun pequeno ex\u00e9rcito de mercenarios, pero a expedici\u00f3n fracasou, sobre todo porque carec\u00eda de fondos necesarios para pagar aos seus homes. Ent\u00f3n, Henrique pediu di\u00f1eiro \u00e1 s\u00faa nai, pero ela rexeitouno porque non ti\u00f1a fondos dispo\u00f1ibles. Ao final, Estevo terminou pagando aos mercenarios de Henrique, o que lle permitiu regresar a casa a salvo; as s\u00faas raz\u00f3ns para facelo a\u00ednda non est\u00e1n claras.[\nMatilde decidiu regresar a Normand\u00eda en 1148, en parte debido aos seus rozamentos coa Igrexa. Ocupara o estrat\u00e9xico castelo de Devizes en 1142 e estableceu a s\u00faa corte al\u00ed, pero legalmente a\u00ednda pertenc\u00eda a Xoselino de Bohon, bispo de Salisbury, e a fins de 1146 o papa Ux\u00edo III interveu para apoiar as s\u00faas reclamaci\u00f3ns e ameazou a Matilde coa excomu\u00f1\u00f3n se non o devolv\u00eda. Matilde ignorou as reclamaci\u00f3ns durante un tempo, logo foise a Normand\u00eda a principios de 1148 e deixou o castelo a Henrique, quen pospuxo o seu regreso por moitos anos. Matilde restableceu a s\u00faa corte en Ru\u00e1n, onde se reuniu cos seus fillos e esposo e probablemente fixo arranxos para a s\u00faa futura vida en Normand\u00eda e a pr\u00f3xima expedici\u00f3n de Henrique a Inglaterra. Matilde escolleu vivir no palacio-priorado de Notre-D\u00e1me-du-Pr\u00e9, situado ao sur de Ru\u00e1n, onde habitou en apousentos anexos ao priorado e nun palacio pr\u00f3ximo constru\u00eddo por Henrique I.\nDedicou cada vez m\u00e1is os seus esforzos \u00e1 administraci\u00f3n de Normand\u00eda, en lugar da guerra en Inglaterra. Godofredo V enviou o bispo de Th\u00e9rouanne a Roma en 1148 para defender o dereito de Henrique ao trono ingl\u00e9s e aos poucos a opini\u00f3n dentro da Igrexa cat\u00f3lica de Inglaterra cambiou a favor do seu fillo. Matilde e Godofredo V fixeron as paces con Lu\u00eds VII, quen a cambio apoiou os dereitos de Henrique sobre Normand\u00eda. Godofredo V morreu inesperadamente en 1151; Henrique reclamou as terras da familia e regresou a Inglaterra unha vez m\u00e1is a comezos de 1153 cun pequeno ex\u00e9rcito, co que ga\u00f1ou o apoio dalg\u00fans dos principais bar\u00f3ns rexionais. Con todo, o ex\u00e9rcito de ning\u00fan dos dous bandos desexaba loitar e a Igrexa promulgou unha tregua; a continuaci\u00f3n, asinouse unha paz permanente, segundo a cal Henrique reco\u00f1eceu a Estevo como rei, pero a cambio converteuse en fillo adoptado e sucesor de Estevo. Mentres tanto, Normand\u00eda enfrontouse a un disturbio considerable e \u00e1 ameaza dunha revolta dos bar\u00f3ns, que Matilde non puido reprimir por completo. Estevo morreu ao ano seguinte e Henrique ascendeu ao trono (xa Henrique II de Inglaterra); na s\u00faa coroaci\u00f3n usou a m\u00e1is grande das d\u00faas coroas imperiais que Matilde cargara consigo dende o Sacro Imperio en 1125. Unha vez sucedido isto, os problemas que enfrontaba Matilde en Normand\u00eda aos poucos desapareceron.\n\u00daltimos anos.\nMatilde pasou o resto da s\u00faa vida en Normand\u00eda, frecuentemente actuando como representante do seu fillo Henrique II e presidindo o goberno do ducado. Dende o principio, ela e o seu fillo emitiron cartas en Inglaterra e Normand\u00eda cos seus dous nomes, que trataban sobre diversos reclamos de terras que xurdiran durante as guerras. Particularmente nos primeiros anos do seu reinado, o rei ingl\u00e9s recorreu a ela en busca de consello sobre asuntos pol\u00edticos. Matilde estivo involucrada nos intentos de mediaci\u00f3n entre Henrique II e o seu chanceler Thomas Becket cando ambos rifaron nos anos 1160. Advertira orixinalmente en contra do nomeamento de Becket, pero cando o prior de Mont St Jacques lle pediu unha entrevista privada en nome de Becket para consultar a s\u00faa opini\u00f3n Matilde brindou unha perspectiva moderada sobre o asunto. Explicou que estaba en desacordo cos intentos de Henrique II de codificar os costumes ingleses \u2014ao que Becket se opu\u00f1a\u2014, pero tam\u00e9n condenou a mediocre administraci\u00f3n na Igrexa en Inglaterra e o comportamento testarudo de Becket.\nTam\u00e9n axudou a tratar varias crises diplom\u00e1ticas. A primeira destas involucraba a man de Xacobe o Ap\u00f3stolo, a reliquia que trouxera dende o Sacro Imperio moitos anos antes. O emperador teut\u00f3n Frederico I \"Barbarroxa\" considerou que a reliquia era parte das insignias imperiais e solicitou a Henrique II que a devolvese. Matilde e Henrique II insistiron igualmente en que permanecese na abad\u00eda de Reading, onde se converteu nunha atracci\u00f3n popular para os peregrinos visitantes. Frederico I foi subornado cun conxunto alternativo de custosos obsequios de Inglaterra, como unha enorme e luxosa tenda de campa\u00f1a, probablemente elixida por Matilde e que Frederico I usou para eventos da corte en Italia. Tam\u00e9n, en 1164, axudou a Lu\u00eds VII de Francia a deter unha crecente disputa diplom\u00e1tica sobre o manexo dos fondos das cruzadas.\nNa s\u00faa vellez, Matilde concentrouse en asuntos eclesi\u00e1sticos e a s\u00faa fe persoal, a\u00ednda que seguiu a participar no goberno de Normand\u00eda durante o resto da s\u00faa vida. Aparentemente Matilde tivo un agarimo particular polo seu fillo m\u00e1is novo, Guillerme. Con todo, op\u00faxose \u00e1 proposta de Henrique II en 1155 de invadir Irlanda e darlle as terras a Guillerme, posiblemente co argumento de que o proxecto non era pr\u00e1ctico e, en cambio, Guillerme recibiu grandes concesi\u00f3ns de terras en Inglaterra. Matilde tivo unha vida m\u00e1is tranquila na s\u00faa vellez que na s\u00faa mocidade, pero o cronista de Mont St Jacques, que a co\u00f1eceu durante este per\u00edodo, a\u00ednda sent\u00eda que ela parec\u00eda pertencer \u00abao grupo dos tiranos\u00bb.\nMorte.\nMorreu o 10 de setembro de 1167 e a s\u00faa riqueza restante entreg\u00f3uselle \u00e1 Igrexa. Foi enterrada baixo o altar maior na abad\u00eda de Le Bec-Hellouin nun oficio dirixido por Rotrou, arcebispo de Ru\u00e1n. O epitafio da s\u00faa tumba ten as seguintes li\u00f1as: \u00abGrande por nacemento, moito m\u00e1is por matrimonio, magn\u00edfica na s\u00faa descendencia: aqu\u00ed xace Matilde, a filla, esposa, nai de Henrique\u00bb; isto converteuse nunha frase famosa entre os seus contempor\u00e1neos. Esta tumba foi danada por un incendio en 1263 e logo restaurada en 1282, antes de ser finalmente destru\u00edda por un ex\u00e9rcito ingl\u00e9s en 1421. En 1684, a Congregaci\u00f3n de San Mauro identificou alg\u00fans dos seus \u00f3sos restantes e volveunos inhumar en Bec-Hellouin nun sarc\u00f3fago novo. Os seus restos perd\u00e9ronse outra vez despois da destruci\u00f3n do templo de Bec-Hellouin por Napole\u00f3n, pero atop\u00e1ronse unha vez m\u00e1is en 1846 e, esta vez, enterr\u00e1ronse na catedral de Ru\u00e1n, onde permanecen.\nGoberno.\nAdministraci\u00f3n, leis e nobreza.\nNo Sacro Imperio, a corte da moza Matilde inclu\u00eda cabaleiros, capel\u00e1ns e damas de honra, a\u00ednda que, a diferenza dalgunhas ra\u00ed\u00f1as da \u00e9poca, non ti\u00f1a a s\u00faa propio chanceler para administrar a s\u00faa casa, sen\u00f3n que usaba o chanceler imperial. Cando actuaba como rexente en Italia, descubriu que os gobernantes locais estaban preparados para aceptar a unha gobernante feminina. A s\u00faa administraci\u00f3n italiana abrangu\u00eda o chanceler italiano, apoiado por administradores experimentados. Non se lle pediu que tomase ningunha decisi\u00f3n importante, sen\u00f3n que se ocupou de cuesti\u00f3ns pequenas e actuou como representante simb\u00f3lica do seu esposo ausente, reun\u00edndose e axudando a negociar cos magnates e o clero.\nAo seu regreso de Alema\u00f1a a Normand\u00eda e Anjou, f\u00edxose chamar a si mesma emperatriz e filla do rei Henrique I. Durante a guerra civil en Inglaterra, o seu status era incerto. As ra\u00ed\u00f1as anglosaxoas de Inglaterra exerceran un poder considerablemente formal, pero esta tradici\u00f3n diminu\u00edra baixo os normandos: como m\u00e1ximo, as s\u00faas ra\u00ed\u00f1as gobernaban temporalmente como rexentes en nome dos seus maridos cando viaxaban lonxe, en lugar de por dereito propio. Inicialmente, entre 1139 e 1141, Matilde referiuse a ela mesma como unha \"feme sole\" (\u00abunha muller que act\u00faa soa\u00bb), destacando a s\u00faa autonom\u00eda e independencia do seu marido Godofredo V. Ti\u00f1a un gran selo imperial \u2014redondo como o selo dun rei, mentres que as ra\u00ed\u00f1as usaban un selo oval\u2014, pero que mostraba a Matilde entronizada como emperatriz e titulada como reina dos romanos. No entanto, o selo non a mostraba a cabalo, xa que as\u00ed se representaba un gobernante masculino. Como nunca foi coroada en Westminster, durante o resto da guerra parece que usou o seu t\u00edtulo de se\u00f1ora dos ingleses, en lugar da ra\u00ed\u00f1a de Inglaterra, a\u00ednda que alg\u00fans contempor\u00e1neos refer\u00edronse a ela polo t\u00edtulo real.\nMatilde present\u00e1base a si mesma como continuadora da tradici\u00f3n inglesa de reinado centralizado e tentou manter un goberno en Inglaterra paralelo ao de Estevo, inclu\u00edndo unha casa real e un chanceler. Obtivo ingresos das propiedades reais nos condados baixo o seu control, particularmente nos seus territorios centrais onde os gobernadores civ\u00eds eran leais \u00e1 s\u00faa causa. Nomeou a varios condes para rivalizar cos creados por Estevo. Con todo, non puido operar un sistema de tribunais da realeza e os seus recursos administrativos foron extremadamente limitados, a\u00ednda que alg\u00fans dos seus empregados pasaron a ser bispos en Normand\u00eda. Matilde emitiu dous tipos de moedas ao seu nome durante a s\u00faa estancia en Inglaterra, que se utilizaron no oeste de Inglaterra e Gales. Os primeiros foron cu\u00f1ados inicialmente en Oxford durante a s\u00faa estancia al\u00ed e o dese\u00f1o foi adoptado polas s\u00faas casas de moeda en Bristol, Cardiff e Wareham despois da s\u00faa vitoria na batalla de Lincoln. Un segundo dese\u00f1o foi cu\u00f1ado en Bristol e Cardiff durante os anos 1140.\nAo regresar a Normand\u00eda por \u00faltima vez en 1148, Matilde deixou de usar o t\u00edtulo de se\u00f1ora dos ingleses, simplemente empregando o de emperatriz; nunca adoptou o t\u00edtulo de condesa de Anjou ao que ti\u00f1a dereito polo seu segundo matrimonio. A casa de Matilde f\u00edxose m\u00e1is pequena e con frecuencia fusion\u00e1base coa corte do seu fillo Henrique II cando ambos estaban en Ru\u00e1n. Continuou desempe\u00f1ando un rol especial no goberno da zona pr\u00f3xima a Argentan, onde ti\u00f1a dereitos feudais das concesi\u00f3ns feitas no momento do seu segundo matrimonio.\nRelaci\u00f3ns coa Igrexa.\nNon est\u00e1 claro como de forte era a piedade persoal de Matilde, a\u00ednda que os contempor\u00e1neos eloxiaron a s\u00faa preferencia de toda a vida por ser enterrada no sitio mon\u00e1stico de Bec en lugar dun m\u00e1is grande pero m\u00e1is mundano en Ru\u00e1n; ademais, cr\u00edan que ti\u00f1a crenzas relixiosas subxacentes considerables. Do mesmo xeito que outros membros da nobreza anglonormanda, outorgou uns considerables recursos monetarios \u00e1 Igrexa cat\u00f3lica. Ao principio da s\u00faa vida, Matilde prefer\u00eda o mosteiro beneditino de Cluny xunto con algunhas das novas ordes agosti\u00f1as, como os vitorinos e premonstratenses. Como parte deste patrocinio, refundou a abad\u00eda de Notre-D\u00e1me-du-V\u0153ou preto de Cherburgo.\nCo paso do tempo, Matilde dirixiu m\u00e1is a s\u00faa atenci\u00f3n \u00e1 orde cisterciense, que era moi popular en Inglaterra e Normand\u00eda durante este per\u00edodo e estivo dedicada \u00e1 Virxe Mar\u00eda, figura de particular importancia para Matilde. Ti\u00f1a fortes v\u00ednculos coa abad\u00eda cisterciense de Mortemer en Normand\u00eda e percorreu ese mosteiro solicitando asistencia cando participaba na fundaci\u00f3n da pr\u00f3xima La Valassa. Animou os cistercienses a constru\u00edr en Mortemer outro mosteiro, con casas de h\u00f3spedes para acomodar unha ampla gama de visitantes, e posiblemente puido influ\u00edr na selecci\u00f3n das pinturas para as capelas mon\u00e1sticas.\nLegado.\nValoraci\u00f3ns historiogr\u00e1ficas.\nAs cr\u00f3nicas contempor\u00e1neas en Inglaterra, Francia, Alema\u00f1a e Italia documentaron moitos aspectos da vida de Matilde, a\u00ednda que a \u00fanica biograf\u00eda sobre ela, aparentemente escrita por Arnulfo de Lisieux, se perdeu. Os cronistas rexistraron unha variedade de perspectivas sobre Matilde. En Alema\u00f1a, eloxi\u00e1rona amplamente e a s\u00faa reputaci\u00f3n como a \u00abboa Matilde\u00bb mant\u00edvose positiva. Durante os anos da Anarqu\u00eda, obras como a \"Gesta Stephani\" empregaron unha redacci\u00f3n moi negativa, na que encomiaban a Estevo e condenaban a Matilde. Unha vez que Henrique II ascendeu ao trono, a valoraci\u00f3n dos cronistas cara a Matilde volveuse positiva. As lendas estend\u00e9ronse nos anos posteriores \u00e1 morte de Matilde, como a que suxer\u00eda que o seu primeiro marido, Henrique V, non morrera sen\u00f3n que se converteu nun ermit\u00e1n en segredo (o que tornou ilex\u00edtimo o segundo matrimonio de Matilde) e unha historia de que ela tivo unha aventura amorosa con Estevo, da que se procreou de Henrique II.\nOs estudosos da era Tudor estiveron interesados no dereito de sucesi\u00f3n de Matilde. Segundo os est\u00e1ndares do s\u00e9culo XVI Matilde claramente ti\u00f1a dereito sobre a Coroa inglesa e, polo tanto, os acad\u00e9micos loitaban en explicar por que Matilde accedera a que o seu fillo Henrique II reinase ao final da guerra en lugar de gobernar directamente ela mesma. Para o s\u00e9culo XVIII, historiadores como David Hume ti\u00f1an unha comprensi\u00f3n moito mellor da natureza irregular da lei e costumes do s\u00e9culo XII e aquela pregunta volveuse menos relevante. Para o s\u00e9culo XIX descubr\u00edanse e analiz\u00e1banse as fontes de arquivo sobre a vida de Matilde, como cartas, historias de fundaci\u00f3n e escritos. Os historiadores Kate Norgate, James Ramsay e J. H. Round us\u00e1ronas para producir novos e m\u00e1is completos relatos de Matilde e a guerra civil; o informe de Ramsay, que empregou a \"Gesta Stephani\", non era satisfactorio, mentres que Norgate, con base a fontes francesas, era m\u00e1is neutral na redacci\u00f3n. A biograf\u00eda de 1897 do acad\u00e9mico alem\u00e1n Oskar R\u00f6ssler baseouse en gran medida nas cartas alem\u00e1s, non amplamente utilizadas polos historiadores angl\u00f3fonos.\nMatilde atraeu relativamente pouca atenci\u00f3n dos acad\u00e9micos ingleses modernos, quen a tratan como unha figura marxinal en comparaci\u00f3n con outros contempor\u00e1neos, particularmente o seu rival Estevo, a diferenza do traballo levado a cabo por eruditos alem\u00e1ns sobre a s\u00faa etapa no Sacro Imperio. O conde de Onslow en 1939 e Nesta Pain en 1978 escribiron biograf\u00edas populares, non sempre precisas, pero a \u00fanica biograf\u00eda acad\u00e9mica importante en ingl\u00e9s segue a ser a obra de Marjorie Chibnall de 1991. As interpretaci\u00f3ns do car\u00e1cter de Matilde cambiaron co tempo, pero existe \u2014como o describiu Chibnall\u2014 un \"acordo xeral de que ela estaba orgullosa ou polo menos moi consciente do alto status dunha emperatriz\". Do mesmo xeito que Henrique I e Henrique II, Matilde ti\u00f1a certa grandeza autocr\u00e1tica, que se combinaba cunha firme crenza moral na s\u00faa causa; con todo, a longo prazo estaba limitada polas convenci\u00f3ns pol\u00edticas do s\u00e9culo XII. O tratamento de Matilde por parte dos historiadores modernos foi cuestionado por acad\u00e9micas feministas, como Fiona Tolhurst, que pensan que algunhas suposici\u00f3ns tradicionais sobre o seu rol e personalidade revelan un nesgo de x\u00e9nero. Segundo esta interpretaci\u00f3n, Matilde foi inxustamente criticada por mostrar cualidades que foron consideradas encomiables cando se observan nos seus contempor\u00e1neos masculinos.\nNa cultura popular.\nOs anos da guerra civil da vida de Matilde foron obxecto de ficci\u00f3n hist\u00f3rica. Matilde, Estevo e os seus seguidores aparecen na serie de detectives hist\u00f3ricos da novelista inglesa Ellis Peters sobre o personaxe Irm\u00e1n Cadfael, ambientada entre 1137 e 1145. Peters describiu a Matilde como \u00aborgullosa\u00bb e \u00abarisca\u00bb, en contraste con Estevo, un \u00abhome tolerante\u00bb e un \u00abgobernante razoable\u00bb. A reputaci\u00f3n marcial de Matilde tam\u00e9n pode contribu\u00edr \u00e1 decisi\u00f3n do poeta ingl\u00e9s Alfred Tennyson de titular \"Maud\" ao seu poema b\u00e9lico de 1855."}
{"id": "444288", "revid": "785", "url": "https://gl.wikipedia.org/wiki?curid=444288", "title": "Orraca", "text": "O top\u00f3nimo galego Orraca p\u00f3dese referir a:"}
{"id": "444289", "revid": "785", "url": "https://gl.wikipedia.org/wiki?curid=444289", "title": "A Orraca", "text": ""}
{"id": "444290", "revid": "785", "url": "https://gl.wikipedia.org/wiki?curid=444290", "title": "Outeiro de Orraca", "text": ""}
{"id": "444291", "revid": "1131", "url": "https://gl.wikipedia.org/wiki?curid=444291", "title": "R\u00faa Figueroa", "text": "Os apelidos R\u00faa Figueroa poden referirse a:"}
{"id": "444292", "revid": "47401", "url": "https://gl.wikipedia.org/wiki?curid=444292", "title": "Matilde I de Inglaterra", "text": ""}
{"id": "444293", "revid": "1131", "url": "https://gl.wikipedia.org/wiki?curid=444293", "title": "Pardi\u00f1as de Arriba", "text": "O top\u00f3nimo galego Pardi\u00f1as de Arriba p\u00f3dese referir a:"}
{"id": "444294", "revid": "1131", "url": "https://gl.wikipedia.org/wiki?curid=444294", "title": "Pardi\u00f1as de Abaixo", "text": "O top\u00f3nimo galego Pardi\u00f1as de Abaixo p\u00f3dese referir a:"}
{"id": "444295", "revid": "785", "url": "https://gl.wikipedia.org/wiki?curid=444295", "title": "A Posta", "text": ""}
{"id": "444296", "revid": "1131", "url": "https://gl.wikipedia.org/wiki?curid=444296", "title": "Manuel Guti\u00e9rrez", "text": "O nome Manuel Guti\u00e9rrez pode referirse a:"}
{"id": "444298", "revid": "785", "url": "https://gl.wikipedia.org/wiki?curid=444298", "title": "A Sudreira", "text": ""}
{"id": "444301", "revid": "785", "url": "https://gl.wikipedia.org/wiki?curid=444301", "title": "Vilid\u00f3n", "text": ""}
{"id": "444302", "revid": "5863", "url": "https://gl.wikipedia.org/wiki?curid=444302", "title": "Juan Montes Cap\u00f3n", "text": ""}
{"id": "444303", "revid": "51526", "url": "https://gl.wikipedia.org/wiki?curid=444303", "title": "Mar de Bellingshausen", "text": "O mar de Bellingshausen \u00e9 unha \u00e1rea ao longo do lado oeste da Pen\u00ednsula Ant\u00e1rtica entre 57\u00b018'W e 102\u00b020'W, ao oeste da Illa Alexandre I, ao leste de Cabo Flying Fish na illa Thurston, e ao sur da Illa Pedro I. No sur at\u00f3panse, de oeste a leste, a costa Eights, costa Bryan e a costa inglesa (parte oeste) da Ant\u00e1rtida Occidental. Ao oeste de Cabo Flying Fish \u00fanese ao Mar de Amundsen.\nO Mar de Bellingshausen ten unha superficie de 487\u00a0000km\u00b2 e alcanza unha profundidade m\u00e1xima de 4,5\u00a0km. Cont\u00e9n a chaira submarina planicie de Bellingshausen.\nLeva o nome do Almirante Thaddeus Bellingshausen, que explorou na zona en 1821.\nA finais da \u00c9poca do Plioceno, hai uns 2\u00b415 mill\u00f3ns de anos, o asteroide Eltanin (de aproximadamente 1 a 4\u00a0km de di\u00e1metro) impactou na ribeira do mar de Bellingshausen (no Oc\u00e9ano Pac\u00edfico Sur). Este \u00e9 o \u00fanico impacto co\u00f1ecido nunha conca de oc\u00e9ano profundo no mundo."}
{"id": "444304", "revid": "98629", "url": "https://gl.wikipedia.org/wiki?curid=444304", "title": "Di\u00e1stole y s\u00edstole", "text": "Di\u00e1stole y s\u00edstole: Los movimientos del coraz\u00f3n, \u00e9 un filme\u00a0colombiano\u00a0do ano 2000 dirixido por Harold Trompetero.\nSinopse.\nAs 35 historias da pel\u00edcula, entrelaz\u00e1ronse para contar, con humor acedo, o parvas que son as relaci\u00f3ns de parella da clase media dunha cidade colombiana. Os personaxes principais desta traxicomedia son case sempre dous. Estes mozos am\u00f3sannos o seu mundo interior. Viven o que todos vivimos: medo, arribismo, frivolidade, intolerancia, mala sorte, incomprensi\u00f3n, ambig\u00fcidade, falta de entendemento coa parella e cos demais, ego\u00edsmo, indiferenza, illamento, dependencia maternal, arrogancia, celos, infidelidade ou indecisi\u00f3n para amar entre outros."}
{"id": "444305", "revid": "85894", "url": "https://gl.wikipedia.org/wiki?curid=444305", "title": "O Painzal", "text": "O top\u00f3nimo galego O Painzal p\u00f3dese referir a:"}
{"id": "444306", "revid": "27155", "url": "https://gl.wikipedia.org/wiki?curid=444306", "title": "\u00c1cido mor\u00f3ctico", "text": ""}
{"id": "444307", "revid": "785", "url": "https://gl.wikipedia.org/wiki?curid=444307", "title": "Portoscalvos", "text": ""}
{"id": "444308", "revid": "785", "url": "https://gl.wikipedia.org/wiki?curid=444308", "title": "R\u00edo de Bexo", "text": ""}
{"id": "444309", "revid": "785", "url": "https://gl.wikipedia.org/wiki?curid=444309", "title": "A Torre Lavandeira", "text": ""}
{"id": "444310", "revid": "785", "url": "https://gl.wikipedia.org/wiki?curid=444310", "title": "A Tragall\u00eda", "text": ""}
{"id": "444311", "revid": "785", "url": "https://gl.wikipedia.org/wiki?curid=444311", "title": "O Vall\u00f3", "text": ""}
{"id": "444312", "revid": "45576", "url": "https://gl.wikipedia.org/wiki?curid=444312", "title": "George Russell", "text": "George William Russell (nado o 15 de febreiro de 1998) \u00e9 un piloto de carreiras brit\u00e1nico que actualmente compite na F\u00f3rmula Un. Tras pilotar previamente para Williams en 2021, Russell fichou por Mercedes para a tempada 2022. Foi o Campi\u00f3n FIA de F\u00f3rmula 2 de 2018 con ART e o campi\u00f3n de 2017 das GP3 Series. Despois de ga\u00f1ar o campionato de F\u00f3rmula 2, Russell asinou por Williams en 2019, debutando no Gran Premio de Australia de 2019, xunto a Robert Kubica. Russell pilotou para Williams ata a conclusi\u00f3n da tempada , a\u00ednda que substitu\u00edu a Lewis Hamilton en Mercedes no Gran Premio de Sakhir de 2020. Russell logrou o seu primeiro podio de F1 con Williams no Gran Premio de B\u00e9lxica de 2021. Tam\u00e9n forma parte do programa Mercedes Young Driver. Uniuse a Mercedes como piloto oficial na tempada . Russell logrou a s\u00faa primeira vitoria na F1 no Gran Premio de S\u00e3o Paulo de 2022. \nVida persoal.\nRussell naceu en King's Lynn, Norfolk, \u00e9 fillo de Steve e Alison, \u00e9 o m\u00e1is novo de tres irm\u00e1ns, ten unha irm\u00e1, Cara e un irm\u00e1n m\u00e1is vello, Benjy. Russell comezou nos kart aos 7 anos, pasando gran parte do seu tempo arredor das pistas de kart e do seu irm\u00e1n Benjy, que tam\u00e9n participaba nas carreiras de karting. Creceu en Wisbech, Cambridgeshire, Russell estud\u00edou na Wisbech Grammar School, antes de mudarse a Milton Keynes aos 18 anos para estar m\u00e1is preto dos seus equipos de carreiras.\nComo o seu pai, \u00e9 seareiro do club de f\u00fatbol Wolverhampton Wanderers.\nF\u00f3rmula Un.\nO 19 de xaneiro de 2017, Russell uniuse a Mercedes-AMG Petronas Motorsport como parte do seu programa piloto j\u00fanior.\nRussell presentouse como un dos pilotos de probas de Pirelli para Force India na proba posterior do Gran Premio de Espa\u00f1a o 1 de maio de 2018. Completou 123 voltas para o equipo na proba, o seu primeiro coche na F\u00f3rmula Un con especificaci\u00f3ns de 2018.\nWilliams (2019-2021).\n2019: tempada de novato.\nEn outubro de 2018 anunciouse que Russell pilotar\u00eda para Williams Formula 1 Team como piloto titular, con Robert Kubica comoo seu compa\u00f1eiro de equipo. Na pretempada, o equipo non participou nas d\u00faas primeiras xornadas, e no resto ocupou en xeral os \u00faltimos postos en canto a mellores tempos.\nNos cinco primeiros Grandes Premios da tempada, os dous pilotos de Williams remataron nas d\u00faas \u00faltimas posici\u00f3ns, Russell sempre por diante do polaco. No resto do ano a situaci\u00f3n do equipo non mellorou. Kubica anotou un punto no GP de Alema\u00f1a, polo que Russell foi o \u00fanico piloto que non conseguiu puntos en toda a tempada.\nPor outra banda, Russell foi probador de Mercedes en Bahrain e Abu Zabi. Neste \u00faltimo marcou o mellor momento da quenda.\n2020: primeiros puntos na carreira da F1.\nEn 2020, Nicholas Latifi substitu\u00edu a Kubica. Con Williams, o mellor resultado de Russell foi und\u00e9cimo no GP da Toscana, mentres que o seu compa\u00f1eiro de equipo terminou nesa posici\u00f3n tres veces. Grazas aos puntos que conseguiu en Sakhir con Mercedes, rematou 18\u00ba no campionato.\n2021: Primeiro podio na F1.\nNa tempada , Russell e Latifi permaneceronn en Williams. Na primeira metade da tempada, Russell entrou regularmente na Q2 da clasificaci\u00f3n. No GP de Hungr\u00eda, tanto Russell como Latifi engadiron o seu primeiros puntos con Williams. Latifi terminou s\u00e9timo e Russell oitavo, sumando seis e catro puntos, respectivamente. Con este resultado, o equipo quedou oitavo no campionato de construtores, por diante de Alfa Romeo e Haas. En B\u00e9lxica logrou clasificarse segundo para a carreira, rematando na mesma posici\u00f3n despois de 4 voltas debido \u00e1 forte choiva, logrando as\u00ed o seu primeiro podio na F1.\nMercedes (2022\u2013).\nRussell uniuse a Mercedes en , en substituci\u00f3n de Valtteri Bottas ser\u00e1 o compa\u00f1eiro do tam\u00e9n brit\u00e1nico Lewis Hamilton. Elixiu cambiar o dese\u00f1o do seu casco vermello por un predominantemente negro dese\u00f1o por respecto a Michael Schumacher. Na s\u00faa primeira carreira como piloto oficial de Mercedes, o , clasificouse noveno a e terminou cuarto. Conseguiu o seu primeiro podio con Mercedes no , benefici\u00e1ndose dunha parada en boxes durante un per\u00edodo de coche de seguridade para comezar sexto e rematar terceiro. Non logrou alcanzar a Q3 tanto na Emilia-Roma\u00f1a como no Gran Premio de Miami pero recuperouse para rematar as carreiras cuarto e quinto respectivamente. M\u00e1is podios chegaron no , que liderou durante catro voltas, e no , onde se beneficiou das retiradas de ambos Ferraris para rematar terceiro. Russell estivo implicado nun accidente na primeira volta no Gran Premio do Reino Unido no que participaron varios pilotos. Saltou do seu coche para comprobar a Guanyu Zhou, cuxo coche envorcara na barreira dos pneum\u00e1ticos e estaba descansando boca abaixo contra o valado. A intenci\u00f3n de Russell era reincorporarse \u00e1 carreira. Por\u00e9n, est\u00e1 prohibido xa que o seu coche fora tra\u00eddo de volta aos boxes polos comisarios e non polos seus propios medios. Fallou na clasificaci\u00f3n no e logo chocou con Sergio P\u00e9rez na primeira volta, recibindo danos na parte dianteira e unha penalizaci\u00f3n de tempo, que o devalo por detr\u00e1s. Recuperouse para quedar cuarto. Superou a P\u00e9rez nas \u00faltimas voltas do para conseguir o seu cuarto podio da tempada. No Gran Premio de Hungr\u00eda, Russell logrou a s\u00faa primeira pole position na F\u00f3rmula Un, 0,044 segundos por diante do Ferrari Carlos Sainz. Lidereu gran parte da carreira, pero m\u00e1is tarde adiantouno Max Verstappen e o seu compa\u00f1eiro Hamilton, quedando terceiro. Outros podios chegaron nos Grandes Premios dos Pa\u00edses Baixos e do Gran Premio de Italia, o que o situou a 16 puntos do segundo posto no campionato de pilotos.\nRussell comezou o desde a parte traseira da grella debido \u00e1s penalizaci\u00f3ns por cambiar os compo\u00f1entes do motor. Fixo unha parada en boxes para os pneum\u00e1ticos slick antes de que a pista estivese seca, perdendo tempo e finalmente rematou f\u00f3ra dos puntos. Chocou co pole-sitter Sainz na primeira curva do , recibindo unha penalizaci\u00f3n de tempo e provocou a retirada de Sainz. M\u00e1is tarde pediu desculpas a Sainz e describiu a carreira como o seu \"pior domingo\" do ano a pesar de quedar quinto. Clasificouse na terceira posici\u00f3n para o Gran Premio de S\u00e3o Paulo e superou a Verstappen e Kevin Magnussen para ga\u00f1ar o sprint. Mantivo o liderado durante a carreira para rematar por diante de Hamilton e conseguir a s\u00faa primeira vitoria no Gran Premio e a primeira de Mercedes da tempada. Russell rematou a tempada cuarto no campionato de pilotos, anotando 275 puntos fronte aos 240 de Hamilton.\nRexistro de carreiras.\nTraxectoria profesional.\n\u2020 Como Russell era un piloto invitado, non pod\u00eda puntuar para o campionato. \nResultados completos na F\u00f3rmula Un.\n() As carreiras en letra grosa indican pole position; as carreiras en \"cursiva\" indican \"volta r\u00e1pida\"."}
{"id": "444313", "revid": "89787", "url": "https://gl.wikipedia.org/wiki?curid=444313", "title": "Madoqua", "text": "Madoqua \u00e9 un x\u00e9nero de mam\u00edferos artiod\u00e1ctilos da familia dos b\u00f3vidos e subfamilia dos antilopinos.\nCo\u00f1ecidos vulgarmente como dicdics, son uns ant\u00edlopes africanos de tama\u00f1o moi reducido, polo que son denominados \"ant\u00edlpes ananos\".\nEtimolox\u00eda.\nO nome cient\u00edfico do x\u00e9nero, \"Madoqua\", \u00e9 unha adaptaci\u00f3n do amh\u00e1rico \"m\u0115daqqwa\".\nTaxonom\u00eda.\nDescrici\u00f3n.\nO x\u00e9nero foi descrito en 1837 polo naturalista irland\u00e9s William Ogilby, en \"Proc. Zool. Soc. Lond., 1836: 137\".\nEspecies.\nDentro do x\u00e9nero, reco\u00f1\u00e9cens as seguientes catro especies:\nNome vulgar.\nO seu nome vulgar procede do son que emiten cando est\u00e1n asustados.\nCaracter\u00edsticas f\u00edsicas.\nA lonxitude do seu corpo var\u00eda entre os 30 e os 40\u00a0cm, a s\u00faa alzada (altura na cruz) \u00e9 tan s\u00f3 de 30 a 43\u00a0cm, e o seu peso oscila entre os 3 e os 5\u00a0kg, segundo as especies.\nTe\u00f1en un foci\u00f1o alongado e unha pelaxe clara, que \u00e9 gris no lombo e branca no ventre. Moitos presentan un anel de cor clara en torno aos ollos. Na parte superior da cabeza presentan unha guedella de pelos que, \u00e1s veces, ocultan parcialmente os curtos cornos dos machos, inclinados cara a atr\u00e1s. As femias son algo m\u00e1is grandes que os machos.\nPequenos, \u00e1xiles, e moi r\u00e1pidos na carreira (poden correr at\u00e9 os 50\u00a0km/h), desaparecen e ag\u00f3chanse facilmente no seu contorno boscoso, o que dificulta a s\u00faa caza por parte de diferentes depredadores.\nAlimentaci\u00f3n.\nOs dicdics son herb\u00edvoros e alim\u00e9ntanse principalmente de follas, abrochos, froitos e bagas.\nDepredadores.\nOs dicdics son cazados por lagartos varanos, aguias, serpes pit\u00f3ns, caracais, le\u00f3ns, leopardos, guepardos, hienas, lica\u00f3ns e chacais."}
{"id": "444314", "revid": "72012", "url": "https://gl.wikipedia.org/wiki?curid=444314", "title": "Dicdics", "text": ""}
{"id": "444315", "revid": "72012", "url": "https://gl.wikipedia.org/wiki?curid=444315", "title": "Dicdic", "text": ""}
{"id": "444316", "revid": "23204", "url": "https://gl.wikipedia.org/wiki?curid=444316", "title": "Himno Nacional da Rep\u00fablica de Uzbekist\u00e1n", "text": "O Himno Nacional da Rep\u00fablica de Uzbekist\u00e1n (en ), foi creado mentres Uzbekist\u00e1n era\u00a0unha rep\u00fablica da Uni\u00f3n Sovi\u00e9tica. Tras a s\u00faa independencia en 1991, carente de calquera outro candidato axeitado, a m\u00fasica do antigo himno da RSS Uzbeka, composto por Mutal Burhanov, mant\u00edvose xunto a nova letras escrita por Abdulla Oripov. O himno retransm\u00edtese a diario na radio e televisi\u00f3n \u00e1s 5:55 a. m."}
{"id": "444320", "revid": "98629", "url": "https://gl.wikipedia.org/wiki?curid=444320", "title": "Gran Premio de Hungr\u00eda de 1998", "text": "O Gran Premio de Hungr\u00eda de 1998 (oficialmente o XIV Marlboro Magyar Nagydij) foi unha carreira de motor de F\u00f3rmula Un celebrada o 16 de agosto de 1998 en Hungaroring, Budapest. Foi a d\u00e9cimo segunda rolda da tempada de 1998 da F\u00f3rmula Un e o d\u00e9cimo cuarto Gran Premio de Hungr\u00eda. A carreira, disputada sobre 77 voltas, ga\u00f1ouna Michael Schumacher, que comezou a carreira 16 puntos por detr\u00e1s de Mika H\u00e4kkinen e estivo detr\u00e1s de ambos McLarens durante a primeira metade da carreira, o que acabar\u00eda coas s\u00faas opci\u00f3ns a ga\u00f1ar o campionato. Schumacher ga\u00f1ou a carreira despois de cambiar a unha estratexia de 3 paradas, que foi vista como un golpe mestre polo estratego Ross Brawn. Mentres tanto, H\u00e4kkinen caeu \u00e1 sexta posici\u00f3n despois dos problemas cos amortecedores nas \u00faltimas voltas.\nEn outubro de 1998, os organizadores foron multados por 1 mill\u00f3n US $, con 750.000 US $ suspendidos, debido a unha invasi\u00f3n de pista. Como non se repetiu esta invasi\u00f3n nos dous anos seguintes, a multa foi de 250.000 US $."}
{"id": "444321", "revid": "89787", "url": "https://gl.wikipedia.org/wiki?curid=444321", "title": "Caracal, Roman\u00eda", "text": "Caracal \u00e9 unha cidade da Roman\u00eda, con status de \"municipi\", no condado de Olt.\nXeograf\u00eda.\nA cidade enc\u00f3ntrase a unha altitude de 99 msnm, e dista 218\u00a0km da capital, Bucarest.\nDemograf\u00eda.\nSegundo estimaci\u00f3ns de 2012, contaba cunha poboaci\u00f3n de 38 726 habitantes."}
{"id": "444322", "revid": "1093", "url": "https://gl.wikipedia.org/wiki?curid=444322", "title": "Baltazar Enrique Porras Cardozo", "text": ""}
{"id": "444323", "revid": "5863", "url": "https://gl.wikipedia.org/wiki?curid=444323", "title": "Quim Monz\u00f3 i G\u00f3mez", "text": ""}
{"id": "444325", "revid": "5863", "url": "https://gl.wikipedia.org/wiki?curid=444325", "title": "Joaquim Monz\u00f3 i G\u00f3mez", "text": ""}
{"id": "444326", "revid": "22795", "url": "https://gl.wikipedia.org/wiki?curid=444326", "title": "Caracal (hom\u00f3nimos)", "text": "Caracal pode referirse a:"}
{"id": "444328", "revid": "5863", "url": "https://gl.wikipedia.org/wiki?curid=444328", "title": "Agustina \u00c1lvarez de Rovina", "text": "Agustina \u00c1lvarez de Rovina, nada en \u00c1vila, foi unha xornalista e pol\u00edtica galega, a primeira xornalista profesional de Vigo.\nTraxectoria.\nResidiu en Vigo dende 1918. Dedicouse a tarefas docentes. Comezou a formar parte da redacci\u00f3n de \"Faro de Vigo\" en 1923. Na ditadura de Primo de Rivera foi nomeada concelleira de Vigo xunto con Margarita Losada Pardo, tomando posesi\u00f3n o 18 de xaneiro de 1927. Foi directiva da Asociaci\u00f3n da Prensa de Vigo."}
{"id": "444330", "revid": "839", "url": "https://gl.wikipedia.org/wiki?curid=444330", "title": "Caracal", "text": "O caracal, (Caracal caracal) \u00e9 unha especie de mam\u00edfero carn\u00edvoro da familia dos f\u00e9lidos, subfamilia dos felinos. \u00c9 un felino de tama\u00f1o medio (entre 60 e 92 cm de longo, sen inclu\u00edr a curta cola) que vive nas sabanas e zonas semides\u00e9rticas de \u00c1frica e no oeste de Asia, desde Turqu\u00eda at\u00e9 o sur de Casaquist\u00e1n e o noroeste da India.\nEvita as zonas excesivamente boscosas. Non se co\u00f1ece moito sobre a s\u00faa biolox\u00eda, pero parece que prefire moverse de noite, descansando durante o d\u00eda escondido entre as rochas.\nAo caracal ch\u00e1manlle en ocasi\u00f3ns, pola s\u00faa aparencia, \"lince africano\" ou \"lince do deserto\", seguramente debido que o \"lince\" dos antigos gregos e romanos fora probabelmente o caracal, e o nome \"lince\" \u00e1s veces a\u00ednda se lle aplica, pero, como veremos, non est\u00e1 estreitamente emparentado cos linces propiamente ditos. Parece estar m\u00e1is relacionado evolutivamente co serval, un pequeno e patilongo felino africano co que en catividade p\u00f3dese cruzar, xerando h\u00edbridos chamados \"caravais\" e \"servicais\".\nCaracter\u00edsticas.\nO caracal \u00e9 un gato claramente grande e robusto, cunha a cola non moi longa (entre os 20 e os 30\u00a0cm, notablemente m\u00e1is curta que as dos demais gatos africanos), coas proporci\u00f3ns dun lince, longas patas (as posteriores m\u00e1is que as anteriores) e cabeza aplanada, con orellas triangulares, escuras pola parte exterior e rematadas en punta e con senllos pinceis de pelos negros (o propio nome \"caracal\" prov\u00e9n das palabras turcas \"kara\" e \"kulak\", que significa 'orellas negras'). A s\u00faa pelaxe, sueva e mesta, uniforme, \u00e9 de coloraci\u00f3n, polas partes superiores, parda amarelada, variando desde avermellada clara at\u00e9 parda avermellada ladrillo, cun ton vi\u00f1oso, \u00e1s veces m\u00e1is escuro e mesmo enteiramente case mouro, sen raias nin manchas. Na cara ten algunhas marcas brancas que contrastan cunha raia negra que vai desde o ollo at\u00e9 o foci\u00f1o, e unha mancha negra aos lados do foci\u00f1o. As partes inferiors son abrancazadas, con tenues indicios de manchas. A lonxitude da cabeza e o tronco var\u00eda entre os 65 e os 90\u00a0cm; a alzada ou altura na cruz oscila entre os 40 e os 50\u00a0cm, e o peso alvanza de 8 a 18 kg. As patas son longas, similares \u00e1s do guepardo, con catro dedos nas patas traseiras e cinco nas dianteiras. As garras, afiadas e retr\u00e1ctiles, son m\u00e1is grandes pero menos curvadas nas patas traseiras.\nOs machos xeralmente son m\u00e1is grandes e pesados que as femias. Os cachorros son semellantes aos adultos, pero a s\u00faa coloraci\u00f3n \u00e9 m\u00e1is apagada e agrisada.\nO cranio do caracal \u00e9 alto e arredondado, con grandes ampolas auditivas, unha crista supraoccipital ben desenvolvida, perpendicular \u00e1 a crista saxital, e unha mand\u00edbula forte. Ten un total de 30 dentes; a f\u00f3rmula dentaria \u00e9 3.1.3.1/3.1.2.1. A f\u00f3rmula dos dentes de leite \u00e9 3.1.2/3.1.2. Os dentes caninos miden at\u00e9 2\u00a0cm de longo, e son fortes e afiados, que o animal utiliza para dar a trabada mortal \u00e1s s\u00faas presas. Carece dos segundos premolares superiores, e os molares superiores son diminutos.\nDiferenzas con especies similares.\nO caracal conf\u00fandese moitas veces co lince com\u00fan, xa que ambos os felinos te\u00f1en orellas rematadas en pinceis de pelos. Por\u00e9n, unha not\u00e1bel diferenza entre as d\u00faas especies \u00e9 que o lince presenta abundantes manchas na pelaxe, mentres que o caracal non presenta tales marcas. \"Caracal aurata\" ten unha estrutura corporal similar \u00e1 do caracal, pero \u00e9 m\u00e1is escuro e carece de \"pinceis\" nas orellas. O serval, simp\u00e1trico, pode distinguirse do caracal pola falta de pinceis nas orellas, polas manchas brancas que presenta detr\u00e1s das orellas, a capa apincarada, as patas e a cola m\u00e1is longas e as pegadas dos p\u00e9s m\u00e1is pequenas.\nBiolox\u00eda e ecolox\u00eda.\nH\u00e1bitat e distribuci\u00f3n.\nO caracal vive en bosques, pero nunca en selvas densas, a\u00ednda que prefire campos abertos: sabanas, chairas, terras baixas pantanosas, semidesertos, desertos de area, bosques de matogueiras, preferindo sobre todo zonas secas con pouca chuvia e dispo\u00f1ibilidade de cobertura. Tam\u00e9n habita outeiros e monta\u00f1as, como as Terras Altas de Etiop\u00eda, onde se encontra at\u00e9 altitudes de 3 000 m.\nEnc\u00f3ntrase en toda a \u00c1frica subsahariana (ag\u00e1s nas selvas da \u00c1frica central), e tam\u00e9n na \u00c1frica setentrional, en partes da pen\u00ednsula Aar\u00e1biga, no oeste de Asia (Pr\u00f3ximo Oriente, desde Turqu\u00eda at\u00e9 o sur de Casaquist\u00e1n), no sur de Paquist\u00e1n e no noroeste da India.\nAlimentaci\u00f3n.\nAo igual que os linces e o serval, o caracal pos\u00fae unha aguda vista e un excelente o\u00eddo, moi afinado debido \u00e1s s\u00faas longas orellas, que o fan un eficiente cazador nocturno.\nCaza e alim\u00e9ntase de pequenos mam\u00edferos, como lebres, roedores, dam\u00e1ns, lagartos e incluso cr\u00edas de ant\u00edlopes (como as dos duiqueros) e doutros ant\u00edlopes de pequeno tama\u00f1o, como os neotraguinos), pero as s\u00faas presas preferidas son, con diferenza, as aves. Pode capturalas incluso despois de que emprendan o voo, grazas \u00e1 s\u00faa capacidade para realizar grandes saltos (de at\u00e9 3 m de altura). Noutras ocasi\u00f3ns ataca \u00e1s aves mentres ani\u00f1an, a\u00ednda que o fagan na copa das \u00e1rbores, pois o caracal gabea por elas bastante ben.\nOs que viven cerca de asentamentos humanos, por estas hablidades cinec\u00e9ticas, poden seren prexudiciais para o gando mi\u00fado (ovellas, cabras e porcos), e para as aves de curral.\nUn estudo no oeste da India mostrou que os roedores constit\u00faen unha parte importante da s\u00faa dieta.\nCostumes.\nPouco se sabe dos costumes do caracal, unicamente que son animais solitarios, excepto na \u00e9poca reprodutora, por iso adoita verse s\u00f3 ou en parellas, e os \u00fanicos grupos que se ven son de nais coas s\u00faas cr\u00edas. \u00c9 de h\u00e1bitos crepusculares e nocturnos (a\u00ednda que tam\u00e9n poden vese de d\u00eda). Por\u00e9n, \u00e9 tan reservado e dif\u00edcil de observar que a s\u00faa actividade durante o d\u00eda pode pasar desapercibida. Un estudo en Sur\u00e1frica mostrou que os caracais son m\u00e1is activos cando a temperatura do aire \u00e9 menor dos 20\u00a0\u00b0C, e a actividade normalmente cesa a temperaturas m\u00e1is altas.\nPara cazar, despr\u00e1zanse continuamente. Dormen en lugares escondidos, ocos das \u00e1rbores, gretas das rochas, ou debaixo de arbustos mestos, \u00e1s veces en \u00e1rbores. As femias que te\u00f1en cr\u00edas, ag\u00f3chanas en gretas das rochas ou en \u00e1rbores ocas mentres andan \u00e1 caza.\nReproduci\u00f3n.\nTras unha xestaci\u00f3n de entre 69 e 60 ou 81 d\u00edas, as femias paren dunha a seis cr\u00edas, a\u00ednda que habitualmente son tres. Os nacementos prod\u00facense en primavera nas zonas subtropicais, e nas zonas tropicais durante todo o ano. As nais ocultan \u00e1s cr\u00edas en tobos forrados de pel e plumas. Cando nacen, as crias pesan ao redor de 300 g; aos 12 d\u00edas, os machos pesan sobre 560 g, e as femias uns 500; aos 2 meses, os machos xa pesan uns 1 300 g, e as femias contra 1 200. Abren os ollos aos 6 ou 9 d\u00edas, saen dos agochos \u00e1s 3 semanas, e \u00e1s 4 xa comezan a comer alimentos s\u00f3lidos, e ale\u00edtanse durante 6 meses; entre os 7 e os 12 meses xa son independentes. Alcanzan a madurez sexual ao redor dos 2 anos. A s\u00faa lonxevidade \u00e9 de at\u00e9 os 17 anos.\nTaxonom\u00eda.\nDescrici\u00f3n.\nA especie foi descrita en 1776 polo m\u00e9dico, bot\u00e1nico e zo\u00f3logo alem\u00e1n, disc\u00edpulo de Linneo, Johann Christian Daniel von Schreber, en \"Die S\u00e4ugethiere\", 3 (16): pl. 110. (Imaxe). (A descrici\u00f3n, en \"Die S\u00e4ugethiere\", 3 (24): 413-587. [1777]), baixo o nome de \"Felis caracal\".\nEtimolox\u00eda.\nV\u00e9xase \"Caracal\".\nSin\u00f3nimos.\nAdemais de polo nome actualmente v\u00e1lido, polo nome que lle deu Schereber \"Felis caracal\" en 1776 (ep\u00f3niomo), por \"Profelis caracal\" (Schreber, 1776), e polo nome \"Lynx caracal\" (Schreber, 1776), cando foi reclasificado no x\u00e9nero \"Lynx\"; e a partir de 1843, desde que o zo\u00f3logo brit\u00e1nico John Edward Gray situou a especie no x\u00e9nero \"Caracal\", xa, dentro deste x\u00e9nero, co\u00f1eceuse tam\u00e9n polos sin\u00f3nimos:\nUnha taxonom\u00eda discutida.\nDurante moitos anos considerouse a \"Caracal\" como un x\u00e9nero monot\u00edpico, isto \u00e9, que s\u00f3 comprend\u00eda unha \u00fanica especie, \"Caracal caracal\", e as\u00ed aparece en case toda a bibliograf\u00eda.\nAs\u00ed mesmo, tradicionalmente, inclu\u00eduse ao \"Caracal aurata\" no x\u00e9nero \"Felis\" ou no \"Profelis\".\nPero datos moleculares recentes revelan inequivocamente que o caracal, o serval e \"Caracal aurata\" est\u00e1n intimamente ligados.\nE an\u00e1lises xen\u00e9ticas moi recentes mostraron que o caracal, \"Caracal aurata\" e m\u00e1is o serval est\u00e1n estreitamente relacionados pola s\u00faa xen\u00e9tica, e que diverxeron dun antepasado com\u00fan hai aproximadamente 5,4 mill\u00f3ns de anos. Polo tanto, suxeriuse inclu\u00edr a todos eles dentro do x\u00e9nero \"Caracal\".\nEste criterio foi aceptado polos autores da \"Lista vermella\" da Uni\u00f3n Internacional para a Conservaci\u00f3n da Natureza (UICN) para \"Caracal aurata\". Polo tanto, segundo a UICN, o x\u00e9nero comprede estas d\u00faas especies:\nPola s\u00faa parte, W. E. Johnson e colaboradores, engaden tam\u00e9n ao serval nesta lista: \nSubespecies.\nA extensa \u00e1rea de distribuci\u00f3n desta especie e a s\u00faa presenza en diversos h\u00e1bitats orixinou direrenzas locais, polo que alg\u00fans autores reco\u00f1ecen at\u00e9 nove subespecies:\nPola s\u00faa parte, tanto o IUCN SSC Cat Specialist Group, como Wilson &amp; Reeder (2005), e Breitenmoser-Wursten\n, \"et al\". (2008), no ITIS. s\u00f3 reco\u00f1ecen estas oito:\nPor\u00e9n, desde 2017, Kitchener, A. C. \"et al\". s\u00f3 reco\u00f1en como v\u00e1lidas tres subespecies:\nFiloxenia.\nOs resultados de estudos filoxen\u00e9ticos indican que o caracal evolucionou case un mill\u00f3n de anos antes que os linces. Est\u00e1 m\u00e1is estreitamente relacionado con \"Caracal aurata\". Estas d\u00faas especies, xunto co serval (\"Leptailurus serval\") forman a li\u00f1axe denominada \"Caracal\", que evolucionou hai 8,5 mill\u00f3ns de anos (Ma). O antepasado desta li\u00f1axe chegou a \u00c1frica hai de 8,5 a 5,6 Ma. Diverxeu do serval probabelmente nos \u00faltimos cinco mill\u00f3ns de anos, entre o plioceno e o plistoceno.\nDesde 2006, as relaci\u00f3ns filoxen\u00e9ticas do caracal establec\u00e9ronse como se indica a continuaci\u00f3n:\nDomesticaci\u00f3n.\nOs caracais domest\u00edcanse con facilidade, polo que a s\u00faa velocidade e axilidade foron aproveitadas en distintas \u00e9pocas no antigo Exipto, Persia e a India para a caza. O propio caracal considerouse tam\u00e9n durante moito tempo como unha valiosa presa, raz\u00f3n pola cal foi obxecto de caza desde tempos moi antigos.\nFoi utilizado polos humanos para cazar coellos e lebres, e tam\u00e9n grandes aves. Esta pr\u00e1ctica antiga, xa abandonada, estaba reservada na India para a nobreza, e da o Oriente Medio, pero tam\u00e9n na de Italia na Idade Media.\nNa actualidade, o caracal utilizouse nunha base a\u00e9rea militar de Sur\u00e1frica para cazar aves.\nStatus.\nO caracal \u00e9 unha especie protexida cucas poboaci\u00f3ns asi\u00e1ticas figuran no Ap\u00e9ndice I da CITES e as africanas no Ap\u00e9ndice II. A UICN cualif\u00edcase como \"LC\" (pouco preocupante) debido \u00e1 s\u00faa presenza relativamente abundante no sur de \u00c1frica.\nA caza da especie est\u00e1 prohibida en Afganist\u00e1n, Alxeria, Exipto, a India, Ir\u00e1n, Israel, Xordania, Casaquist\u00e1n, o L\u00edbano, Marrocos, Paquist\u00e1n, Siria, Taxiquist\u00e1n, Tunisia, Turqu\u00eda, Turkmenist\u00e1n e Uzbekist\u00e1n.\nNa \u00c1frica subsahariana, a caza do caracal est\u00e1 prohibida en aproximadamente a metade da s\u00faa \u00e1rea de distribuci\u00f3n. En Namibia e Sur\u00e1frica, consid\u00e9rase unha praga debido \u00e1s s\u00faas depredaci\u00f3ns nos raba\u00f1os de ovellas, o que permite aos criadores matalo sen restrici\u00f3ns. Por\u00e9n, a s\u00faa presenza segue a ser xeneralizada no sur de \u00c1frica.\nS\u00f3 a subespecie de Asia corre un aut\u00e9ntico perigo."}
{"id": "444331", "revid": "1131", "url": "https://gl.wikipedia.org/wiki?curid=444331", "title": "S\u00e1nchez Villamar\u00edn", "text": ""}
{"id": "444332", "revid": "1131", "url": "https://gl.wikipedia.org/wiki?curid=444332", "title": "Jos\u00e9 S\u00e1nchez Villamar\u00edn", "text": ""}
{"id": "444334", "revid": "85894", "url": "https://gl.wikipedia.org/wiki?curid=444334", "title": "Ramona de la Pe\u00f1a", "text": "Ramona de la Pe\u00f1a Salvador foi unha escritora galega.\nTraxectoria.\nCasou en Lugo con Manuel Castro L\u00f3pez en xullo de 1885. Emigrou con el a Arxentina en 1892. Colaborou na prensa galega e na Arxentina publicou \"Pregoeiro\" (1899). Utilizou os pseud\u00f3nimos Morana e Una gallega. A mediados de 1896 volveu a Lugo para recuperar a sa\u00fade e un ano despois regresou a Arxentina. Foi elixida membro correspondente da Real Academia Galega."}
{"id": "444335", "revid": "1888", "url": "https://gl.wikipedia.org/wiki?curid=444335", "title": "Ramona de la Pe\u00f1a Salvador", "text": ""}
{"id": "444336", "revid": "23204", "url": "https://gl.wikipedia.org/wiki?curid=444336", "title": "Cine galego", "text": ""}
{"id": "444338", "revid": "23204", "url": "https://gl.wikipedia.org/wiki?curid=444338", "title": "Historia do cine en Galicia", "text": ""}
{"id": "444340", "revid": "23204", "url": "https://gl.wikipedia.org/wiki?curid=444340", "title": "Cine mexicano", "text": ""}
{"id": "444343", "revid": "23204", "url": "https://gl.wikipedia.org/wiki?curid=444343", "title": "Cine de terror", "text": ""}
{"id": "444344", "revid": "23204", "url": "https://gl.wikipedia.org/wiki?curid=444344", "title": "Cine de autor", "text": ""}
{"id": "444345", "revid": "23204", "url": "https://gl.wikipedia.org/wiki?curid=444345", "title": "Cine de Portugal", "text": ""}
{"id": "444347", "revid": "23204", "url": "https://gl.wikipedia.org/wiki?curid=444347", "title": "Cine de Acerbaix\u00e1n", "text": ""}
{"id": "444349", "revid": "23204", "url": "https://gl.wikipedia.org/wiki?curid=444349", "title": "Apostle (filme)", "text": "Apostle\u00a0\u00e9 filme brit\u00e1nico-estadounidense de 2018 escrito e dirixido por Gareth Evans e protagonizado por Dan Stevens, Lucy Boynton, Mark Lewis Jones, Bill Milner, Kristine Froseth e Michael Sheen. A s\u00faa estrea foi no Fantastic Fest en setembro de 2018 e dende o 12 de outubro de 2018 principiou a distribu\u00edrse pola plataforma Netflix. Recibiu valoraci\u00f3ns positivas por parte da cr\u00edtica polo seu estilo visual, fotograf\u00eda, interpretaci\u00f3ns e mestura \u00fanica de x\u00e9neros de terror."}
{"id": "444350", "revid": "98629", "url": "https://gl.wikipedia.org/wiki?curid=444350", "title": "Kokuriko-zaka Kara", "text": " \u00e9 un filme xapon\u00e9s de animaci\u00f3n dirixido por Gor\u014d Miyazaki, escrito por Hayao Miyazaki e Keiko Niwa e animado por Studio Ghibli para Nippon Television Network, Dentsu, Hakuhodo DY Media Partners, Walt Disney Japan, Mitsubishi e Toho, sendo distribu\u00eddo por esta \u00faltima. Bas\u00e9ase no manga hom\u00f3nimo de 1980 ilustrado por Chizuru Takahashi e escrito por Tetsur\u014d Sayama. Conta coas voces de Masami Nagasawa, Junichi Okada, Keiko Takeshita, Yuriko Ishida, Jun Fubuki, Takashi Naito, Shunsuke Kazama, Nao \u014cmori e Teruyuki Kagawa."}
{"id": "444351", "revid": "131329", "url": "https://gl.wikipedia.org/wiki?curid=444351", "title": "Scythe (xogo de mesa)", "text": "Scythe \u00e9 un xogo de mesa de estratexia e t\u00e1cticas dese\u00f1ado por Jamey Stegmaier, ilustrado polo artista Jakub Rozalski e comercializado por Stonemaier Games no 2016. O xogo adopta unha est\u00e9tica dieselpunk ambientada na d\u00e9cada de 1920 nunha Europa do Leste alternativa. O xogo pres\u00e9ntanos unha Europa que apenas se recupera dos estragos da Gran Guerra, a cal non tivo vencedores claros neste mundo alternativo debido ao desenvolvemento dunha tecnolox\u00eda militar disruptiva que inclu\u00eda os chamados Mechs: enormes robots tripulados de batalla movidos por combust\u00edbel di\u00e9sel e vapor.\nHistoria.\nO mundo de \u201cScythe\u201d prov\u00e9n da inspiraci\u00f3n directa da obra do pintor polaco Jakub Rozalski, quen traballou esta idea conceptual dunha Europa do Leste alternativa no seu traballo \u201cWorld of 1920+\u201d. Rozalski recolle pasaxes hist\u00f3ricas da guerra polaco-sovi\u00e9tica (1919-1921) engadindo os anacr\u00f3nicos dese\u00f1os de robots, buscando a impresi\u00f3n visual. O uso dunha t\u00e9cnica gr\u00e1fica que simula o \u00f3leo axuda a incrementar esta sensaci\u00f3n de \u00e9poca na s\u00faa obra. A obra de Rozalski segue accesible baixo os nomes de \u201cThe World of Scythe\u201d e \u201cHowling to the Moon\u201d. Ademais publicou quebracabezas e esp\u00e9rase a sa\u00edda ao mercado do videoxogo \u201cIron Harvest\u201d, que tam\u00e9n emprega a s\u00faa est\u00e9tica.\nScythe sa\u00edu \u00e1 venda tras unha iniciativa de apoio online v\u00eda Kickstarter, con m\u00e1is de 17 000 contribu\u00edntes, recadando m\u00e1is de $1.8 mill\u00f3ns durante a campa\u00f1a. Desde a s\u00faa sa\u00edda \u00e1 venda o xogo recolleu cinco \"Golden Geek awards\" en 2016, o \"Swiss Game Award\" e tam\u00e9n foi o vencendor do \"Origins award\" nese mesmo ano. En 2017 a s\u00faa expansi\u00f3n \"Scythe: The Wind Gambit\" recolleu un novo \"Golden Geek award\".\nMec\u00e1nica.\nO obxectivo do xogo \u00e9 o de desenvolver a naci\u00f3n propia m\u00e1is r\u00e1pido e m\u00e1is eficientemente que os adversarios. O xogador ter\u00e1 que expandirse, mellorar as s\u00faas tecnolox\u00edas, aumentar o seu poder militar e a s\u00faa fama, constru\u00edr Mechs e edificios, cumprir misi\u00f3ns e ga\u00f1ar batallas. Cada un destes par\u00e1metros d\u00e1 a opci\u00f3n de desprenderse dunha das seis estrelas coas que comeza cada xogador, no momento no que un deles expulse as s\u00faas seis estrelas finaliza a partida e faise un reconto. O xogador que te\u00f1a m\u00e1is di\u00f1eiro \u00e9 o ga\u00f1ador.\nContido do xogo.\nOs ex\u00e9rcitos de cada xogador div\u00eddense en dous tipos de unidades: as civ\u00eds, dedicadas \u00e1 produci\u00f3n; e as militares, destinadas \u00e1 conquista de territorios e \u00e1 disuasi\u00f3n doutros xogadores. A produci\u00f3n de recursos (di\u00e9sel, madeira, alimentos ou metal) int\u00e9grase dentro das diferentes acci\u00f3ns despregadas no taboleiro do xogador, con combinaci\u00f3ns entre os 7 dispo\u00f1\u00edbeis, cada un con 7 habilidades propias, incrementando as posibilidades do xogo.\nFacci\u00f3ns.\nO xogo base para 5 xogadores introduce un n\u00famero igual de potencias militares que se disputan os territorios dunha Europa do Leste debuxada sobre o mapa arredor da F\u00e1brica, unha avanzada cidade-estado que proporcionou ao mundo gran parte das s\u00faas tecnolox\u00edas disruptivas durante a Gran Guerra. Esta cidade quedou misteriosamente abandonada e agora as naci\u00f3ns estudan con cobiza os seus pos\u00edbeis segredos.\nNeste contexto as seguintes naci\u00f3ns compiten por solidificar o seu poder dentro do taboleiro de xogo:\nExpansi\u00f3ns.\nO xogo conta coas expansi\u00f3ns de \u201cInvaders form Afar\u201d, que engade as facci\u00f3ns do Clan Albion e o Shogunado Togawa; e \u201cThe Wind Gambit\u201d, que engade o uso de aeronaves e a opci\u00f3n de cambiar as condici\u00f3ns de finalizaci\u00f3n de cada partida. A \u00faltima publicada, \u201cThe Rise of Fenris\u201d, engade unha campa\u00f1a de 8 escenarios rexog\u00e1beis, ademais de novos m\u00f3dulos de xogo independentes."}
{"id": "444354", "revid": "72012", "url": "https://gl.wikipedia.org/wiki?curid=444354", "title": "Caracal caracal", "text": ""}
{"id": "444357", "revid": "89787", "url": "https://gl.wikipedia.org/wiki?curid=444357", "title": "\u00c1cido ps\u00edlico", "text": "O \u00e1cido ps\u00edlico, tam\u00e9n chamado \u00e1cido tritriacontanoico ou \u00e1cido ceromel\u00edsico, \u00e9 un \u00e1cido graxo saturado longo de 33 carbonos.\nO \u00e1cido ps\u00edlico a temperatura ambiente \u00e9 s\u00f3lido. \u00cdllase da cera segregada polo insecto ps\u00edlido \"Psylla alni\", parasito das \u00e1rbores do x\u00e9nero \"Alnus\". Tam\u00e9n se illou das secreci\u00f3ns de \"Ceroplastes ceriferous\" e \"C. rubens\".\nSales de \u00e1lcali.\nOs sales de \u00e1lcali do \u00e1cido ps\u00edlico precipitan cando se mesturan soluci\u00f3ns alcoh\u00f3licas do \u00e1cido e un hidr\u00f3xido de \u00e1lcali. Os sales de prata e bario poden obterse engadindo soluci\u00f3ns acuosas de nitrato de prata e cloruro de bario a soluci\u00f3ns alcoh\u00f3licas do \u00e1cido. Analiz\u00e1ronse os seguintes sales: C38H65O2Na, C66H130O4Ba, e C33H65O2Ag. A cera de Psylla \u00e9 hidrolizada por hidr\u00f3xido de potasio alcoh\u00f3lico e tam\u00e9n por \u00e1cido hidrobr\u00f3mico.\nFontes nutricionais.\nUnha das fontes deste \u00e1cido son as bagas de goji chinesas (\"Lycium barbarum\" ou \"Lycium chinense\")."}
{"id": "444358", "revid": "27155", "url": "https://gl.wikipedia.org/wiki?curid=444358", "title": "\u00c1cido titriacontanoico", "text": ""}
{"id": "444359", "revid": "27155", "url": "https://gl.wikipedia.org/wiki?curid=444359", "title": "\u00c1cido ceromel\u00edsico", "text": ""}
{"id": "444360", "revid": "27155", "url": "https://gl.wikipedia.org/wiki?curid=444360", "title": "\u00c1cido pissioste\u00e1rico", "text": ""}
{"id": "444361", "revid": "25871", "url": "https://gl.wikipedia.org/wiki?curid=444361", "title": "Gran Premio de B\u00e9lxica de 1998", "text": "O Gran Premio de B\u00e9lxica de 1998 (oficialmente LVI Foster's Grand Prix de Belgique) foi unha carreira de motor de F\u00f3rmula Un celebrada o 30 de agosto de 1998 no Circu\u00edto de Spa-Francorchamps, Spa. Foi a d\u00e9cimo terceira carreira do Campionato do Mundo de F\u00f3rmula 1 de da FIA, disputada sobre 44 voltas. A carreira ga\u00f1ouna Damon Hill pilotando para o equipo Jordan, co compa\u00f1eiro de Hill, Ralf Schumacher, terminando en segundo lugar e Jean Alesi no terceiro posto. O equipo Sauber, logrou o seu \u00faltimo podio da s\u00faa carreira na F1.\nInforme.\nCarreira.\nA carreira disputouse por completo baixo un clima extremadamente chuvioso e na primeira volta David Coulthard perdeu o control do seu McLaren, causando unha colisi\u00f3n m\u00faltiple que implicou a trece pilotos, o que levou a que a carreira detiv\u00e9rase. Logo dun atraso de m\u00e1is dunha hora para despexar a pista, reiniciouse de novo, a\u00ednda que sen catro dos pilotos implicados no incidente. No reinicio, o l\u00edder do campionato e pole sitter Mika H\u00e4kkinen trompeou co seu McLaren na primeira curva e foi golpeado polo Sauber de Johnny Herbert, forzando aos dous a retirarse da carreira. Hill tomou o liderado, pero foi superado na volta oito por Michael Schumacher. Schumacher acadou m\u00e1is de 30 segundos de vantaxe sobre Hill na volta 24 cando chegou a altura de Coulthard. Despois de ser instru\u00eddo sobre a radio do equipo para deixalo pasar, Coulthard desacelerou, pero mant\u00edvose na trazada principal da pista, debido ao spray detr\u00e1s de Coulthard Schumacher non ti\u00f1a visi\u00f3n, golpeou \u00e1 parte traseira do McLaren e causou un dano fatal no seu Ferrari. Coulthard inicialmente retirouse debido aos danos no seu propio autom\u00f3bil, pero finalmente volveu \u00e1 carreira e terminou s\u00e9timo.\nHill ent\u00f3n herdou o liderado de novo, co seu compa\u00f1eiro de equipo de Jordan Ralf Schumacher detr\u00e1s del. Nas \u00faltimas etapas da carreira, o mozo Schumacher estaba collendo a Hill. Inicialmente o equipo informou a Hill sobre o ritmo do seu compa\u00f1eiro e insinuou que o deixase pasar. Hill, no entanto, declarou claramente que non abandonar\u00eda, dicindo ao propietario do equipo Eddie Jordan, que ou competia polo primeiro posto e arrisc\u00e1banse a perdelo todo, por unha posible colisi\u00f3n ou manti\u00f1an posici\u00f3ns e lograban un dobrete para o equipo. As ordes de equipo foron finalmente, esixir que ambos pilotos mantivesen as s\u00faas posici\u00f3ns ata o final. Hill acadou a primeira vitoria na F1 para o equipo Jordan (o segundo para os motores de Mugen Motorsports) despois de 126 carreiras, logrand a s\u00faa 22\u00aa vitoria. Resultar\u00eda ser a s\u00faa \u00faltima vitoria na F1.\nPost-carreira.\nUnha semana despois da carreira, Schumacher e Coulthard tiveron unha reuni\u00f3n privada de media hora e apareceron d\u00e1ndose a man comproment\u00e9ndose a unirse para ter pautas m\u00e1is claras nos adiantamentos. Schumacher m\u00e1is tarde dixo: \"Est\u00e1 claro que [Coulthard] non fixo nada de malo en Spa.\"\nEn 2003, David Coulthard admitiu por primeira vez que o accidente en Spa era culpa s\u00faa: \"A realidade \u00e9 que freei para deixar que me pasase, pero freei forte e levantouse un gran spray na trazada da carreira. Nunca deber\u00eda facelo. Nunca m\u00e1is o farei.\""}
{"id": "444363", "revid": "85894", "url": "https://gl.wikipedia.org/wiki?curid=444363", "title": "Eulalia Vicenti", "text": "Eulalia Vicenti D\u00edez de Tejada, nada en Madrid en 1884 e finada en Porto en 1979 foi unha xornalista e pol\u00edtica galega.\nTraxectoria.\nNacida Eulalia Taboada D\u00edez de Tejada, foi reco\u00f1ecida como filla por Alfredo Vicenti \u00e1 morte en 1906 de Lu\u00eds Taboada, o seu pai biol\u00f3xico.\nDurante a Rep\u00fablica militou en Acci\u00f3n Republicana, agrupaci\u00f3n pol\u00edtica progresista fundada en 1925 por Manuel Aza\u00f1a. Foi secretaria do Comit\u00e9 de Relaci\u00f3ns Exteriores da Liga Internacional de Mujeres Ib\u00e9ricas e Hispanoamericanas (1932). Feminista, colaborou na prensa republicana defendendo os dereitos da muller, e escribiu ao xornal \"Luz\" solicitando a emisi\u00f3n dun selo postal coa imaxe de Concepci\u00f3n Arenal. Publicou artigos na revista \"Cultura integral y femenina\", creada polas l\u00edderes do movemento feminista intelectual republicano, e que pretend\u00eda lograr a emancipaci\u00f3n da muller a trav\u00e9s da cultura e o co\u00f1ecemento.\nEn xu\u00f1o de 1936, tras a vitoria da Fronte Popular, Eulalia Vicenti formou parte xunto con Luisa Carn\u00e9s, Mar\u00eda Teresa Le\u00f3n, Elena Fort\u00fan, Matilde Ras e outras intelectuais da \u00e9poca dunha homenaxe a Clara Campoamor pola consecuci\u00f3n do voto feminino o 1 de outubro de 1931 e a defensa dos dereitos das mlljeres."}
{"id": "444364", "revid": "1888", "url": "https://gl.wikipedia.org/wiki?curid=444364", "title": "Eulalia Vicenti D\u00edez de Tejada", "text": ""}
{"id": "444365", "revid": "23204", "url": "https://gl.wikipedia.org/wiki?curid=444365", "title": "Gran Premio de Italia de 1998", "text": "O Gran Premio de Italia de 1998 foi unha carreira de motor de F\u00f3rmula 1 celebrada o 13 de setembro de 1998 no Autodromo Nazionale Monza, Monza, Italia. Foi a d\u00e9cimo cuarta carreira do Campionato Mundial de F\u00f3rmula 1 de . A carreira de 53 voltas ga\u00f1ouna Michael Schumacher. Esta foi tam\u00e9n a \u00faltima vitoria do fabricante de pneum\u00e1ticos Goodyear na F\u00f3rmula Un.\nCarreira.\nFoi unha carreira dram\u00e1tica, H\u00e4kkinen conseguiu un comezo cegador abr\u00edndose cami\u00f1o cara a Eddie Irvine e Michael Schumacher na primeira fila, ao mesmo tempo foi un comezo terrible para Schumacher que caeu ata o quinto posto, pouco despois pasou a Villeneuve no 4\u00ba e logo a Irvine polo terceiro.\nH\u00e4kkinen loitaba cun problema de freos e acenou ao seu compa\u00f1eiro de equipo Coulthard, pero pouco despois o motor de Coulthard explotou e uns segundos despois Schumacher, que collera a H\u00e4kkinen, pasou ao finland\u00e9s cando H\u00e4kkinen axustaba os seus freos para afrontar o problema e desprazouse debido ao fume do motor de Coulthard.\nVilleneuve cunha baixa carga aerodin\u00e1mica trompeou e sa\u00edu da carreira, e H\u00e4kkinen comezou a atrapar a Schumacher de novo. H\u00e4kkinen estaba s\u00f3 tres segundos atr\u00e1s cun pu\u00f1ado de voltas restantes, pero despois os seus freos traseiros fallaron, que provocaron un trompo salvaxe na chicana Roggia. Foi capaz de manter o seu motor en marcha e continuou, pero ao comezo da seguinte volta, sa\u00eduse novamente na primeira chicana de Rettifilo, e Irvine colocouse segundo. Pouco despois Ralf Schumacher colleu e pasou a H\u00e4kkinen que logrou aguantar no cuarto lugar.\nFoi unha xubilosa escena para os tifosi italianos cando Michael Schumacher chegou a meta primeiro e o seu compa\u00f1eiro de equipo de Ferrari Eddie Irvine ocupou o segundo lugar con Ralf Schumacher 3\u00ba, o que significa que o equipo de Jordan acabara no podio en d\u00faas carreiras.\nMichael Schumacher estaba agora empatado en puntos con Mika H\u00e4kkinen chegando a N\u00fcrburgring, a pen\u00faltima rolda.\nEsta carreira foi o 600\u00ba sa\u00edda da Scuderia Ferrari nun evento de Campionato Mundial como equipo."}
{"id": "444366", "revid": "89787", "url": "https://gl.wikipedia.org/wiki?curid=444366", "title": "Caracal (x\u00e9nero)", "text": "Caracal \u00e9 un x\u00e9nero de mam\u00edferos carn\u00edvoros da familia dos f\u00e9lidos, subfamilia dos felinos.\nTaxonom\u00eda.\nDescrici\u00f3n.\nO x\u00e9nero foi descrito en 1843 polo naturalista, bot\u00e1nico, zo\u00f3logo e mic\u00f3logo ingl\u00e9s John Edward Gray, nun traballo publicado en \"List. Spec. Mamm. Coll. Brit. Mus\".: 46.\nEtimolox\u00eda.\nO nome \"caracal\" entrou nas linguas modernas en 1760 a trav\u00e9s do franc\u00e9s como un pr\u00e9stamo do turco \"karakulak\", formado pola uni\u00f3n das palabras \"kara\", 'negro' e \"kulak\", 'orella'. E de a\u00ed o tomou Gray para o lat\u00edn cient\u00edfico.\nSin\u00f3nimos.\nAdemais de polo nome hoxe en d\u00eda v\u00e1lido, o x\u00e9nero co\u00f1eceuse tam\u00e9n polos sin\u00f3nimos: \nEspecies.\nDurante moitos anos considerouse a \"Caracal\" como un x\u00e9nero monot\u00edpico, isto \u00e9, que s\u00f3 comprend\u00eda unha \u00fanica especie, \"Caracal caracal\", o caracal, e as\u00ed aparece en case toda a bibliograf\u00eda.\nAs\u00ed mesmo, tradicionalmente, inclu\u00eduse a \"Caracal aurata\" no x\u00e9nero \"Felis\" ou no \"Profelis\".\nPero datos moleculares recentes revelan inequivocamente que o caracal, o serval e \"Caracal aurata\" est\u00e1n intimamente ligados.\nE an\u00e1lises xen\u00e9ticas moi recentes mostraron que o caracal, \"Caracal aurata\" e m\u00e1is o serval est\u00e1n estreitamente relacionados pola s\u00faa xen\u00e9tica, e que diverxeron dun antepasado com\u00fan hai aproximadamente 5,4 mill\u00f3ns de anos. Polo tanto, suxeriuse inclu\u00edr a todos eles dentro do x\u00e9nero \"Caracal\".\nEste criterio foi aceptado polos autores da \"Lista vermella\" da Uni\u00f3n Internacional para a Conservaci\u00f3n da Natureza (UICN) para \"Caracal aurata\". Polo tanto, segundo a UICN, o x\u00e9nero comprede estas d\u00faas especies:\nPola s\u00faa parte, W. E. Johnson e colaboradores, engaden tam\u00e9n ao serval nesta lista: \nCaracter\u00edsticas.\nSon felinos de tama\u00f1o mediano que viven en sabanas e zonas semides\u00e9rticas de \u00c1frica e, no caso do caracal, tam\u00e9n no oeste de Asia.\nBiolox\u00eda.\nCazan e alim\u00e9ntanse de pequenos mam\u00edferos, como lebres, roedores, dam\u00e1ns e incluso cr\u00edas de ant\u00edlopes, pero as s\u00faas presas preferidas son as aves."}
{"id": "444368", "revid": "23204", "url": "https://gl.wikipedia.org/wiki?curid=444368", "title": "Rieju", "text": "Rieju (acr\u00f3nimo de Riera &amp; Juanola) \u00e9 unha marca de motocicletas catal\u00e1.\nHistoria.\nA empresa foi fundada en 1934 como unha f\u00e1brica de accesorios de bicicletas. En 1942 comezan a fabricaci\u00f3n de bicicletas baixo as marcas Emporium e Marathon e en 1945 motocicletas. Produce unhas 10\u00a0000 motos ao ano. Os seus dese\u00f1os caracter\u00edzanse por empregar motores doutras marcas. Primeiramente da italiana Minarelli e actualmente da xaponesa Yamaha."}
{"id": "444380", "revid": "1131", "url": "https://gl.wikipedia.org/wiki?curid=444380", "title": "Open University", "text": "The Open University (OU)\u00a0\u00e9\u00a0unha universidade de investigaci\u00f3n e educaci\u00f3n a distancia, e unha das meirandes universidades do Reino Unido de educaci\u00f3n superio. A maior\u00eda dos estudantes universitarios son orixinarios do Reino Unido e principalmente estudan f\u00f3ra do campus; moitos dos seus cursos (tanto universitarios como de posgrao) tam\u00e9n poden ser estudados dende calquera parte do mundo. Tam\u00e9n hai un certo n\u00famero de estudantes a tempo completo que fan investigaci\u00f3n de posgrao nun campus universitario de 48 hect\u00e1reas onde poden usar as instalaci\u00f3ns da OU, as\u00ed como m\u00e1is de 1.000 membros acad\u00e9micos e m\u00e1is de 2.500 administrativos, persoal operativo e de apoio."}
{"id": "444382", "revid": "85894", "url": "https://gl.wikipedia.org/wiki?curid=444382", "title": "FKM Festival Internacional de Cinema Fant\u00e1stico da Coru\u00f1a", "text": "O FKM Festival de Cinema Fant\u00e1stico da Coru\u00f1a \u00e9 un festival especializado en cinema fant\u00e1stico, de terror e ciencia ficci\u00f3n. En 2018 chegou \u00e1 s\u00faa X edici\u00f3n. Est\u00e1 dirixido por Tonecho Otero."}
{"id": "444383", "revid": "83328", "url": "https://gl.wikipedia.org/wiki?curid=444383", "title": "Festival de Cinema Fant\u00e1stico da Coru\u00f1a", "text": ""}
{"id": "444384", "revid": "1888", "url": "https://gl.wikipedia.org/wiki?curid=444384", "title": "Agustina \u00c1lvarez Rovina", "text": ""}
{"id": "444385", "revid": "1131", "url": "https://gl.wikipedia.org/wiki?curid=444385", "title": "Bayreuth Festspielhaus", "text": "O Bayreuther Festspielhaus (Teatro do Festival de Bayreuth) ou Richard-Wagner-Festspielhaus \u00e9 un teatro de \u00f3pera de Bayreuth, en Baviera, Alema\u00f1a, que se dedica exclusivamente \u00e1 representaci\u00f3n das \u00f3peras compostas por Richard Wagner. \u00c9 a sede do Festival de Bayreuth, para o que foi especialmente concibido e constru\u00eddo polo propio Wagner. Foi o lugar onde se estreou \"Parsifal\", a derradeira \u00f3pera de Wagner (1882), as\u00ed como \"Siegfried\" e \"G\u00f6tterd\u00e4mmerung\", as d\u00faas \u00faltimas partes do ciclo \"Der Ring des Nibelungen\", que veu aqu\u00ed tam\u00e9n a s\u00faa primeira representaci\u00f3n integral (1876).\nDese\u00f1o.\nWagner adaptou o dese\u00f1o, sen permiso do arquitecto, dun proxecto de Gottfried Semper para un teatro en M\u00fanic que non chegou a realizarse e que o propio Semper reutilizou despois para o Burgtheater de Viena. A construci\u00f3n estivo a cargo do arquitecto Otto Br\u00fcckwald, baixo a supervisi\u00f3n de Wagner e co apoio financeiro do rei Lu\u00eds II de Baviera. A primeira pedra colocouse o d\u00eda dos aniversarios de Wagner, o 22 de maio de 1872. A inauguraci\u00f3n f\u00edxose coa primeira representaci\u00f3n completa das catro \u00f3peras que constit\u00faen o ciclo \"Der Ring des Nibelungen\", do 13 ao 17 de agosto de 1876.\nO corpo principal do edificio, con estrutura de madeira, presenta unha escasa ornamentaci\u00f3n, con muros de ladrillo, o que en ocasi\u00f3ns lle valeu o apelativo despectivo do \"celeiro\". A entrada principal (\"K\u00f6nigsbau\"), constru\u00edda en 1882 como entrada privada para o rei Lu\u00eds II de Baviera con motivo do segundo Festival e a estrea de \"Parsifal\", presenta, como contraste, a t\u00edpica ornamentaci\u00f3n de finais do s\u00e9culo XIX, con columnas e muros de pedra. O interior est\u00e1 constru\u00eddo principalmente en madeira. En contra da tradici\u00f3n, o auditorio ten forma de abano graduado, sen galer\u00edas nin palcos, con visibilidade perfecta do escenario dende as 1925 localidades.\nA boca do escenario presenta un dobre proscenio, que d\u00e1 \u00f3 p\u00fablico a sensaci\u00f3n de que a escena est\u00e1 m\u00e1is lonxe do que realmente \u00e9. Este dobre proscenio, xunto coa disposici\u00f3n do foxo da orquestra e o escurecemento total da sala durante a representaci\u00f3n (non habitual nesa \u00e9poca), crean, en palabras do propio Wagner, un \"foxo m\u00edstico\" (en alem\u00e1n: \"mystischer Abgrund\") entre o p\u00fablico e a escena, o que lle d\u00e1 un especial car\u00e1cter \u00e1s representaci\u00f3ns e proporcionan un reforzo f\u00edsico \u00f3 contido m\u00edtico da maior\u00eda das \u00f3peras de Wagner.\nO teatro mantivo o mesmo aspecto durante toda a s\u00faa historia, principalmente na parte accesible \u00f3 p\u00fablico. Por\u00e9n, a\u00a0parte esc\u00e9nica sufriu diversas reformas para adaptarse \u00e1 evoluci\u00f3n das tecnolox\u00edas esc\u00e9nicas. As primeiras reformas fix\u00e9ronse na d\u00e9cada de 1920, coincidindo coa renovaci\u00f3n das escenograf\u00edas orixinais dos primeiros festivais, que foron incorporando escenarios tridimensionais, en lugar dos primitivos panos pintados. Entre 1958 e 1968 acometeuse unha reforma gradual de toda a estrutura do edificio, que substitu\u00edu a primitiva armaz\u00f3n de madeira por unha nova de aceiro e formig\u00f3n.\nNo presente, a boca do escenario ten 11,8 m de altura e 13 m de anchura, mentres que o escenario ten unha anchura m\u00e1xima de 27 m e unha profundidade de 22 m (que se pode ampliar at\u00e9 40 m se se utiliza o escenario posterior). A torre esc\u00e9nica ten unha altura m\u00e1xima de 30 m. A sala disp\u00f3n de 1937 prazas, distribu\u00eddas nas 30 filas do patio de butacas (\"Parkett\") e as tres plantas \u00f3 fondo da sala (\"Loge\", \"Balkon\" e \"Galerie\")."}
{"id": "444386", "revid": "23204", "url": "https://gl.wikipedia.org/wiki?curid=444386", "title": "Bayreuther Festspielhaus", "text": ""}
{"id": "444387", "revid": "23204", "url": "https://gl.wikipedia.org/wiki?curid=444387", "title": "Richard-Wagner-Festspielhaus", "text": ""}
{"id": "444389", "revid": "98629", "url": "https://gl.wikipedia.org/wiki?curid=444389", "title": "Dragonslayer (filme de 1981)", "text": "Dragonslayer\u00a0\u00e9 un filme estadounidense de 1981 dirixido por Matthew Robbins. O gui\u00f3n foi escrito por Robbins xunto con Hal Barwood. Est\u00e1 protagonizado por Peter MacNicol, Ralph Richardson, John Hallam e Caitlin Clarke. Paramount Pictures encargouse da distribuci\u00f3n en Am\u00e9rica do Norte, mentres que Buena Vista International f\u00edxose cargo da distribuci\u00f3n internacional. A historia, ambientada nun reino medieval de ficci\u00f3n, segue as aventuras dun mozo mago que tenta derrotar un drag\u00f3n."}
{"id": "444393", "revid": "23204", "url": "https://gl.wikipedia.org/wiki?curid=444393", "title": "Cinema de animaci\u00f3n", "text": ""}
{"id": "444397", "revid": "85894", "url": "https://gl.wikipedia.org/wiki?curid=444397", "title": "Mary Lola P\u00e9rez Basanta", "text": "Mar\u00eda Dolores P\u00e9rez Basanta, co\u00f1ecida como Mary Lola P\u00e9rez Basanta, nada en Ribadeo o 30 de novembro de 1935 e finada en Granada o 14 de maio de 2017, foi unha tradutora, xornalista e escritora galega.\nTraxectoria.\nCursou dous anos de Medicina na Universidade de Santiago de Compostela. Marchou a Par\u00eds para especializarse en lingua francesa na Sorbona. Estudou na Escola de Tradutores de Granada. Residiu en Granada onda colaborou coa prensa local (\"Diario de Granada\") e tam\u00e9n con xornais galegos \"La Comarca del Eo\" e \"La Voz de Galicia\"."}
{"id": "444398", "revid": "1888", "url": "https://gl.wikipedia.org/wiki?curid=444398", "title": "Mar\u00eda Dolores P\u00e9rez Basanta", "text": ""}
{"id": "444399", "revid": "865", "url": "https://gl.wikipedia.org/wiki?curid=444399", "title": "Postal (\u00e1lbum)", "text": "Postal \u00e9 o segundo \u00e1lbum de estudio da banda galega de indie rock Chicharr\u00f3n, publicado o 9 de marzo de 2016 a trav\u00e9s do colectivo art\u00edstico Prenom. Ao igual que o seu primeiro traballo, \"Chicharr\u00f3n\", o disco foi gravado e mesturado no estudio A Ponte de Villestro por Tom\u00e1s Ageitos. A masterizaci\u00f3n realizouna Ib\u00e1n P\u00e9rez no estudio Terraforma no H\u00edo.\nNeste \u00e1lbum participaron os membros orixinais da banda (Alberto Vecino, Diego Gende e Rub\u00e9n Dom\u00ednguez), ademais das d\u00faas novas incorporaci\u00f3ns, Mar Catarina (teclados) e Xurxo Meis (bater\u00eda). Dom\u00ednguez pasar\u00edase ao baixo e ademais encargouse das tarefas de produci\u00f3n. Colaboraron tam\u00e9n na gravaci\u00f3n Tom\u00e1s Ageitos e Mara P\u00e9rez, que posteriormente acabar\u00eda un\u00edndose a Chicharr\u00f3n.\nEn \"Postal\" as composici\u00f3ns est\u00e1n todas en galego, a diferenza do seu anterior disco no que est\u00e1n en castel\u00e1n. Alberto Vecino explicou este cambio dicindo que \"entre n\u00f3s falamos galego, as\u00ed que o son Chicharr\u00f3n era m\u00e1is l\u00f3xico que fose en galego\". No disco tam\u00e9n abandonan a sonoridade ac\u00fastica da s\u00faa primeira entrega incorporando m\u00e1is guitarras el\u00e9ctricas."}
{"id": "444400", "revid": "23204", "url": "https://gl.wikipedia.org/wiki?curid=444400", "title": "Baixo o signo de Roma", "text": "Baixo o signo de Roma (en\u00a0) \u00e9\u00a0un filme italiano de 1959 dirixido por Guido Brignone.\nEstreouse en galego o 27 de outubro de 1988 a trav\u00e9s da TVG."}
{"id": "444402", "revid": "23204", "url": "https://gl.wikipedia.org/wiki?curid=444402", "title": "Nel segno di Roma", "text": ""}
{"id": "444406", "revid": "23204", "url": "https://gl.wikipedia.org/wiki?curid=444406", "title": "Baixo o signo de scorpio", "text": "Baixo o signo de scorpio (en ) \u00e9 un filme italiano de 1969 dirixido polos irm\u00e1ns Taviani. Foi estreado no Festival Internacional de Cinema de Venecia. O filme foi definido como \"quizais o m\u00e1is avanzado filme dos irm\u00e1ns Tavianis pola s\u00faa orixinalidade creativa e investigaci\u00f3n estil\u00edstica\".\nEstreouse en galego o 25 de setembro de 1993 a trav\u00e9s da TVG."}
{"id": "444407", "revid": "5863", "url": "https://gl.wikipedia.org/wiki?curid=444407", "title": "Eulalia Vicenti D\u00edez", "text": ""}
{"id": "444408", "revid": "197", "url": "https://gl.wikipedia.org/wiki?curid=444408", "title": "Pen\u00ednsula do Saln\u00e9s", "text": ""}
{"id": "444409", "revid": "23204", "url": "https://gl.wikipedia.org/wiki?curid=444409", "title": "Sotto il segno dello scorpione", "text": ""}
{"id": "444412", "revid": "1131", "url": "https://gl.wikipedia.org/wiki?curid=444412", "title": "Estaci\u00f3n da Coru\u00f1a-T\u00e9rmino", "text": "A estaci\u00f3n da Coru\u00f1a-T\u00e9rmino (denominaci\u00f3n oficial), m\u00e1is co\u00f1ecida como a estaci\u00f3n do Norte, foi unha estaci\u00f3n de RENFE na cidade da Coru\u00f1a at\u00e9 o ano 1964, cando un lume arrasou o predio de viaxeiros e todos os servizos pasaron a se concentrar na estaci\u00f3n de San Cristovo.\nHistoria.\nEn 1858 a ra\u00ed\u00f1a Isabel II colocou a primeira pedra do que hab\u00eda ser a cabeceira da li\u00f1a A Coru\u00f1a - Palencia. Estaba situada no barrio da Gaiteira, na ribeira do r\u00edo Monelos; provisionalmente foi constru\u00eddo en 1874 un predio de madeira para dar servizo aos viaxeiros con orixe e destino Lugo, no que ser\u00eda a segunda li\u00f1a f\u00e9rrea de Galiza, logo da Santiago - Carril.\nA terminal de pasaxeiros definitiva foi inaugurada en setembro de 1883 polo rei de Espa\u00f1a Afonso XII e estivo operada pola Compa\u00f1\u00eda de los Caminos de Hierro del Norte de Espa\u00f1a at\u00e9 a s\u00faa nacionalizaci\u00f3n por parte do Estado espa\u00f1ol en 1941, de a\u00ed que se co\u00f1ecera popularmente como a \"estaci\u00f3n do Norte\".\nCoa conclusi\u00f3n das obras en 1957 da li\u00f1a Zamora - A Coru\u00f1a, que establec\u00eda unha conexi\u00f3n m\u00e1is r\u00e1pida desta \u00faltima con Madrid e a posta en servizo da v\u00eda que unir\u00eda as li\u00f1as de Zamora e Le\u00f3n grazas a un t\u00fanel baixo Eir\u00eds en 1958, comezou o declive da estaci\u00f3n do Norte en favor de San Cristovo.\nEn xaneiro de 1964 un lume arrasou co predio de viaxeiros e parte das instalaci\u00f3ns, producindo o peche da estaci\u00f3n. En 1975, abandonadas xa as instalaci\u00f3ns desde hab\u00eda anos, foi constru\u00edda en parte dos terreos a actual estaci\u00f3n de autobuses."}
{"id": "444413", "revid": "62432", "url": "https://gl.wikipedia.org/wiki?curid=444413", "title": "Estaci\u00f3n de Barallobre", "text": ""}
{"id": "444415", "revid": "5863", "url": "https://gl.wikipedia.org/wiki?curid=444415", "title": "J. A. Dur\u00e1n", "text": ""}
{"id": "444416", "revid": "62432", "url": "https://gl.wikipedia.org/wiki?curid=444416", "title": "Estaci\u00f3n de Begonte", "text": ""}
{"id": "444423", "revid": "1410", "url": "https://gl.wikipedia.org/wiki?curid=444423", "title": "Malcolm Brogdon", "text": "Malcolm Moses Brogdon, nado o 11 de decembro de 1992 en Atlanta, Xeorxia, \u00e9 un xogador de baloncesto profesional estadounidense que xoga nos Boston Celtics da National Basketball Association (NBA).\nTraxectoria.\nProfesional.\nO 23 de xu\u00f1o de 2016, Brogdon foi elixido na 36\u00aa posici\u00f3n do Draft da NBA de 2016 polos Milwaukee Bucks. O 30 de xullo de 2016, asinou un contrato cos Bucks. Fixo o seu debut na NBA o 26 de outubro de 2016, facendo oito puntos e cinco asistencias en 21 minutos, na derrota dos Bucks por 107-96 contra os Charlotte Hornets. \u00d3 remate da s\u00faa primeira tempada na liga, ga\u00f1ou o galard\u00f3n \u00f3 Rookie do Ano, e foi elixido de maneira un\u00e1nime no mellor equipo de rookies da tempada.\nO 29 de xu\u00f1o de 2019, os Bucks decidiron facer axente libre restrinxido a Brogdon. O 6 de xu\u00f1o de 2019, Brogdon asinou cos Indiana Pacers a cambio dun futuro intercambio de roldas do Draft.\nO 9 de xullo de 2022, Brogdon foi traspasado \u00f3s Boston Celtics a cambio de Aaron Nesmith, Daniel Theis, Nik Stauskas, Malik Fitts, Juwan Morgan, e unha elecci\u00f3n da primeira rolda do Draft de 2023."}
{"id": "444424", "revid": "62432", "url": "https://gl.wikipedia.org/wiki?curid=444424", "title": "Estaci\u00f3n de Ourense-San Francisco", "text": ""}
{"id": "444426", "revid": "1131", "url": "https://gl.wikipedia.org/wiki?curid=444426", "title": "La lingua delle cantigas", "text": "La lingua delle cantigas \u00e9 un manual universitario en lingua italiana do fil\u00f3logo sueco P\u00e4r Larson, publicado en 2018 pola editorial Carocci..\nCaracter\u00edsticas.\nO volume \u00e9 unha descrici\u00f3n sistem\u00e1tica do galego usado polo trobadorismo entre finais do s\u00e9culo XII e mediados do XIV."}
{"id": "444442", "revid": "72012", "url": "https://gl.wikipedia.org/wiki?curid=444442", "title": "Litocranius", "text": ""}
{"id": "444466", "revid": "98629", "url": "https://gl.wikipedia.org/wiki?curid=444466", "title": "Baixo sospeita", "text": "Baixo sospeita\u00a0(en ) \u00e9 un filme franco-estadounidense de 2000 dirixido por Stephen Hopkins. Est\u00e1 protagonizado por Gene Hackman, Morgan Freeman, Monica Bellucci e Thomas Jane. Bas\u00e9ase no filme franc\u00e9s de 1981 \"Garde \u00e0 vue\" e na novela brit\u00e1nica \"Brainwash\", escrita por John Wainwright. Foi estreado f\u00f3ra de competici\u00f3n no Festival Internacional de Cinema de Cannes de 2000."}
{"id": "444467", "revid": "23204", "url": "https://gl.wikipedia.org/wiki?curid=444467", "title": "Under Suspicion (filme de 2000)", "text": ""}
{"id": "444472", "revid": "85894", "url": "https://gl.wikipedia.org/wiki?curid=444472", "title": "Francis Boutle Publishers", "text": "Francis Boutle Publishers \u00e9 unha editorial brit\u00e1nica que ten traducidas obras galegas ao ingl\u00e9s."}
{"id": "444482", "revid": "23204", "url": "https://gl.wikipedia.org/wiki?curid=444482", "title": "Nick Allder", "text": "Nick Allder, nado en\u00a0Buckinghamshire\u00a0o\u00a010 de febreiro de 1943,\u00a0\u00e9 un especialista brit\u00e1nico en efectos visuais. Conseguiu o Oscar \u00f3s mellores efectos visuais na 52\u00aa edici\u00f3n dos premios\u00a0por \"Alien\", xunto con\u00a0H. R. Giger, Carlo Rambaldi, Brian Johnson e Dennis Ayling. Tam\u00e9n ga\u00f1ou o BAFTA \u00f3s mellores efectos visuais polo filme de ciencia ficci\u00f3n \"Le Cinqui\u00e8me \u00c9l\u00e9ment\" (1997). Allder tam\u00e9n traballou para granders produci\u00f3ns como \"\" (1980) ou \"Braveheart\" (1995)."}
{"id": "444483", "revid": "89787", "url": "https://gl.wikipedia.org/wiki?curid=444483", "title": "Jib (c\u00e1mara)", "text": "En cinematograf\u00eda, un jib \u00e9 un dispositivo de\u00a0guindastre cunha c\u00e1mara no seu extremo e un contrapeso cos controis da c\u00e1mara no outro. Op\u00e9rase como un balanc\u00edn, mais o punto de balance at\u00f3pase preto do contrapeso, polo que a c\u00e1mara que se atopa no extremo pode moverse nun arco extenso. Un jib permite \u00e1 c\u00e1mara moverse verticalmente, horizontalmente, ou nunha combinaci\u00f3n dos dous. A jib m\u00f3ntase a mi\u00fado sobre un tr\u00edpode ou un soporte semellante."}
{"id": "444485", "revid": "23204", "url": "https://gl.wikipedia.org/wiki?curid=444485", "title": "Jody Samson", "text": "Jody Samson, nado o 4 de novembro de 1946 e finado o 27 de decembro de 2008, foi un coiteleiro e fabricante de espadas de Burbank, California que dese\u00f1ou navallas bolboreta para Benchmade as\u00ed como espadas para filmes como \"Conan o b\u00e1rbaro\", Conan o destrutor\", \"First Knight\", \"A m\u00e1scara do Zorro\", \"Blade\", Blind Fury, Batman e Robin, Batman Forever\" e \"Streets of Fire\"."}
{"id": "444486", "revid": "89787", "url": "https://gl.wikipedia.org/wiki?curid=444486", "title": "Aceiro \u00f3 carbono", "text": "O aceiro \u00f3 carbono, tam\u00e9n co\u00f1ecido como aceiro de construci\u00f3n, constit\u00fae unha proporci\u00f3n importante dos aceiros producidos nas plantas sider\u00farxicas. Desta forma sep\u00e1ranse respecto dos aceiros inoxidables, dos aceiros para ferramentas, dos aceiros para usos el\u00e9ctricos ou dos aceiros para electrodom\u00e9sticos ou partes non estruturais de veh\u00edculos de transporte. C\u00f3mpre sinalar que neste concepto de aceiro de construci\u00f3n p\u00f3dense englobar tanto os aceiros para construci\u00f3n civil como para construci\u00f3n mec\u00e1nica. Historicamente, un 90% da produci\u00f3n total producida mundialmente corresponde a aceiros \u00f3 carbono e o 10% restante son aceiros aleados. Por\u00e9n, a tendencia \u00e9 cara a un crecemento da proporci\u00f3n dos aceiros aleados en diminuci\u00f3n dos aceiros ao carbono. Nesta tendencia ten importancia a necesidade de alixeirar pesos tanto para o caso das estruturas (co consecuente aforro nas cimentaci\u00f3ns) como os requirimentos de menor consumo por peso nos autom\u00f3biles, unido neste caso \u00e1 necesidade de reforzar a seguridade perante impactos sen incrementar o peso dos veh\u00edculos."}
{"id": "444487", "revid": "23204", "url": "https://gl.wikipedia.org/wiki?curid=444487", "title": "Aceiro ao carbono", "text": ""}
{"id": "444488", "revid": "89787", "url": "https://gl.wikipedia.org/wiki?curid=444488", "title": "Electroerosi\u00f3n", "text": "A electroerosi\u00f3n \u00e9 un proceso de fabricaci\u00f3n tam\u00e9n co\u00f1ecido como mecanizado por descarga el\u00e9ctrica ou EDM (polo seu nome en ingl\u00e9s, electrical discharge machining).\nO proceso de electroerosi\u00f3n consiste na xeraci\u00f3n dun arco el\u00e9ctrico entre unha peza e un el\u00e9ctrodo nun medio diel\u00e9ctrico para arrincar part\u00edculas da peza at\u00e9 conseguir reproducir nela as formas do el\u00e9ctrodo. Ambos, peza e el\u00e9ctrodo, deben ser condutores, para que poida estabelecerse o arco el\u00e9ctrico que provoque o arranque de material.\nBasicamente ten d\u00faas variantes:\nO proceso de erosi\u00f3n t\u00e9rmica no cal se extrae metal mediante unha serie de descargas el\u00e9ctricas recorrentes entre unha ferramenta de corte que act\u00faa como el\u00e9ctrodo e unha peza condutora, en presenza dun flu\u00eddo diel\u00e9ctrico. Esta descarga prod\u00facese nun oco (\u201cgap\u201d) de voltaxe entre o el\u00e9ctrodo e a peza. A calor da descarga vaporiza part\u00edculas diminutas do material da peza e do el\u00e9ctrodo, que seguidamente se eliminan do oco polo diel\u00e9ctrico que fl\u00fae continuamente. A expansi\u00f3n do mecanizado por electroerosi\u00f3n nos \u00faltimos 45 anos deu orixe \u00f3s tres tipos principais que se enumeran a continuaci\u00f3n, a\u00ednda que os m\u00e1is utilizados son os dous primeiros."}
{"id": "444489", "revid": "5863", "url": "https://gl.wikipedia.org/wiki?curid=444489", "title": "Mosteiro de Ferreira de Pant\u00f3n", "text": ""}
{"id": "444490", "revid": "23204", "url": "https://gl.wikipedia.org/wiki?curid=444490", "title": "Unha bala no cami\u00f1o", "text": "Unha bala no cami\u00f1o (en ) \u00e9 un filme estadounidense de 1954 dirixido por John Farrow e protagonizado por Jean Simmons, Rory Calhoun, Stephen McNally e Brian Aherne.\nEstreouse en galego o 29 de xaneiro de 2000 a trav\u00e9s da TVG."}
{"id": "444491", "revid": "23204", "url": "https://gl.wikipedia.org/wiki?curid=444491", "title": "A Bullet Is Waiting", "text": ""}
{"id": "444493", "revid": "98629", "url": "https://gl.wikipedia.org/wiki?curid=444493", "title": "A balada de Cable Hogue", "text": "A balada de Cable Hogue (en ) \u00e9 un filme estadounidense de 1970 dirixido por Sam Peckinpah e protagonizado por Jason Robards, Stella Stevens e David Warner. Ambientado no deserto de Arizona, o filme conta a historia durante tres anos dun propector fracasado. Malia ser un western o filme \u00e9 pouco convencional no x\u00e9nero xa que conta con poucas escenas de violencia e tiroteos.\nEstreouse en galego o 15 de marzo de 1986 a trav\u00e9s da TVG."}
{"id": "444494", "revid": "23204", "url": "https://gl.wikipedia.org/wiki?curid=444494", "title": "The Ballad of Cable Hogue", "text": ""}
{"id": "444495", "revid": "23204", "url": "https://gl.wikipedia.org/wiki?curid=444495", "title": "A balada dos Dalton", "text": "A balada dos Dalton (en ) \u00e9 un filme franc\u00e9s de 1978 dirixido por Ren\u00e9 Goscinny, Henri Gruel, Morris e Pierre Watrin. \u00c9 unha adaptaci\u00f3n da personaxe de banda dese\u00f1ada Lucky Luke."}
{"id": "444496", "revid": "23204", "url": "https://gl.wikipedia.org/wiki?curid=444496", "title": "La Ballade des Dalton", "text": ""}
{"id": "444498", "revid": "23204", "url": "https://gl.wikipedia.org/wiki?curid=444498", "title": "A bamba", "text": "A bamba (en )\u00a0\u00e9 un\u00a0filme estadounidense de 1987 escrito e dirixido por Luis Valdez que conta a vida e a carreira da estrela rock Ritchie Valens. Est\u00e1 protagonizado por Lou Diamond Phillips como Valens, Esai Morales, Rosanna DeSoto, Elizabeth Pe\u00f1a, Danielle von Zerneck e Joe Pantoliano. O filme amosa os efectos que a carreira de Valens tivo na vida do seu medio irm\u00e1n Bob Morales, a s\u00faa moza Donna Ludwig e o resto da s\u00faa familia.\nEn 2017, o filme foi escollido para a s\u00faa preservaci\u00f3n no National Film Registry da Biblioteca do Congreso dos Estados Unidos por ser \"cultural, hist\u00f3rica ou esteticamente significativo\".\nEstreouse en galego o 7 de novembro de 1992 a trav\u00e9s da TVG."}
{"id": "444499", "revid": "23204", "url": "https://gl.wikipedia.org/wiki?curid=444499", "title": "La Bamba (filme)", "text": ""}
{"id": "444500", "revid": "197", "url": "https://gl.wikipedia.org/wiki?curid=444500", "title": "Ernest Babelon", "text": "Ernest Charles Fran\u00e7ois Babelon, nado o 7 de novembro de 1854 en Sarrey, no departamento franc\u00e9s do Alto Marne, e finado o 3 de xaneiro de 1924 en Par\u00eds, foi un numism\u00e1tico e arque\u00f3logo franc\u00e9s especializado nas civilizaci\u00f3ns mediterr\u00e1neas das antigas Grecia e Roma.\nTraxectoria.\nLogo de recibir a s\u00faa primeira educaci\u00f3n no seminario de Langres, Ernest Babelon estudou desde 1874 a 1878 na \u00c9cole Nationale des Chartes para se formar como arquiveiro pale\u00f3grafo, graduaci\u00f3n que acadou logo de presentar a s\u00faa tese \"Les bourgeois du roi au Moyen\" \u00c2ge.\nA partir de 1878 entrou a formar parte do prestixioso Gabinete de Medallas da Biblioteca Nacional de Francia e, xunto con Salomon Reinach, dirixiu diversas escavaci\u00f3ns en \u00c1frica do Norte en 1883. En 1890 foi nomeado director adxunto do Gabinete de Medallas, como substituto de Henri Michel Lavoix, e dous anos m\u00e1is tarde accedeu propiamente ao cargo de director, no que se mantivo 32 anos, ata o seu falecemento en 1924 (o seu fillo, Jean Babelon, tam\u00e9n ocupou ese cargo anos m\u00e1is tarde).\nEn 1902 foi nomeado as\u00ed mesmo profesor de Numism\u00e1tica e Gl\u00edptica, e en 1908 dirixiu o curso de Numism\u00e1tica antiga e medieval no Colexio de Francia. Ese mesmo ano foi nomeado presidente da Acad\u00e9mie des Inscriptions et Belles-Lettres.\nBabelon dedicouse inicialmente aos estudos da \u00e9poca medieval, a\u00ednda que o seu interese se ampliou axi\u00f1a \u00e1 numism\u00e1tica antiga, terreo en que chegou a ser un erudito respectado. Paralelamente foi un especialista en linguas antigas do Oriente Medio, eido no que traballou estreitamente co seu amigo Fran\u00e7ois Lenormant.\nA partir de 1887 foi secretario de redacci\u00f3n da revista \"Gazette Arch\u00e9ologique\".\nOs seus traballos numism\u00e1ticos tiveron un dobre foco: por unha banda redactou cat\u00e1logos numism\u00e1ticos e por outra publicou s\u00ednteses monogr\u00e1ficas das s\u00faas propias investigaci\u00f3ns. O seu manual titulado\"Trait\u00e9 des monnaies grecques et romaines\" (\"Manual das moedas gregas e romanas\") quedou incompleto, do mesmo xeito que o seu corpus \"Recueil g\u00e9n\u00e9ral des monnaies grecques d'Asie mineure\" (\"Compilaci\u00f3n xeral das moedas gregas da Asia Menor\"), elaborado xunto con Th\u00e9odore Reinach, no que sintetizou todos os obradoiros monetarios da Asia Menor.\nDurante a primeira Guerra Mundial foi o responsable de enviar f\u00f3ra o Gabinete de Medallas os tesouros art\u00edsticos do museo para os salvagardar, e de restitu\u00edlos posteriormente, logo de acabada a contenda. Coa volta da paz, interveu na controversia pol\u00edtia sobre o Sarre cun traballo en dous volumes sobre Roma e os xermanos titulado \"Le Rhin dans l'histoire\" (\"O Rin e a historia\"). Babelon foi un dos dirixentes do comit\u00e9 de estudos que existiu entre 1917 e 1918 e defendeu o argumento da p\u00e8rtenza de Sarre a Francia. Seguindo os postulados de Paul Vidal de la Blache.\n\u00c1 parte dos postos citados, Babelon foi tam\u00e9n presidente da \"Association pour l'encouragement des \u00e9tudes grecques en France\" e da \"Soci\u00e9t\u00e9 de l'\u00c9cole des chartes\", director da \"Soci\u00e9t\u00e9 des antiquaires de Normandie\" (1905), vicepresidente da secci\u00f3n de arqueolox\u00eda do \"Comit\u00e9 des travaux historiques et scientifiques\", e membro da \"Soci\u00e9t\u00e9 arch\u00e9ologique du d\u00e9partement de Constantine\" (1905) e da \"Soci\u00e9t\u00e9 nationale des antiquaires de France\".\nPremios.\nBabelon foi distinguido en numerosas ocasi\u00f3ns. Polo seu servizo no Gabinete de Medallas foi nomeado Cabaleiro en 1900 e en 1921 Oficial da Lexi\u00f3n de Honor. En 1899 foi reco\u00f1ecido coa prestixiosa medalla da \"Royal Numismatic Society\" de Londres, e en 1922 coa medalla na honra do fil\u00e1ntropo norteamericano Archer M. Huntington.\nAdemais, a medalla conmemorativa do Congreso Internacional de Numism\u00e1tica celebrado en Bruxelas en 1910, organizado polo Consello Internacional de Numism\u00e1tica, estivo dedicada a Ernest Babel\u00f3n, cuxo busto aparece nos seus anversos, dese\u00f1ado por Devreese.\nEscolla de publicaci\u00f3ns.\nEsta \u00e9 unha selecci\u00f3n dos traballos numism\u00e1ticos m\u00e1is sobranceiros de Ernest Babel\u00f3n, case todos eles en materia numism\u00e1tica:"}
{"id": "444505", "revid": "5749", "url": "https://gl.wikipedia.org/wiki?curid=444505", "title": "Tania Fern\u00e1ndez Garc\u00eda", "text": "Tania Fern\u00e1ndez Garc\u00eda, nada en Lugo o 10 de xaneiro de 1992, \u00e9 unha deportista galega que compite en pirag\u00fcismo na modalidade de marat\u00f3n.\nTraxectoria.\nGa\u00f1ou unha medalla de bronce no Campionato Mundial de Pirag\u00fcismo en Marat\u00f3n de 2018 na proba de K2, xunto Tania \u00c1lvarez Yates.\nEn 2019 ga\u00f1ou unha prata no Campionato Europeo de Pirag\u00fcismo en Marat\u00f3n e outra prata no Campionato Mundial, de novo xunto a Tania \u00c1lvarez en ambas ocasi\u00f3ns."}
{"id": "444506", "revid": "89787", "url": "https://gl.wikipedia.org/wiki?curid=444506", "title": "Iurii Lotman", "text": "Iurii Mikhailovich Lotman (en , en ), nado en Petrogrado o 28 de febreiro de 1922 e finado en Tartu (Estonia) o 28 de outubro de 1993, foi un erudito literario prominente, semi\u00f3tico, e historiador cultural, que traballou na Universidade de Tartu. Foi membro da Academia Estoniana de Ciencias. Foi o fundador da Escola Tartu\u2013Moscova de Semi\u00f3tica. O n\u00famero dos seus traballos imprimidos supera os oitocentos t\u00edtulos. O seu arquivo, que se conserva na Universidade de Tallinn e na Biblioteca Universitaria de Tartu e incl\u00fae a s\u00faa correspondencia cun n\u00famero de intelectuais rusos, \u00e9 inmenso.\nTraxectoria.\nIurii Lotman naceu na familia intelectual xud\u00eda do avogado Mikhail Lotman e a dentista educada na Sorbona Aleksandra Lotman en Petrogrado, Rusia. A s\u00faa irm\u00e1 m\u00e1is vella Inna Obraztsova graduouse no Conservatorio de Leningrado e converteuse en compositora e profesora universitaria de teor\u00eda musical; a s\u00faa irm\u00e1 m\u00e1is nova Victoria Lotman foi unha destacada cardi\u00f3loga, e a s\u00faa terceira irm\u00e1 Lidia Lotman foi unha estudosa da literatura rusa da segunda metade do s\u00e9culo XIX no Instituto para Literatura rusa da Academia rusa de Ciencia.\nLotman Graduouse da escola secundaria en 1939 con notas excelentes e foi admitido na Universidade Estatal de Leningrado sen ter que pasar ning\u00fan exame. Al\u00ed estudou filolox\u00eda, que foi unha escola que fixo debido aos amigos universitarios de Lidia Lotman (de feito, asistiu a conferencias universitarias en filolox\u00eda mentres estaba a\u00ednda na escola secundaria). Os seus profesores universitarios foron acad\u00e9micos de renome como\u00a0 Gukovsky, Azadovsky, Tomashevsky e Propp. Foi alistado en 1940 e durante a segunda guerra mundial serviu como operador de radio na artillar\u00eda. Desmobilizado do ex\u00e9rcito en 1946, regresou aos seus estudos na universidade e recibiu o seu diploma con honra en 1950. Os seus primeiros artigos de investigaci\u00f3n publicados centr\u00e1ronse no pensamento literario e social ruso dos s\u00e9culos XVIII e XIX.\nIncapaz de lograr un posto acad\u00e9mico en Leningrado debido ao antisemitismo (non puido entrar nun programa de doutoramento), Lotman foi a Estonia en 1950 e dende 1954 comezou o seu traballo como profesor universitario no Departamento de literatura e lingua rusa da Universidade de Tartu e m\u00e1is tarde converteuse en xefe do departamento.\nNos principios da d\u00e9cada de 1960, Lotman estableceu contactos acad\u00e9micos cun grupo de ling\u00fcistas estruturalistas de Moscova, e convidounos na primeira escola de ver\u00e1n en Sistemas de Modelaxe Secundario, que tiveron lugar en K\u00e4\u00e4riku entre o 19 e o 29 de agosto de 1964. O grupo reuniuse na primeira escola de ver\u00e1n desenvolvida m\u00e1is adiante no que agora se co\u00f1ece como a Escola de Semi\u00f3tica de Tartu\u2013Moscova. Entre os participantes da escola de ver\u00e1n, e outros membros m\u00e1is tard\u00edos da escola, estaban nomes como Boris Uspensky, Vja\u010deslav Ivanov, Vladimir Toporov, Mikhail Gasparov, Alexander Piatigorsky, Isaak I. Revzin e Georgii Lesskis. Por mor do seu traballo colectivo, estableceron un encadramento te\u00f3rico ao redor da semi\u00f3tica da cultura.\nEsta escola \u00e9 amplamente co\u00f1ecido pola s\u00faa revista \"Sign Systems Studies\" publicadas pola Prensa Universitaria de Tartu (antigamente en ruso \"\u0422\u0440\u0443\u0434\u044b \u043f\u043e \u0437\u043d\u0430\u043a\u043e\u0432\u044b\u043c \u0441\u0438\u0441\u0442\u0435\u043c\u0430\u043c\"), que contin\u00faa a ser a revista de semi\u00f3tica m\u00e1is antiga do mundo, establecida en 1964. Lotman estudou a teor\u00eda de cultura, literatura rusa, historia, semi\u00f3tica e semiolox\u00eda (teor\u00edas xerais de signos e sistemas de signos), semi\u00f3tica do cinema, artes, literatura, rob\u00f3tica etc. Neses campos, Lotman foi un dos autores m\u00e1is citados. O seu estudo principal sobre literatura rusa dedicouno a Pushkin; entre os seus traballos m\u00e1is influentes en semi\u00f3tica e estruturalismo est\u00e1n \u00abSemiotics of Cinema\u00bb, \u00abAnalysis of the Poetic Text\u00bb e \u00abThe Structure of the Artistic Text\u00bb. En 1984, Lotman acu\u00f1ou o voc\u00e1bulo semiosfera. En 1991 recibiu a Medalla de Ouro de Filolox\u00eda, o premio m\u00e1is alto para un erudito en filolox\u00eda.\nFamilia.\nA esposa Iurii Lotman, Zara Mints, foi tam\u00e9n unha erudita reco\u00f1ecida sobre literatura rusa e profesora en Tartu. Tiveron tres fillos:"}
{"id": "444507", "revid": "47401", "url": "https://gl.wikipedia.org/wiki?curid=444507", "title": "Yuri Lotman", "text": ""}
{"id": "444517", "revid": "624", "url": "https://gl.wikipedia.org/wiki?curid=444517", "title": "Lu\u00eds I, o Piadoso", "text": ""}
{"id": "444521", "revid": "89787", "url": "https://gl.wikipedia.org/wiki?curid=444521", "title": "\u00c1cido ceropl\u00e1stico", "text": "O \u00e1cido ceropl\u00e1stico ou \u00e1cido pentatriacontanoico \u00e9 un \u00e1cido graxo de cadea li\u00f1al de 35 \u00e1tromos de carbono, coa f\u00f3rmula molecular , simbolizado como C35:0.\nO \u00e1cido ceropl\u00e1stico \u00e9 s\u00f3lido a temperatura ambiente moderada e funde a 98,4\u00a0\u00b0C. \u00c9 soluble en acetona, benceno e cloroformo. Foi descrito por primeira vez en 1953 polo xapon\u00e9s R. Koyama, que o obtivo da cera segregada polo insecto \"Ceroplastes rubens\", de onde prov\u00e9n o seu nome non sistem\u00e1tico. Tam\u00e9n se atopa na cera das olivas."}
{"id": "444522", "revid": "27155", "url": "https://gl.wikipedia.org/wiki?curid=444522", "title": "\u00c1cido pentatriacontanoico", "text": ""}
{"id": "444525", "revid": "1576", "url": "https://gl.wikipedia.org/wiki?curid=444525", "title": "Elvira Men\u00e9ndez", "text": ""}
{"id": "444527", "revid": "89787", "url": "https://gl.wikipedia.org/wiki?curid=444527", "title": "\u00c1cido mel\u00edsico", "text": "O \u00e1cido mel\u00edsico ou \u00e1cido triacontanoico \u00e9 un \u00e1cido graxo de cadea li\u00f1al con 30 \u00e1tomos de carbono, coa f\u00f3rmula molecular e simbol\u00edzase como C30:0.\nO \u00e1cido triacontanoico a temperatura ambiente moderada \u00e9 s\u00f3lido e funde a 93,6\u00a0\u00b0C. O seu \u00edndice de refracci\u00f3n \u00e9 de 1,4323 a 100\u00a0\u00b0C. \u00c9 soluble en cloroformo, disulfuro de carbono e metanol. O seu nome com\u00fan, \u00e1cido mel\u00edsico, deriva da palabra grega \u03bc\u03ad\u03bb\u03b9\u03c3\u03c3\u03b1, melissa, que significa abella, xa que est\u00e1 presente no n\u00e9ctar das flores que atraen as abellas. Na natureza at\u00f3pase en ceras de animais e vexetais.\nO \u00e1cido mel\u00edsico ou triacontanoico, xunto con outros \u00e1cidos graxos de cadea moi longa pares (de 20 a 30 \u00e1tomos de carbono) aparecen en pacientes que padcecen doenzas hereditarias como a s\u00edndrome de Zellweger, a enfermidade de Refsum, a enfermidade de Menkes ou a adrenoleucodistrofia ligada ao X."}
{"id": "444528", "revid": "27155", "url": "https://gl.wikipedia.org/wiki?curid=444528", "title": "\u00c1cido triacontanoico", "text": ""}
{"id": "444531", "revid": "5863", "url": "https://gl.wikipedia.org/wiki?curid=444531", "title": "Catedr\u00e1tica de universidade", "text": ""}
{"id": "444532", "revid": "5863", "url": "https://gl.wikipedia.org/wiki?curid=444532", "title": "Pirag\u00fcista", "text": ""}
{"id": "444533", "revid": "12452", "url": "https://gl.wikipedia.org/wiki?curid=444533", "title": "Nuno II M\u00e9ndez", "text": ""}
{"id": "444534", "revid": "1576", "url": "https://gl.wikipedia.org/wiki?curid=444534", "title": "Cinema", "text": ""}
{"id": "444537", "revid": "5863", "url": "https://gl.wikipedia.org/wiki?curid=444537", "title": "Mary-Lola P\u00e9rez Basanta", "text": ""}
{"id": "444538", "revid": "5863", "url": "https://gl.wikipedia.org/wiki?curid=444538", "title": "M\u00aa Lola P\u00e9rez Basanta", "text": ""}
{"id": "444542", "revid": "98629", "url": "https://gl.wikipedia.org/wiki?curid=444542", "title": "Bandeira pirata", "text": "Bandeira pirata \u00e9\u00a0un filme estadounidense de 1952 dirixido por Ralph Murphy, protagonizado por Louis Hayward e Patricia Medina, e producido por Harry Joe Brown. Bas\u00e9ase na novela \"Captain Blood Returns\" de Rafael Sabatini. Foi o derradeiro filme dirixido por Murphy.\nEstreouse en galego o 13 de outubro de 1991 a trav\u00e9s da TVG."}
{"id": "444543", "revid": "23204", "url": "https://gl.wikipedia.org/wiki?curid=444543", "title": "Captain Pirate", "text": ""}
{"id": "444545", "revid": "98629", "url": "https://gl.wikipedia.org/wiki?curid=444545", "title": "Bandeiras de nosos pais", "text": "Bandeiras de nosos pais\u00a0(en ) \u00e9 un filme b\u00e9lico estadounidense dirixido e coproducido por Clint Eastwood, quen tam\u00e9n compuxo a banda sonora. Foi escrito por William Broyles, Jr. e Paul Haggis e bas\u00e9ase no libro \"Flags of Our Fathers\" escrito por James Bradley e Ron Powers sobre a batalla de Iwo Jima de 1945. Conta os eventos arredor da fotograf\u00eda \"Erguendo a bandeira en Iwo Jima\", e os efectos nas s\u00faas vidas dos protagonistas."}
{"id": "444546", "revid": "23204", "url": "https://gl.wikipedia.org/wiki?curid=444546", "title": "Flags of Our Fathers (filme)", "text": ""}
{"id": "444547", "revid": "23204", "url": "https://gl.wikipedia.org/wiki?curid=444547", "title": "Antonio II Acciaioli", "text": "Antonio II Acciaioli, finado en 1445, foi o duque de Atenas desde 1439 at\u00e9 1445.\nTraxectoria.\nEra o fillo de Francesco e Margareta Malpigli e criouse en Florencia at\u00e9 1413, cando o seu t\u00edo Antonio I o chamou xunto ao seu irm\u00e1n Nerio II a Grecia para vivir na s\u00faa corte. Cando o anci\u00e1n Antonio morreu en xaneiro de 1435, deixou o ducado a Nerio baixo a rexencia da s\u00faa vi\u00fava Mar\u00eda Melissena. Con todo, Antonio II forzou a Nerio a deixar a cidade en xaneiro de 1439. Antonio gobernou con enerx\u00eda pero brevemente e morreu en 1445, para ser substitu\u00eddo polo seu irm\u00e1n deposto."}
{"id": "444549", "revid": "23204", "url": "https://gl.wikipedia.org/wiki?curid=444549", "title": "Antonio I Acciaioli", "text": "Antonio I Acciaioli (tam\u00e9n escrito \"Acciaiuoli\" ou \"Acciajouli\"), finado en xaneiro de 1435, chamado o Bastardo, foi o fillo ilex\u00edtimo de Nerio I de Atenas e a s\u00faa amante Mar\u00eda Rendi. Converteuse en duque de Atenas \u00e1 morte do seu pai (1394), pero foi expulsado ese mesmo ano pola Rep\u00fablica de Venecia, o executor da vontade de Nerio. Durante a s\u00faa carreira b\u00e9lica como duque desde 1402 at\u00e9 a s\u00faa morte, foi un terror para os seus veci\u00f1os, pero mantivo os seus dominios internamente pac\u00edficos.\nTraxectoria.\nPor vontade do seu pai herdou o castelo de Lebadea e o goberno da cidade de Tebas. Apoiou a Teodoro I Pale\u00f3logo, d\u00e9spota de Morea, contra o d\u00e9spota de Epiro, Carlo I Tocco. En 1397, invadiu a \u00c1tica con intenci\u00f3ns expansionistas.\nEn 1400, Venecia nomeou a un dos seus, Nicol\u00f2 Vitturi, \"podest\u00e0\" en Atenas. En 1402, Antonio cercou a cidade e tomouna, sendo proclamado duque pola poboaci\u00f3n. En agosto, Venecia ofreceu 8.000 \"hyperpyrones\" para a cidade e en novembro Tommaso Mocenigo foi enviado a ofrecer 1.700 ducados. En xaneiro ou febreiro de 1403, Vitturi rendeu finalmente o castelo e nese \u00faltimo mes, Bernardo Foscarini, o \"bail\u00edo\" veneciano de Negroponte foi capturado en batalla. O 31 de marzo de 1405, asinouse un tratado de paz entre Antonio e Venecia.\nA carreira de Antonio foi militarista e aventureira. En 1406, tomou Staria (preto de Negroponte) e en 1410 uniuse aos turcos otom\u00e1ns para devastar a cidade de Nauplia, que estaba en poder veneciano. En 1419, unha paz entre os turcos e Venecia pediron a Mehmed I que solicitase a Antonio cesar as s\u00faas hostilidades contra os venecianos. En 1423, el estaba en guerra con Teodoro II de Morea e ocupou Corinto.\nAntonio nunca esqueceu as s\u00faas ra\u00edces florentinas e esforzouse por facer de Atenas unha capital coa mesma cultura: coa renovaci\u00f3n dos monumentos, en cartas condescendentes, e o fomento da cabalar\u00eda. O 7 de agosto de 1422, concedeu privilexios aos comerciantes florentinos en Atenas. Nese ano, Afonso V de Arag\u00f3n reclamou os seus dereitos mediante o nomeamento de Tommaso Beraldo, un duque catal\u00e1n. Giovanni Acciaioli, t\u00edo de Antonio e arcebispo de Tebas, que estaba ent\u00f3n en Roma, foi enviado a Venecia para apelar a designaci\u00f3n de Tommaso ao senado al\u00ed, pero as s\u00faplicas foron ignoradas.\nAntonio morreu no poder en xaneiro de 1435 sen fillos lex\u00edtimos e a s\u00faa sucesi\u00f3n ao ducado foi disputada entre os seus sobri\u00f1os Nerio II e Antonio II, e a s\u00faa vi\u00fava (Mar\u00eda Melissena)."}
{"id": "444552", "revid": "65337", "url": "https://gl.wikipedia.org/wiki?curid=444552", "title": "Humphrey Sutherland", "text": "Carol Humphrey Vivian Sutherland, nado o 5 de maio de 1908 en Merton Park, no condado ingl\u00e9s de Surrey, e finado o 14 de maio de 1986, durante unha viaxe a Australia, foi un numism\u00e1tico ingl\u00e9s. Co\u00f1\u00e9cese m\u00e1is comunmente pola forma reducida Humphrey Sutherland.\nTraxectoria.\nSutherland era o irm\u00e1n m\u00e1is novo do pintor Graham Sutherland. Recibiu a s\u00faa educaci\u00f3n inicialmente na Westminster School, en Londres, e posteriormente na Christ Church, en Oxford.\nEn 1932 ocupou o posto de conservador axudante no gabinete numism\u00e1tico do Museo Ashmolean, e a partir de 1939 foi profesor de numism\u00e1tica na Universidade de Oxford. En 1957 foi ascendido no Museo Ashmolean ao posto de conservador titlular do gabinete numism\u00e1tico, cargo que exerceu ata a s\u00faa xubilaci\u00f3n en 1975.\nEntre os diversos reco\u00f1ecementos recibidos ao longo da s\u00faa carreira son de salientrar o de comendador da Orde do Imperio Brit\u00e1nico, en 1970, e a medalla da \"Royal Numismatic Society\" en 1954.\nObras m\u00e1is salientables.\n\"The Roman Imperial Coinage\".\nEn asociaci\u00f3n co numism\u00e1tico ingl\u00e9s Harold Mattingly, vinculado ao Departamento de Moedas e Medallas do Museo Brit\u00e1nico, Sutherland participou na elaboraci\u00f3n do cat\u00e1logo monumental titulado \"The Roman Imperial Coinage\" (\"A moeda imperial romana\") que recolle toda a produci\u00f3n monetaria do Imperio Romano desde a Batalla de Accio (31 a. de C.) ata a Antig\u00fcidade tard\u00eda, no ano 491 d. de C. En concreto, Mattingly e Sutherland encarg\u00e1ronse do volume IVb, de Macrino a Pupieno (217-238), publicado en 1938, e do volume IVc, de Gordiano III a Uranio Antonino (238-253), publicado en 1949. Posteriormente, logo do falecemento de Mattingly en 1964, Sutherland e R. A. G. Carson asumiron conxuntamente a direcci\u00f3n editorial dos traballos.\nOutras obras.\nEn 1978, R. A. G. Carson e outros autores editaron unha obra conxunta en homenaxe a Sutherland, titulada \"Scripta Nummaria Romana. Essays Presented to Humphrey Sutherland\", que agrupa contribuci\u00f3ns de m\u00e1is dunha ducia de autores sobre numism\u00e1tica romana, as\u00ed como unha bibliograf\u00eda de Sutherland compilada por J. M. Trafford."}
{"id": "444553", "revid": "65337", "url": "https://gl.wikipedia.org/wiki?curid=444553", "title": "Carol Humphrey Vivian Sutherland", "text": ""}
{"id": "444554", "revid": "65337", "url": "https://gl.wikipedia.org/wiki?curid=444554", "title": "C. H. V. Sutherland", "text": ""}
{"id": "444557", "revid": "88215", "url": "https://gl.wikipedia.org/wiki?curid=444557", "title": "Campionato Mundial de Pirag\u00fcismo en Marat\u00f3n de 2018", "text": "O XXVI Campionato Mundial de Pirag\u00fcismo en Marat\u00f3n celebrouse en Vila Verde (Portugal) entre o 6 e o 9 de setembro de 2018 baixo a organizaci\u00f3n da Federaci\u00f3n Internacional de Pirag\u00fcismo (ICF)."}
{"id": "444559", "revid": "65337", "url": "https://gl.wikipedia.org/wiki?curid=444559", "title": "Sutherland", "text": "A palabra Sutherland p\u00f3dese referir a:"}
{"id": "444569", "revid": "89787", "url": "https://gl.wikipedia.org/wiki?curid=444569", "title": "\u00c1cido mont\u00e1nico", "text": "O \u00e1cido mont\u00e1nico ou \u00e1cido octacosanoico \u00e9 un \u00e1cido graxo de cadea li\u00f1al con 28 \u00e1tomos de carbono, cuxa f\u00f3rmula molecular \u00e9 , que se simboliza como C28:0.\nA temperatura ambiente moderada \u00e9 s\u00f3lido e funde aos 90,0\u201390,9\u00a0\u00b0C. A s\u00faa densidde \u00e9 de 0,8191 g/cm3 entre 4 e 100\u00a0\u00b0C, e o seu \u00edndice de refracci\u00f3n \u00e9 de 1,4313 a 100\u00a0\u00b0C.\nO seu nome com\u00fan de \u00e1cido mont\u00e1nico prov\u00e9n do alem\u00e1n Montanwachs e esta do lat\u00edn \"montanus\", \u2018relativo \u00e1 monta\u00f1a\u2019 e do alem\u00e1n \"wachs\", 'cera'; xa que se illa da cera montana, extra\u00edda do lignito. A cera montana cont\u00e9n aproximadamente un 50 % de \u00e1cido mont\u00e1nico.\nAt\u00f3pase tam\u00e9n no cerebro humano e nos \u00f3rganos viscerais. Pode obterse a partir da cana de azucre (\"Saccharum officinarum\" L.). Biosintet\u00edase a partir do octacosanol por medio de \u03b2-oxidaci\u00f3n. Tam\u00e9n aparece na cera de abella e na cera chinesa (obtida dos insectos \"Ceroplastes ceriferus\" e \"Ericerus pela\"). Os \u00e9steres de etil\u00e9n glicol e de glicerol de \u00e1cido mont\u00e1nico util\u00edzanse como capa protectora na pel de froitos e cubertas de alimentos. Demostrouse que inhibe a agregaci\u00f3n plaquetaria inducida ex vivo a causa da adici\u00f3n de agonistas no plasma."}
{"id": "444577", "revid": "27155", "url": "https://gl.wikipedia.org/wiki?curid=444577", "title": "\u00c1cido octacosanoico", "text": ""}
{"id": "444580", "revid": "25871", "url": "https://gl.wikipedia.org/wiki?curid=444580", "title": "Central Lechera Asturiana", "text": "Central Lechera Asturiana (Corporaci\u00f3n Alimentaria Pe\u00f1asanta, S.A., CLAS) \u00e9 unha empresa leiteira de orixe asturiana.\nCondutas anticompetitivas.\nEn 2015 a Comisi\u00f3n Nacional dos Mercados e a Competencia (CNMC) de Espa\u00f1a impuxo a Central Lechera Asturiana unha multa de 698.477 euros por condutas anticompetitivas por pactar prezos e repartir o mercado."}
{"id": "444598", "revid": "5132", "url": "https://gl.wikipedia.org/wiki?curid=444598", "title": "Giessen 46ers", "text": ""}
{"id": "444603", "revid": "5863", "url": "https://gl.wikipedia.org/wiki?curid=444603", "title": "International Council of Museums", "text": ""}
{"id": "444604", "revid": "98629", "url": "https://gl.wikipedia.org/wiki?curid=444604", "title": "Erguendo a bandeira en Iwo Jima", "text": "Erguendo a bandeira en Iwo Jima (en ) \u00e9 o nome dunha fotograf\u00eda hist\u00f3rica tirada o 23 de febreiro de 1945 por Joe Rosenthal na illa de Iwo Jima, no\u00a0Xap\u00f3n. Amosa cinco marines dos Estados Unidos e un m\u00e9dico da Armada alzando a bandeira estadounidense no monte Suribachi durante a batalla de Iwo Jima na segunda guerra mundial.\nA foto chegou a ser moi popular e foi reimpresa moitas veces, o seu autor obtivo o premio Pulitzer de fotograf\u00eda. Est\u00e1 considerada como a instant\u00e1nea de guerra m\u00e1is importante da historia, unha das m\u00e1is reproducidas do mundo.\nDos seis homes que aparecen na imaxe, tres (Franklin Sousley, Harlon Block e Michael Strank) caeron en combate, mentres que os sobreviventes (John Bradley -despois dunha longa investigaci\u00f3n, o Corpo de Infantar\u00eda de Mari\u00f1a dos Estados Unidos reco\u00f1eceu que Bradley non estivo na foto sen\u00f3n o infante Harold Schultz, quen sobreviviu \u00e1 guerra-, Rene Gagnon e Ira Hayes) convert\u00e9ronse en celebridades debido \u00f3 uso propagand\u00edstico de guerra que se realizou coa s\u00faa aparici\u00f3n. A imaxe foi utilizada por Felix de Weldon para esculpir o Memorial de Guerra do Corpo de Marines dos Estados Unidos, xunto do Cemiterio Nacional de Arlington, nos arredores de Washington, D.C."}
{"id": "444605", "revid": "23204", "url": "https://gl.wikipedia.org/wiki?curid=444605", "title": "Raising the Flag on Iwo Jima", "text": ""}
{"id": "444606", "revid": "1505", "url": "https://gl.wikipedia.org/wiki?curid=444606", "title": "Premio Planeta de Novela", "text": ""}
{"id": "444607", "revid": "25871", "url": "https://gl.wikipedia.org/wiki?curid=444607", "title": "Saiguinos", "text": "A dos saiguinos \u00e9 unha tribo de mam\u00edferos artiod\u00e1ctilos da familia dos b\u00f3vidos, subfamilia dos antilopinos, que comprende d\u00faas especies de gacelas de tama\u00f1o mediano que habitan nas estepas euro-asi\u00e1ticas.\nTaxonom\u00eda.\nDescrici\u00f3n.\nA tribo foi creada en 1945 polo paleont\u00f3logo e bi\u00f3logo te\u00f3rico estadounidense. George Gaylord Simpson.\nX\u00e9neros.\nSegundo a clasificaci\u00f3n de Simpson a tribo comprende dous x\u00e9neros.\nUnha taxonom\u00eda controvertida.\n\"Saiga\" e \"Pantholops\" son x\u00e9neros de taxonom\u00eda problem\u00e1tica. \"Saiga\" clsificouse tradicionalmente como membro da tribo dos saiguinos, dentro da subfamilia dos caprinos, pero alg\u00fans autores suxeriron que o x\u00e9nero \"Saiga\" estaba m\u00e1is pr\u00f3ximo da subfamilia dos antilopinos. No ano 2000 Groves analizou os caracteres morfol\u00f3xicos de \"Procapra\", \"Prodorcas\" e \"Saiga\", e propuxo tres grupos basais de antilopinos un dos cales inclu\u00eda un clado \"Saiga\"+\"Procapra\".\nAdemais de \"Saiga\", a tribo tradicional dos saiguinos, segundo a clasificaci\u00f3n de Simpson da subfamilia dos caprinos, cont\u00e9n o x\u00e9nero \"Panthalops\". Este x\u00e9nero \u00e9 monot\u00edpico (\"P. hodgsonii\"), e incl\u00faese adoito na tribo dos saiguinos sobre a base de trazos morfol\u00f3xicos similares, os m\u00e1is dos cales son plesiom\u00f3rficos. Por\u00e9n, achados moleculares e morfol\u00f3xicos recentes suxiren que \"Pantholops hodgsonii\" deber\u00eda clasificarse m\u00e1is correctamente na subfamilia dos caprinos, pero a situaci\u00f3n da gacela tibetana nesta subfamilia segue a ser incerta.\nOs datos sobre o citocromo b e pequenas porci\u00f3ns dos xenes ribos\u00f3micos 12S e 16S suxiren afinidades filoxen\u00e9ticas de \"Saiga\" e \"Procapra\" cos antilopinos. Por\u00e9n, estes estudos non aclaran as relaci\u00f3ns estreitas dentro deste clado. Por esta incerteza, alg\u00fans autores suxeriron que o taxon Saigini deber\u00eda abandonarse."}
{"id": "444608", "revid": "72012", "url": "https://gl.wikipedia.org/wiki?curid=444608", "title": "Saigini", "text": ""}
{"id": "444609", "revid": "98629", "url": "https://gl.wikipedia.org/wiki?curid=444609", "title": "Gedo Senki", "text": "\u00a0\u00e9 un filme xapon\u00e9s de 2006 dirixido por Gor\u014d Miyazaki, animado por Studio Ghibli para Nippon Television Network, Dentsu, Hakuhodo DY Media Partners, Buena Vista Home Entertainment, Mitsubishi e Toho, sendo distribu\u00eddo para este \u00faltimo. O filme bas\u00e9ase nunha combinaci\u00f3n de argumento e personxes dos primeiros catro libros da serie \"Earthsea\" de Ursula K. Le Guin (\"A Wizard of Earthsea\", \"The Tombs of Atuan\", \"The Farthest Shore\" e \"Tehanu\"), as\u00ed como no manga \"The Journey of Shuna\" de Hayao Miyazaki. O t\u00edtulo do filme prov\u00e9n dunha colecci\u00f3n de historias curtas, \"Tales from Earthsea\", feita en 2001. O argumento foi \"completamente diferente\" segundo a autora Ursula K. Le Guin, que lle dixo a Gor\u014d Miyazaki, \"Non \u00e9 o meu libro. \u00c9 o teu filme. \u00c9 un bo filme\", a\u00ednda que m\u00e1is tarde expresou a s\u00faa desilusi\u00f3n co resultado final. Unha adptaci\u00f3n en banda dese\u00f1ada foi publicada no Xap\u00f3n.\nProduci\u00f3n.\nEste filme de Studio Ghibli \u00e9 a primeira adaptaci\u00f3n anime de calquera parte da serie \"Earthsea\". No pasado, moitos directores, inclu\u00edndo Hayao Miyazaki, tentaron adaptar o ciclo \"Earthsea\" \u00f3 cinema, pero non foron aprobados pola propia autora. Cando Le Guin escoitou por primeira vez o interese de Miyazaki en adaptar a s\u00faa obra, non co\u00f1ec\u00eda os seus filmes e asociaba a animaci\u00f3n coa obra de Disney; sendo as\u00ed, rexeitou a s\u00faa solicitude.\nEn 2003, despois de ga\u00f1ar o Oscar \u00f3 mellor filme de animaci\u00f3n por \"A viaxe de Chihiro\", Hayao Miyazaki recibiu a aprobaci\u00f3n de Le Guin mais Miyazaki estaba ocupado dirixindo \"Hauru no Ugoku Shiro\". Studio Ghibli deixou que Toshio Suzuki decidise que fose o fillo de Hayao, Gor\u014d Miyazaki, quen dirixise o filme, sendo o seu primeiro traballo como director. Hayao non se sentiu satisfeito coa decisi\u00f3n, xa que cr\u00eda que Gor\u014d carec\u00eda da experiencia necesaria. \u00d3 parecer non falaron entre eles durante a produci\u00f3n do filme. Por\u00e9n, Hayao reco\u00f1eceu m\u00e1is tarde o traballo do seu fillo no seu primeiro adianto. Alg\u00fans estudosos coidan que unha parte importante da trama foi adaptada da obra do seu pai, a novela gr\u00e1fica \"Shuna no Tabi\", con moitas referencias directas. Le Guin, que se convertera nunha adepta do traballo de Hayao Miyazaki logo do seu primeiro encontro e desexaba que fose el quen dirixise o filme, tam\u00e9n quedou decepcionada pola escolla de Gor\u014d como director, mais Studio Ghibli d\u00edxolle que Hayao supervisar\u00eda a produci\u00f3n.\nM\u00fasica.\nA banda sonora de \"Gedo Senki\" foi composta e dirixida por Tamiya Terashima e foi estreada por Tokuma Japan Communications e Studio Ghibli Records como un h\u00edbrido multicanal SACD-CD o 12 de xullo de 2006. Carlos N\u00fa\u00f1ez foi un colaborador clave na banda sonora, contribu\u00edndo coa s\u00faa ocarina, tin whistle e gaita galega en 11 das 21 pistas. A cantante Aoi Teshima canta en d\u00faas das canci\u00f3ns. Un \u00e1lbum m\u00e1is, \"Melodies from Gedo Senki\", foi estreado o 17 de xaneiro de 2007, inclu\u00edndo novo material da banda sonora e temas in\u00e9ditos de N\u00fa\u00f1ez."}
{"id": "444610", "revid": "89787", "url": "https://gl.wikipedia.org/wiki?curid=444610", "title": "\u00c1cido dotriacontanoico", "text": "O \u00e1cido dotriacontanoico ou \u00e1cido laceroico \u00e9 un \u00e1cido graxo de cadea li\u00f1al saturado con 32 \u00e1tomos de carbono, coa f\u00f3rmula molecular , simbolizado como C32:0.\nO \u00e1cido dotriacontanoico a temperatura ambiente moderada \u00e9 s\u00f3lido e funde a 96,2\u00a0\u00b0C. \u00c9 soluble en cloroformo, en acetona quente e benceno quente. O seu nome com\u00fan de \u00e1cido laceroico, prov\u00e9n de que foi illado da laca animal, unha secreci\u00f3n resinosa de cor escarlata que producen un gran n\u00famero de especies de insectos, como os dos x\u00e9neros \"Metatachardia\", \"Laccifer\", \"Tachordiella\", \"Austrotacharidia\", \"Afrotachardina\" e \"Tachardina\" ou dentro da familia Coccoidea. Atopouse tam\u00e9n nalgunhas plantas, como \"Anagallis arvensis\".\nFontes e derivados.\nO \u00e1cido dotriacontanoico pode obterse da saponificaci\u00f3n do laceril laceroato ou por oxidaci\u00f3n do lacerol e purificaci\u00f3n do produto. Ou pode illarse da cera de laca.\nO seu derivado etil laceroato pode obterse como un s\u00f3lido cristalino (forma placas r\u00f3mbicas, que funden a 76\u00a0\u00b0C) pola acci\u00f3n do gas HCl sobre o \u00e1cido dotriacontanoico ou laceroico en alcohol absoluto fervendo."}
{"id": "444611", "revid": "27155", "url": "https://gl.wikipedia.org/wiki?curid=444611", "title": "\u00c1cido laceroico", "text": ""}
{"id": "444612", "revid": "27155", "url": "https://gl.wikipedia.org/wiki?curid=444612", "title": "\u00c1cido lacceroico", "text": ""}
{"id": "444613", "revid": "27155", "url": "https://gl.wikipedia.org/wiki?curid=444613", "title": "\u00c1cido dotriacont\u00edlico", "text": ""}
{"id": "444615", "revid": "27155", "url": "https://gl.wikipedia.org/wiki?curid=444615", "title": "\u00c1cido lac\u00e9rico", "text": ""}
{"id": "444616", "revid": "27155", "url": "https://gl.wikipedia.org/wiki?curid=444616", "title": "\u00c1cido lacc\u00e9rico", "text": ""}
{"id": "444617", "revid": "98629", "url": "https://gl.wikipedia.org/wiki?curid=444617", "title": "\u00c1cido tetratriacontanoico", "text": "O \u00e1cido tetratriacontanoico, tam\u00e9n chamado \u00e1cido g\u00e9ddico ou \u00e1cido gh\u00e9ddico, \u00e9 un \u00e1cido graxo de cadea li\u00f1al saturado de 34 \u00e1tomos de carbono, coa f\u00f3rmula molecular , que simboliza como C34:0.\nO \u00e1cido tetratriacontanoico a temperatura ambiente moderada \u00e9 s\u00f3lido e funde a 98,4\u00a0\u00b0C. \u00c9 soluble en cloroformo, en acetona quente e en benceno quente. O seu nome com\u00fan de \u00e1cido g\u00e9ddico ou gh\u00e9ddico prov\u00e9n da chamada cera ghedda, segregada por diversas especies de abellas mel\u00edferas asi\u00e1ticas como \"Apis dorsata\" e \"Apis cerana\". Tam\u00e9n se atopa nalgunhas plantas como nas ra\u00edces de \"Macaranga denticulata\"."}
{"id": "444618", "revid": "27155", "url": "https://gl.wikipedia.org/wiki?curid=444618", "title": "\u00c1cido g\u00e9ddico", "text": ""}
{"id": "444619", "revid": "27155", "url": "https://gl.wikipedia.org/wiki?curid=444619", "title": "\u00c1cido gh\u00e9ddico", "text": ""}
{"id": "444621", "revid": "56817", "url": "https://gl.wikipedia.org/wiki?curid=444621", "title": "Eudorcas", "text": "Eudorcas \u00e9 un x\u00e9nero de mam\u00edferos artiod\u00e1ctilos da familia dos b\u00f3vidos, subfamilia dos antilopinos.\nTaxonom\u00eda.\nDescrici\u00f3n.\nO x\u00e9nero foi creado polo zo\u00f3logo austr\u00edaco Leopold Fitzinger, no seu traballo publicado en \"Sitzb. K. K. Akad. Wiss., Wien, math.-nat. Cl., 59 (sect. 1)\": 159.\nEtimolox\u00eda.\nO nome \"Eudorcas\" est\u00e1 formado polos elementos do lat\u00edn cient\u00edfico \"Eu-\" e \"dorcas\". O primeiro \u00e9 un calco do prefixo do grego antigo \u03b5\u1f50- \"eu-\", derivado do adverbio \u03b5\u1f56 'ben', 'xusto', 'exacto' e, o segundo, unha adapaci\u00f3n do substantivo \u03b4\u03bf\u03c1\u03ba\u03ac\u03c2 \"dork\u00e1s\", 'gacela', e que podemos traducir como 'verdadeira gacela'.\nEspecies e subespecies.\nSegundo o MSW e o ITIS (ambos consultados o 16 de outubro de 2018), a clasificaci\u00f3n do x\u00e9nero \u00e9:"}
{"id": "444622", "revid": "89787", "url": "https://gl.wikipedia.org/wiki?curid=444622", "title": "Megavedra", "text": "Megavedra \u00e9 un \u00e1lbum da banda galega de hardcore punk Cuchillo de Fuego, publicado o 1 de outubro de 2017 a trav\u00e9s do selo Humo. Foi gravado no mes de maio de 2017 nos estudios La Cortina Roja da Coru\u00f1a. A portada foi dese\u00f1ada por Carleti L\u00f3pez Traviesa.\nAntes da edici\u00f3n do \u00e1lbum, a banda lanzou un videoclip do tema \"Nocturno\" realizado polo director de Wakaliwood Isaac Godfrey en Kampala, Uganda."}
{"id": "444624", "revid": "98629", "url": "https://gl.wikipedia.org/wiki?curid=444624", "title": "K\u0101rlis Balodis", "text": "K\u0101rlis Balodis, nado no Pazo de Bilsti\u0146u (parroquia de Koknese) o 20 de xu\u00f1o de 1864 e finado en Riga o 13 de xaneiro de 1931, foi un economista, estat\u00edstico, dem\u00f3grafo e pol\u00edtico let\u00f3n. Foi o autor do proxecto de planificaci\u00f3n econ\u00f3mica do Estado Palestino (1918), asesor econ\u00f3mico do Ministerio de Guerra alem\u00e1n, autor do sistema de tarxetas de racionalizaci\u00f3n de alimentos e o planificador dun plan de restauraci\u00f3n de granxas alem\u00e1s de posguerra baseado en c\u00e1lculos estat\u00edsticos (1919). Un dos fundadores da Universidad de Letonia (1919), profesor da Facultade de Econom\u00eda e Dereito e membro da Saeima (1928-1931) desde onde se especializou na planificaci\u00f3n econ\u00f3mica da independente Rep\u00fablica de Letonia.\nCarreira.\nFillo de Mi\u0137e\u013cis Balodis, ferreiro, K\u0101rlis Balodis foi o m\u00e1is novo de tres irm\u00e1ns. Na infancia quedou orfo de pai e xunto coa s\u00faa nai Anna e os seus dous irm\u00e1ns mud\u00e1ronse \u00e1 cidade de Riga onde viviron en condici\u00f3ns de pobreza. En 1833 consegue graduarse no Gymnasium de Jelgava, en 1888 graduase na Universidade de Tartu e \u00e9 ordenado pastor luterano momento no cal emigra ao Brasil, onde desde 1889 a 1891 intenta establecer sen \u00e9xito colonias letoas. Entre 1891-1892 estuda xeograf\u00eda na Universidade de Jena en Alema\u00f1a e defendeu a s\u00faa tese doutoral sobre o Estado de Santa Catarina no Brasil. Traballa como pastor luterano nos montes Urais, estuda econom\u00eda en M\u00fanic e Estrasburgo e comeza a investigar e a publicar sobre demograf\u00eda e estat\u00edstica. En 1898, en Alema\u00f1a, co alcume de Atlanticus, publica a s\u00faa obra m\u00e1is importante \"Der Zukunftsstaat: Produktion und Konsum im Sozialstaat\" sobre a produci\u00f3n e o consumo no Estado Futuro, o Estado Socialista. A obra publ\u00edcase tam\u00e9n en ruso no ano 1906 en San Petersburgo.\nEn 1905, comeza a traballar como funcionario na Oficina de Estat\u00edstica Prusiana, en 1908 como funcionario na Oficina do Tesouro do Imperio Alem\u00e1n. En 1914 foi elixido profesor honorario da Universidad de Berl\u00edn. Na primavera de 1918, ao remate da primeira guerra mundial, conv\u00e9rtese no presidente do Comit\u00e9 Alem\u00e1n de Apoio a Palestina (Deutsches Komitee Pro Pal\u00e4stina zur F\u00f6rderung der j\u00fcdischen Pal\u00e4stina-Siedlung) e autor do primeiro plan de construci\u00f3n econ\u00f3mica do pa\u00eds. En 1919, K. Balodis traballa na Comisi\u00f3n de Socializaci\u00f3n (Sozialisierungskommission) en nome do goberno alem\u00e1n para organizar a subministraci\u00f3n de alimento para o que prop\u00f3n un sistema de repartimento de tarxetas.\nBalodis recibiu a Gran Medalla de Ouro pola Academia Rusa das Ciencias, as\u00ed como o premio Dmitry Tolstoy. A Academia Letoa das Ciencias outorga cada dous anos, desde 1994, un premio a economistas co seu nome.\nPublicaci\u00f3ns.\nK\u0101rlis Balodis publicou maiormente en alem\u00e1n e a mi\u00fado baixo o alcume de Ballod-Atlanticus, recollendo a referencia de Atlanticus do libro \"Nova Atl\u00e1ntida\" (1627) do ensa\u00edsta ingl\u00e9s Francis Bacon."}
{"id": "444625", "revid": "89787", "url": "https://gl.wikipedia.org/wiki?curid=444625", "title": "ProQuest RefWorks", "text": " ProQuest RefWorks, co\u00f1ecido anteriormente como RefWorks \u00e9 un xestor bibliogr\u00e1fico en li\u00f1a para organizaci\u00f3ns corporativas, acad\u00e9micas e gobernamentais. D\u00e1 soporte a un n\u00famero crecente de bases de datos. RefWorks colabora con provedores como ProQuest, HighWire, EBSCO, ISI e BioOne. Foi creado no 2001 e o programa e demais produtos foron comercializados por Cambridge Scientific Abstracts dende o 2002 ata ser adquirida por ProQuest no 2008. O 18 de xaneiro de 2016 sa\u00edu ao mercado unha versi\u00f3n nova da aplicaci\u00f3n web, chamada \"ProQuest Refworks\". A versi\u00f3n orixinal pasou a chamarse \"Legacy RefWorks\" e mant\u00edvose dispo\u00f1ible para a migraci\u00f3n cara a nova ata xaneiro de 2018.\nCaracter\u00edsticas.\nAs referencias bibliogr\u00e1ficas das bases de datos dos usuarios de Refworks son almacenadas en li\u00f1a de modo que se poden actualizar ou se pode acceder a elas a trav\u00e9s dunha conexi\u00f3n a Internet. Moitas bases de datos bibliogr\u00e1ficos implementaron a posibilidade de exportar referencias directas a Refworks: Google Scholar, JSTOR, WoS e Scopus, entre outras moitas.\nPara utilizar o software est\u00e1n dispo\u00f1ibles tanto licenzas individuais como licenzas institucionais que permiten \u00e1s universidades subscribir abonamentos por conta dos seus estudantes e para o seu persoal. \u00c1s bases de datos que conte\u00f1en as referencias son accesibles en li\u00f1a, permitindo deste xeito \u00f3s usuarios gardarnovas referencias dende calquera computador conectado a Internet. RefWorks facilita a importaci\u00f3n directa de referencias bibliogr\u00e1ficas dos maiores motores de busca e bases de datos acad\u00e9micas .\nO complemento Write-n-Cite precisa ser instalado para crear bibliograf\u00edas en Google Docs e en Microsoft Word. En comparaci\u00f3n con EndNote, RefWorks ten unha interface m\u00e1is simple e \u00e9 intuitiva. A diferenza doutros sistemas de xesti\u00f3n de citas, p\u00f3dese adquirir a trav\u00e9s de instituci\u00f3ns e ser posta a disposici\u00f3n dos usuarios gratuitamente. Write-N-Cite permite integrar referencias desde a conta de Refworks en documentos escritos co procesador de textos de Microsoft Word, inclu\u00edndo notas a p\u00e9 e citas no texto. As bibliograf\u00edas p\u00f3dense formatear en MS Word e Google Docs.\nRefWorks non pode recuperar versi\u00f3ns de texto completo de artigos de revistas, a diferenza de EndNote. Non ten a capacidade de crear listas de gr\u00e1ficos e cifras con formato. Co produto RefMobile p\u00f3dese acceder dende terminais m\u00f3biles. P\u00f3dese utilizar con iPads, mais a funcionalidade \u00e9 limitada. No entanto, p\u00f3dese utilizar para almacenar e anotar PDFs. Permite tam\u00e9n a migraci\u00f3n dos datos a Mendeley.\nV\u00e9xase tam\u00e9n.\nLigaz\u00f3ns externas.\n "}
{"id": "444626", "revid": "23204", "url": "https://gl.wikipedia.org/wiki?curid=444626", "title": "Elisabetta Sirani", "text": "Elisabetta Sirani, nada en Bolo\u00f1a o 8 de xaneiro de 1638 e finada na mesma cidade o 28 de agosto de 1665, foi unha pintora e impresora barroca italiana que morreu en circunstancias pouco explicadas aos 27 anos. Foi a artista feminina m\u00e1is famosa nos principios da idade moderna en Bolo\u00f1a e estabeleceu unha academia para outras mulleres artistas.\nTraxectoria.\nElisabetta Sirani naceu en Bolo\u00f1a en xaneiro de 1638, primeira dos catro fillos de Margherita e Giovanni Andrea Sirani. Sirani naceu nunha familia de artistas e aprendeu no estudio do seu pai, pintor da escola de Bolo\u00f1a, alumno de Guido Reni e mercador de arte. A s\u00faa biograf\u00eda est\u00e1 inclu\u00edda no libro \"Felsina pittrice: vite de'pittori bolognesi\" (\"Vidas dos pintores bolo\u00f1eses\") de Carlo Cesare Malvasia, publicado en 1678. Malvasia era co\u00f1ecido persoal da familia Sirani e foi que reco\u00f1eceu o talento de Elisabetta e persuadiu o seu pai para que a adestrase como artista, a pesar de que iso foi probabelmente por autoengrandecerse. Hai evidencias de que o pai de Sirani non estaba inicialmente inclinado a ensinar a s\u00faa filla o estilo da pintura bolo\u00f1esa. A\u00ednda as\u00ed adquiriu a t\u00e9cnica e converteuse nunha das pintoras m\u00e1is reco\u00f1ecidas da cidade e o seu culto medrou ata considerala a reencarnaci\u00f3n feminina de Guido Reni. Segundo alg\u00fans eruditos, ela eclipsou tanto o seu pai como as s\u00faas d\u00faas irm\u00e1s, tam\u00e9n pintoras. Na s\u00faa biograf\u00eda de Sirani, Malvasia enxalza a orixinalidade das s\u00faas composici\u00f3ns, o seu estilo de debuxo, a s\u00faa maneira r\u00e1pida de traballar e a s\u00faa profesionalidade, contrast\u00e1ndoa coa de Lavinia Fontana, unha pintora bolo\u00f1esa anterior que describiu como t\u00edmida.\nCando arredor de 1654, Giovanni Andrea Sirani quedou incapacitado pola gota Elisabetta comezou a dirixir o obradoiro familiar. Elisabetta Sirani era nese momento o sost\u00e9n da familia. Entre os pagamentos dos seus alumnos e os encargos de retrratos, pod\u00eda manter a familia. O seu estudio ti\u00f1a un \u00e9xito incrible, probabelmente debido \u00e1 atmosfera progresiva de Bologna, onde as mulleres artistas eran aceptadas e celebradas.\nMatrimonio.\nElisabetta Sirani nunca casou, a pesar da s\u00faa personalidade cari\u00f1osa, temperamento animado e os seus modos corteses. Alg\u00fans creron, como Malvasia, que o seu pai evitou que a s\u00faa filla casase, mais non hai probas diso. Moitas familias italianas do s\u00e9culo XVII decid\u00edan casar as s\u00faas fillas para preservar a s\u00faa reputaci\u00f3n ou darlles protecci\u00f3n. A casa Sirani non ti\u00f1a necesidade diso e determinou que Elisabetta poder\u00eda axudar a familia.\nMorte.\nElisabetta Sirani morreu de s\u00fapeto en agosto de 1665, en Bolo\u00f1a. A s\u00faa morte foi considerada sospeitosa e unha criada, Lucia Tolomelli, foi acusada de envelenala e enviada a xu\u00edzo. Considerouse sospeitosa porque Tolomelli pedira finalizar o seu servizo poucos d\u00edas antes da morte de Sirani. Giovanni Andrea Sirani retirou os cargos pouco despois do xu\u00edzo. Laura Ragg comenta que Sirani faleceu a \u201cunha idade considerada nova de feito para morte, mais totalmente tarde para matrimonio\u201d. Malvasia atribu\u00edu a s\u00faa morte ao mal de amores, porque Sirani nunca casou. A causa real da morte posiblemente fose por un ataque de peritonite ap\u00f3s unha \u00falcera p\u00e9ptica. Isto puido ser o resultado da intensa tensi\u00f3n \u00e1 que tivo que entregarse despois de que recaese sobre ela o mantemento completo da s\u00faa casa.\nSirani tivo un elaborado funeral que inclu\u00edu un enorme catafalco cunha escultura a tama\u00f1o natural da artista (ilustrado na biograf\u00eda de Malvasia), oraci\u00f3ns e m\u00fasica composta na s\u00faa honra por prominentes cidad\u00e1ns de Bolo\u00f1a, e foi enterrada na Bas\u00edlica de San Domenico, na mesma tumba que o profesor do seu pai, Guido Reni. O funeral p\u00fablico de Sirani foi considerado por alg\u00fans, inclu\u00edndo Laura Ragg, como unha elex\u00eda a Bolo\u00f1a, a cidade na que viu a luz a Sirani, considerada polos seus contempor\u00e1neos unha artista precoz e prol\u00edfica. Sirani foi descrito por un poeta como o \"pincel lamentado.\" Malvasia suxire que non foi envelenaba sen\u00f3n que sufriu unha condici\u00f3n que xurdiu espontaneamente no corpo dunha \u201cmuller vivaz e animosa, ocultando ata o grao m\u00e1is alto a s\u00faa arela dun marido quizais cobizado mais negado a ela polo seu pai\u201d. Un oficial de cidade do seu tempo escribiu que \u201cela foi chorada por todos. As se\u00f1oras especialmente as que eloxiaron os seus retratos, non poden soportar a paz sobre o feito. De feito, \u00e9 unha desgraza grande perder unha artista tan grande dun xeito tan estra\u00f1o\u201d. O ostentoso e elaborado funeral que recibiu reflicte a alta estima que recibiu dos seus contempor\u00e1neos e a s\u00faa fama internacional.\nObra.\nA\u00ednda que a s\u00faa prematura morte limitou a s\u00faa carreira a apenas unha d\u00e9cada, Sirani deixou unha produci\u00f3n sorprendentemente ampla: 200 pinturas, as\u00ed como debuxos e diversos gravados.\nA amplitude da produci\u00f3n pict\u00f3rica de Sirani fixo pensar nunha participaci\u00f3n masiva de axudantes, xa que as s\u00faas irm\u00e1s Barbara e Anna Maria eran tam\u00e9n pintoras e tivoo por disc\u00edpulas m\u00e1is de doce mulleres que chegaron a exercer profesionalmente. A artista fixo demostraci\u00f3ns p\u00fablicas en resposta a quen cuestionaba a autor\u00eda dos seus cadros.\nNos seus debuxos a lapis e tinta, Sirani introduc\u00eda fortes contrastes de luces. Exemplo diso \u00e9 \"Ca\u00edn matando a Abel\" do castelo de Windsor. Nas s\u00faas pinturas, pola contra, foi menos persoal e suavizou o clarescuro con sombras tostadas, m\u00e1is en consonancia coa escola bolo\u00f1esa. Polo xeral, as s\u00faas composici\u00f3ns son de formato medio e simples en canto a dese\u00f1o e mante\u00f1en un ton agradable e decorativo de indubidable atractivo comercial.\nNa cultura popular.\nSirani aparece referenciada na obra de Judy Chicago \"The Dinner Party\"\nEn 1994, recibiu o seu nome un cr\u00e1ter do planeta Venus.\nA pintura de Sirani \"A virxe co neno\" de 1663, da colecci\u00f3n do Museo Nacional das Mulleres nas Artes de Washington, D.C., foi seleccionada para a serie de selos das vacaci\u00f3ns de Nadal do United States Postal Service en outubro de 1994. Foi a primeira obra dunha muller escollida para devandita serie.\nO seu cadro \"Herod\u00edas coa cabeza de Xo\u00e1n o Bautista\" aparece na portada do \u00e1lbum \"None So Vile\" do grupo canadense Cryptopsy (1996)."}
{"id": "444627", "revid": "47401", "url": "https://gl.wikipedia.org/wiki?curid=444627", "title": "Gota (doenza)", "text": ""}
{"id": "444628", "revid": "47401", "url": "https://gl.wikipedia.org/wiki?curid=444628", "title": "Percy Shelley", "text": ""}
{"id": "444629", "revid": "865", "url": "https://gl.wikipedia.org/wiki?curid=444629", "title": "Emirates Airlines", "text": ""}
{"id": "444630", "revid": "98629", "url": "https://gl.wikipedia.org/wiki?curid=444630", "title": "Antilopininos", "text": "A dos antilopininos (\"Antilopini\") \u00e9 unha tribo de mam\u00edferos artiod\u00e1ctilos da familia dos b\u00f3vidos, subfamilia dos antilopinos.\nComprende varias especies de gacelas de mediano tama\u00f1o, que viven no S\u00e1hara e ao redor deste deserto, no Corno de \u00c1frica e en Eurasia.\nCaracter\u00edsticas.\nViven en pequenas mandas que te\u00f1en un macho territorial como l\u00edder e, \u00e1s veces, \u00fanense con outras especies de gacelas. A s\u00faa pelaxe \u00e9 brillante, de cor parda ou canela. A maior\u00eda das especies te\u00f1en listas negras e marcas faciais. As femias te\u00f1en os cornos moi curtos en comparaci\u00f3n cos machos. Alcanzan velocidades m\u00e1ximas deat\u00e9 60\u00a0km/h, e te\u00f1en a capacidade de saltar e xirar bruscamente. Est\u00e1n ben adaptados \u00e1 vida en contornos abertos.\nTaxonom\u00eda.\nDescrici\u00f3n.\nA tribo foi creada en 2003 polos cient\u00edficos franceses Alexandre Hassanin, e Emmanuel J. P. Douzery, especialistas en filoxenia e anatom\u00eda comparada, no seu traballo \"Molecular and morphological phylogenies of Ruminantia and the alternative position of the Moschidae\". \"Systematic Biology\" 52 (2): 206-228."}
{"id": "444632", "revid": "72012", "url": "https://gl.wikipedia.org/wiki?curid=444632", "title": "Antilopini", "text": ""}
{"id": "444634", "revid": "89787", "url": "https://gl.wikipedia.org/wiki?curid=444634", "title": "\u00c1cido marg\u00e1rico", "text": "O \u00e1cido marg\u00e1rico ou \u00e1cido heptadecanoico \u00e9 un \u00e1cido graxo de cadea li\u00f1al con dezasete \u00e1tomos de carbono, coa f\u00f3rmula molecular , simbolizado como C17:0.\nO \u00e1cido marg\u00e1rico ou heptadecanoico \u00e9 s\u00f3lido a temperatura ambiente moderada e funde a 61,3\u00a0\u00b0C. A 10\u00a0mm de Hg de presi\u00f3n ferve a 220\u00a0\u00b0C. A s\u00faa densidade \u00e9 de 0,853 g/cm3 entre 4\u00a0\u00b0C e 60\u00a0\u00b0C e o seu \u00edndice de refracci\u00f3n \u00e9 de 1,4324 a 70\u00a0\u00b0C. \u00c9 insoluble en auga, soluble en dietil\u00e8ter e lixeiramente soluble en etanol. O nome de \u00e1cido marg\u00e1rico deullo o qu\u00edmico franc\u00e9s Michel Eug\u00e8ne Chevreul en 1816 a partir do nome da margarina para designar unha substancia \u00e1cida que descubrira en 1813. Posteriormente, probouse que a margarina, en realidade, \u00e9 esencialmente unha mestura de \u00e1cido palm\u00edtico e este\u00e1rico. A palabra procede do grego \u03bc\u03b1\u03c1\u03b3\u03b1\u03c1\u03af\u03c4\u03b7\u03c2 ou \u03bc\u03ac\u03c1\u03b3\u03b1\u03c1\u03bf\u03bd (margarit\u0113s / m\u00e1rgaron), que significa perla, xa que as s\u00faas pingas semellan perlas polo seu brillo. M\u00e1is tarde comprobar\u00edase a existencia do verdadeiro \u00e1cido marg\u00e1rico (\u00e1cido heptadecanoico) en graxas animais e vexetais, polo que pasou a usarse co significado moderno.\nA\u00ednda que no s\u00e9culo XIX e principios do XX houbo numerosos informes de que este \u00e1cido se encontraba en graxas naturais en cantidades significativas, o m\u00e1is probable \u00e9 que fosen casos nos que se identificou incorrectamente unha mestura eut\u00e9ctica dos \u00e1cidos palm\u00edtico e este\u00e1rico. En realidade, est\u00e1 presente s\u00f3 como compo\u00f1ente traza na graxa e manteiga dos ruminantes, e non se encontra en ning\u00fan animal ou vexetal en concentraci\u00f3ns que superen a metade das graxas. Por exemplo, s\u00f3 comprende o 2,2% das graxas do froito duri\u00e1n, \"Durio graveolens\". Constit\u00fae o 0,61 % das graxas do leite e o 0,83 % das graxas da carne dos ruminantes. O contido de \u00e1cido marg\u00e1rico no tecido adiposo subcut\u00e1neo humano parece ser un bo marcador biol\u00f3xico da inxesta de graxas do leite a longo prazo en individuos de poboaci\u00f3ns cun alto consumo de produtos l\u00e1cteos.\nOs sales e \u00e9steres do \u00e1cido heptadecanoico ou marg\u00e1rico denom\u00ednanse heptadecanoatos."}
{"id": "444635", "revid": "85894", "url": "https://gl.wikipedia.org/wiki?curid=444635", "title": "Emilia Portal", "text": "Emilia Portal Marco, finada en Ferrol en abril de 1907, foi unha poeta galega.\nTraxectoria.\nColaborou no \"Almanaque de Galicia para uso de la juventud elegante y de buen tono\" editada por Soto Freire en Lugo na d\u00e9cada dos sesenta do s\u00e9culo XIX."}
{"id": "444636", "revid": "1888", "url": "https://gl.wikipedia.org/wiki?curid=444636", "title": "Emilia Portal Marco", "text": ""}
{"id": "444637", "revid": "5863", "url": "https://gl.wikipedia.org/wiki?curid=444637", "title": "Alejandro Tobar Salazar", "text": ""}
{"id": "444638", "revid": "85894", "url": "https://gl.wikipedia.org/wiki?curid=444638", "title": "Natalia Puente Prado", "text": "Natalia Puente Prado, nada en Monforte de Lemos e finada en 2012, foi unha farmac\u00e9utica e pol\u00edtica galega.\nTraxectoria.\nLicenciada en Farmacia. Foi farmac\u00e9utica de B\u00f3veda at\u00e9 a s\u00faa xubilaci\u00f3n en 1991. Foi derradeira alcaldesa de B\u00f3veda antes das elecci\u00f3ns municipais de 1979. Formou parte do consello pol\u00edtico provincial de UCD en 1982. Nas municipais de 1991 presentouse na lista da Converxencia Nacionalista Galega."}
{"id": "444639", "revid": "4952750", "url": "https://gl.wikipedia.org/wiki?curid=444639", "title": "Leci\u00f1ena SA", "text": "Leci\u00f1ena SA \u00e9 unha empresa aragonesa adicada ao dese\u00f1o e fabricaci\u00f3n de equipamento de transporte por estrada.\nHistoria.\nLeci\u00f1ena foi fundada en 1965 como empresa de fabricaci\u00f3n de remolques para cami\u00f3ns. En xaneiro de 2014 a empresa entrou en concurso de acredores sendo mercada por Melgasal Invest SL por case seis mill\u00f3ns de euros, tendo unha d\u00e9beda de 40 mill\u00f3ns de euros."}
{"id": "444640", "revid": "1888", "url": "https://gl.wikipedia.org/wiki?curid=444640", "title": "Xos\u00e9 Mar\u00eda Rodr\u00edguez Castro", "text": "Xos\u00e9 Mar\u00eda Rodr\u00edguez Castro \u00e9 un sacerdote e pol\u00edtico galego.\nTraxectoria.\nSacerdote e p\u00e1rroco de San Marti\u00f1o de B\u00f3veda. Presentouse \u00e1s primeiras elecci\u00f3ns democr\u00e1ticas encabezando a candidatura do BN-PG e foi elixido alcalde de B\u00f3veda. Foi procesado en xu\u00f1o de 1982 acusado de \u00abinxurias e desacato \u00e1 autoridade\u00bb e foi xulgado na Audiencia de Lugo en marzo de 1983. Nas municipais de 1983 encabezou a lista do BNG e volveu ser elixido alcalde grazas ao apoio do PSOE e Coalici\u00f3n Galega. En xu\u00f1o de 1984 presentou a s\u00faa dimisi\u00f3n logo da ruptura do pacto cos socialistas e Coalici\u00f3n Galega."}
{"id": "444641", "revid": "1888", "url": "https://gl.wikipedia.org/wiki?curid=444641", "title": "Jos\u00e9 Mar\u00eda Rodr\u00edguez Castro", "text": ""}
{"id": "444642", "revid": "865", "url": "https://gl.wikipedia.org/wiki?curid=444642", "title": "DC-9", "text": ""}
{"id": "444643", "revid": "865", "url": "https://gl.wikipedia.org/wiki?curid=444643", "title": "A318", "text": ""}
{"id": "444644", "revid": "865", "url": "https://gl.wikipedia.org/wiki?curid=444644", "title": "737NG-600", "text": ""}
{"id": "444645", "revid": "27155", "url": "https://gl.wikipedia.org/wiki?curid=444645", "title": "\u00c1cido heptadecanoico", "text": ""}
{"id": "444646", "revid": "27155", "url": "https://gl.wikipedia.org/wiki?curid=444646", "title": "Heptadecanoato", "text": ""}
{"id": "444648", "revid": "23204", "url": "https://gl.wikipedia.org/wiki?curid=444648", "title": "Jamal Khashoggi", "text": "Jamal Ahmad Khashoggi (en \u00e1rabe, \u062c\u0645\u0627\u0644 \u062e\u0627\u0634\u0642\u062c\u064a jam\u0101l \u1e35\u0101\u0161uqji) nado en Medina o 13 de outubro de 1958 e finado en Istambul o 2 de outubro de 2018, foi un xornalista de orixe saudita.\nTraxectoria.\nAutor e ex-xerente xeral e editor xefe da Al-Arab News Channel. Tam\u00e9n serviu como editor do xornal saudita Al Watan, transform\u00e1ndoo nunha plataforma para os progresistas de Arabia Saudita. Exilado nos Estados Unidos, pasou a escribir unha columna mensual no The Washington Post.\nKhashoggi fuxiu de Ar\u00e1bia Saudita en setembro de 2017. Dise que o goberno de Ar\u00e1bia Saudita o baneou do Twitter e m\u00e1is tarde escribiu artigos de xornal con cr\u00edticas ao goberno. Khashoggi criticou fortemente ao pr\u00edncipe herdeiro de Arabia Saudita, Mohammad bin Salman, e o rei Salman de Arabia Saudita. Tam\u00e9n se opuxo \u00e1 intervenci\u00f3n no Iemen, liderada por Arabia Saudita.\nKhashoggi desapareceu o 2 de outubro de 2018 e foi visto por \u00faltima vez entrando no consulado da Arabia Saudita en Istambul, Turqu\u00eda, pola s\u00faa entrada principal. Fontes da polic\u00eda turca an\u00f3nimas alegan que foi asasinado e desmembrado dentro do consulado. O goberno de Arabia Saudita alega que Khashoggi deixou o consulado vivo por unha entrada traseira, mais a polic\u00eda turca di que ning\u00fan circu\u00edto fechado de televisi\u00f3n o rexistrou sa\u00edndo do consulado. O 15 de outubro, foi rexistrado o consulado de Arabia Saudita, seguido por funcionarios turcos. Autoridades turcas encontraron evidencias do asasinato e manipulaci\u00f3ns durante a busca. A s\u00faa morte non foi confirmada polas autoridades da Arabia Saudita, mais algunhas fontes informaron \u00e1 prensa que morreu cando era interrogado por axentes da familia real da Arabia Saudita.\nConfirmaci\u00f3n da morte.\nO 20 de outubro Arabia Saudita reco\u00f1eceu oficialmente a morte de Jamal Khashoggi nun comunicado. Segundo as autoridades a morte produciuse nunha liorta con oficiais sauditas dentro da embaixada. O r\u00e9xime procedeu ao cesamento de oficiais s\u00e9nior inclu\u00edndo a Saud al-Qahtani, un influente asesor do Pr\u00edncipe da Coroa Mohammed bin Salman, e o Xeneral Ahmed al-Asiri, un oficial s\u00e9nior de intelixencia."}
{"id": "444666", "revid": "23204", "url": "https://gl.wikipedia.org/wiki?curid=444666", "title": "Bandidos de lenda", "text": "Bandidos de lenda\u00a0(en ) \u00e9 un\u00a0filme estadounidense de 1980 dirixido por Walter Hill. Foi producido por James Keach, Stacy Keach e Tim Zinnemann e conta coa banda sonora orixinal de Ry Cooder. Cooder ga\u00f1ou o premio de \"mellor m\u00fasica\" nos premios da Asociaci\u00f3n de Cr\u00edticos dos \u00c1nxeles. O filme participou no Festival de Cannes de 1980.\nEstreouse en galego o 28 de xu\u00f1o de 1992 a trav\u00e9s da TVG."}
{"id": "444667", "revid": "23204", "url": "https://gl.wikipedia.org/wiki?curid=444667", "title": "The Long Riders", "text": ""}
{"id": "444670", "revid": "23204", "url": "https://gl.wikipedia.org/wiki?curid=444670", "title": "Bandoleiro (filme)", "text": "Bandoleiro\u00a0(en ) \u00e9 un filme estadounidense de 1968 dirixido por Andrew V. McLaglen. Est\u00e1 protagonizado por James Stewart, Dean Martin, Raquel Welch e George Kennedy. A historia c\u00e9ntrase en dous irm\u00e1ns e nun sh\u00e9riff que quere arrestar a uns fuxitivos."}
{"id": "444671", "revid": "23204", "url": "https://gl.wikipedia.org/wiki?curid=444671", "title": "Bandolero!", "text": ""}
{"id": "444672", "revid": "23204", "url": "https://gl.wikipedia.org/wiki?curid=444672", "title": "R\u00edo Bravo (pel\u00edcula)", "text": ""}
{"id": "444673", "revid": "1131", "url": "https://gl.wikipedia.org/wiki?curid=444673", "title": "Iria Pinheiro", "text": "Iria Pinheiro, nada en Ourense en 1978, \u00e9 unha actriz, cantante, cabareteira, presentadora de televisi\u00f3n, guionista, compositora e videocreadora galega.\nTraxectoria.\nEn 2019 colabora na publicaci\u00f3n dixital Vinte con Mar\u00eda Lado e Luc\u00eda Aldao na secci\u00f3n \"Ti fai o que eu che diga\"."}
{"id": "444676", "revid": "23204", "url": "https://gl.wikipedia.org/wiki?curid=444676", "title": "O b\u00e1rbaro e a gueixa", "text": "O\u00a0b\u00e1rbaro e a gueixa (en ) \u00e9 un filme estadounidense de 1958 dirixido por John Huston. Foi producido por Eugene Frenke, e est\u00e1 protagonizado por John Wayne, Sam Jaffe, e a actriz xaponesa Eiko Ando. O filme foi rodado principalmente no Xap\u00f3n.\nEstreouse en galego o 12 de setembro de 1987 a trav\u00e9s da TVG."}
{"id": "444678", "revid": "23204", "url": "https://gl.wikipedia.org/wiki?curid=444678", "title": "The Barbarian and the Geisha", "text": ""}
{"id": "444682", "revid": "98629", "url": "https://gl.wikipedia.org/wiki?curid=444682", "title": "Barbarroxa (filme)", "text": " \u00e9 un\u00a0filme xapon\u00e9s de 1965 dirixido por Akira Kurosawa. Conta a relaci\u00f3n entre un doutor e o seu novo aprendiz. O filme bas\u00e9ase na colecci\u00f3n de historias curtas \"Akahige shinry\u014dtan\" (\u8d64\u3072\u3052\u8a3a\u7642\u8b5a) de Sh\u016bgor\u014d Yamamoto. A novela de Fi\u00f3dor Dostoievski \"Humillados e ofendidos\" achegou a fonte para unha subtrama sobre unha moza, Otoyo (Terumi Niki), que \u00e9 rescatada dun bordel. O filme c\u00e9ntrase no problema da inxustiza social e explora dous dos temas favoritos de Kurosawa, o humanismo e o existencialismo."}
{"id": "444683", "revid": "23204", "url": "https://gl.wikipedia.org/wiki?curid=444683", "title": "Akahige", "text": ""}
{"id": "444686", "revid": "23204", "url": "https://gl.wikipedia.org/wiki?curid=444686", "title": "Barco fantasma", "text": "Barco fantasma (en ) \u00e9\u00a0un filme estadouidense-australiano de 2002 dirixido por Steve Beck. Est\u00e1 protagonizado por Gabriel Byrne, Julianna Margulies, Ron Eldard, Desmond Harrington, Isaiah Washington e Karl Urban. O filme conta a historia dun grupo de remolcadores mar\u00edtimos no mar de Bering que descobren un misterioso barco que desapareceu en 1962.\nO filme foi rodado en Queensland, Australia e Vancouver, no Canad\u00e1, e estreouse nos cinemas de Am\u00e9rica do Norte o 25 de outubro de 2002. Recadou uns $68 mill\u00f3ns en todo o mundo. En 2016, a p\u00e1xina web \"ComingSoon\" nomeou a escena inicial do filme como unha das mellores na historia do cinema de terror.\nEstreouse en galego o 16 de xullo de 2009 a trav\u00e9s da TVG."}
{"id": "444687", "revid": "23204", "url": "https://gl.wikipedia.org/wiki?curid=444687", "title": "Ghost Ship (filme de 2002)", "text": ""}
{"id": "444688", "revid": "1888", "url": "https://gl.wikipedia.org/wiki?curid=444688", "title": "Vanesa Mart\u00ednez Sotelo", "text": ""}
{"id": "444693", "revid": "23204", "url": "https://gl.wikipedia.org/wiki?curid=444693", "title": "O Bar\u00f3n Vermello (filme)", "text": "O Bar\u00f3n Vermello (en ) \u00e9 un filme estadounidense de 1971 dirixido por Roger Corman. Est\u00e1 protagonizado por John Phillip Law e Don Stroud que interpretan as personaxes de Von Richthofen e Brown respectivamente. Malia que se empregan nomes de persoas reais, a historia de Joyce Hooper Corrington e John William Corrington non est\u00e1 baseada en ning\u00fan feito hist\u00f3rico, e de feito \u00e9 ficticia en gran medida.\nEstreouse en galego o 2 de xaneiro de 1994 a trav\u00e9s da TVG."}
{"id": "444694", "revid": "23204", "url": "https://gl.wikipedia.org/wiki?curid=444694", "title": "Von Richthofen and Brown", "text": ""}
{"id": "444696", "revid": "89787", "url": "https://gl.wikipedia.org/wiki?curid=444696", "title": "Joumana Haddad", "text": "Joumana Haddad, nada en Beirut, o 6 de decembro de 1970, \u00e9 unha escritora, xornalista, poeta, artista e activista libanesa. En maio de 2018 foi candidata \u00e1s elecci\u00f3ns lexislativas pola lista independente \"Kulna Watani\" (Todos somos patriotas) mais finalmente non logrou o escano provocando a protesta dos seus seguidores que denunciaron fraude. Desde o 2014, \u00e9 anualmente seleccionada como unha das mulleres \u00e1rabes m\u00e1is influentes do mundo, pola revista Arabian Business, polo seu activismo cultural e social (posici\u00f3n 34 en 2017).\nTraxectoria.\nJoumana Haddad foi respons\u00e1bel das p\u00e1xinas culturais do xornal liban\u00e9s \"An Nahar\", onde traballou do 1997 at\u00e9 o 2017. Ensinou escritura creativa na Universidade L\u00edbano Americana entre o 2012 e o 2016. \u00c9 activista dos dereitos da muller, e \u00e9 tam\u00e9n a redactora xefa de Jasad, unha pol\u00e9mica revista en idioma \u00e1rabe especializada na literatura e as artes do corpo. Foi a administradora do premio IPAF ou Booker \u00e1rabe, un premio literario que recompensa unha novela \u00e1rabe, desde o 2007 at\u00e9 o 2011.\nPublicou xa varios libros que foron traducidos e publicados en moitos pa\u00edses do mundo.\n\u00c9 pol\u00edglota (fala sete linguas) e publicou libros en linguas diferentes, as\u00ed como realizou diversas obras de traduci\u00f3n, entre as cales est\u00e1n unha antolox\u00eda da poes\u00eda libanesa moderna, publicada no Estado Espa\u00f1ol as\u00ed como en numerosos pa\u00edses de Am\u00e9rica Latina, e unha antolox\u00eda de 150 poetas suicidas do s\u00e9culo vinte.\nPara o seu libro \"Con los ladrones del fuego\", entrevistouse cun gran n\u00famero de escritores como Jos\u00e9 Saramago, Umberto Eco, Paul Auster, Yves Bonnefoy, Peter Handke, Elfriede Jelinek.\nJoumana Haddad forma parte do Comit\u00e9 de conselleiras/os de MARCH Lebanon (unha ONG que loita pola liberdade de expresi\u00f3n en L\u00edbano).\nEn 2009, coescribi\u00f3 e actuou nunha pel\u00edcula da directora libanesa Jocelyne Saab (\"Qu\u00e9 pasa?\"). Participou tam\u00e9n nun documental do director Nasri Hajjaj, sobre o poeta palestino Mahmoud Darwish.\nTam\u00e9n \u00e9 artista e realiza \"colaxes\".\nEn 2018 participa no ciclo \"Poetas Di(n)versos\" e \u00e9 traducida ao galego pola tam\u00e9n poeta Yolanda Casta\u00f1o.\nCompromiso coa muller \u00e1rabe.\nComprometida coa situaci\u00f3n da muller no mundo \u00e1rabe, Joumana Haddad, nunha entrevista ao diario El Mundo, respondeu o seguinte: \"\"O mundo \u00e1rabe \u00e9 un mundo que vive unha grande esquizofrenia desde hai dous s\u00e9culos.\" \"\u00c9 un mundo onde non podes dicir o que pensas, non podes vivir o que dis e tampouco podes vivir en p\u00fablico o que vives en segredo. Esta duplicidade absurda transf\u00f3rmate nunha criatura esquizofr\u00e9nica, pouco aut\u00e9ntica. \"Unha das raz\u00f3ns desta dualidade son eses tab\u00fas absurdos que estamos a vivir no mundo \u00e1rabe, impostos pola relixi\u00f3n ou polos r\u00e9ximes ditatoriais.\"\n\"\"\u00c1s veces dinme que \u00e9 a esperanza o que xera a forza de loitar.\" \"Mais \u00e9 o contrario: \u00e9 a forza de loitar o que xera a esperanza. Non \u00e9 que estea convencida de que o que fago vaia a cambiar as cousas e por iso loite. Estou convencida de que a mi\u00f1a loita pode xerar a esperanza\".\"\n\"Ser muller no mundo \u00e1rabe, \u00e9 facer unha declaraci\u00f3n de guerra\".\nSobre o burka declarou: \"Par\u00e9ceme moi absurdo, moi contraditorio. \"Un non pode escoller a liberdade de non ser libre. Esas mulleres non se preguntan por que s\u00f3 elas te\u00f1en que levar ese sinal? Se puid\u00e9semos imporlles aos homes musulm\u00e1ns durante un mes o burka, pensar\u00edano d\u00faas veces antes de imp\u00f3rllelo \u00e1s mulleres. \u00c9 humillante, \u00e9 un insulto. \"Para a muller e para o home, que tam\u00e9n \u00e9 tratado como un animal que non controla os seus instintos e ten que ser protexido da tentaci\u00f3n da muller.\"\nVida privada.\n\u00c9 nai de dous fillos e vive en Beirut.\nBibliograf\u00eda.\nBibliograf\u00eda en espa\u00f1ol.\nTraduci\u00f3ns:\nBibliograf\u00eda en ingl\u00e9s.\nTraduci\u00f3ns:\nBibliograf\u00eda en italiano.\nTraduci\u00f3ns:\nBibliograf\u00eda en franc\u00e9s.\nTraduci\u00f3ns:"}
{"id": "444697", "revid": "98629", "url": "https://gl.wikipedia.org/wiki?curid=444697", "title": "Barrab\u00e1s (filme de 1961)", "text": "Barrab\u00e1s (en ) \u00e9 un filme italiano de 1961 dirixido por Richard Fleischer. Est\u00e1 protagonizado por Anthony Quinn como Barrab\u00e1s, xunto con Silvana Mangano, Katy Jurado, Arthur Kennedy, Harry Andrews, Ernest Borgnine, Vittorio Gassman e Jack Palance, e foi distribu\u00eddo por Columbia Pictures. Foi concibido como un gran filme \u00e9pico romano e bas\u00e9ase na novela Barabbas, obra do Premio Nobel de Literatura P\u00e4r Lagerkvist.\nFoi rodado en Verona e Roma baixo a supervisi\u00f3n do produtor Dino De Laurentiis. Incl\u00fae moitas escenas salientables, como unha batalla de gladiadores en Cinecitt\u00e0 ou unha crucifixi\u00f3n durante un eclipse solar real."}
{"id": "444698", "revid": "23204", "url": "https://gl.wikipedia.org/wiki?curid=444698", "title": "Barabbas (filme de 1961)", "text": ""}
{"id": "444699", "revid": "1505", "url": "https://gl.wikipedia.org/wiki?curid=444699", "title": "Thomas Huxley", "text": ""}
{"id": "444700", "revid": "89787", "url": "https://gl.wikipedia.org/wiki?curid=444700", "title": "Os barqueiros do Volga", "text": "Os barqueiros do Volga (en ) \u00e9\u00a0un filme de 1959 dirixido por Victor Tourjansky. Est\u00e1 protagonizado por John Derek, que interpreta un oficial nos tempos do tsar que \u00e9 sentenciado a Siberia.\nEstreouse en galego o 1 de setembro de 1989 a trav\u00e9s da TVG."}
{"id": "444701", "revid": "23204", "url": "https://gl.wikipedia.org/wiki?curid=444701", "title": "I battellieri del Volga", "text": ""}
{"id": "444702", "revid": "23204", "url": "https://gl.wikipedia.org/wiki?curid=444702", "title": "Asedio de Larache", "text": "O asedio de Larache foi unha operaci\u00f3n militar lanzada en 1689 polas forzas do Imperio de Marrocos comandadas polo sult\u00e1n Isma\u00edl contra as forzas espa\u00f1olas do rei Carlos II de Espa\u00f1a na cidade de Larache, baixo o control de Espa\u00f1a durante 80 anos. Despois de tres meses de asedio, a gornici\u00f3n espa\u00f1ola de Larache viuse obrigada a capitular como resultado das negociaci\u00f3ns.\nContexto.\nAs primeiras expedici\u00f3ns cristi\u00e1s realizadas por varios pa\u00edses europeos datan da \u00e9poca do sultanato benimer\u00edn. Un dos m\u00e1is antigos que tivo lugar durante a Reconquista enfrontou aos benimerines cos cristi\u00e1ns de Castela. O reino de Castela lanzou un ataque militar na cidade de Salguei, masacrou \u00e1 poboaci\u00f3n musulm\u00e1 da cidade, e un tres mil habitantes na Gran Mesquita de Salguei foron levados a Sevilla para converterse en escravos mentres que o ex\u00e9rcito cristi\u00e1n matou a moitos habitantes. A resposta dos benimerines permitiu reconquistar a cidade fose e as forzas cristi\u00e1s fosen masacradas despois de d\u00faas semanas de asedio.\nOutro feito que tivo lugar en 1415 e con respecto \u00e1 primeira expedici\u00f3n do Reino de Portugal termina coa captura de Ceuta por parte dos portugueses que comezaron unha campa\u00f1a colonial contra Marrocos tomando o control de varias outras cidades marroqu\u00eds. Pero os portugueses finalmente foron vencidos na batalla de Alcazarquivir cuxo resultado foi a abafadora vitoria de Marrocos naquel ent\u00f3n gobernada o sultanato saad\u00ed en 1578. O tres reis presentes na batalla morreron. Antes desta batalla, os saad\u00edes apoder\u00e1ronse de varias cidades controladas polos portugueses, inclu\u00edda Agadir en 1541, e lograron apoderarse de Marrakech en 1524 e finalmente de Fes a partir de 1554, o que significou o final do poder do sultanato watt\u00e1sida.\nDespois da s\u00faa morte na batalla do Tres Reyes do gobernante saad\u00ed Abu Marwan Abd al-Malik I, o seu irm\u00e1n Ahmad al-Mansur sucedeuno no medio do campo de batalla e tomou o mando en plena batalla. Durante o seu reinado lanzou unha expedici\u00f3n ao Imperio Songhai que se coroou con \u00e9xito na Batalla de Tondibi e a captura de Tombuct\u00fa e Gao.\nA morte de Ahmed al-Mansur significou o declive do sultanato saad\u00ed porque despois da s\u00faa morte produciuse unha guerra civil en Marrocos que se opu\u00f1a aos fillos do sult\u00e1n Ahmed al-Mansur Saadi, momento en que os alauitas aproveit\u00e1rono para tomar o poder. Antes de controlar Marrocos, os alauitas eran os pr\u00edncipes da rexi\u00f3n de Tafilalet. O primeiro sult\u00e1n alauita foi Mulay Muhammad al-Rashid bin Sharif, que foi pr\u00edncipe de Tafilalet entre 1664 e 1666. A s\u00faa toma do poder tivo lugar o 27 de maio de 1666 cando tomou o control da cidade de Fes, despois da fuxida dos \u00faltimos resistentes e do seu xefe o andalus\u00ed Ibn Salah. Al-Rashid tentou recuperar o control de Marrakesh e nomeou o seu irm\u00e1n gobernador de Fes, mentres que, desde o 17 de setembro de 1670, as armas do Pachalik de Tombuct\u00fa xuraron lealdade ao sult\u00e1n alauita. Finalmente morreu en 1672 e o sucedeu o seu irm\u00e1n Moulay Isma\u00edl.\nCoa chegada de Moulay Isma\u00edl ao trono, Marrocos vivir\u00e1 o seu apoxeo porque logrou centralizar o poder e reprimir as rebeli\u00f3ns das tribos rebeldes Tam\u00e9n combateu contra os otom\u00e1ns de Alxer. Mentres que varias cidades costeiras de Marrocos estaban baixo o control dos cristi\u00e1ns de Espa\u00f1a e Portugal, Moulay Isma\u00edl, en 1681 recuperou Mehd\u00eda, que estaba baixo o control do Reino espa\u00f1ol desde 1614 e tam\u00e9n reconquistou T\u00e1nxer en 1684: As\u00ed mesmo decidiu recupera a cidade de Larache pola forza. Esta estivo desde 1610 baixo o control dos espa\u00f1ois que estableceron unha gornici\u00f3n moi fortificada.\nDesenvolvemento.\nIsma\u00edl recrutou en 1689 un ex\u00e9rcito de 30\u00a0000 homes para reconquistar Larache, mentres que no lado espa\u00f1ol, unha gornici\u00f3n que constaba de 1500 a 2000 soldados armados con 200 armas de fogo estaba presente para protexer a cidade. A captura da cidade foi moi dif\u00edcil porque os espa\u00f1ois estaban preparados para este ataque que era predicible e fortificara fortemente a cidade, porque desde 1688, o sult\u00e1n marroqu\u00ed dix\u00e9ralles directamente as s\u00faas intenci\u00f3ns. Pero segundo o libro \"Larache. Datos para su historia en el siglo XVII\", os espa\u00f1ois co\u00f1ec\u00edan as intenci\u00f3ns dos marroqu\u00eds desde 1687. As\u00ed, este ano, os espa\u00f1ois comezaron a abastecer e fortalecer a cidade. Antes da v\u00e9spera d\u00eda anterior ao combate, mil homes estaban na cidade.\nAs operaci\u00f3ns militares comezaron o 14 de xullo de 1689, e un mes despois, ao redor de agosto de 1689, o ex\u00e9rcito marroqu\u00ed rodeou por completo a cidade. Mentres que unha fonte calcula o n\u00famero de combatentes marroqu\u00eds en 30\u00a0000, outras fontes est\u00edmana a unha forza de 50\u00a0000 homes. Estaba dirixido polo ca\u00edd Ali ben Abdallah Er-Riffi.\nO c\u00f3nsul franc\u00e9s en Salguei, P\u00e9rilli\u00e9 mantivo informado o marqu\u00e9s de Seignelay sobre a evoluci\u00f3n deste asedio. Por exemplo, o 10 de outubro de 1689, afirmou que os mouros te\u00f1en \"d\u00faas minas listas para xogar\" e que dous mil espa\u00f1ois estaban al\u00ed, inclu\u00eddos douscentos voluntarios. Despois dixo o 6 de novembro que os mouros lanzaron un asalto final e que lograron superar as murallas da cidade que estaba protexida por varios centos de can\u00f3ns grazas \u00e1 explosi\u00f3n de d\u00faas minas que abriron brechas nas murallas da cidade. O asalto tivo lugar oito d\u00edas antes, cando un catro mil marroqu\u00eds foron asasinados mentres as forzas espa\u00f1olas retir\u00e1banse \u00e1 cidadela da cidade.\nO asedio custar\u00eda aos marroqu\u00eds m\u00e1is de dez mil homes, inclu\u00eddos catro mil no asalto final que permitiu a irrupci\u00f3n na cidade, mentres que no lado espa\u00f1ol case 400 soldados foron asasinados, e un mil seiscentos homes foron feitos prisioneiros ademais da captura dunhas corenta pistolas. Estes can\u00f3ns foron enviados segundo Jean Baptiste Estelle \u00e1 cidade imperial de Mekn\u00e8s Outra fonte afirma que 1700 homes foron tomados prisioneiros.\nNegociaci\u00f3n.\nA capitulaci\u00f3n foi negociada en Mekn\u00e8s ante Isma\u00edl por Gaspar Gonz\u00e1lez. Segundo o acordo, o gobernador e os 100 oficiais pod\u00edan irse en completa liberdade cara a Espa\u00f1a, mentres que o resto da gornici\u00f3n, cun total de 1600 homes, ser\u00eda levado a Mekn\u00e8s. Pero Isma\u00edl non respectou este acordo de ningunha maneira, polo que o gobernador e os cen oficiais tam\u00e9n foron levados a Mekn\u00e8s. O seu rescate foi realmente moi complicado xa que en ambos os lados fix\u00e9ronse varias solicitudes.\nPrimeiro, un sacerdote espa\u00f1ol chamado Manuel de Vaira Lobo foi enviado a negociar a liberaci\u00f3n dos oficiais e o gobernador. Pero o sult\u00e1n marroqu\u00ed Isma\u00edl pediu a liberaci\u00f3n de mil mouros a cambio do centenar de oficiais,\u00e9 dicir un oficial por cada dez marroqu\u00eds. Nun primeiro tratado acordouse que 500 mouros, as\u00ed como 5000 libros \u00e1rabes da biblioteca do Escorial, deber\u00edan intercambiarse polos oficiais. Isma\u00edl enviou a un home chamado Mohammed El-Ouazir al-Hassani a examinar os seus libros; permaneceu en Espa\u00f1a desde novembro de 1690 at\u00e9 xullo de 1691, pero cando chegou, as autoridades relixiosas ment\u00edronlle ao erudito enviado por Isma\u00edl, dicindo que todo ardera despois do incendio da biblioteca do Escorial en 1671.\nAs\u00ed, Espa\u00f1a viuse obrigada a aceptar a primeira solicitude de Moulay Ismail para a liberaci\u00f3n de 1000 a cambio de 100 oficiais. O c\u00f3nsul franc\u00e9s en Salguei, Jean-Baptiste Estelle, despois da confirmaci\u00f3n deste intercambio afirmou que era \u00abun fermoso acordo conclu\u00eddo\u00bb cara a febreiro de 1691. Mentres os oficiais espa\u00f1ois dirix\u00edanse cara a Ceuta e que mil mouriscos estaban al\u00ed esperando o intercambio, o sult\u00e1n afirmou que o rei de Espa\u00f1a s\u00f3 cambi\u00e1balle por vellos mouros enfermos e que os bos se gardaban nas galeras. Ex soldados das gornici\u00f3ns espa\u00f1olas que ti\u00f1an a s\u00faa base en cidades costeiras tomadas por marroqu\u00eds convert\u00e9ronse ao islam por centos. O intercambio finalmente tivo lugar en Ceuta en setembro de 1691, pero segundo o c\u00f3nsul franc\u00e9s en T\u00e1nxer Pierre Estelle, a operaci\u00f3n foi moi custosa, \u00e1 parte dos mouros intercambiados por Espa\u00f1a.\nConsecuencias.\nDespois de tomar a cidade de Larache, Isma\u00edl tentou por todos os medios entregar a cidade de El-Yadida aos portugueses. Pero desafortunadamente non tivo tempo de facelo, xa que morreu en 1727 en Mekn\u00e8s \u00e1 idade de 82 anos. Pero El-Yadida finalmente caeu baixo o control de Marrocos ao redor de 1765. Larache ser\u00eda atacada novamente, pero esta vez pola mari\u00f1a francesa bombardear\u00e1 a cidade en xu\u00f1o de 1765 con 16 buques de guerra, pero permanecer\u00e1 baixo control marroqu\u00ed at\u00e9 1911, cando os espa\u00f1ois ocuparon a cidade e instauraron un protectorado no norte de Marrocos."}
{"id": "444704", "revid": "23204", "url": "https://gl.wikipedia.org/wiki?curid=444704", "title": "A batalla das Ardenas", "text": "A batalla das Ardenas\u00a0(en ) \u00e9 un filme estadounidense de 1965 dirixido por Ken Annakin. Est\u00e1 protagonizado por Henry Fonda, Robert Shaw, Telly Savalas, Robert Ryan, Dana Andrews e Charles Bronson.\nEstreouse en galego o 19 de decembro de 2014 a trav\u00e9s da TVG."}
{"id": "444705", "revid": "23204", "url": "https://gl.wikipedia.org/wiki?curid=444705", "title": "Battle of the Bulge", "text": ""}
{"id": "444710", "revid": "23204", "url": "https://gl.wikipedia.org/wiki?curid=444710", "title": "A batalla de Anzio", "text": "A batalla de Anzio (en ) \u00e9 un filme italo-estadounidense de 1968 dirixido por Edward Dmytryk e Duilio Coletti. Est\u00e1 protagonizado por Robert Mitchum e Peter Falk. O filme foi rodado en Italia cun equipo de filmaci\u00f3n italiano e foi producido por Dino De Laurentiis; por\u00e9n, ning\u00fan dos personaxes principais \u00e9 italiano.\nEstreouse en galego o 17 de marzo de 2001 a trav\u00e9s da TVG."}
{"id": "444711", "revid": "23204", "url": "https://gl.wikipedia.org/wiki?curid=444711", "title": "Lo sbarco di Anzio", "text": ""}
{"id": "444714", "revid": "85894", "url": "https://gl.wikipedia.org/wiki?curid=444714", "title": "Daphne Caruana Galizia", "text": "Daphne Caruana Galizia, nada en Sliema\u00a0o\u00a026 de agosto de 1964 e finada en Bidnija o\u00a016 de outubro de 2017,\u00a0foi unha xornalista, columnista e blogueira maltesa. Foi clave na investigaci\u00f3n sobre os Papeis de Panam\u00e1 en Malta que salpicaban o goberno de Joseph Muscat.\nBiograf\u00eda.\nEmpezou a traballar nos medios de comunicaci\u00f3n en 1988, e rapidamente estabeleceuse como unha das xornalistas m\u00e1is controvertidas de Malta coa s\u00faa columna na edici\u00f3n dominical de\u00a0\"The Times of Malta\", o \"Sunday Times\".\nEn 1996, Daphne Galizia retirouse do \"Times\" despois de que o diario se negase a publicar un artigo que escribira sobre o presidente em\u00e9rito Guido de Marco e a s\u00faa filla, a avogada Gianella Demarco. Este artigo apareceu ent\u00f3n en\u00a0\"The Malta Independent.\" Inmediatamente, Daphne Galizia foi co\u00f1ecida pola s\u00faa dureza en cuesti\u00f3ns pol\u00edticas e sociais.\nOs seus escritos oscilaban entre os rumores sobre as figuras p\u00fablicas de Malta e a an\u00e1lise cr\u00edtica da realidade sociopol\u00edtica maltesa. En febreiro de 2010, Galizia enfrontouse a cargos de difamaci\u00f3n por unha serie de acusaci\u00f3ns que fixera contra a maxistrada Consuelo Scerri Herrera no seu\u00a0blog.\nXunto con Andrew Borg-Cardona, \u00e9 unha das escritoras que criticaron con m\u00e1is dureza a extrema dereita de Malta, especialmente a asociada cos puntos de vista de Norman Lowell sobre os inmigrantes irregulares.\nA perspectiva feminista de Daphne Galizia foi considerada pol\u00e9mica, instando as mulleres a que non se victimizasen a si mesmas. Cando unha traballadora maltesa ga\u00f1ou o primeiro caso de abuso verbal e acoso sexual laboral e a vitoria foi vista como un \u00e9xito para as mulleres de Malta, Daphne dixo que nestes casos a muller ti\u00f1a que reaccionar e non comportarse as\u00ed, como unha nena, xa que iso era infantil\u00bb.\nO 8 de marzo de 2013, Galizia foi detida durante a noite por quebrantar a xornada de reflexi\u00f3n\u00a0das elecci\u00f3ns xerais de Malta, despois de escribir artigos considerados de natureza pol\u00edtica no seu blog.\nEn 2017 foi inclu\u00edda na clasificaci\u00f3n das \u00ab28 personalidades que fan moverse a Europa\u00bb do xornal \"Politico Europa\", pola s\u00faa colaboraci\u00f3n na investigaci\u00f3n que involucraba membros do goberno malt\u00e9s en casos de corrupci\u00f3n destapados polos \"Papeis de Panam\u00e1\".\nO 16 de outubro dese ano foi asasinada mediante a explosi\u00f3n do seu autom\u00f3bil cunha bomba lapa.\nPremio Daphne Caruana.\nEn xaneiro de 2018 a esquerda da euroc\u00e1mara creou o premio Daphne Caruana para defender a liberdade de informaci\u00f3n. A primeira edici\u00f3n entr\u00e9gase o 3 de abril coincidindo co aniversario da filtraci\u00f3n dos Papeis de Panam\u00e1 e conta cunha dotaci\u00f3n de 5000 euros. O premio foi promovido polo eurodiputado de Podemos Miguel Urb\u00e1n e o grego Stelios Kouloglou.\nVida privada.\nDaphne Caruana Galizia estaba casada e ti\u00f1a tres fillos. Estudou arqueolox\u00eda na Universidade de Malta. Describ\u00edase como afeccionada \u00e1 xardinar\u00eda e sobre todo \u00e1 lectura.\nLibro.\nUn libro sobre Daphne Caruana Galizia, chamado \"Invicta: The Life and Work of Daphne Caruana Galizia\", foi publicado por The Pertinent Press de Oxford."}
{"id": "444716", "revid": "23204", "url": "https://gl.wikipedia.org/wiki?curid=444716", "title": "A batalla de Endor", "text": "A batalla de Endor (en ) \u00e9 un telefilme estadounidense de 1985 ambientado no universo da \"guerra das galaxias\" coescrito e dirixido por Jim e Ken Wheat a partir dunha historia de George Lucas. Unha secuela de \"A aventura dos Ewoks\", c\u00e9ntrase na personaxe de Cindel Towani, unha nena humana que despois de quedar orfa, \u00fanese \u00f3s ewoks para protexer a s\u00faa vila e derrotar os invasores que se fixeron co control da L\u00faa de Endor.\nO filme est\u00e1 ambientado despois da serie animada \"Ewoks\" e antes dos eventos do \"\". Tam\u00e9n incl\u00fae alg\u00fans dos eventos do primeiro filme.\nEstreouse en galego o 26 de marzo de 1992 a trav\u00e9s da TVG."}
{"id": "444719", "revid": "25871", "url": "https://gl.wikipedia.org/wiki?curid=444719", "title": "Moto Vespa SA", "text": "Moto Vespa SA (renomeada en 1996 como Piaggio Espa\u00f1a S.A.) foi unha empresa espa\u00f1ola con sede en Madrid adicada ao dese\u00f1o e fabricaci\u00f3n de ciclomotores. O seu modelo m\u00e1is co\u00f1ecido foi o Vespino.\nFoi a empresa l\u00edder de venda en Espa\u00f1a de ciclomotores durante 32 anos, cre\u00e1ndose m\u00e1is de 20 modelos diferentes, sendo os m\u00e1is fabricados, por orde cronol\u00f3xica:\nChegou despois de 30 anos de produci\u00f3n a 1 800 000 ciclomotores fabricados, a \u00faltima unidade foi un modelo especial para Telepizza."}
{"id": "444720", "revid": "23204", "url": "https://gl.wikipedia.org/wiki?curid=444720", "title": "Dragon Ball (anime)", "text": ""}
{"id": "444722", "revid": "23204", "url": "https://gl.wikipedia.org/wiki?curid=444722", "title": "Nerio I Acciaioli", "text": "Nerio I Acciaioli, finado o 25 de setembro de 1394, foi un arist\u00f3crata italiano de Florencia que ascendeu ao poder na Grecia franca durante as \u00faltimas d\u00e9cadas do s\u00e9culo XIV, chegando a se converter en duque de Atenas.\nTraxectoria.\nNerio era o fillo de Jacopo Acciaioli e Bartolommea Ricasoli, e o irm\u00e1n m\u00e1is novo de Donato e irm\u00e1n m\u00e1is vello de Giovanni. Cando morreu o seu parente Niccol\u00f2 Acciaioli, gran senescal de N\u00e1poles, que era dono de terras e castelos en Acaia e Corinto e fixera a Donato o seu vigairo en Grecia (1371), o seu fillo e sucesor, Angelo Acciaioli, substitu\u00edu a Donato con Nerio en Grecia. Participou no Consello dos cruzados de Tebas en outubro de 1373, pero toda a s\u00faa planificaci\u00f3n non chegou a nada. En 1374, cando morreu o vigairo xeral catal\u00e1n de Atenas, Mateo de Peralta, Nerio atacou Megara e tomouna. Esta foi a primeira acci\u00f3n da s\u00faa longa carreira de conquista e expansi\u00f3n. Posteriormente \u00e1 captura de Megara, Nerio participou nunha guerra case constante cos catal\u00e1ns que gobernaban en Atenas.\nEn 1378, Nerio foi recrutado xunto coa Compa\u00f1\u00eda navarra polo Gran Mestre dos Hospitalarios Johan Ferr\u00e1ndez d'Heredia para a s\u00faa guerra con Arta no Despotado de Epiro. Nerio, \u00e1 s\u00faa vez, recrutou ao navarro Joanes Urtubia, que ti\u00f1a o resto da compa\u00f1\u00eda con preto dun centenar de soldados e cruzou o golfo de Corinto. En 1379, Joanes Urtubia capturou Tebas.\nO 7 de xullo de 1385, Nerio asumiu o t\u00edtulo \"dominus Choranti et Ducaminis\": \"se\u00f1or de Corinto e do Ducado de Atenas.\" No inverno dese ano, combateu exitosamente contra os otom\u00e1ns. En 1386, anexara a cidade baixa de Atenas. Adquiriu a Acr\u00f3pole por conquista o 2 de maio de 1388, a pesar de que unha praga o obrigou a regresar coa s\u00faa familia a Tebas pouco despois.\nO 29 de decembro de 1391, Nerio asinou un tratado con Amadeo, pr\u00edncipe de Acaia, contra os navarros. Nerio foi feito duque de Atenas por Ladislau I de N\u00e1poles o 11 de xaneiro de 1394. Ocupou este t\u00edtulo durante nove meses antes da s\u00faa morte."}
{"id": "444724", "revid": "23204", "url": "https://gl.wikipedia.org/wiki?curid=444724", "title": "A batalla de Inglaterra", "text": "A batalla de Inglaterra (en ) \u00e9 un filme brit\u00e1nico de 1969 dirixido por Guy Hamilton. Foi producido por Harry Saltzman e S. Benjamin Fisz. O filme documenta os eventos da batalla de Inglaterra, durante a segunda guerra mundial. Conta con numerosos actores brit\u00e1nicos de sona, como Sir Laurence Olivier no papel de Hugh Dowding e Trevor Howard como Keith Park. Est\u00e1 protagonizado por Michael Caine, Christopher Plummer e Robert Shaw como l\u00edderes do escuadr\u00f3n.\nEstreouse en galego o 7 de agosto de 1992 a trav\u00e9s da TVG."}
{"id": "444725", "revid": "23204", "url": "https://gl.wikipedia.org/wiki?curid=444725", "title": "Ilarion Rudnyk", "text": "Ilarion Rudnyk (en ), nado como Roman Mykolaiovych Rudnyk (en ) o 14 de febreiro de 1972 en Lviv (R.S.S. de Ucra\u00edna), \u00e9 un eclesi\u00e1stico ortodoxo ucra\u00edno, dende 2008 bispo de Edmonton e do Canad\u00e1 occidental da Igrexa ortodoxa de Constantinopla.\nTraxectoria.\nRoman Rudnyk naceu o 14 de febreiro de 1972 en Lviv. Logo de completar a s\u00faa educaci\u00f3n secundaria, estudou no Seminario Teol\u00f3xico de K\u00ediv, do que se graduou en 1992. Coa recomendaci\u00f3n do arcebispo Vsevolod Maidanskyi e a beiz\u00f3n do patriarca Bartolomeu I, Roman trasladouse ent\u00f3n a Grecia para continuar os seus estudos teol\u00f3xicos na Universidade de Tesal\u00f3nica, da que se licenciou en 1997.\nO 5 de decembro de 1997 Roman foi tonsurado monxe, tomando o nome mon\u00e1stico de \"Ilarion\". O 21 de decembro do mesmo ano foi ordenado di\u00e1cono polo metropolita Panteleimon Rodopoulos. Tres anos m\u00e1is tarde foi ordenado sacerdote. Posteriormente cursou un mestrado en Dereito can\u00f3nico, e en 2002 foi destinado a unha parroquia no Porto.\nO 21 de marzo de 2004 foi elevado ao rango de arquimandrita polo S\u00ednodo da Igrexa ortodoxa de Constantinopla, e o 11 de xu\u00f1o de 2005 nomeado bispo, co t\u00edtulo de \"Telmessos\", para asistir ao metropolitano de Espa\u00f1a e Portugal Epifanios Perialas. Recibiu a consagraci\u00f3n episcopal en Istambul o 29 de xaneiro de 2005.\nO 21 de outubro de 2008 foi nomeado bispo de Edmonton e do Canad\u00e1 occidental. Foi entronizado como bispo de Edmonton na catedral de San Xo\u00e1n de Edmonton o 26 de outubro de 2008.\nO 7 de setembro de 2018, no contexto da preparaci\u00f3n da concesi\u00f3n de autocefalia \u00e1 Igrexa ortodoxa ucra\u00edna, foi nomeado como exarca do patriarca Bartolomeu I en K\u00ediv."}
{"id": "444726", "revid": "89787", "url": "https://gl.wikipedia.org/wiki?curid=444726", "title": "France universit\u00e9 num\u00e9rique", "text": "codice_1\nFrance universit\u00e9 num\u00e9rique (/k\u0254rs\u02c8\u025br\u0259/) \u00e9 unha plataforma educativa na que se imparten cursos online gratu\u00edtos e abertos a todo o mundo, na que participan algunhas das m\u00e1is prestixiosas universidades a nivel internacional.\nHistoria.\nFoi fundada en outubro de 2013 polo \"Minist\u00e8re de l'\u00c9ducation nationale\", co fin de desenvolver dentro do \u00e1mbito do e-learning unha ampla oferta educativa. Xunto coa outra gran plataforma: edX , fundada pola asociaci\u00f3n da Universidade de Harvard e o MIT, constit\u00faen as d\u00faas entidades MOOCs (Cursos en li\u00f1a abertos e masivos) m\u00e1is relevantes ata o momento."}
{"id": "444729", "revid": "56817", "url": "https://gl.wikipedia.org/wiki?curid=444729", "title": "Nanger", "text": "Nanger \u00e9 un x\u00e9nero de mam\u00edferos artiod\u00e1ctilos da familia dos b\u00f3vidos, subfamilia dos antilopinos.\nO x\u00e9nero comprende de tres a cnco especies, segundo os autore, co\u00f1ecidas como gacelas.\nTaxonom\u00eda.\nDescrici\u00f3n.\nO x\u00e9nero foi creado polo zo\u00f3logo franc\u00e9s Fernand Lataste, nun traballo publicado en \"Actes Soc. Linn. Bordeaux\", 39: 183.\nEspecies e subespecies.\nO x\u00e9nero \"Nanger\" foi considerado orixinalmente como un subx\u00e9nero dentro do x\u00e9nero \"Gazella\", e posteriormente elevado ao rango de x\u00e9nero (por exemplo, a\u00ednda en moitas publicaci\u00f3ns a especie \"Nager dama\" aparece citada como \"Gazella (Nanger) dama\" (Pallas). ou como \"Gazella dama\" (Pallas, 1766).\nSegundo o MSW e o ITIS (ambos consultados o 17 de outubro de 2018), a clasificaci\u00f3n do x\u00e9nero \u00e9:"}
{"id": "444730", "revid": "839", "url": "https://gl.wikipedia.org/wiki?curid=444730", "title": "Igrexa ortodoxa de Constantinopla", "text": ""}
{"id": "444737", "revid": "23204", "url": "https://gl.wikipedia.org/wiki?curid=444737", "title": "Danyil Zelinskyi", "text": "Danyil Zelinskyi (en ), nado como Volodymyr Olehovych Zelinskyi (en ) o 28 de setembro de 1972 en Buchach (R.S.S. de Ucra\u00edna), \u00e9 un eclesi\u00e1stico ortodoxo ucra\u00edno, dende 2008 bispo de Panfilia e dos Estados Unidos occidentais.\nTraxectoria.\nComezou os seus estudos no seminario de Ivano-Frankivsk e en 1996 emigrou aos Estados Unidos de Am\u00e9rica, completando os seus estudos na Universidade Cat\u00f3lica de Am\u00e9rica e na Pontificia Facultade da Inmaculada Concepci\u00f3n en Washington, D.C.\nNo ano 2000 entrou na Igrexa ortodoxa ucra\u00edna nos Estados Unidos de Am\u00e9rica e completou os seus estudos no seminario ortodoxo ucra\u00edno de Santa Sof\u00eda, en Nova Jersey. En 2001 foi ordenado sacerdote, e en 2002 cursou un mestrado en Teolox\u00eda ortodoxa aplicada na Universidade de Balamand. O 9 de xaneiro de 2008 foi elixido bispo de Panfilia e dos Estados Unidos occidentais. Recibiu a consagraci\u00f3n episcopal o 10 de maio do mesmo ano.\nO 7 de setembro de 2018, no contexto da preparaci\u00f3n da concesi\u00f3n de autocefalia \u00e1 Igrexa ortodoxa ucra\u00edna, foi nomeado como exarca do patriarca Bartolomeu I en K\u00ediv."}
{"id": "444744", "revid": "23204", "url": "https://gl.wikipedia.org/wiki?curid=444744", "title": "Alberto Torrado", "text": "Alberto Torrado foi o baixista orixinal da banda viguesa de punk rock Siniestro Total e tam\u00e9n foi baixista dos Resentidos. Torrado fundou Siniestro con Juli\u00e1n Hern\u00e1ndez, Germ\u00e1n Coppini e Miguel Costas en 1981. Gravou os \u00e1lbums \"\u00bfCu\u00e1ndo se come aqu\u00ed?\", \"\", \"Menos mal que nos queda Portugal\", \"Bailar\u00e9 sobre tu tumba\" e \"De hoy no pasa\".\nTorrado co\u00f1eceu a Juli\u00e1n Hern\u00e1ndez no Colexio Alem\u00e1n. No instituto Hern\u00e1ndez co\u00f1eceu a Miguel Costas e Javier Soto (futuro guitarrista de Siniestro) e os catro comezaron a tocar xuntos nunha banda chamada El Sexteto de Blues. Soto tivo que facer o servizo militar e o resto dos membros formaron Siniestro Total xunto con Germ\u00e1n Coppini. Torrado abandonou o grupo no ano 1987.\nTorrado foi o encargado de compo\u00f1er a m\u00fasica e a letra dos temas \"Al que eyacula Dios le ayuda (1\u00aa Parte)\", \"Al que eyacula Dios le ayuda (2\u00aaParte)\" e \"L\u00e1vame con vino\", ademais de participar na creaci\u00f3n dalgunhas das canci\u00f3ns m\u00e1is co\u00f1ecidas da banda como \"Matar jipis en las Cies\" ou \"Bailar\u00e9 sobre tu tumba\"."}
{"id": "444750", "revid": "23204", "url": "https://gl.wikipedia.org/wiki?curid=444750", "title": "Nerio II Acciaioli", "text": "Nerio II Acciaioli, nado en 1416 e finado en 1451, foi o duque de Atenas, en d\u00faas ocasi\u00f3ns: desde 1435 at\u00e9 1439 e novamente desde 1441 at\u00e9 1451.\nTraxectoria.\nFoi membro da familia Acciaioli de Florencia, fillo de Francesco Acciaioli, se\u00f1or de Sykaminon. O seu goberno foi contempor\u00e1neo cun renovado filhelenismo italiano e os intereses correspondentes polas antig\u00fcidades e a lingua grega. Nerio non s\u00f3 falaba grego de forma natural, sen\u00f3n que tam\u00e9n era dono dos monumentos m\u00e1is famosos do mundo hel\u00e9nico na s\u00faa capital de Atenas.\nNerio chegou a Grecia en 1419, despois da morte do seu pai, cando s\u00f3 ti\u00f1a tres anos de idade. Foi nomeado herdeiro do seu t\u00edo Antonio I de Atenas, pero \u00e1 s\u00faa morte en 1435, Nerio tivo que loitar contra a vi\u00fava do seu t\u00edo, Mar\u00eda Melissena, e Xurxo Calcocondilas polo trono ducal. Nerio foi apoiado por Murad II, o sult\u00e1n otom\u00e1n, contra o grego Constantino Pale\u00f3logo, d\u00e9spota de Morea. Despois de asegurar a s\u00faa posici\u00f3n coa axuda turca, foi destitu\u00eddo polas intrigas do seu irm\u00e1n Antonio II e expulsado da Acr\u00f3pole. O seu inveterado inimigo persoal, o cronista La\u00f3nico Calcocondilas, den\u00edgrao como \"efeminado\".\nNerio volveu ao poder en 1441, despois de pasar uns anos en Florencia. Inmediatamente expulsou \u00e1 vi\u00fava do seu irm\u00e1n, Mar\u00eda Zorzi. \u00c9 prob\u00e1bel que Nerio estivese presente cando o emperador bizantino Xo\u00e1n VIII Pale\u00f3logo fixo unha proclamaci\u00f3n de catolicismo no Duomo de Florencia o 6 de xullo de 1439. En 1444, Nerio entrou en guerra contra os turcos \u00e1 beira de Constantino, pero chegou a un acordo cos otom\u00e1ns. Logo perdeu con Constantino Tebas e viuse obrigado a lle pagar tributo e se converter no seu vasalo. En 1446, Murad axudou a Nerio a volver tomar Tebas para os latinos. \u00c1 s\u00faa morte, foi sucedido polo seu fillo Francesco baixo a rexencia da s\u00faa vi\u00fava Clara Zorzi."}
{"id": "444753", "revid": "98629", "url": "https://gl.wikipedia.org/wiki?curid=444753", "title": "Rise, O Voices of Rhodesia", "text": "\"Rise, O Voices of Rhodesia\" ou \"Voices of Rhodesia\" (en galego: Levantade, Oh Voces de Rodesia) foi o himno nacional do estado non reco\u00f1ecido de Rodesia e Cimbabue Rodesia (renomeado Cimbabue en 1980) entre 1974 e 1979. A m\u00fasica foi a de \"Ode to Joy\", o Cuarto Movemento da Novena Sinfon\u00eda de Ludwig van Beethoven, que fora adoptado como oficial do continente europeo polo Consello de Europa en 1972. A m\u00fasica utilizada en Rodesia foi un arranxo realizado polo capit\u00e1n Ken MacDonald, o director da orquestra dos Rhodesian African Rifles. O goberno organizou un concurso nacional para atopar a letra axeitada para combinala coa melod\u00eda escollida, ga\u00f1ando a composici\u00f3n de\u00a0 Mary Bloom de Gwelo.\nTrala Declaraci\u00f3n Unilateral de Independencia de Rodesia, o 11 de novembro de 1965, o pa\u00eds a\u00ednda manti\u00f1a a s\u00faa lealdade \u00e1 ra\u00ed\u00f1a Isabel II como a s\u00faa Xefa de Estado, mantendo o \"God Save the Queen\" como o seu himno nacional. Trala constituci\u00f3n de 1970, coa que o pa\u00eds se constitu\u00eda nunha rep\u00fablica, o himno real foi abandonado, xunto con outras moitas referencias \u00e1 monarqu\u00eda, deixando ao pa\u00eds sen un himno nacional ata que se aprobou o \"Rise, O Voices of Rhodesia\" en 1974. O himno nacional perdeu o seu status legal en decembro de 1979, cando o Reino Unido recuperou o control do pa\u00eds de forma provisional ata o declaraci\u00f3n oficial da independencia como Cimbabue cinco meses m\u00e1is tarde.\u00a0\nLetra.\nA letra oficial que foi adoptada \u00e9 a seguinte:\n&lt;poem&gt;\nRise, O voices of Rhodesia,\nGod may we Thy bounty share.\nGive us strength to face all danger,\nAnd where challenge is, to dare.\nGuide us, Lord, to wise decision,\nEver of Thy grace aware,\nOh, let our hearts beat bravely always\nFor this land within Thy care.\nRise, O voices of Rhodesia,\nBringing her your proud acclaim,\nGrandly echoing through the mountains,\nRolling o'er the far flung plain.\nRoaring in the mighty rivers,\nJoining in one grand refrain,\nAscending to the sunlit heavens,\nTelling of her honoured name.\n&lt;/poem&gt;\nLegado.\n\"Rise, O Voices of Rhodesia\" tivo car\u00e1cter oficial durante toda a historia da Rep\u00fablica de Rodesia, as\u00ed como entre xu\u00f1o e decembro de 1979, cando o pa\u00eds se reconstitu\u00edu como Cimbabue-Rodesia, unha versi\u00f3n do mesmo pa\u00eds dirixida pola maior\u00eda negra, que tampouco tivo \u00e9xito en obter reco\u00f1ecemento internacional do Reino Unido\u00a0e das Naci\u00f3ns Unidas. A\u00ednda que o himno continuou sendo oficial durante este per\u00edodo, o pa\u00eds adoptou unha nova bandeira e as festividades oficiais baseadas nos fitos coloniais foron modificadas por outras que pretend\u00edan ser m\u00e1is inclusivas: D\u00eda do Presidente, d\u00eda da Unidade, d\u00eda dos Devanceiros. O himno nacional permaneceu inalterado ata o 12 de decembro\u00a0de 1979, cando Cimbabue-Rodesia volveu a estar baixo control do Reino Unido durante un per\u00edodo de transici\u00f3n antes de ser reco\u00f1ecida oficialmente a s\u00faa independencia como Rep\u00fablica de Cimbabue. \"Ishe Komborera Africa\", unha versi\u00f3n en lingua shona do himno \"Nkosi Sikelel' iAfrika\" (\"Deus bendiga a \u00c1frica\") converteuse no novo himno nacional, mantendo ese status at\u00e9 1994, cando foi substitu\u00eddo polo actual Simudzai Mureza wedu WeZimbabwe\" (\"Bendita sexa a Terra de Cimbabue\").\nDebido ao seu uso como melod\u00eda de \"Rise, O Voices of Rhodesia\", a interpretaci\u00f3n da \"Ode to Joy\" de Beethoven \u00e9 controvertida no pa\u00eds, onde a s\u00faa interpretaci\u00f3n nas embaixadas estranxeiras no d\u00eda de Europa causou inicialmente problemas con alg\u00fans oficiais do goberno que, segundo a historiadora Josephine Fisher, desco\u00f1ec\u00edan que a melod\u00eda fora empregada polo Consello de Europa Durante a d\u00e9cada de 1980, Derek Hudson, director da Orquestra Filharm\u00f3nica Bulawayo, tivo serias dificultades para obter o permiso para interpretar a Novena Sinfon\u00eda de Beethoven, a\u00ednda que finalmente puido facelo tras negociar co goberno do pa\u00eds. Cando a melod\u00eda de \"Ode to Joy\" foi inclu\u00edda nun recital para recadar fondos nunha igrexa de Harare no Nadal\u00a0de 1994, provocou varias protestas entre os asistentes."}
{"id": "444754", "revid": "22570", "url": "https://gl.wikipedia.org/wiki?curid=444754", "title": "Li Si", "text": "Li Si (chin\u00e9s: \u674e\u65af, pinyin: L\u01d0 S\u012b, Wade-Giles: Li\u00b3 Si\u00b9) nado en Shang Cai arredor de 280 a.C. e finado en Xianyang en setembro ou outubro de 208 a.C., foi un pol\u00edtico e escritor chin\u00e9s da dinast\u00eda Qin. Serviu como chanceler da dinast\u00eda de Qin (246\u2014208\u00a0a.C.) e foi reco\u00f1ecido como fil\u00f3sofo legalista e cal\u00edgrafo. Serviu a dous soberanos, Qin Shihuang, rei do estado de Qin e m\u00e1is tarde primeiro emperador, e Qin Er Shi, o fillo m\u00e1is novo de Qin Shi Huang e segundo emperador. En canto aos seus m\u00e9todos administrativos, Li \"indicou que admiraba e se inspiraba nas ideas de Shen Buai\", refer\u00edndose repetidamente \u00e1 t\u00e9cnica de Shen e de Han Fei, mais con respecto \u00e1 lei seguida por Shang Yang.\nJohn Knoblock da Universidade de Stanford considerou a Li Si como \"unha das d\u00faas ou tres figuras m\u00e1is importantes da historia da China\". Tendo unha clara visi\u00f3n do imperio universal e \"un mundo que comprende todos os chineses, traendo co domininio universal a paz universal\", Li Si foi \"o gran responsable da creaci\u00f3n das instituci\u00f3ns que fixeron da dinast\u00eda Qin o primeiro estado universal na historia da China\".\nLi Si axudou o emperador Shi Huangdi a unificar as leis, as ordenanzas gobernamentais, os pesos e as medidas, e estadarizou carros, carretas e os caracteres da escritura... [facilitando] a unificaci\u00f3n cultural da China. El \"creou un goberno baseado exclusivamente no m\u00e9rito, polo que non imperio os fillos e irm\u00e1ns m\u00e1is novos da familia imperial non eran ennobrecidos, mais si os ministros de m\u00e9rito\", e \"pacificou as rexi\u00f3ns fronteirizas reprimindo os b\u00e1rbaros ao norte e ao surh\". Fixo derreter as armas dos estados feudais e converteunas e camp\u00e1s musicais e grandes estatuas humanas, e relaxou os impostos e os castigos draconianos herdados de Shang Yang.\nTraxectoria.\nPrimeiros anos.\nLi Si foi orixinario de Shang Cai (\u4e0a\u8521) no estado de Chu. Durante a s\u00faa mocidade foi un funcionario menor na administraci\u00f3n local de Chu. De acordo cos \"Rexistros do grande historiador\", un d\u00eda Li Si observou que as ratas na dependencia estaban sucias e famentas, mais as ratas no cortello estaban ben alimentadas. De s\u00fapeto deuse de conta de que \"non hai un est\u00e1ndar establecido para a honra xa que a vida de todos \u00e9 diferente. Os valores das persoas est\u00e1n determinados polo seu status social. E do mesmo xeito que as ratas, a condici\u00f3n social da xente a mi\u00fado depende puramente dos sucesos aleatorios arredor deles. Sendo restrinxidos por c\u00f3digos morais, a xente deber\u00eda facer o que considerase mellor para eles no momento\". Decidiu tomar a pol\u00edtica como unha carreira, que era unha opci\u00f3n com\u00fan entre os eruditos dunha familia carente de nobreza durante o per\u00edodo dos estados combatentes.\nLi Si non puido avanzar na s\u00faa carreira pol\u00edtica en Chu. El cr\u00eda que non lograr nada na vida sendo tan intelixente e educado traer\u00eda vergo\u00f1a non s\u00f3 a si mesmo sen\u00f3n a todos os eruditos. Despois de terminar a s\u00faa educaci\u00f3n co famoso pensador confuciano Xun Kuang (\"Xunzi\"), trasladouse ao Estado de Qin, o estado m\u00e1is poderoso nese momento coa intenci\u00f3n de avanzar na s\u00faa carreira pol\u00edtica.\nCarreira en Qin.\nDurante a s\u00faa estancia en Qin, Li Si converteuse nun h\u00f3spede do Primeiro Ministro L\u00fc Buwei e tivo a oportunidade de falar co gobernante de Qin, o rei Zheng, que m\u00e1is tarde se converter\u00eda no primeiro emperador da China unificada, Qin Shihuang. Li Si expresou que o estado Qin era extremadamente poderoso, pero unificar China era a\u00ednda imposible se os outros seis estados se un\u00edan para loitar contra Qin. Qin Shihuang quedou impresionado pola visi\u00f3n de Li Si de como unificar a China. Adoptando a proposta de Li Si, o gobernante de Qin investiu xenerosamente para atraer os outros intelectuais ao estado de Qin e enviou asasinos para matar importantes eruditos doutros estados.\nEn 237 a.C., un maxistrado do tribunal de Qin instou o rei Zheng a expulsar a todos os estranxeiros do estado para evitar espionaxe. Como nativo de Chu, Li Si era un obxectivo claro polo que lle lembrou ao rei explic\u00e1ndolle os cuantiosos beneficios que os estranxeiros daban a Qin, inclu\u00edndo \"as mozas sensuais de Zhao\". Impresionado coa ret\u00f3rica de Li Se, promoveuno. O mesmo ano, Li Si informou que instou o rei Zheng a anexionar o estado veci\u00f1o de Han para intimidar os outros cinco estados restantes. Li Si tam\u00e9n escribiu a \"Petici\u00f3n contra a expulsi\u00f3n dos oficiais convidados\" (\"Jianzhuke Shu\") en 234 a. C., Han Fei, un membro da aristocracia do estado de Han, pediulle ao rei de Han para ir a Qin e resolver a situaci\u00f3n a trav\u00e9s da diplomacia. Li Si envexaba o intelecto de Han Fei e persuadiu o rei Qin de que non pod\u00eda regresar a Han Fei de volta (xa que a s\u00faa capacidade superior ser\u00eda unha ameaza para Qin no futuro). Como resultado Han Fei foi encarcerado e no ano 233 a.C., convencido por Li Si, cometeu suicidio tomando veleno. O estado de Han foi m\u00e1is tarde conquistado no ano 230 a.C.\nDespois de que Qin Shihuang se convertese no emperador, Li Si persuadiuno para suprimir a disensi\u00f3n intelectual. Li Si cr\u00eda que os libros sobre cousas como a medicina, a agricultura e a profec\u00eda, poder\u00edan ser ignorados, pero os libros pol\u00edticos eran perigosos en mans p\u00fablicas. Era dif\u00edcil progresar e cambiar o pa\u00eds coa oposici\u00f3n de tantos eruditos librepensadores. Como resultado, s\u00f3 o estado deb\u00eda encargarse de posu\u00edr e manter os libros pol\u00edticos, e s\u00f3 as escolas estatais ti\u00f1an a capacidade de impartir a educaci\u00f3n aos estudosos pol\u00edticos. Li Si escribiu o edicto ordenando a destruci\u00f3n dos rexistros hist\u00f3ricos e libros opositores en 213 a.C., inclu\u00edndo os textos confucianos importantes, que el pensaba que eran prexudiciais para o benestar do Estado. P\u00e9nsase comunmente que 460 eruditos confucianos foron enterrados vivos no co\u00f1ecido acontecemento hist\u00f3rico \"queima de libros e sepultura de intelectuais\" (\u711a\u4e66\u5751\u5112); con todo, isto foi unha traduci\u00f3n err\u00f3nea nos textos hist\u00f3ricos posteriores. En realidade, as 460 persoas que foron enterradas vivas polo emperador Qin Shi Huang eran principalmente sacerdotes e xam\u00e1ns que presuntamente estaban a privar o emperador de recursos e riquezas mentres buscaban medicamentos que desen vida eterna ou apoteose.\nMorte.\nCando Qin Shi Huang morreu mentres estaba lonxe da capital, Li Si e o eunuco principal Zhao Gao suprimiron a elecci\u00f3n do sucesor do \u00faltimo emperador, Fusu. Nese momento Fusu era un amigo \u00edntimo de Meng Tian. Se Fusu se convert\u00eda no seguinte emperador, hab\u00eda unha alta probabilidade de que Meng Tian substitu\u00edse a Li Si como primeiro ministro. Temendo unha perda de poder, Li Si decidiu traizoar o emperador falecido Qin Shihuang. Li Si e Zhao Gao enganaron a Fusu para que se suicidase, e colocou no seu lugar outro pr\u00edncipe, Qin Er Shi (229\u00a0a.C.-207 a.C.). Durante a decadencia da dinast\u00eda, Zhao Gao convenceu o novo emperador de colocar os seus seguidores en posici\u00f3ns oficiais. Cando a s\u00faa base de poder era o suficientemente segura, Zhao Gao traizoou a Li Si e acusouno de traiz\u00f3n. Qin Er Shi, que v\u00eda a Zhao Gao como o seu mestre, non cuestionou a s\u00faa decisi\u00f3n. Zhao Gao tivo a Li Si torturado ata que admitiu o crime. En 208 a. C., Zhao Gao mandou executar a Li Si por medio da tallada de cintura (\u8170\u65a9).\nContribuci\u00f3ns.\nCrendo nun sistema altamente burocr\u00e1tico, Li Si est\u00e1 considerado como o centro da eficiencia do estado de Qin e o \u00e9xito das s\u00faas forzas armadas na conquista da China. Tam\u00e9n foi instrumental na sistematizaci\u00f3n das medidas est\u00e1ndar e da moeda na China trala unificaci\u00f3n. Tam\u00e9n axudou a sistematizar a linguaxe chinesa escrita ao promulgar o est\u00e1ndar do pequeno selo que xa estivera en uso no estado de Qin. Neste proceso, os caracteres variables dentro do l\u00e9xico de Qin foron proscritos, ao igual que os dialectos das diferentes rexi\u00f3ns que foran conquistadas. Isto tivo un efecto unificador sobre a cultura chinesa durante miles de anos. Li Si tam\u00e9n foi o autor do \"Cangjiepian\", o primeiro compilador de caracteres chin\u00e9s do cal a\u00ednda se atopan fragmentos."}
{"id": "444757", "revid": "56817", "url": "https://gl.wikipedia.org/wiki?curid=444757", "title": "\u00c1cido heptanoico", "text": "O \u00e1cido heptanoico ou \u00e1cido en\u00e1ntico \u00e9 un \u00e1cido graxo de cadea li\u00f1al pequena de 7 \u00e1tomos de carbono. \u00c9 un l\u00edquido oleoso de cheiro desagradable. Contrib\u00fae ao olor que te\u00f1en alg\u00fans aceites rancios. \u00c9 s\u00f3 lixeiramente soluble en auga, pero moi soluble en etanol e \u00e9ter.\nO nome de \u00e1cido en\u00e1ntico prov\u00e9n da palabra latina oenanthe, 'vi\u00f1a', xa que foi illado en 1836 polo qu\u00edmico alem\u00e1n Justus von Liebig e o qu\u00edmico franc\u00e9s Th\u00e9ophile J. Pelouze a partir dos vapores que se desprenden do vi\u00f1o e lle dan o seu olor caracter\u00edstico.\nO \u00e1cido heptanoico at\u00f3pase amplamente distribu\u00eddo na natureza. Aparece en plantas (l\u00fapulo, mimosa, menta xaponesa...); en froitos carnosos (maz\u00e1, banana, kiwi, amorodo, papaia...); en produtos l\u00e1cteos (leite, queixo, manteiga); en bebidas alcoh\u00f3licas (vi\u00f1o, co\u00f1ac, brandy, ron...); en infusi\u00f3ns (t\u00e9, caf\u00e9); en froitos secos (coco, cacahuetes...), e noutros produtos naturais.\nProduci\u00f3n.\nO metil \u00e9ster de \u00e1cido ricinoleico, obtido do aceite de r\u00edcino, \u00e9 o principl precursor comercial do \u00e1cido heptanoico. \u00c9 pirolizado ao metil \u00e9ster do \u00e1cido 10-undecenoico e heptanal, que \u00e9 despois oxidaddo ao aire ao \u00e1cido carbox\u00edlico. En 1980 consum\u00edronse aproximadamente 20.000 toneladas en Europa e EUA.\nUsos.\nO \u00e1cido heptanoico ou en\u00e1ntico util\u00edzase na preparaci\u00f3n de \u00e9steres, como o etil heptanoato, que se utilizan en fragrancias e en aromas artificiais. Util\u00edzase para esterificar esteroides na preparaci\u00f3n de f\u00e1rmcos como o enantato de testosterona, enantato de trenbolona, enantato de drostanolona e entanato de metenolona (Primobolan).\nO \u00e9ster triglic\u00e9rido do \u00e1cido heptanoico \u00e9 a triheptano\u00edna, que se utiliza en certas condici\u00f3ns m\u00e9dicas como suplemento nutricional."}
{"id": "444759", "revid": "23204", "url": "https://gl.wikipedia.org/wiki?curid=444759", "title": "Bartolomeo Contarini", "text": "Bartolomeo Contarini foi un mercador veneciano que casou coa duquesa vi\u00fava de Atenas Clara Zorzi en 1453 e gobernou o ducado no nome do seu pequeno fillo, Francesco I.\nTraxectoria.\nBartolomeo era fillo de Pr\u00edamo Contarini, o castel\u00e1n de Nauplia. Despois de ir a Atenas por negocios, namorouse de Clara e enviou a asasinar a s\u00faa esposa que ti\u00f1a en Venecia co fin de casar coa duquesa. Os cidad\u00e1ns atenienses, con todo, desconfiaban da influencia destes dous amantes sobre o novo duque e probabelmente tem\u00edan pola s\u00faa vida. Exhortaron a Mehmed II, o sult\u00e1n otom\u00e1n, a intervir en nome do novo duque Francesco. Bartolomeo e Clara foron convocados \u00e1 s\u00faa corte en Adrian\u00f3pole e o novo duque foi posto baixo coidado do sult\u00e1n, mentres que o seu primo Francesco II era enviado a Atenas como un duque cliente turco.\nO novo duque asasinara a Clara en Megara e Bartolomeo apelou ao sult\u00e1n por xustiza. Atenas foi tomada en mans turcas e Francesco II foi deposto."}
{"id": "444762", "revid": "23204", "url": "https://gl.wikipedia.org/wiki?curid=444762", "title": "Francesco I Acciaioli", "text": "Francis ou Francesco I Acciaioli foi o fillo de Nerio II Acciaioli coa s\u00faa segunda esposa Clara Zorzi. Sucedeu a seu pai en 1451 no Ducado de Atenas baixo a rexencia da s\u00faa nai.\nTraxectoria.\nA s\u00faa nai casou co veneciano Bartolomeo Contarini (1453). Con todo, Mehmed II, o sult\u00e1n otom\u00e1n, interveu ante a insistencia do pobo en nome do novo duque Francesco e convocou a Bartolomeo e a Clara \u00e1 s\u00faa corte en Adrian\u00f3pole. Outro Acciaioli, Francesco II, foi enviado a Atenas como duque cliente turco. Evidentemente, os cidad\u00e1ns desconfiaran da influencia dos dous amantes sobre o novo duque, por cuxa seguridade tem\u00edan. O mozo Francesco I permaneceu na corte do sult\u00e1n otom\u00e1n."}
{"id": "444764", "revid": "89787", "url": "https://gl.wikipedia.org/wiki?curid=444764", "title": "Giulietta Masina", "text": "Giulia Anna Masina, co\u00f1ecida artisticamente como Giulietta Masina, nada en San Giorgio di Piano (Emilia-Roma\u00f1a) o 22 de febreiro de 1921 e finada en Roma o 23 de marzo de 1994, foi unha actriz italiana, esposa do cineasta Federico Fellini.\nTraxectoria.\nPrimeiros anos.\nFilla do violinista e profesor de m\u00fasica Gaetano Masina e da mestra Angela Flavia Pasqualin, pasou a maior parte da s\u00faa infancia e adolescencia en Roma vivindo en casa dunha t\u00eda s\u00faa que quedou vi\u00fava. Estudou no liceo das Irm\u00e1s Ursulinas e posteriormente licenciouse en Filosof\u00eda e Letras pola Universidade La Sapienza. Durante o seu paso pola universidade, cultivou a s\u00faa paix\u00f3n pola interpretaci\u00f3n e no curso 1941\u20131942 participou en numerosos espect\u00e1culos de danza, m\u00fasica e teatro universitario no Stadium Urbis, que logo se converter\u00eda no Teatro Ateneo de Roma. En 1943 entrou a formar parte da Compa\u00f1\u00eda de Teatro C\u00f3mico Musical onde actuou como bailarina, cantante e actriz en diferentes operetas e obras c\u00f3micas.\nFellini e Giulietta.\nNesas datas, comezou a traballar como actriz de radio, xunto a Nella Maria Bonora e Franco Becci, voces moi populares na \u00e9poca. Comezou a ser co\u00f1ecida polo \u00e9xito do serial radiof\u00f3nico \"Terziglio\" que contaba as aventuras de Cico e Pallina, que interpretaba xunto ao locutor Angelo Zanobini. Estaba escrito por Federico Fellini, por ent\u00f3n un mozo vers\u00e1til, redactor da revista sat\u00edrica \"Marc'Aurelio\". Giulietta e Federico casaron o 30 de outubro de 1943, comezando as\u00ed unha intensa relaci\u00f3n afectiva e art\u00edstica, unha das m\u00e1is relevantes da historia do cine italiano. Varios meses despois do matrimonio, unha ca\u00edda por unha escaleira produciulle un aborto. Tras isto, o 22 de marzo de 1945, naceu o seu fillo Pierfederico, que desgraciadamente faleceu s\u00f3 un mes despois, o 24 de abril de insuficiencia respiratoria. Foi o \u00fanico fillo que tivo a parella.\nDespois do fin da segunda guerra mundial, retomou o teatro universitario coa obra \"Angelica\", escrita e dirixida por Leo Ferrero e coprotagonizada por Marcello Mastroianni. A obra \"Gli innamorati\" foi a s\u00faa \u00faltima incursi\u00f3n no teatro en 1951.\nA s\u00faa primeira incursi\u00f3n no cine produciuse en 1946 como extra no filme \"Pais\u00e1, camarada\" de Roberto Rossellini, pero o seu verdadeiro primeiro traballo foi en 1947 no filme \"Senza piet\u00e0\", dirixido por Alberto Lattuada e interpretado xunto a Carla del Poggio. Este papel de moza de bo coraz\u00f3n e aspecto alegre, repetiuse nesa primeira etapa en filmes dirixidos por Carlo Lizzani, Giuseppe Amato ou Renato Castellani. Por\u00e9n, foi da man do seu marido que alcanzou a popularidade mundial coa s\u00faa m\u00edtica personaxe de Gelsomina no filme \"La strada\" (1954), xunto a Anthony Quinn e Richard Basehart.\nEn 1957, Masina interpretou o que probablemente foi o papel m\u00e1is relevante da s\u00faa carreira en \"Le notti di Cabiria\" dirixido polo seu home. Esta personaxe aparec\u00eda fugazmente xa no primeiro filme de Fellini \"O xeque branco\" de 1951. En 1958 traballou xunto a Alberto Sordi no filme \"Fortunella\" do director Eduardo De Filippo. Fellini contou tam\u00e9n coa s\u00faa dona na s\u00faa primeira longametraxe en cor, \"Giulietta dos esp\u00edritos\" (1965), unha historia de forte carga surrealista sobre a infidelidade na parella. Vinte anos m\u00e1is tarde, en 1985, volveu actuar para Fellini na melanc\u00f3lica historia \"Ginger e Fred\", onde xunto a Marcello Mastroianni interpretaron unha antiga parella de baile que imitaban a Fred Astaire e Ginger Rogers, moi populares durante a guerra e que se re\u00fanen ao cabo de moitos anos convidados por un grandilocuente \"show\" televisivo, paradigma do consumismo e do sentimentalismo f\u00e1cil.\nRadio e televisi\u00f3n.\nA pesar de que a s\u00faa carreira cinematogr\u00e1fica foi predominante, Masina traballou tam\u00e9n en radio e televisi\u00f3n. De 1966 a 1969 foi presentadora con grande \u00e9xito dun programa radiof\u00f3nico titulado \"Lettere aperte\", no que os o\u00edntes escrib\u00edan \u00e1 actriz. Estas cartas foron posteriormente recompiladas nun libro. Tam\u00e9n traballou en televisi\u00f3n fundamentalmente na d\u00e9cada de 1970, en d\u00faas produci\u00f3ns de grande \u00e9xito: \"Eleonora\" (1973) dirixida por Silverio Blasi e \"Camilla\" (1976) dirixida por Sandro Bolchi, adaptaci\u00f3n da novela \"Un inverno freddissimo\" de Fausta Cialente.\nFalecemento.\nGiulietta Masina morreu, v\u00edtima do cancro, na capital italiana en marzo de 1994, \u00e1 idade de 73 anos. S\u00f3 sobreviviu cinco meses o seu esposo, que falecera en outubro de 1993. Fellini e Masina foron enterrados xunto ao seu malogrado fillo no cemiterio de Rimini, cidade natal do director. En 2003 descubriuse xunto \u00e1 tumba un monumento en bronce en forma de vela realizado polo escultor italiano Arnaldo Pomodoro.\nPremios cinematogr\u00e1ficos.\nEntre os premios m\u00e1is importantes da s\u00faa traxectoria p\u00f3dense destacar os catro Nastri d'Argento do Sindicato de xornalistas cinematogr\u00e1ficos italianos, como actriz principal en \"Le notti di Cabiria\" (1958) e \"Ginger e Fred\" (1986) e como actriz secundaria en \"Senza piet\u00e0\" (1948) e \"Luces de variedades\" (1950). Ademais foille concedido un David de Donatello \u00e1 mellor actriz por \"Giulietta dos esp\u00edritos\", ademais dun David especial no 30.\u00ba aniversario dos premios en 1986. Foi candidata en d\u00faas ocasi\u00f3ns aos Premios BAFTA brit\u00e1nicos como mellor actriz estranxeira en 1954 e 1957.\nNos festivais de cine, Giuletta Masina obtivo o reco\u00f1ecemento como mellor actriz polo seu papel en \"Le notti di Cabiria\" en 1957 en Cannes e en San Sebasti\u00e1n.\nEn 1957 foi galardoada coa medalla do C\u00edrculo de Escritores Cinematogr\u00e1ficos \u00e1 mellor actriz estranxeira pola s\u00faa interpretaci\u00f3n en \"La Strada\", e ao ano seguinte repetiu premio polo seu papel en \"Le notti di Cabiria\"."}
{"id": "444765", "revid": "27155", "url": "https://gl.wikipedia.org/wiki?curid=444765", "title": "\u00c1cido en\u00e1ntico", "text": ""}
{"id": "444766", "revid": "23204", "url": "https://gl.wikipedia.org/wiki?curid=444766", "title": "Clara Zorzi", "text": "Clara Zorzi ou Giorgio, tam\u00e9n Chiara ou Claire, finada en 1454, foi a segunda esposa e vi\u00fava de Nerio II Acciaioli, duque de Atenas, e rexente do seu fillo Francesco I, despois da morte de Nerio en 1451.\nTraxectoria.\nEra a filla de Nicolao III Zorzi, o marqu\u00e9s titular de Bodonitsa, e era famosa pola s\u00faa beleza. Despois da morte de Nerio, namorouse do veneciano Bartolomeo Contarini, que asasinou \u00e1 s\u00faa esposa co fin de poder casar con ela en Atenas (1453). Con todo, Mehmed II do Imperio otom\u00e1n interveu ante a insistencia do pobo en nome do novo duque Francesco e convocou a Bartolomeo e a Clara \u00e1 s\u00faa corte en Adrian\u00f3pole.\nOutro Acciaioli, Francesco II, foi enviado a Atenas como duque cliente turco. Evidentemente, os cidad\u00e1ns desconfiaran da influencia dos dous amantes sobre o novo duque, por cuxa seguridade temeron. O novo duque asasinou a Clara en Megara, e Bartolomeo apelou ao sult\u00e1n por xustiza. Atenas caeu en mans turcas e Francesco II foi deposto."}
{"id": "444768", "revid": "56817", "url": "https://gl.wikipedia.org/wiki?curid=444768", "title": "Francesco II Acciaioli", "text": "Francesco II Acciaioli, finado en 1460, chamado Franco, foi o \u00faltimo duque de Atenas.\nTraxectoria.\nEra o fillo do duque Antonio II Acciaioli pero s\u00f3 gobernou durante dous anos (1455-1456), cando o ex\u00e9rcito turco baixo Turahano\u011flu \u00d6mer Bey chegou a Atenas. O duque e os seus cidad\u00e1ns escond\u00e9ronse na Acr\u00f3pole e mantiv\u00e9ronse contra os turcos at\u00e9 xu\u00f1o de 1458, cando se viron obrigados a renderse. Mehmed II entrou en Atenas en agosto de 1458, e permitiu a Franco conservar o se\u00f1or\u00edo de Tebas como vasalo seu.\nEn 1460, Mehmed foi informado polos seus xan\u00edzaros dun complot para colocar a Francisco unha vez m\u00e1is en Atenas. Francisco foi convocado a Morea por Za\u011fanos Pasha, un dos gobernadores do sult\u00e1n. Despois dunha longa noite de entretemento, Za\u011fanos Pasha dixo a Francisco que a s\u00faa \u00faltima hora chegara. A \u00faltima petici\u00f3n de Francisco foi ser asasinado na s\u00faa propia tenda de campa\u00f1a, cousa que lle foi concedida."}
{"id": "444770", "revid": "7523", "url": "https://gl.wikipedia.org/wiki?curid=444770", "title": "Sam Dekker", "text": "Samuel Thomas Dekker, nado o 6 de maio de 1994 en Sheboygan, Wisconsin, \u00e9 un xogador estadounidense de baloncesto profesional que xoga nos London Lions da British Basketball League (BBL).\nTraxectoria profesional.\nO 25 de xu\u00f1o de 2015, Dekker foi seleccionado na 18\u00aa posici\u00f3n do Draft da NBA de 2015 polos Houston Rockets. O 7 de xullo de 2015, asinou o seu contrato de rookie cos Rockets.\nO 28 de xu\u00f1o de 2017, Dekker foi traspasado xunto a Patrick Beverley, Montrezl Harrell, Darrun Hilliard, DeAndre Liggins, Lou Williams, Kyle Wiltjer e unha elecci\u00f3n da primeira rolda do Draft de 2018 \u00f3s Los Angeles Clippers, a cambio de Chris Paul.\nO 7 de agosto de 2018, Dekker foi traspasado xunto os dereitos de Renaldas Seibutis \u00f3s Cleveland Cavaliers, a cambio dos dereitos de Vladimir Veremeenko.\nO 7 de decembro de 2018, Dekker foi traspasado \u00f3s Washington Wizards nun traspaso entre tres equipos."}
{"id": "444771", "revid": "865", "url": "https://gl.wikipedia.org/wiki?curid=444771", "title": "BAe-146", "text": ""}
{"id": "444772", "revid": "88215", "url": "https://gl.wikipedia.org/wiki?curid=444772", "title": "Li Ning", "text": "Li Ning, nado en Laibin (Guangxi) o 10 de marzo de 1963 \u00e9 un exximnasta e empresario chin\u00e9s. Fundou a compa\u00f1\u00eda de material deportvio Li-Ning.\nTraxectoria.\nCarreira deportiva.\nLi comezou a adestrar aos oito anos e foi seleccionado para o equipo nacional en 1980. En 1982, ga\u00f1ou seis das sete medallas concedidas na sexta Copa do Mundo de Ximnasia, val\u00e9ndolle o t\u00edtulo de \"Pr\u00edncipe da Ximnasia\" (\u4f53\u64cd\u738b\u5b50/\u9ad4\u64cd\u738b\u5b50).\nLi \u00e9 c\u00e9lebre por ga\u00f1ar seis medallas nos Xogos Ol\u00edmpicos de 1984, primeiros xogos nos que participou a China. Ga\u00f1ou tres ouros en chan, cabalo con aros e aneis, d\u00faas pratas e un bronce. Ademais ga\u00f1ou once medallas no campionato mundial de ximnasia art\u00edstica, inclu\u00edndo medallas de ouro en aneis (1985) e na xeral por equipos (1983).\nA pesar das lesi\u00f3ns, participou nos Xogos Ol\u00edmpicos de 1988, que foron o final da s\u00faa carreira deportiva.\nVida posterior.\nLi retirouse da competici\u00f3n en 1988, e en 1990 fundou Li-Ning Company Limited, que vende calzado e material deportivo na China. Li \u00e9 o xefe dos directores da compa\u00f1\u00eda. Segundo a lista de ricos da China de Hurun Report de 2014, a s\u00faa fortuna estimada \u00e9 de cinco mil mill\u00f3ns de RMB, facendo del a 407.\u00aa persoa m\u00e1is rica da China.\nLi foi inclu\u00eddo no Sal\u00f3n Internacional da Fama da Ximnasia en 2000, primeiro chin\u00e9s inclu\u00eddo.\nNos Xogos Ol\u00edmpicos de 2008, Li Ning encendeu a lapa na cerimonia de inauguraci\u00f3n tras ser levantado no aire con cables e arremedar unha carreira polo bordo do estadio.\nLi est\u00e1 casado con Chen Yongyan, ximnasta ga\u00f1adora da medalla ol\u00edmpica de bronce en 1984."}
{"id": "444773", "revid": "5132", "url": "https://gl.wikipedia.org/wiki?curid=444773", "title": "Cimberio Varese", "text": ""}
{"id": "444774", "revid": "1131", "url": "https://gl.wikipedia.org/wiki?curid=444774", "title": "Autom\u00f3viles Utilitarios S.A.", "text": "Autom\u00f3viles Utilitarios, S.A. (AUSA) \u00e9 unha empresa catal\u00e1 adicada ao dese\u00f1o e fabricaci\u00f3n de equipamento m\u00f3bil para construci\u00f3n. AUSA foi fundada como PTV, fabricante de veh\u00edculos. En 1961 iniciou a fabricaci\u00f3n do primeiro dumper para obra."}
{"id": "444781", "revid": "56817", "url": "https://gl.wikipedia.org/wiki?curid=444781", "title": "Distrito de Graz-Umgebung", "text": "Graz-Umgebung \u00e9 un distrito do estado de Estiria (Austria).\nLocalidades con poboaci\u00f3n (ano 2018).\nBarrios, aldeas e outras subdivisi\u00f3ns do municipio ind\u00edcanse con ."}
{"id": "444784", "revid": "89787", "url": "https://gl.wikipedia.org/wiki?curid=444784", "title": "Mazarico negro", "text": "O mazarico negro\u00a0(\"Plegadis falcinellus\") \u00e9 unha especie de ave pelecaniforme da familia Threskiornithidae propia do sur de Eurasia, \u00c1frica, Australasia, o Caribe e a costa atl\u00e1ntica norteamericana. \u00c9 un ibis de cor parda avermellada escura, que \u00e9 com\u00fan en zonas h\u00famidas costeiras. Malia a s\u00faa ampla distribuci\u00f3n non se co\u00f1ecen subespecies."}
{"id": "444785", "revid": "23204", "url": "https://gl.wikipedia.org/wiki?curid=444785", "title": "Plegadis falcinellus", "text": ""}
{"id": "444786", "revid": "89787", "url": "https://gl.wikipedia.org/wiki?curid=444786", "title": "\u00c1cido tricosanoico", "text": "O \u00e1cido tricosanoico ou \u00e1cido tricos\u00edlico \u00e9 un \u00e1cido graxo de cadea li\u00f1al de 23 \u00e1tomos de carbono, coa f\u00f3rmula molecular , que se simboliza por C23:0.\nO \u00e1cido tricosanoico a temperatura ambiente moderada \u00e9 s\u00f3lido e funde a 77\u201379\u00a0\u00b0C. Cristaliza no sistema monocl\u00ednico, grupo espacial P21/a e a s\u00faa cela elemental ten os seguintes valores: a = 9,4882 \u00c5, b = 4,9574 \u00c5, c = 65,2342 \u00c5, \u03b1 = 90\u00b0, \u03b2 =127.6252\u00b0 e \u03b3 = 90\u00b0. A presi\u00f3n reducida de 1\u00a0mm de Hg ferve a 203\u2013205\u00a0\u00b0C. O seu \u00edndice de refracci\u00f3n \u00e9 de 1,4252 a 70\u00a0\u00b0C. Non \u00e9 soluble en auga. \u00c9 moi soluble en dietil\u00e9ter e lixeiramente soluble en etanol.\nNa natureza at\u00f3pase no aceite de cacahuete e na cera das follas de oliveira. \u00c9 o \u00e1cido graxo insaturado m\u00e1is abondoso nas follas (25,4 %) e talo (26,8 %) da planta \"Sonneratia alba\", unha \u00e1rbore dos mangleiros. Identificouse en peixes constitu\u00edndo un 2,7 % dos \u00e1cidos graxos do tibur\u00f3n \"Chiloscyllium griseum\"; o 3,20 % dos de \"Paramonacanthus nipponensis\"; o 2,54 % dos de \"Gymnothorax favagineus\"; e o 1,12 % dos de \"Dasyatis zugei\"."}
{"id": "444787", "revid": "27155", "url": "https://gl.wikipedia.org/wiki?curid=444787", "title": "\u00c1cido tricos\u00edlico", "text": ""}
{"id": "444789", "revid": "89787", "url": "https://gl.wikipedia.org/wiki?curid=444789", "title": "Fernand Lataste", "text": "Fernand Lataste, nado en Cadillac (Xironda) o 25 de marzo de 1847 e finado o 6 de xaneiro de 1934 en Bordeos, foi un zo\u00f3logo franc\u00e9s especializado en herpetolox\u00eda.\nTraxectoria.\nEn 1876 foi un dos membros fundadores da \"Soci\u00e9t\u00e9 zoologique de France\".\nDesde 1880 a 1884 recolectou r\u00e9ptiles e anfibios no norte de \u00c1frica (Alxeria, Tunisia e Marrocos), que resultaron na publicaci\u00f3n de \"Les missions scientifiques de Fernand Lataste en Afrique noire et au Maghreb\". En 1885 publicou \"\u00c9tude de la faune des vert\u00e9br\u00e9s de Barbarie\", unha obra de referencia sobre os animais do norte de \u00c1frica. \nDurante varios anos foi profesor de zoolox\u00eda na Facultade de Medicina de Santiago de Chile.\nOutras publicaci\u00f3ns.\nLataste, entre outras moitas obras, publicou as seguintes:\nTaxonom\u00eda.\nFoi o autor e descritor de numerosos x\u00e9neros e especies, por exemplo, \"Pachyuromys duprasi\", un xerbo descrito en 1880.\nPor outra parte, o m\u00e9dico e naturalista espa\u00f1ol Edurado Bosc\u00e1, nomeou \u00e1 v\u00edbora foci\u00f1uda na s\u00faa honra, \"Vipera latastei\", unha v\u00edbora moi com\u00fan en Espa\u00f1a, Portugal e \u00c1frica do Norte.\nAs\u00ed mesmo, seu nome est\u00e1 asociado \u00e1 seguintes especies:\nAbreviatura.\nA abreviatura Lataste empr\u00e9gase para reco\u00f1ecr a como autoridade na descrici\u00f3n e taxonom\u00eda en zoolox\u00eda."}
{"id": "444790", "revid": "5863", "url": "https://gl.wikipedia.org/wiki?curid=444790", "title": "Barroco (m\u00fasica)", "text": ""}
{"id": "444791", "revid": "5863", "url": "https://gl.wikipedia.org/wiki?curid=444791", "title": "Banda (m\u00fasica)", "text": ""}
{"id": "444792", "revid": "56817", "url": "https://gl.wikipedia.org/wiki?curid=444792", "title": "Saguinus midas", "text": "O Saguinus midas \u00e9 unha especie de primate platirrino da familia Callitrichidae, orixinario da Amazonia, que habita no Brasil, G\u00fciana, G\u00fciana Francesa, Suriname e Venezuela."}
{"id": "444793", "revid": "5863", "url": "https://gl.wikipedia.org/wiki?curid=444793", "title": "Big band", "text": ""}
{"id": "444794", "revid": "5863", "url": "https://gl.wikipedia.org/wiki?curid=444794", "title": "Balada (m\u00fasica)", "text": ""}
{"id": "444795", "revid": "5863", "url": "https://gl.wikipedia.org/wiki?curid=444795", "title": "Ac\u00fastica (m\u00fasica)", "text": ""}
{"id": "444797", "revid": "23204", "url": "https://gl.wikipedia.org/wiki?curid=444797", "title": "Platirrino", "text": ""}
{"id": "444798", "revid": "5863", "url": "https://gl.wikipedia.org/wiki?curid=444798", "title": "Bossa-nova", "text": ""}
{"id": "444808", "revid": "12452", "url": "https://gl.wikipedia.org/wiki?curid=444808", "title": "Disc-jockey", "text": ""}
{"id": "444813", "revid": "5863", "url": "https://gl.wikipedia.org/wiki?curid=444813", "title": "Country and Western (m\u00fasica)", "text": ""}
{"id": "444814", "revid": "5863", "url": "https://gl.wikipedia.org/wiki?curid=444814", "title": "Cord\u00f3fono", "text": ""}
{"id": "444817", "revid": "89787", "url": "https://gl.wikipedia.org/wiki?curid=444817", "title": "Polic\u00eda local", "text": "A Polic\u00eda Local \u00e9 unha forza armada de competencia e xurisdici\u00f3n do municipio ao que serven, e funci\u00f3ns civ\u00eds. A Polic\u00eda Local forma parte dos corpos e forzas de seguridade do estado espa\u00f1ol. A s\u00faa organizaci\u00f3n \u00e9 xerarquizada tendo un mando superior, sendo o alcalde a m\u00e1xima autoridade nas s\u00faas funci\u00f3ns. Os polic\u00edas locais te\u00f1en a consideraci\u00f3n de funcionarios p\u00fablicos e axentes da autoridade. Este corpo non existe en t\u00f3dolos concellos. A polic\u00eda local s\u00f3 existir\u00e1 en concellos de m\u00e1is de cinco mil habitantes segundo a Lei 7/1985, de 2 de abril, e a Lei Org\u00e1nica 2/1986, de 13 de marzo, de Forzas e Corpos de Seguridade. Nos concellos onde non existe Polic\u00eda Local as s\u00faas funci\u00f3ns as\u00fameas a Garda Civil ou a polic\u00eda auton\u00f3mica de existir.\nAs s\u00faas funci\u00f3ns principais son (Lei Org\u00e1nica de Forzas e Corpos de Seguridade, artigo 53):\nPolic\u00eda Local en Galicia.\nEn Galiza hai 130 concellos con Polic\u00eda Local, cun total de 2 545 axentes en 2010. A Lei auton\u00f3mica de coordinaci\u00f3n de polic\u00edas locais (4/2007, artigo 30) esixe un m\u00ednimo de dous axentes e un oficial por cada concello e para os concellos de menos de 5000 habitantes \u00e9 preciso un informe preceptivo do titular da conseller\u00eda competente en materia de seguridade."}
{"id": "444820", "revid": "56817", "url": "https://gl.wikipedia.org/wiki?curid=444820", "title": "Pentaedro", "text": "O pentaedro \u00e9 un poliedro de cinco caras.\nTipolox\u00eda.\nDous tri\u00e1ngulos en planos opostos e tres paralelogramos que contornan os mencionados tri\u00e1ngulos. Hai 6 v\u00e9rtices e 9 arestas. Un prisma \u00e9 recto e rectangular cando a altura \u00e9 perpendicular aos tri\u00e1ngulos e as outras caras son rect\u00e1ngulos (que a\u00ednda poden ser cadrados).\nA cara \u00e9 un cuadril\u00e1tero convexo (non necesariamente); as outras catro caras son tri\u00e1ngulos. Se o alto \u00e9 perpendicular e o cuadril\u00e1tero \u00e9 un cadrado, \u00e9 unha pir\u00e1mide penta\u00e9drica normal. Un exemplo son as pir\u00e1mides de Exipto.\nD\u00faas caras en planos opostas son tri\u00e1ngulos de diferentes tama\u00f1os. As outras tres caras son trapezoides, pero se os planos das caras triangulares son paralelas, os lados chamados laterais, son trapecios. Se a base triangular \u00e9 equil\u00e1tero, as caras laterais son trapecios is\u00f3sceles; p\u00f3dese dicir un tetraedro truncado normal.\nPropiedades.\n\u00c1lxebra.\nP\u00f3dense establecer grupos de simetr\u00eda e rotaci\u00f3ns para os pentaedros normais."}
{"id": "444822", "revid": "23204", "url": "https://gl.wikipedia.org/wiki?curid=444822", "title": "A bela cativa", "text": "A bela cativa (en ) \u00e9 un filme franc\u00e9s de 1983 dirixido por Alain Robbe-Grillet. Foi distribu\u00eddo por Argos Films.\nEstreouse en galego o 3 de novembro de 2001 a trav\u00e9s da TVG."}
{"id": "444823", "revid": "23204", "url": "https://gl.wikipedia.org/wiki?curid=444823", "title": "La Belle Captive", "text": ""}
{"id": "444827", "revid": "89787", "url": "https://gl.wikipedia.org/wiki?curid=444827", "title": "Bruna Lombardi", "text": "Bruna Patrizia Maria Teresa Romilda Lombardi, nada en S\u00e3o Paulo ou R\u00edo de Xaneiro o 1 de agosto de 1952, \u00e9 unha actriz, modelo e escritora brasileira.\nTraxectoria.\nFilla do fot\u00f3grafo e cineasta italiano Ugo Lombardi e da actriz turca Yvonne Sandner Lombardi, Bruna estudou no Colexio Dante Alighieri, e formouse en d\u00faas facultades, FAAP e ESPM.\nEn 1967 comezou a traballar como modelo. A s\u00faa estrea na televisi\u00f3n foi en 1977, na telenovela \"Sem Len\u00e7o, sem Documento\", de M\u00e1rio Prata, pola Rede Globo. En 1978 foi para a TV Tupi para traballar na telenovela \"Aritana\", onde co\u00f1eceu o actor Carlos Alberto Riccelli, o seu marido. Bruna volveu para a Rede Globo para actuar na miniserie \"Avenida Paulista\", de 1982, escrita por Daniel M\u00e1s e Leilah Assump\u00e7\u00e3o, e, en 1983, interpretou Patr\u00edcia en \"Louco Amor\", telenovela escrita por Gilberto Braga.\nEn 1985 actuou como Reinaldo Diadorim na miniserie \"Grande Sert\u00e3o: Veredas\", da Globo. En 1986 protagonizou a miniserie \"Mem\u00f3rias dun Gigol\u00f4\" e a telenovela \"Roda de Fogo\".\nEn 2002 fixo a serie da Globo \"O Quinto dos Infernos\" como Branca Camargo.\nEn 2005 actuou como guionista e como actriz do filme \"Sob o Signo da Cidade\", dirixido polo seu marido e rodado en S\u00e3o Paulo. No filme \"Stress, Orgasms, and Salvation\", do mesmo ano, con direcci\u00f3n do Carlos Alberto Riccelli, Bruna actuou e asinou o gui\u00f3n.\nFoi tam\u00e9n presentadora do programa de entrevistas con personalidades \"Gente de Express\u00e3o\", presentado nos domingos, ao final da noite, na Rede Manchete. No programa participaron como entrevistados grandes celebridades, tales como Mariah Carey, Dustin Hoffman, Jean-Claude Van Damme e Mel Brooks.\nPosou para a revista \"Status\", na edici\u00f3n de xu\u00f1o de 1980, e para a \"Playboy\" (destaque na capa) en xaneiro de 1991.\nVida persoal.\nEsta casada co actor Carlos Alberto Riccelli, con quen ten un fillo, Kim, nacido en 1981. A familia vive entre os Estados Unidos e S\u00e3o Paulo."}
{"id": "444829", "revid": "23204", "url": "https://gl.wikipedia.org/wiki?curid=444829", "title": "Beleza mortal", "text": "Beleza mortal (en ) \u00e9\u00a0un filme estadounidense de 1987 dirixido por Tom Holland. Est\u00e1 protagonizado por Whoopi Goldberg, no papel da detective Rita Rizzoli, e por Sam Elliott. O gui\u00f3n foi escrito por Hilary Henkin e Dean Riesner. A banda sonora orixinal foi composta por Harold Faltermeyer. O filme foi promocionado coa frase \"An earthquake is about to hit L.A. It's called Detective Rita Rizzoli.\"\nEstreouse en galego o 14 de decembro de 2000 a trav\u00e9s da TVG."}
{"id": "444830", "revid": "1505", "url": "https://gl.wikipedia.org/wiki?curid=444830", "title": "Bomba de cobalto", "text": "Co termo bomba de cobalto pod\u00e9monos referir a:"}
{"id": "444831", "revid": "23204", "url": "https://gl.wikipedia.org/wiki?curid=444831", "title": "Fatal Beauty", "text": ""}
{"id": "444833", "revid": "23204", "url": "https://gl.wikipedia.org/wiki?curid=444833", "title": "Beleza terrible", "text": "Beleza terrible (en ou tam\u00e9n \"The Night Fighters\") \u00e9 un filme de 1960 dirixido por Tay Garnett. Est\u00e1 protagonizado por Robert Mitchum, Anne Heywood, Dan O'Herlihy e Richard Harris. \u00c9 unha adaptaci\u00f3n da novela de 1958 \"A Terrible Beauty\", escrita por Arthur Roth. Foi unha coproduci\u00f3n internacional entre o Reino Unido e DRM de Robert Mitchum.\nEstreouse en galego o 12 de xullo de 1992 a trav\u00e9s da TVG."}
{"id": "444834", "revid": "23204", "url": "https://gl.wikipedia.org/wiki?curid=444834", "title": "The Night Fighters", "text": ""}
{"id": "444835", "revid": "23204", "url": "https://gl.wikipedia.org/wiki?curid=444835", "title": "A Terrible Beauty", "text": ""}
{"id": "444837", "revid": "23204", "url": "https://gl.wikipedia.org/wiki?curid=444837", "title": "Bendicide as bestas e os nenos", "text": "Bendicide as bestas e os nenos (en ) \u00e9 un filme estadounidense de 1971 dirixido por Stanley Kramer. \u00c9 unha adaptaci\u00f3n da novela hom\u00f3nima escrita por Glendon Swarthout. Est\u00e1 protagonizado por Bill Mumye Barry Robins.\nEstreouse en galego o 9 de agosto de 2001 a trav\u00e9s da TVG."}
{"id": "444838", "revid": "89787", "url": "https://gl.wikipedia.org/wiki?curid=444838", "title": "Silvia Tubert", "text": "Silvia Tubert, nada en Buenos Aires e finada en Madrid o 27 de febreiro de 2016, foi unha psicanalista investigadora da sexualidade feminina e da linguaxe.\nTraxectoria.\nLicenciouse como psic\u00f3loga en Buenos Aires e doutorouse na Universidade Complutense de Madrid.\nInvestigou o feminino combinando a psican\u00e1lise coa antropolox\u00eda e a literatura. Traballou a conceptuaci\u00f3n da maternidade."}
{"id": "444840", "revid": "23204", "url": "https://gl.wikipedia.org/wiki?curid=444840", "title": "Berl\u00edn Express", "text": "Berl\u00edn Express\u00a0(en ) \u00e9 un filme estadounidense de 1948 dirixido por Jacques Tourneur. Est\u00e1 protagonizado por Robert Ryan, Merle Oberon e Paul Lukas.\nEstreouse en galego o 20 de marzo de 2016 a trav\u00e9s da TVG."}
{"id": "444841", "revid": "23204", "url": "https://gl.wikipedia.org/wiki?curid=444841", "title": "Berlin Express", "text": ""}
{"id": "444842", "revid": "5863", "url": "https://gl.wikipedia.org/wiki?curid=444842", "title": "Escala (m\u00fasica)", "text": ""}
{"id": "444843", "revid": "5863", "url": "https://gl.wikipedia.org/wiki?curid=444843", "title": "Musicolox\u00eda comparada", "text": ""}
{"id": "444844", "revid": "1505", "url": "https://gl.wikipedia.org/wiki?curid=444844", "title": "Gl\u00f3bulos vermellos", "text": ""}
{"id": "444847", "revid": "98629", "url": "https://gl.wikipedia.org/wiki?curid=444847", "title": "Th\u00e9ophile Marion Dumersan", "text": "Th\u00e9ophile Marion Dumersan, nado en Plou, no departamento franc\u00e9s de Cher, o 4 de xaneiro de 1780 e finado en Par\u00eds o 13 de abril de 1849, foi un dramaturgo, vodevilista, novelista, poeta e numism\u00e1tico franc\u00e9s, vinculado ao Gabinete de Medallas da Biblioteca Nacional de Francia.\nTraxectoria.\nTh\u00e9ophile naceu no castelo de Castelnau, en Plou, sendo bautizado na capela do lugar o 6 de xaneiro de 1780. O seu pai era o nobre Guillaume-Fran\u00e7ois Marion du Mersan, se\u00f1or de Mersan, de Fresnaye e de Surville (1718-1801), e de Jeanne Marie-Fran\u00e7oise Darmezin de la Marre (nada en 1758).\nO verdadeiro apelido familiar era Marion. Foi seu pai quen, para se distinguir dos seus irm\u00e1ns, engadira para si o \"du Mersan\", tomado do nome dunha das s\u00faas propiedades. En 1795, con 15 anos, en tanto que a s\u00faa familia estaba preocupada polo Terror, o neno Th\u00e9ophile, que lle collera o gusto ao teatro coas lecturas de Racine e Moli\u00e8re, atopou un emprego con Aubin Louis Millin de Grandmaison, conservador do Gabinete des Medallas da Biblioteca Real.\nNo seo do Gabinete, co seu compa\u00f1eiro Th\u00e9odore Edme Mionnet, futuro membro da Acad\u00e9mie des inscriptions et belles-lettres, desenvolveu un novo sistema de clasificaci\u00f3n das moedas por orde xeogr\u00e1fica e cronol\u00f3xica. Este traballo valeulle para ser nomeado conservador adxunto do Gabinete de Medallas en 1842.\n\u00c1 idade de dezaoito anos iniciouse como autor de teatro con \"Arlequin perruquier, ou Les T\u00eates \u00e0 la Titus\", unha cr\u00edtica das modas e dos costumes da \u00e9poca, e axi\u00f1a comezou a alimentar os seus \"teatros de bulevar\". En dous anos compuxo non menos de dezaoito pezas, entre elas \"L'Ange et le diable\", en 1799, un drama en cinco actos que tivo m\u00e1is dun cento de representaci\u00f3ns, un n\u00famero impresionante para a \u00e9poca.\nEn total, escribiu 238 pezas teatrais, entre elas m\u00e1is de 50 en solitario e as restantes en colaboraci\u00f3n cos mellores vaudevillistas parisienses do momento. O seu maior \u00e9xito foi \"Les Saltimbanques\", unha \"brincadeira hilarante\" segundo o \"Grand Dictionnaire universel du XIXe si\u00e8cle,\" estreada no Th\u00e9\u00e2tre des Vari\u00e9t\u00e9s en 1838.\nEntre toda esta produci\u00f3n, Dumersan tam\u00e9n atopou tempo para redactar libros de numism\u00e1tica e de historia do teatro, como un l\u00e9xico de expresi\u00f3ns teatrais e da xerga dos actores, o \"Manuel des coulisses\".\nCara ao final da s\u00faa vida, publicou varias colecci\u00f3ns de canci\u00f3ns e preparou con No\u00ebl S\u00e9gur o cancioneiro Chansons nationales et populaires de France, publicado en dous volumes en 1866.\nCo\u00f1\u00e9cese que entre 1820 e 1835 residiu nunha casa (hoxe destru\u00edda) situada no n\u00famero 62 da r\u00faa Raynouard de Par\u00eds.\nSelecci\u00f3n de publicaci\u00f3ns.\nA obra de Dumers\u00e1n \u00e9 moi extensa. P\u00f3dese atopar unha catalogaci\u00f3n m\u00e1is exhaustiva das s\u00faas obras na gu\u00eda bibliogr\u00e1fica de Hugo Paul Thieme.\nTeatro.\nNo teatro foi onde Dumersan se amosou m\u00e1is prol\u00edfico, con polo menos 50 obras, de entre as que aqu\u00ed se recollen algunhas das m\u00e1is significativas:\nDistinci\u00f3ns.\nCabaleiro da Lexi\u00f3n de Honor (Decreto do 27 de abril de 1833), por proposta de Fran\u00e7ois Guizot, ministro de Instruci\u00f3n P\u00fablica."}
{"id": "444850", "revid": "23204", "url": "https://gl.wikipedia.org/wiki?curid=444850", "title": "A besta da guerra", "text": "A besta da guerra (en ou tam\u00e9n \"The Beast of War\") \u00e9 un filme estadounidense de 1988 dirixido por Kevin Reynolds. O gui\u00f3n foi escrito por William Mastrosimone, baseado na obra \"Nanawatai\".\nEstreouse en galego o 21 de xu\u00f1o de 1997 a trav\u00e9s da TVG."}
{"id": "444851", "revid": "23204", "url": "https://gl.wikipedia.org/wiki?curid=444851", "title": "The Beast of War", "text": ""}
{"id": "444852", "revid": "23204", "url": "https://gl.wikipedia.org/wiki?curid=444852", "title": "The Beast (filme de 1988)", "text": ""}
{"id": "444855", "revid": "23204", "url": "https://gl.wikipedia.org/wiki?curid=444855", "title": "A besta do reino", "text": "A besta do reino (en ) \u00e9 un filme brit\u00e1nico de 1977 coescrito e dirixido por Terry Gilliam. Est\u00e1 protagonizado por Michael Palin. O t\u00edtulo orixinal do filme prov\u00e9n do poema \"Jabberwocky\" de Lewis Carroll, presente en \"Alicia do outro lado do espello\" (1871).\nO filme, o primeiro de Gilliam como director en solitario, recibiu unha resposta dispar por parte da cr\u00edtica e da audiencia.\nEstreouse en galego o 21 de outubro de 1986 a trav\u00e9s da TVG."}
{"id": "444856", "revid": "23204", "url": "https://gl.wikipedia.org/wiki?curid=444856", "title": "Jabberwocky (filme)", "text": ""}
{"id": "444857", "revid": "98629", "url": "https://gl.wikipedia.org/wiki?curid=444857", "title": "Buraca das Choias", "text": "A Buraca das Choias \u00e9 unha cova situada en Visu\u00f1a (Folgoso do Courel).\nContra o ano 2018, un conxunto coordinado de agrupaci\u00f3ns espeleol\u00f3xicas, subacu\u00e1ticas e universitarias de Galicia e Madrid puido acceder a galer\u00edas inundadas, levantar a topograf\u00eda e descubrir novos corredores e posibles prolongaci\u00f3ns da cova, o que a vai aumentar considerablemente os seus 290 m accesibles inicialmente ."}
{"id": "444858", "revid": "7802", "url": "https://gl.wikipedia.org/wiki?curid=444858", "title": "Futbol Club Barcelona", "text": ""}
{"id": "444860", "revid": "7802", "url": "https://gl.wikipedia.org/wiki?curid=444860", "title": "Futbol Club Barcelona (rugby)", "text": ""}
{"id": "444861", "revid": "7802", "url": "https://gl.wikipedia.org/wiki?curid=444861", "title": "Futbol Club Barcelona (baloncesto)", "text": ""}
{"id": "444863", "revid": "7802", "url": "https://gl.wikipedia.org/wiki?curid=444863", "title": "Futbol Club Barcelona (balonm\u00e1n)", "text": ""}
{"id": "444865", "revid": "7802", "url": "https://gl.wikipedia.org/wiki?curid=444865", "title": "Futbol Club Barcelona (h\u00f3ckey a pat\u00edns)", "text": ""}
{"id": "444866", "revid": "7802", "url": "https://gl.wikipedia.org/wiki?curid=444866", "title": "Futbol Club Barcelona B", "text": ""}
{"id": "444868", "revid": "23204", "url": "https://gl.wikipedia.org/wiki?curid=444868", "title": "O bo alem\u00e1n", "text": "O bo alem\u00e1n (en ) \u00e9 un filme estadounidense de 2006 dirixido por Steven Soderbergh. Est\u00e1s baseado na novela hom\u00f3nima de Joseph Kanon. Est\u00e1 protagonizado por George Clooney, Cate Blanchett e Tobey Maguire. Ambientado en Berl\u00edn despois da vitoria dos aliados sobre os nazis, comeza cun misterioso asasinato mais despois invol\u00facrase na extracci\u00f3n estadounidense de cient\u00edficos alem\u00e1ns na operaci\u00f3n Paperclip.\nEstreouse en galego o 9 de maio de 2010 a trav\u00e9s da TVG."}
{"id": "444869", "revid": "7802", "url": "https://gl.wikipedia.org/wiki?curid=444869", "title": "Futbol Club Barcelona C", "text": ""}
{"id": "444870", "revid": "23204", "url": "https://gl.wikipedia.org/wiki?curid=444870", "title": "The Good German", "text": ""}
{"id": "444871", "revid": "98629", "url": "https://gl.wikipedia.org/wiki?curid=444871", "title": "Un bo home", "text": "Un bo home (en ) \u00e9 un filme de 2009 dirixido por Juan Mart\u00ednez Moreno. Estreouse na 12\u00aa edici\u00f3n do Festival de M\u00e1laga, en abril de 2009.\nRodada en Alacant e na Coru\u00f1a, orixinalmente en lingua castel\u00e1, estreouse en galego con 5 copias en cinemas comerciais. Tam\u00e9n se emitiu en galego o 27 de maio de 2016 a trav\u00e9s da TVG. Conta cun DVD editado con pista de son en galego.\nSinopse.\nVicente e Fernando son dous amigos e docentes na Facultade de Dereito. Unha tarde, de xeito casual, Vicente \u00e9 testemu\u00f1a de como Fernando mata a s\u00faa muller. Non o delata \u00e1 polic\u00eda, mais tampouco entende nin perdoa o seu amigo, por mor da s\u00faa relixiosidade e sentido moral. Por\u00e9n, os acontecementos deixar\u00e1n en evidencia a dobre moral dos personaxes.\nGalard\u00f3ns e nomeamentos.\nPremio do P\u00fablico no Festival de Cine Espa\u00f1ol de Annecy."}
{"id": "444872", "revid": "23204", "url": "https://gl.wikipedia.org/wiki?curid=444872", "title": "Un buen hombre", "text": ""}
{"id": "444874", "revid": "56817", "url": "https://gl.wikipedia.org/wiki?curid=444874", "title": "Videoxogo de estratexia en tempo real", "text": "Os videoxogos de estratexia en tempo real ou RTS (siglas en ingl\u00e9s de \"real-time strategy\") son videoxogos de estratexia nos que non hai quendas sen\u00f3n que o tempo transcorre de forma continua para os xogadores.\nOs videoxogos en tempo real son un dos subx\u00e9neros dos xogos de estratexia m\u00e1is din\u00e1micos que hai. Ademais, por regra xeral est\u00e1n m\u00e1is traballados no apartado gr\u00e1fico, xa que \u00f3 ter terreos de xogo m\u00e1is pequenos que outros subx\u00e9neros, p\u00f3dense representar m\u00e1is texturas sen alterar tanto o rendemento.\nOs RTS est\u00e1n pensados para ser xogados de forma moi din\u00e1mica e r\u00e1pida. A diferenza dos baseados en quendas non precisan unha formulaci\u00f3n tan pausada das decisi\u00f3ns e c\u00e9ntranse moi a mi\u00fado na acci\u00f3n militar. A recolecci\u00f3n de recursos adoita ser sinxela, s\u00f3 hai materias primas. As batallas repres\u00e9ntanse a unha escala de refrega, a\u00ednda que hai varios xogos que se centran en representar batallas multitudinarias con milleiros de unidades no terreo, como sucede nas batallas da saga Total War.\nO multixogador \u00e9 o m\u00e1is estendido e popular dos demais subx\u00e9neros, pois p\u00f3dense facer partidas r\u00e1pidas e din\u00e1micas que non chegan \u00e1 hora de xogo."}
{"id": "444875", "revid": "23204", "url": "https://gl.wikipedia.org/wiki?curid=444875", "title": "Estratexia en tempo real", "text": ""}
{"id": "444877", "revid": "5863", "url": "https://gl.wikipedia.org/wiki?curid=444877", "title": "Fe Rodr\u00edguez Rocha", "text": "Fe Rodr\u00edguez Rocha, nada en Barreiros en 1946, \u00e9 unha pol\u00edtica galega do PPdeG.\nTraxectoria.\nCon 17 anos obtivo o t\u00edtulo de profesora de corte e confecci\u00f3n. Despois fixo o bacharelato nun instituto da Coru\u00f1a. En 1970 fixou a s\u00faa residencia en Lourenz\u00e1 onde foi presidenta da xunta local de Alianza Popular. Nas municipais de 1983 foi elixida concelleira e nomeada primeira tenenta de alcalde. Cando o alcalde Jos\u00e9 Mar\u00eda L\u00f3pez Noceda foi elixido parlamentario, Fe foi elixida alcaldesa. Nas municipais de 1991 encabezou a candidatura do PPdeG e foi elixida alcaldesa con maior\u00eda absoluta. Nas municipais de 1995 volveu obter maior\u00eda absoluta. Foi deputada provincial dende 1999 desempe\u00f1ando a \u00e1rea de servizos sociais e dende 2003 percibiu dedicaci\u00f3n exclusiva. En 2011 abandonou a pol\u00edtica activa."}
{"id": "444880", "revid": "89787", "url": "https://gl.wikipedia.org/wiki?curid=444880", "title": "0 A.D.", "text": "0 A.D.\u00a0\u00e9 un\u00a0videoxogo de estratexia en tempo real en software libre e c\u00f3digo aberto desenvolvido por Wildfire Games. \u00c9 un xogo de guerra e captura de recursos que est\u00e1 ambientado entre os anos -500 e -1 na s\u00faa primeira parte, e cuxa segunda parte estar\u00e1 ambientado nos anos 1 at\u00e9 500. O xogo \u00e9 multiplataforma, xogable para Windows, macOS, Linux e OpenBSD. O seu obxectivo \u00e9 ser completamente libre e de c\u00f3digo aberto, usando a licenza GPLv2+ para o motor de xogo e CC BY-SA para a arte do xogo. O videoxogo conta cunha traduci\u00f3n \u00f3 galego."}
{"id": "444886", "revid": "56817", "url": "https://gl.wikipedia.org/wiki?curid=444886", "title": "Devorao", "text": "\"Devorao\" \u00e9 unha canci\u00f3n da banda viguesa de rock Siniestro Total, editada como sinxelo do seu s\u00e9timo \u00e1lbum \"En beneficio de todos\" en 1990. A s\u00faa cara b \u00e9 o tema \"Honky tonk men (Honky tonk women)\", unha versi\u00f3n da canci\u00f3n dos Rolling Stones \"Honky Tonk Women\" con letra de Juli\u00e1n Hern\u00e1ndez. Os dous temas foron gravados nos estudios Trak de Madrid por Eugenio Mu\u00f1oz, que tam\u00e9n se encargou da produci\u00f3n.\n\"Devorao\" aparece tam\u00e9n no \u00e1lbum ao vivo \"Ante todo mucha calma\", gravado na sala Arena de Valencia e publicado no ano 1992."}
{"id": "444889", "revid": "89787", "url": "https://gl.wikipedia.org/wiki?curid=444889", "title": "Ronnie Brewer", "text": "Ronnie Brewer, nado o 20 de marzo de 1985 en Portland, Oreg\u00f3n, \u00e9 un ex xogador de baloncesto profesional estadounidense que xogou 10 tempadas na National Basketball Association (NBA).\nTraxectoria.\nBrewer foi seleccionado na 14\u00aa posici\u00f3n do Draft da NBA de 2006 polos Utah Jazz. O 18 de febreiro de 2010, Brewer foi traspasado \u00f3s Memphis Grizzlies a cambio dunha futura elecci\u00f3n da primeira rolda do Draft. Despois de que os Grizzlies decidiran non renovar o seu contrato, Brewer asinou cos New York Knicks.\nO 21 de febreiro de 2013, Brewer foi traspasado \u00f3s Oklahoma City Thunder a cambio dunha elecci\u00f3n da segunda rolda do Draft de 2014.\nO 28 de agosto de 2013, Brewer asinou cos Houston Rockets. O 21 de febreiro de 2015, foi cortado polos Rockets.\nO 7 de abril de 2016, Brewer asinou de novo cos Chicago Bulls. O 15 de xullo de 2016 foi cortado polos Bulls."}
{"id": "444891", "revid": "4950", "url": "https://gl.wikipedia.org/wiki?curid=444891", "title": "Partido xudicial de Noia", "text": "O partido xudicial de Noia \u00e9 un dos 45 partidos xudiciais nos que se divide a comunidade aut\u00f3noma de Galicia, sendo o partido xudicial n\u00ba 5 da provincia da Coru\u00f1a.\nComprende os concellos de Lousame, Noia e Porto do Son. A cabeza de partido, e por tanto sede das instituci\u00f3ns xudiciais, \u00e9 Noia. A direcci\u00f3n do partido sit\u00faase na Praza da Constituci\u00f3n da localidade. Noia conta con dous Xulgados de Primeira Instancia e Instruci\u00f3n."}
{"id": "444892", "revid": "4950", "url": "https://gl.wikipedia.org/wiki?curid=444892", "title": "Partido xudicial de Monforte de Lemos", "text": "O partido xudicial de Monforte de Lemos \u00e9 un dos 45 partidos xudiciais nos que se divide a comunidade aut\u00f3noma de Galicia, sendo o partido xudicial n\u00ba 5 da provincia de Lugo.\nComprende os concellos de B\u00f3veda, Folgoso do Courel, Monforte de Lemos, Pant\u00f3n, A Pobra do Broll\u00f3n, Quiroga, Ribas de Sil, O Savi\u00f1ao e Sober. A cabeza de partido, e por tanto sede das instituci\u00f3ns xudiciais, \u00e9 Monforte de Lemos. A direcci\u00f3n do partido sit\u00faase na Avenida de Galicia da localidade. Monforte de Lemos conta con dous Xulgados de Primeira Instancia e Instruci\u00f3n."}
{"id": "444894", "revid": "4950", "url": "https://gl.wikipedia.org/wiki?curid=444894", "title": "Partido xudicial de Ourense", "text": "O partido xudicial de Ourense \u00e9 un dos 45 partidos xudiciais nos que se divide a comunidade aut\u00f3noma de Galicia, sendo o partido xudicial n\u00ba 1 da provincia de Ourense.\nComprende os concellos de Allariz, Amoeiro, Ba\u00f1os de Molgas, Barbad\u00e1s, Coles, Esgos, Maceda, Nogueira de Ramu\u00edn, Ourense, Paderne de Allariz, Parada de Sil, O Pereiro de Aguiar, A Peroxa, San Cibrao das Vi\u00f1as, Taboadela, To\u00e9n, Vilamar\u00edn, Xunqueira de Amb\u00eda e Xunqueira de Espadanedo. A cabeza de partido, e por tanto sede das instituci\u00f3ns xudiciais, \u00e9 Ourense. A direcci\u00f3n do partido sit\u00faase na Praza de Concepci\u00f3n Arenal da localidade. Ourense conta con 7 Xulgados de Primeira Instancia, 4 do Social, 3 de Instruci\u00f3n, 2 do Penal, 2 do Contencioso-Administrativo e un de Menores."}
{"id": "444895", "revid": "89787", "url": "https://gl.wikipedia.org/wiki?curid=444895", "title": "\u00c1cido nonacos\u00edlico", "text": "O \u00e1cido nonacos\u00edlico ou \u00e1cido nonacosanoico \u00e9 un \u00e1cido graxo de cadea li\u00f1al con 29 \u00e1tomos de carbono, coa f\u00f3rmula molecular , que se simboliza como C29:0.\nA temperatura ambiente \u00e9 un s\u00f3lido que funde a 90,3\u201390,5\u00a0\u00b0C. At\u00f3pase na cera montana que se obt\u00e9n a partir do lignito. \u00c9 un \u00e1cido graxo habitual nos humanos que se atopa en moitos tecidos como substitu\u00ednte das ceramidas (o compo\u00f1ente principal do estrato c\u00f3rneo da pel), nos l\u00edpidos da substancia branca do cerebro normal e nas gl\u00e1ndulas seb\u00e1ceas. Tam\u00e9n aparece nalgunhas plantas, como \"Butea monosperma\" ou \"Antenoron filiforme\"."}
{"id": "444896", "revid": "89787", "url": "https://gl.wikipedia.org/wiki?curid=444896", "title": "Andr\u00e9s Miso", "text": "Andr\u00e9s Miso Molina, nado o 7 de xaneiro de 1983 en Madrid, \u00e9 un xogador espa\u00f1ol de baloncesto profesional.\nTraxectoria profesional.\nO 18 de outubro de 2018, anunciouse a s\u00faa fichaxe polo Leyma Coru\u00f1a da Liga LEB Ouro."}
{"id": "444897", "revid": "98629", "url": "https://gl.wikipedia.org/wiki?curid=444897", "title": "Nellie Melba", "text": "Dama Nellie Melba GBE nada en Richmond (Melbourne) o 19 de maio de 1861 e finada en Sydney o 23 de febreiro de 1931, nacida Helen \"Nelie\" Porter Mitchell, foi unha soprano oper\u00edstica australiana. Foi unha das m\u00e1is famosas cantantes do fin da era vitoriana e do inicio do s\u00e9culo XX. Foi a primeira australiana en recibir reco\u00f1ecemento internacional como unha musicista cl\u00e1sica.\nMelba estudou canto en Melbourne e fixo un modesto \u00e9xito en actuaci\u00f3ns al\u00ed. Tras un breve e infeliz casamento, mudouse a Europa na procura dunha carreira no canto. Non encontrando traballos en Londres en 1886, estudou en Par\u00eds e axi\u00f1a tivo un grande \u00e9xito en Bruxelas. Retornando \u00e1 Londres\u00a0 rapidamente se estabeleceu como unha soprano l\u00edrica no Covent Garden, a partir de 1888. Alcanzou o \u00e9xito en Par\u00eds e en toda Europa e por \u00faltimo no Metropolitan Opera House de Nova York, debutando al\u00ed en 1893. O seu repertorio foi pequeno: en toda a s\u00faa carreira non cantou m\u00e1is que 25 papeis e ficou lembrada con s\u00f3 dez. Foi co\u00f1ecida polas s\u00faas interpretaci\u00f3ns nas \u00f3peras francesas e italianas, mais tam\u00e9n cantou \u00f3pera alem\u00e1.\nDurante a primeira guerra mundial, Melba comezou as s\u00faas obras de caridade. Volveu a Australia frecuentemente durante o s\u00e9culo XX, cantando en \u00f3peras e concertos e constru\u00eduse unha casa preto de Melbourne.\nTraxectoria.\nPrimeiros anos.\nMelba naceu en Richmond, Victoria, a m\u00e1is vella dos sete fillos de David Mitchell e a s\u00faa esposa, Isabella Mitchell (nada Dorn). Mitchell, un escoc\u00e9s, emigrou a Australia en 1852, comezando unha carreira de \u00e9xito como construtor. Melba tivo clases de piano e a s\u00faa primeira presentaci\u00f3n de canto en p\u00fablico tivo lugar aos seis anos de idade. Foi educada nunha escola local e posteriormente no Colexio Presbiteriano para Mozas. Estudou canto con Mary Ellen Christian (unha alumna formada de Manuel Garc\u00eda) e Pietro Cecchi, un tenor italiano que era moi respectado como profesor de canto en Melbourne. Melba continuou a presentarse, na adolescencia, en concertos afeccionados en toda Melbourne e tam\u00e9n tocou o \u00f3rgano na igrexa local. O seu pai encoraxouna a continuar os estudos musicais, mais desaprobou que levase o canto como profesi\u00f3n. A nai de Melba morreu repentinamente en 1880 e ela mudouse a Queensland.\nEn decembro de 1882, Melba casou con Charles Nesbitt Frederick Armstrong (1858-1948), o fillo m\u00e1is novo de Sir Andrew Armstrong. Tiveron un fillo, George, nacido en 1883. O casamento non tivo \u00e9xito; Charles agrediu a s\u00faa esposa m\u00e1is dunha vez. A parella separouse tras un ano e Melba retornou a Melbourne determinada a seguir a carreira de cantante, debutando profesionalmente en concertos en 1884. Cun forte \u00e9xito local, viaxou a Londres na procura de oportunidades. A s\u00faa estrea no Prince's Hall foi en 1886, tendo pouca expresi\u00f3n, tendo feito un traballo sen \u00e9xito dunha obra de Sir Arthur Sullivan, Carl Rosa e Augustus Harris. Ent\u00f3n foi a Par\u00eds, para estudar coa profesora Mathilde Marchsi, que instantaneamente reco\u00f1eceu o potencial da moza cantante. Melba fixo un r\u00e1pido progreso que a permitiu cantar a \"Escena triste\" de \"Hamlet\" de Ambroise Thomas no \"matin\u00e9e musicale\" na casa de Marchesi en decembro de 1886, na presenza do compositor.\nO talento da moza cantante era tan evidente, que s\u00f3 un ano despois de comezar as clases con Marchesi, pechou un contrato de dez anos co empresario Maurice Strakosch. Tras asinalo, recibiu unha oferta mellor do Teatro de La Monnaie, Bruxelas, mais Strakosch non estaba disposto a liberala. Acabou desesperada cando o asunto se resolveu coa morte repentina de Strakosch. Fixo a s\u00faa estrea oper\u00edstica como Gilda en \"Rigoletto\" de Giuseppe Verdi en La Monnaie o d\u00eda 12 de outubro de 1887. O cr\u00edtico Herman Klein describiu a s\u00faa Gilda como \"un triunfo instant\u00e1neo do xeito m\u00e1is enf\u00e1tico, seguido, poucas noites despois, dun \u00e9xito igual da s\u00faa Violetta en \"La traviata\"\". Foi nesa \u00e9poca, en que Marchesi aconsellou que adoptase o nome de \"Melba\", unha contracci\u00f3n da s\u00faa cidade natal.\nLondres, Par\u00eds e Nova York.\nMelba fixo s\u00faa estrea no Covent Garden en maio de 1888, no papel t\u00edtulo en \"Lucia di Lammermoor\" de Gaetano Donizetti. Ela recibiu unha recepci\u00f3n amable, mais non excitada. \"The Musical Times\" escribiu, \"Madame Melba \u00e9 unha vocalista fluente e unha representante respectable das partes de soprano leves, mais ela carece dun encanto persoal, necesario para as grandes figuras dos escenarios l\u00edricos\". Ela ficou ofendida cando Augustus Harris, ent\u00f3n responsable do Covent Garden, lle ofreceu o seu \u00fanico papel, o pequeno Oscar de \"Un ballo in maschera\", para a temporada seguinte. Ela deixou a Inglaterra e nunca m\u00e1is volveu. O ano seguinte, presentouse na Op\u00e9ra de Par\u00eds, no papel de Oph\u00e9lie en \"Hamlet\".\nMelba foi persuadida por Lady de Grey a volver a Inglaterra e Harris colocouna en \"Romeo e Xulieta\", que foi presentada en xu\u00f1o de 1889, coprotagonizada con Jean de Reszke. Trala s\u00faa presentaci\u00f3n, volveu a Par\u00eds como Oph\u00e9lie, \"Lucia di Lammermoor\", Gilda en \"Rigoletto\", Marguerite en \"Faust\" e Julieta\".\" En \u00f3peras francesas, a s\u00faa pronuncia foi pobre, mais o compositor L\u00e9o Delibes dixo que non lle importaba se cantaba en franc\u00e9s, italiano, alem\u00e1n, ingl\u00e9s ou chin\u00e9s, mentres ela cantase.\nNo comezo da d\u00e9cada de 1890, Melba embarcou nunha relaci\u00f3n co pr\u00edncipe Filipe, Duque de Orle\u00e1ns. Eles eran vistos xuntos frecuentemente en Londres e as sospeitas eran grandes, mais aumentaron cando Melba viaxou por toda a Europa ata San Petersburgo para cantar para o tsar Nicolao II e o Duque a seguiu de preto e foron vistos xuntos en Par\u00eds, Bruxelas, Viena e San Petersburgo. Armstrong seguiu os procesos para o divorcio, acusando a Melba de adulterio, nomeando o Duque como correspondente; el foi persuadido a prolongar o caso, mais o Duque decidiu facer un safari de dous anos por \u00c1frica (sen Melba), o que foi apropiado para o momento. El e Melba nunca falaron sobre a s\u00faa relaci\u00f3n. Nos primeiros anos da d\u00e9cada, Melba apareceu nas maiores casas de \u00f3pera, inclu\u00edndo Mil\u00e1n, Berl\u00edn e Viena.\nMelba cantou o papel de Nedda en \"Pagliacci\" no Covent Garden en 1893, logo da premi\u00e8re italiana da obra. O compositor estaba presente e dixo que o papel nunca fora cantado tan ben. En decembro do mesmo ano, Melba cantou no Metropolitan Opera House en Nova York por primeira vez. Como no seu debut no Covent Garden, apareceu no Met como \"Lucia\" e como aconteceu no Covent Garden, tivo un pequeno \u00e9xito. A s\u00faa interpretaci\u00f3n en Romeo e Xulieta, no fin da temporada, foi un triunfo e estabilizouna como unha prima donna, sucedendo a Adelina Patti.\nA partir da d\u00e9cada de 1890, Melba cantou a maior parte das s\u00faas interpretaci\u00f3ns no Covent Garden, a maior\u00eda delas no repertorio de soprano l\u00edrico, mais con papeis m\u00e1is pesados, tam\u00e9n. Cantou os papeis de Elaine de Herman Bemberg e Esmeralda de Arthur Goring Thomas. As s\u00faas personaxes italianas inclu\u00edron Gilda en \"Rigoletto\", \"Aida\", Desdemona en \"Otello\", Luisa en \"I Rantzau\" de Pietro Mascagni, Nedda en \"Pagliacci\", Rosina en \"Il barbiere di Siviglia\", Violetta en \"La traviata\" e Mimi en \"La Boh\u00e8me\". O seu repertorio franc\u00e9s contaba con Xulieta en \"Romeo e Xulieta\", Marguerite en \"Faust\", Marguerite en \"Les Huguenots\", \"H\u00e9l\u00e8ne\" de Camille Saint-Sa\u00ebns (que foi escrito para ela ) e Mica\u00ebla en \"Carmen\".\nMelba non foi moi reco\u00f1ecida como unha cantante wagneriana, cantando ocasionalmente Elsa en \"Lohengrin\" e Elisabeth en \"Tannh\u00e4user\". Ela recibiu un correcto reco\u00f1ecemento neses papeis. En 1896, no Metropolitan Opera House, ela interpretou o papel de Br\u00fcnnhilde en \"Sigurd\", no cal non tivo moito \u00e9xito. O seu papel m\u00e1is frecuente nesa casa foi Marguerite de \"Faust\", de Charles Gounod, papel que ela estudou coa supervisi\u00f3n do propio compositor. Nunca cantou ningunha das \u00f3peras de Wolfgang Amadeus Mozart, a pesar de ter a voz ideal para esas \u00f3peras.\nO seu repertorio en toda a carreira contou con 25 papeis, dos cales, o obituarista do \"The Times\" escribiu: \"s\u00f3 dez desas operas ser\u00e1n lembradas como dela mesma\".\nS\u00e9culo XX.\nXa estabelecida como estrela l\u00edder na Gran Breta\u00f1a e nos Estados Unidos, Melba fixo s\u00faa primeira visita a Australia en 1902-03 para unha xira de concertos, tam\u00e9n facendo xiros en Nova Zelandia. Os lucros foron tantos, que ela volveu para catro xiras m\u00e1is durante s\u00faa carreira. En Gran Breta\u00f1a, Melba fixo unha campa\u00f1a da \u00f3pera \"La Boh\u00e8me\" de Giacomo Puccini. Cantou a parte de Mimi por primeira vez en 1899, estudando co propio compositor. O entusiasmo do p\u00fablico foi tal, que a peza volveu ser representada en 1902, cando actuou con Enrico Caruso por primeira vez no Covent Garden, primeira de varias. Ela cantou Mimi para Oscar Hammerstein I na s\u00faa casa de \u00f3pera de Nova York en 1907. Tralo seu \u00e9xito inicial en Bruxelas e Par\u00eds na d\u00e9cada de 1880, Melba cantou sen frecuencia no continente europeo.\nMesmo con ela chamando o Covent Garden a \"mi\u00f1a casa art\u00edstica\", as s\u00faas aparici\u00f3ns na casa volv\u00e9ronse menos frecuentes no s\u00e9culo XX. Unha das raz\u00f3ns para que iso acontecese foi polos seus desentendementos con Sir Thomas Beecham, que estaba no control da casa de \u00f3pera a partir de 1910 ata a s\u00faa xubilaci\u00f3n. Ela comentou: \"Non me gusta Beecham nin os seus m\u00e9todos\". Outro factor que contribu\u00edu para a reduci\u00f3n das s\u00faas aparici\u00f3ns no Covent Garden foi a aparici\u00f3n da soprano Luisa Tetrazzini, unha soprano dez anos m\u00e1is nova, que se converteu nun grande \u00e9xito en Londres e posteriormente en Nova York, nos mesmo papeis relacionados con Melba. A terceira raz\u00f3n foi que tomou a decisi\u00f3n de pasar m\u00e1is tempo na Australia. En 1909, realizou a chamada \"Xira sentimental\", onde viaxou dezaseis mil quil\u00f3metros, atinxindo ata territorios remotos. En 1911, coa compa\u00f1\u00eda J. C. Williamson, apareceu nunha temporada de \u00f3pera.\nEn 1909, Melba comprou unha propiedade en Coldstream, unha cidade pequena pr\u00f3xima a Melbourne e en 1912 constru\u00edu o Coombe Cottage. Ela tam\u00e9n creou unha escola de m\u00fasica en Richmond, que m\u00e1is tarde se converteu no Conservatorio de Melbourne. Ela estaba en Australia cando comezou a primeira guerra mundial e as\u00ed comezou a axudar na guerra, doando 100\u00a0000 libras. En reco\u00f1ecemento diso, foi nomeada Dama Comandante da Orde do Imperio Brit\u00e1nico en marzo de 1918.\nEn 1922 Melba volveu a Australia, onde cantou os seus inmensos \u00e9xitos \"Concertos para o Pobo\" en Melbourne e Sydney, con entradas accesibles, atraendo 70\u00a0000 persoas. En 1926 fixo a s\u00faa presentaci\u00f3n de despedida no Covent Garden, cantando escenas de \"Romeo e Xulieta\", \"Otello\" e \"La Boh\u00e8me\".\nEn 1929 volveu a Europa por \u00faltima vez e ent\u00f3n visitou Exipto. A s\u00faa \u00faltima actuaci\u00f3n foi en Londres, nun concerto de caridade o d\u00eda 10 de xu\u00f1o de 1930. Volveu a Australia, mais faleceu no Hospital Saint Vincent, en Sydney, en 1931, aos 69 anos de idade, de sepse, que desenvolveu tras unha cirurx\u00eda facial feita na Europa. A morte marcou a primeira p\u00e1xina da maior\u00eda dos xornais de Australia, o Reino Unido, Nova Zelandia e Europa. Os titulares de moitos pa\u00edses simplemente dixeron: \"Melba morreu\".\nA s\u00faa l\u00e1pida ten as palabras de Mimi: \"Addio, senza rancor\" (Adeus, sen rancor).\nHonores e legado.\nMelba foi nomeada Dama Comandante da Orde do Imperio Brit\u00e1nico en 1918 xunto con May Whitty, primeira actriz que recibiu esta orde, polas s\u00faas obras de caridade durante a primeira guerra mundial, e recibiu a Gran Cruz da Orde do Imperio Brit\u00e1nico en 1927. Foi a primeira persoa australiana que apareceu na portada da revista \"Time\" en abril de 1927. \u00c9 unha das s\u00f3 d\u00faas cantantes cun busto de m\u00e1rmore na grande escaleira da Royal Opera House, Covent Garden. A outra \u00e9 Adelina Patti.\nO conservatorio de Melbourne foi renomeado Melba Memorial Conservatorium of Music na s\u00faa honra en 1956. A sala de m\u00fasica da Universidade de Melbourne co\u00f1\u00e9cese como Melba Hall. O suburbio de Canberra Melba denom\u00ednase as\u00ed por ela. O billete de cen d\u00f3lares australianos leva a imaxe da s\u00faa cara, e tam\u00e9n apareceu nun selo australiano.\nO nome de Melba est\u00e1 asociado con catro comidas, todas creadas na s\u00faa honra polo chef franc\u00e9s Auguste Escoffier:"}
{"id": "444898", "revid": "27155", "url": "https://gl.wikipedia.org/wiki?curid=444898", "title": "\u00c1cido nonacosanoico", "text": ""}
{"id": "444899", "revid": "89787", "url": "https://gl.wikipedia.org/wiki?curid=444899", "title": "Status quo (lugares da Terra Santa)", "text": "O status quo dos lugares da Terra Santa \u00e9 un acordo entre as comunidades relixiosas con respecto aos nove Lugares Santos compartidos en Xerusal\u00e9n e Bel\u00e9n. Outros Lugares Santos en Israel e Palestina non forman parte do status quo debido a que as autoridades dunha relixi\u00f3n ou dunha comunidade te\u00f1en a posesi\u00f3n efectiva reco\u00f1ecida polas demais.\nHistoria.\nResultou dun \"firman\" (decreto) do sult\u00e1n otom\u00e1n Osman III en 1757 que preservaba a divisi\u00f3n da propiedade e responsabilidades de varios lugares importantes para os cristi\u00e1ns, musulm\u00e1ns e xudeus con respecto aos seus propietarios ou controladores no momento, e representou acordos entre varias relixi\u00f3ns relativo a que nada poder\u00eda cambiarse da forma na que se vi\u00f1a facendo ata ent\u00f3n sen interromper o balance nas visitas dos peregrinos a eses lugares. En 1852 e 1853 emit\u00edronse novos decretos reafirmando as provisi\u00f3ns do decreto de 1757. As provisi\u00f3ns actuais do \"status quo\" nunca chegaron a establecerse nun documento \u00fanico. Por\u00e9n en 1929, un documento preparado por un funcionario do Mandato brit\u00e1nico de Palestina chamado George Archer Cust e titulado \"The Status Quo in the Holy Places\", pasou a ser o documento est\u00e1ndar sobre a materia.\nLugares.\nO Status Quo apl\u00edcase en nove lugares de Xerusal\u00e9n\u00a0e Bel\u00e9n:"}
{"id": "444901", "revid": "5863", "url": "https://gl.wikipedia.org/wiki?curid=444901", "title": "Arik Einstein", "text": "Arik Einstein (en ), nado en Tel Aviv, Israel, o 3 de xaneiro de 1939 e finado na mesma cidade o 26 de novembro de 2013, foi un cantante, compositor e actor israel\u00ed. Foi pioneiro da m\u00fasica rock israel\u00ed. Por aclamaci\u00f3n popular e da cr\u00edtica, Einstein foi reco\u00f1ecido como o m\u00e1is grande, m\u00e1is popular e m\u00e1is influente artista israel\u00ed de todos os tempos. Ademais de colaborar con Shalom Hanoch e os Churchill, tam\u00e9n foi vocalista das bandas Batzal Yarok (\"Cebolla Verde\"), Shleeshiyat Gesher Hayarkon (\"Tr\u00edo da Ponte Yarkon\") e Hahalonot Hagvohim (\"As Altas Vent\u00e1s\").\nEinstein escribiu a letra de moitas das s\u00faas canci\u00f3ns, entre elas \"Ani Veata\" (\"Eu e ti\"), \"Sa Le'at\" (\"Conduce amodi\u00f1o\"), \"Mekofef Habananot\" (\"O que dobra as bananas),\" \"Yoshev Al HaGader\" (\"Sentado no enreixado\"), \"Ima Sheli\" (\"Mi\u00f1a nai\"), e \"Uf Gozal\" (Voa, pombi\u00f1o).\nDiscograf\u00eda.\nXunto a High Windows:"}
{"id": "444902", "revid": "89787", "url": "https://gl.wikipedia.org/wiki?curid=444902", "title": "Procapra", "text": "Procapra \u00e9 un x\u00e9nero de mam\u00edferos artiod\u00e1ctilos da familia dos b\u00f3vidos, subfamilia dos antilopinos.\nO x\u00e9nero integra tres especies de gacelas propias das estepas e os desertos da Asia central.\nTaxonom\u00eda.\nDescrici\u00f3n.\nO x\u00e9nero foi creado polo naturalista e etn\u00f3logo brit\u00e1nico Brian Houghton Hodgson, que viviu moitos anos na India brit\u00e1nica, onde foi funcionario p\u00fablico (\"resident\") e, de 1820 a 1843, no Nepal, tempo durante o cal escribiu e publicou extensamente sobre cultura, relixi\u00f3n, historia natural, arquitectura, etnograf\u00eda e ling\u00fc\u00edstica do pa\u00eds nepal\u00e9s. nun traballo publicado en \"J. Asiat. Soc. Bengal\", 15: 334.\nEtimolox\u00eda.\nO nome cient\u00edfico \"Procapra\" est\u00e1 formado polos elementos \"pro-\", derivado da preposici\u00f3n latina \"pro\", que significa, entre outras cousas, 'diante de', e \"-capra\", do substantivo latino \"capra\", 'cabra'. Literalmete, 'antecesor das cabras'.\nSin\u00f3nimo.\nO x\u00e9nero, ademais do nome que lle adxudicou Hodgson, e actualmente v\u00e1lido, tam\u00e9n se co\u00f1eceu polo sin\u00f3nimo:\nEspacecies e subespecies.\nA totalidade dos autores coinciden en reco\u00f1ecer no x\u00e9nero tres especies, coas subespecies que se indican a continuaci\u00f3n:\nPaleontolox\u00eda e evoluci\u00f3n.\nOs f\u00f3siles m\u00e1is antigos pertencencentes ao x\u00e9nero \"Procapra\" datan do plioceno tard\u00edo ou do plistoceno temper\u00e1n de Asia central, \u00e9poca na que o seu clima era m\u00e1is h\u00famido e c\u00e1lido que agora. O x\u00e9nero, segundo parece, evolucionou a partir de animaies similares a \"Gazella sinensis\", unha gacela do plioceno, e s\u00e1bese que estes animais foron cazados polos primeiros humanos do neol\u00edtico na zona do lago Qinghai, na actual provincia chinesa de Qinghai. "}
{"id": "444905", "revid": "6939", "url": "https://gl.wikipedia.org/wiki?curid=444905", "title": "Ammodorcas clarkei", "text": ""}
{"id": "444907", "revid": "89787", "url": "https://gl.wikipedia.org/wiki?curid=444907", "title": "\u00c1cido pentacos\u00edlico", "text": "O \u00e1cido pentacos\u00edlico ou \u00e1cido pentacosanoico \u00e9 un \u00e1cido graxo de cadea li\u00f1al con 25 \u00e1tomos de carbono, coa f\u00f3rmula molecular , que se simboliza como C25:0.\nO \u00e1cido pentacos\u00edlico \u00e9 s\u00f3lido a temperatura ambiente e funde a 83 \u00b0C. O seu \u00edndice de refracci\u00f3n \u00e9 de 1,4292 a 70 \u00b0C. Na natureza illouse de diferentes plantas como por exemplo a bergamota (\"Citrus bergamia\"), a \"Pergularia daemia\", o sisal (\"Agave sisalana\") e \"Shorea maranti\", e identificouse na esponxa \"Ircinia spinulosa\". \u00c9 lixeiramente soluble en cloroformo e, se se quenta, \u00e9 lixeiramente soluble en acetato de etilo,en acetona e metanol.\nEstudouse o seu uso no tratamento e prevenci\u00f3n da diabetes mellitus de tipo 1 e 2."}
{"id": "444910", "revid": "27155", "url": "https://gl.wikipedia.org/wiki?curid=444910", "title": "\u00c1cido pentacosanoico", "text": ""}
{"id": "444911", "revid": "27155", "url": "https://gl.wikipedia.org/wiki?curid=444911", "title": "\u00c1cido hi\u00e9nico", "text": ""}
{"id": "444912", "revid": "5863", "url": "https://gl.wikipedia.org/wiki?curid=444912", "title": "Impresionismo (m\u00fasica)", "text": ""}
{"id": "444913", "revid": "5863", "url": "https://gl.wikipedia.org/wiki?curid=444913", "title": "Intervalo musical", "text": ""}
{"id": "444914", "revid": "5863", "url": "https://gl.wikipedia.org/wiki?curid=444914", "title": "Glisando", "text": ""}
{"id": "444915", "revid": "5863", "url": "https://gl.wikipedia.org/wiki?curid=444915", "title": "Himno Nacional", "text": ""}
{"id": "444917", "revid": "5863", "url": "https://gl.wikipedia.org/wiki?curid=444917", "title": "La Taviata", "text": ""}
{"id": "444918", "revid": "98629", "url": "https://gl.wikipedia.org/wiki?curid=444918", "title": "Angelines Salgueiro Corujo", "text": "Mar\u00eda Angeles Salgueiro Corujo, nada en Lugo en 1932 e finada na mesma cidade o 2 de xu\u00f1o de 2015, foi unha mestra e pol\u00edtica galega.\nTraxectoria.\nEstudou o bacharelato nas Xosefinas. Mestra nacional con 19 anos e un ano despois foi destinada ao Savi\u00f1ao. Dende 1955 exerceu como mestra nas Nogais. Foi nomeada alcaldesa das Nogais polo Gobernador civil en 1973, permanecendo no cargo at\u00e9 1979. Foi directora do Colexio P\u00fablico das Nogais at\u00e9 1988. Despois foi directora do Colexio P\u00fablico Illa Verde de Lugo. Foi deputada provincial dende 1979 at\u00e9 1983.\nVida persoal.\nCasou con Alfonso L\u00f3pez Soaz."}
{"id": "444919", "revid": "1888", "url": "https://gl.wikipedia.org/wiki?curid=444919", "title": "Mar\u00eda Angeles Salgueiro Corujo", "text": ""}
{"id": "444920", "revid": "98629", "url": "https://gl.wikipedia.org/wiki?curid=444920", "title": "Charles L\u00e9opold Laurillard", "text": "Charles L\u00e9opold Laurillard, nado o 21 de xaneiro de 1783 en Montb\u00e9liard, e finado o 21 de xaneiro de 1853 en Par\u00eds, foi un zo\u00f3logo, paleont\u00f3logo e debuxante franc\u00e9s\nTraxectoria.\nSeu pai, fabricante de medias e mestre de escola, morreu cando Charles ti\u00f1a tan s\u00f3 13 anos. Por\u00e9n, a\u00ednda que de orixe modesta, puido continuar os seus estudos. Foi co\u00f1ecido polos seu traballos de debuxo, e iniciou os estudos de arquitectura ao tempo que ga\u00f1aba o seu sustento dando clases a nenos de familias adi\u00f1eiradas de Montbeliard.\nEn 1803 trasladouse a Par\u00eds, onde traballou con Jean Baptiste Regnault, un pintor acad\u00e9mico, tivo problemas econ\u00f3micos. A s\u00faa sorte cambiou en 1804, cando se encontrou con Fr\u00e9d\u00e9ric Cuvier, o irm\u00e1n m\u00e1is novo de Georges, ao que co\u00f1ecera en Estrasburgo, que o levou a traballar con eles no Museo Nacional de Historia Natural de Francia.\nAl\u00ed foi secretario particular de Georges, e debuxante nos seus traballos de zoolox\u00eda pero, sobre todo, foi o seu amigo, e acompa\u00f1ouno en todas as viaxes por Europa durante 30 anos. Cuvier dir\u00eda del: \"Laurillard fai de todo\". Charles Laurillard nunca casou e, despois da morte de Georges Cuvier en 1832, continuou traballando no Museo e vivindo no s\u00e9quito da vi\u00fava do gran cient\u00edfico, e despois, no de Sophie Duvaucel, a nora de Cuvier.\nLaurillard publicou varios traballos de anatom\u00eda comparada e describiu varios x\u00e9neros e especies.\nAbreviatura.\nA abreviatura Laurillard empr\u00e9gase para reco\u00f1ecer a como autoridade na descrici\u00f3n e taxonom\u00eda en zoolox\u00eda."}
{"id": "444921", "revid": "1888", "url": "https://gl.wikipedia.org/wiki?curid=444921", "title": "Angeles Salgueiro Corujo", "text": ""}
{"id": "444925", "revid": "27155", "url": "https://gl.wikipedia.org/wiki?curid=444925", "title": "Ourebia ourebi", "text": "Ourebia ourebi \u00e9 unha especie de mam\u00edfero artiod\u00e1ctilo da familia dos b\u00f3vidos, subfamilia dos antilopinos.\n\u00c9 unha especie monot\u00edpica, isto \u00e9, a \u00fanica do seu x\u00e9nero, na que se reco\u00f1ecen nove subespecies, unha delas extinta.\nTaxonom\u00eda.\nDescrici\u00f3n.\nX\u00e9nero.\nO x\u00e9nero describiuno en 1842 o zo\u00f3logo, paleont\u00f3logo e debuxante franc\u00e9s Charles L\u00e9opold Laurillard, in d'Orbigny, \"Dict. Univ. D'Hist. Nat\"., 1: 622.\nEspecie.\nA especie fora descrita bastantes anos antes, en 1782, polo zo\u00f3logo alem\u00e1n Eberhard August Wilhelm von Zimmermann, en \"Geogr. Gesch. Mensch. Vierf. Thiere\", 3: 268.\nEtimolox\u00eda.\nTanto o nome xen\u00e9rico, \"Ourebia\", como espec\u00edfico, \"oribi\" derivan do afrikaans \"oribi\", probabelmente pr\u00e9stamo do khoisa (dialecto nama) dos hotentotes, \"arab\".\nSubespecies.\nComo quedou dito, reco\u00f1\u00e9cense na especie nove subespecies, unha delas extinta.\nNome vulgar.\nEn case todos os idiomas util\u00edzase o nome africaans que, sendo palabra aguda, en galego, como en castel\u00e1n, portugu\u00e9s e catal\u00e1n, debemos escribir orib\u00ed.\nCaracter\u00edsticas.\nO orib\u00ed \u00e9 un ant\u00edlope pequeno de constituci\u00f3n gr\u00e1cil, con orellas ovaladas, estreitas e rematadas en punta patas esveltas e longo pescozo. Mide entre os 75 e 115\u00a0cm lonxitude de cabeza e tronco, cunha cola de 7 a 23\u00a0cm; a s\u00faa alzada (altura na cruz) oscila entre os 47 e so 60\u00a0cm. O seu peso var\u00eda entre os 10 e 20\u00a0kg. S\u00f3 o macho presenta cornos, curtos (de 15 a 19\u00a0cm), rectos, verticais e paralelos, e rematados en punta. As femias, similares aos machos (pero sen cornos) \u00e9 normalmente de maior tama\u00f1o que os machos (circunstancia rara entre os ant\u00edlopes). a pelaxe \u00e9 suave, sedosa, de coloraci\u00f3n xeral parda cara amarelada (semellante \u00e1 das \"vacas rubias\") na caneza e no lombo, que contrasta co ventre branco; as patas son da mesma cor que a cabeza e o lombo, e presentan unha guedella de pelos longos nos \"xeeonllos\"; a cola \u00e9 rubia apardazada, escura e coa porci\u00f3n final negra, notoriament despregada cando o animal corre.\nH\u00e1bitat e distribuci\u00f3n.\nH\u00e1bitat.\nO orib\u00ed enc\u00f3ntrase nunha ampla variedade de h\u00e1bitats, desde sabanas, arbustivas e arboradas, non lonxe de auga, chairas de inundaci\u00f3n e pasteiros tropicais con herbas altas (de 10 a 100\u00a0cm) e pasteiros montanos a altitudes de at\u00e9 os 4 000 m.\nDistribuci\u00f3n.\nA s\u00faa \u00e1rea de distribuci\u00f3n \u00e9 moi ampla na \u00c1frica subsahariana (de a\u00ed que te\u00f1a tantas subespecies). Enc\u00f3ntrase en Angola, Ben\u00edn, Botswana, Burkina Faso, o Camer\u00fan, o Chad, ambos os Congos (a Rep\u00fablica do Congo e a Rep\u00fablica Democr\u00e1tica do Congo) Costa do Marfil, Eritrea, Etiop\u00eda, Gambia, Ghana, Guinea, Guinea-Bissau, Kenya, Lesotho, Malaui, Mal\u00ed, Mozambique, N\u00edxer, Nixeria, Rep\u00fablica Centroafricana, Rep\u00fablica Surafricana, Ruanda Senegal, Serra Leona, Somalia, Eswatini, Sud\u00e1n, Sud\u00e1n do Sur, Tanzania, Togo, Uganda, Zambia e Zimbabue. Posibelmente extinta en Burundi. (V\u00e9xase o mapa).\nBiolox\u00eda.\nCostumes.\nDi\u00farno e crepuscular, e pouco activo durante as calorosas horas centrais do d\u00eda, permanecendo escondido nos pasteiros altos cerca dos arbustos. Cando se sente ameazado emite asub\u00edos agudos o esbirros ruidosos e penetrantes; as\u00ed mesmo, comeza a saltar no aire coas catro patas rectas e tesas. Ten un caracter\u00edstico paso \"saltar\u00edn\", alternando con altos brincos ocasionais.\nAlimentaci\u00f3n.\nHerb\u00edvoro, come habitualmente herbas dos pasteiros, pero tam\u00e9n follas de arbustos. Bebe regularmente, a\u00ednda que pode absterse de facelo durante certo tempo se \u00e9 necesario.\nReproduci\u00f3n.\n\"Ourebia ourebi\" reprod\u00facese durante todo o ano, a\u00ednda que hai un \"pico\" de celo durante a estaci\u00f3n seca. Durante este \u00faltimo, todas as gl\u00e1ndulas do macho redobran a s\u00faa actividade secretora. Isto pretende, por un lado, levar a cabo un marcado importante do territorio e, por outro, informar e ser reco\u00f1ecido pola femia. Efectuada a c\u00f3pula, a xestaci\u00f3n dura entre 195 e 210 d\u00edas (5,5 a 6 meses). As cr\u00edas nacen ao comezo da temporada de chuvias, e te\u00f1en un peso ao nacer non superior a 1,5 ou 2\u00a0kg. Dest\u00e9tase ao cabo de 2 meses, pero xa pode comer herba tenra \u00e1 semana de nacer. Ambos os sexos acanzan a madurez sexual \u00e1 idade dun ano (entre os 10 e os 14 meses).\nLonxevidade.\nViven de 8 a 12 ans, 14 en catividade.\nDepredadores.\nOs orib\u00eds son presas de leopardos, le\u00f3ns, guepardos, servais, caracais, aguias, serpes pit\u00f3ns, crocodilos, babu\u00ednos, chacais, hienas e lica\u00f3ns.\nRelaci\u00f3ns filoxen\u00e9ticas.\nNunha revisi\u00f3n da filoxenia da tribo dos antilopinos sobre a base de datos de xenes nucleares e mitocondriais en 2013, Eva Verena B\u00e4rmann (da Universidade de Cambridge) e os seus colegas informaron que a taxonom\u00eda do orib\u00ed \u00e9 un taxon irm\u00e1n de todaa todas as outras especies de antilopinos. O cladograma que presentaron bas\u00e9ase no estudo que realizaron en 2013."}
{"id": "444926", "revid": "72012", "url": "https://gl.wikipedia.org/wiki?curid=444926", "title": "Orib\u00ed", "text": ""}
{"id": "444935", "revid": "89787", "url": "https://gl.wikipedia.org/wiki?curid=444935", "title": "Teresa del Valle", "text": "Teresa del Valle Murga, nada en\u00a0Donostia\u00a0o\u00a01 de abril de 1937,\u00a0\u00e9 unha antrop\u00f3loga, profesora e investigadora guipuscoana. Foi a primeira persoa que impartiu Antropolox\u00eda Social na UPV/EHU e a primeira persoa catedr\u00e1tica de Antropolox\u00eda Social da devandita universidade. Desenvolveu as s\u00faas investigaci\u00f3ns no Pa\u00eds Vasco, Micronesia, Hawai, M\u00e9xico e Norteam\u00e9rica.\nBiograf\u00eda.\nTeresa del Valle naceu en Donostia en 1937. Educouse no colexio Vera Cruz de las Mercedarias Misioneras de Berriz, localizado en Bilbao. Nos seus primeiros anos de escolarizaci\u00f3n con 6-8 anos, soubo moito da cultura e os rituais de Micronesia por medio das cartas que escrib\u00edan as misioneiras e que lles l\u00edan no colexio. Con 21 anos entrou na Congregaci\u00f3n de las Mercedarias Misioneras para traballar na tarefa das misi\u00f3ns en Micronesia. Para traballar al\u00ed, era importante ter estudos en ingl\u00e9s e t\u00edtulos norteamericanos. Micronesia estaba baixo o protectorado dos Estados Unidos, que levaban tarefas de educaci\u00f3n.\nTraxectoria.\nBachellor of Arts (St. Mary College, 1966); Master of Arts (Antropolox\u00eda) pola Universidade de Hawai, 1974; Diplomada en m\u00e9todos de An\u00e1lise cultural (East-West Center, Honolulu, Hawai, 1978); Licenciada (Universidade de Barcelona, 1980) e Doutora (UPV/EHU, 1981) en Xeograf\u00eda e Historia; Doutora en Antropolox\u00eda (Universidade de Hawai, 1978). Exerceu a docencia nas universidades de Guam (\"Instrutor\", \"Researcher\", 1971-72), Princeton (\"Visiting Felow\", 1986) e no Basque Studies Programa da Universidade de Nevada-Reno (1985-91).\n\u00c1 s\u00faa volta dos Estados Unidos en 1979 inicia a s\u00faa experiencia docente e investigadora na Universidade do Pa\u00eds Vasco, sendo a primeira persoa contratada para impartir Antropolox\u00eda Social na UPV/EHU. En 1984 impartiu o primeiro curso de Doutoramento no campo da antropolox\u00eda feminista baixo o t\u00edtulo \"Diferenciaci\u00f3n e jerarquizaci\u00f3n sexual\" na Facultade de Filosof\u00eda e Ciencias da Educaci\u00f3n. En 1988 obtivo a primeira c\u00e1tedra de Antropolox\u00eda Social na UPV/EHU. Directora do departamento de Antropolox\u00eda Social na Universidade do Pa\u00eds Vasco (1988), na facultade de Filosof\u00eda e Ciencias da Educaci\u00f3n de Donostia.\nDocencia e investigaci\u00f3n foron parellas na s\u00faa traxectoria acad\u00e9mica e tanto nos temas que tratou como nas orientaci\u00f3ns te\u00f3ricas, cabe destacar a Antropolox\u00eda Social e un interese no avance dos campos e metodolox\u00edas propias da Antropolox\u00eda Feminista. Os temas tratados te\u00f1en que ver co espazo e o tempo; os sistemas da propiedade e as estratexias do parentesco; a etnicidade e os rituais; a incidencia das novas socializaci\u00f3ns para as estruturas e relaci\u00f3ns paritarias; a teorizaci\u00f3n sobre o poder entre mulleres e homes e as s\u00faas implicaci\u00f3ns pr\u00e1cticas.\nFoi directora do Seminario de Estudos da Muller (1980-85 e 1992-94). Impartiu cursos de doutoramento, cursos e conferencias nas universidades do Pa\u00eds Vasco, Santiago de Compostela, Aut\u00f3noma de Barcelona, La Laguna, Zaragoza, Universidade Internacional Men\u00e9ndez-Pelayo e M\u00e1laga, as\u00ed como nas norteamericanas de Princeton e Cornell e en diferentes centros culturais vascos, sobre as \u00e1reas da s\u00faa especialidade.\nDirectora da colecci\u00f3n \"Cuadernos de Antropolog\u00eda\" da editorial Anthropos de Barcelona (1981-1995), coordinadora da semana sobre \"Mujer, Cultura y Sociedad\" organizado en 1983 polo Seminario de Estudos da Muller da UPV/EHU. Directora do Curso de Antropolox\u00eda nos I Cursos de Ver\u00e1n da UPV (1983); codirectora do de Etnicidade dos II Cursos (1984). Secretaria do III Congreso de Antropolox\u00eda (UPV, Donostia, 1984). Coordinadora do simposio \"Antropolox\u00eda da Muller\" do IV Congreso de Antropolox\u00eda (Alacant, 1987). Membro dos comit\u00e9s de redacci\u00f3n de \"Kobie\" e \"Eres\"; da \"American Antropological Association\" (1976), Sociedade de Estudos Vascos (1978), membro fundador de ANKULEGI (Asociaci\u00f3n Vasca de Antropolox\u00eda) e de AUDEM (Asociaci\u00f3n Universitaria de Estudos das Mulleres) en 1993. Primeira vicepresidenta de EASA (European Association of Social Antropology), fundada en 1989. Membro da Comisi\u00f3n estatal que elaborou en 1988 o plan de estudos da Licenciatura en Antropolox\u00eda Social e Cultural. Xunto con Jone Miren Hern\u00e1ndez impulsou a web ANDRESARE en 2008. E apoiou como articulista o xornal \"ANDRA\" creado en 2000 como o \"primeiro xornal de mulleres de Euskal Herria\".\nNa actualidade \u00e9 catedr\u00e1tica em\u00e9rita en Antropolox\u00eda Social da UPV/EHU e vicepresidenta da Sociedade de Estudos Vascos-Eusko Ikaskuntza por Guip\u00fascoa, \u00e9 membro de honra da Academia das Ciencias, Artes e Letras (JAKIUNDE) e pertence ao consello asesor de Innobasque.\nAutora de nove libros, editora de catro e coautora de tres, ademais de participar en numerosas publicaci\u00f3ns, destaca entre estas \"\u201cMujer vasca.\" \"Imagen y realidad\u201d\" (Barcelona: Anthropos 1985), libro do que foi directora e que se considera un punto de partida para a antropolox\u00eda feminista no contexto vasco e estudo que deconstr\u00fae o mito do matriarcado vasco. Publicou artigos en revistas cient\u00edficas nos que se analizan a vida social e cultural desde un punto de vista antropol\u00f3xico e cunha mirada feminista. Alg\u00fans dos temas tratados est\u00e1n relacionados co poder e as desigualdades entre homes e mulleres, coa conciliaci\u00f3n e as s\u00faas dificultades, coa violencia machista ou co cambio de valores."}
{"id": "444936", "revid": "85894", "url": "https://gl.wikipedia.org/wiki?curid=444936", "title": "Genevi\u00e8ve Fraisse", "text": "Genevi\u00e8ve Fraisse, nada en outubro de 1948 en Par\u00eds,\u00a0\u00e9 unha historiadora do pensamento feminista e fil\u00f3sofa francesa.\nBiograf\u00eda.\nFamilia e formaci\u00f3n.\nNaceu en \"Murs Blancs\", a comunidade fundada por Emmanuel Mounier nos suburbios de Par\u00eds onde tam\u00e9n vive o fil\u00f3sofo Paul Ric\u0153ur. Filla de Simone Fraisse, autora de libros sobre Charles P\u00e9guy, Ernest Renan e Simone Weil e colaboradora da revista \"Esprit\" e filla de\u00a0Paul Fraisse, autor de libros de psicolox\u00eda experimental;\u00a0tanto a s\u00faa nai como o seu pai daban aulas na Sorbona.\nEn maio do 68 estaba no primeiro ano de filosof\u00eda na Sorbona; en 1975 cofundou, cun grupo de fil\u00f3sofos e acad\u00e9micos formado en torno a Jacques Ranci\u00e8re, a revista \"Les R\u00e9voltes logiques]\". Autora de numerosas obras, os seus traballos tratan da historia da controversia dos sexos desde o punto de vista epistemol\u00f3xico e pol\u00edtico. As s\u00faas investigaci\u00f3ns lev\u00e1rona a conceptualizar o servizo dom\u00e9stico, a democracia exclusiva, a raz\u00f3n das mulleres, os dous gobernos. A complexidade da reflexi\u00f3n sobre os sexos conduciuna a traballar estreitamente con historiadoras, en particular para a s\u00edntese da \"Histoire des femmes en Occident\" (Historia das mulleres en Occidente).\nGenevi\u00e8ve Fraisse foi delegada interministerial dos dereitos das mulleres de 1997 a 1998 e deputada do\u00a0Parlamento Europeo de\u00a01999 a 2004, como membro independente da \"esquerda unitaria europea\".\nObras.\nNouvelle \u00e9dition augment\u00e9e : \"Service ou servitude, essai sur les femmes toutes mains\", Le Bord de l\u2019eau, 2009."}
{"id": "444937", "revid": "98629", "url": "https://gl.wikipedia.org/wiki?curid=444937", "title": "A besta humana", "text": "A besta humana (en ) \u00e9 un filme franc\u00e9s de 1938 dirixido por Jean Renoir, con fotograf\u00eda de Curt Courant. Est\u00e1 protagonizado por Jean Gabin e Simone Simon, e bas\u00e9ase na novela \"La B\u00eate humaine\" de \u00c9mile Zola.\nEstreouse en galego o 20 de maio de 2001 a trav\u00e9s da TVG."}
{"id": "444938", "revid": "23204", "url": "https://gl.wikipedia.org/wiki?curid=444938", "title": "La B\u00eate humaine (filme)", "text": ""}
{"id": "444939", "revid": "65337", "url": "https://gl.wikipedia.org/wiki?curid=444939", "title": "Harold Mattingly", "text": "Harold Mattingly, nado o 24 de decembro de 1884 en Sudbury, no condado ingl\u00e9s de Suffolk, e finado o 26 de xaneiro de 1964 en Chesham, Buckinghamshire, foi un historiador da arte e numism\u00e1tico brit\u00e1nico, especializado na Antiga Roma, especialmente na circulaci\u00f3n monetaria romana e etrusca.O seu fillo, Harold B. (Braithwaite) Mattingly (1923-2015) foi tam\u00e9n un reco\u00f1ecido numism\u00e1tico, presidente da \"Royal Numismatic Society\" entre 1999 e 2004.\nTraxectoria.\nLogo da s\u00faa formaci\u00f3n superior no \"Gonville and Caius College\", da Universidade de Cambridge, aos seus 26 anos, en 1910, incorporouse ao Departamento de Libros Impresos do Museo Brit\u00e1nico.\nEntre 1909 e 1914 empezoua a amosar o seu interese pola historia da Antiga Roma e publicou os seus dous primeiros libros sobre o asunto.\nDurante a primeira guerra mundial, traballou nos servizos de censura postal e, \u00e1 fin da guerra, retomou a s\u00faa actividade no Departamento de Moedas e Medallas do Museo Brit\u00e1nico, centrando a s\u00faa dedicaci\u00f3n no estudo de moedas antigas.\nDe feito, xa desde 1912, Harold Mattingly entrara a formar parte da \"Royal Numismatic Society\", entidade que lle chegou a entregar en 1941 coa s\u00faa presixiosa medalla en reco\u00f1ecemento \u00e1 s\u00faa completa revisi\u00f3n da cronolox\u00eda utilizada ata a \u00e9poca para o estudo do denario, cuxa aparici\u00f3n datou en 187 a. de C., e non en 269 a. de C., como se consideraba habitualmente, con base na tradici\u00f3n escrita de Plinio o Vello. Por\u00e9n, a descuberta en 1955 dos achados de denarios e quinarios practicamente novos en Morgantina, en Sicilia, supuxo a proba arqueol\u00f3xica definitiva da aparici\u00f3n do denario cara a 211 a. de C., o que tirou por terra a hip\u00f3tese de Mattingly.\nEn 1939 foi galardoado coa \"m\u00e9daille de vermeil\", o maior reco\u00f1ecemento outorgado pola Soci\u00e9t\u00e9 Fran\u00e7aise de Numismatique.\nPublicaci\u00f3ns.\nObra numism\u00e1tica.\nA el d\u00e9beselle a iniciativa, en 1923, da redacci\u00f3n de \"Roman Imperial Coinage\", cat\u00e1logo monumental cronol\u00f3xico das emisi\u00f3ns monetarias romanas, que supuxo unha superaci\u00f3n da metodolox\u00eda utilizada por Henry Cohen na s\u00faa obra \"Description historique des monnaies frapp\u00e9es sous l'Empire romain\", que se vi\u00f1a utilizando desde o s\u00e9culo XIX. Matingly ocupouse inicialmente dos volumes II, III, IVa, IVb e IVc do novo proxecto e, logo da s\u00faa morte en 1964, Humphrey Sutherland e R. A. G. Carson asumiron a direcci\u00f3n do cat\u00e1logo monumental.\nTraduci\u00f3ns.\nParalelamente \u00e1 s\u00faa dedicaci\u00f3n \u00e1 numism\u00e1tica, Mattingly tam\u00e9n foi o autor das traduci\u00f3ns de d\u00faas obras de T\u00e1cito, Agr\u00edcola e Xermania, publicadas en ingl\u00e9s en 1948. Esta traduci\u00f3n est\u00e1 considerada como unha das mellores e a\u00ednda se segue a usar e a reeditar na acualidade.\nAs\u00ed mesmo, foi tradutor ao ingl\u00e9s de diversos traballos historiogr\u00e1ficos."}
{"id": "444941", "revid": "23204", "url": "https://gl.wikipedia.org/wiki?curid=444941", "title": "A Biblia (filme)", "text": "A Biblia (en ) \u00e9 un filme estadounidense de 1966 producido por Dino De Laurentiis e dirixido por John Huston. Conta os primeiros 22 cap\u00edtulos do libro da X\u00e9nese, abranguendo as historias dende Ad\u00e1n e Eva at\u00e9 o sacrificio de Isaac. Estreado por 20th Century Fox, a fotograf\u00eda do filme \u00e9 obra de Giuseppe Rotunno en Dimension 150 (cor de DeLuxe Color), unha variante do formato 70mm Todd-AO. Est\u00e1 protagonizado por Michael Parks como Ad\u00e1n, Ulla Bergryd como Eva, Richard Harris como Ca\u00edn, John Huston como No\u00e9, Stephen Boyd como Nimrod, George C. Scott como Abraham, Ava Gardner como Sara e Peter O'Toole como os tres anxos.\nEstreouse en galego o 3 de decembro de 1988 a trav\u00e9s da TVG."}
{"id": "444945", "revid": "66942", "url": "https://gl.wikipedia.org/wiki?curid=444945", "title": "Mattingly", "text": "O apelido Mattingly pode estar referido a:"}
{"id": "444946", "revid": "65337", "url": "https://gl.wikipedia.org/wiki?curid=444946", "title": "H. Mattingly", "text": ""}
{"id": "444947", "revid": "65337", "url": "https://gl.wikipedia.org/wiki?curid=444947", "title": "Mattingly, H.", "text": ""}
{"id": "444950", "revid": "23204", "url": "https://gl.wikipedia.org/wiki?curid=444950", "title": "Demetrio II Pale\u00f3logo", "text": "Demetrio Pale\u00f3logo (en grego \u0394\u03b7\u03bc\u03ae\u03c4\u03c1\u03b9\u03bf\u03c2 \u03a0\u03b1\u03bb\u03b1\u03b9\u03bf\u03bb\u03cc\u03b3\u03bf\u03c2, \"D\u0113m\u0113trios Palaiologos\"), nado en 1407 e finado en 1470, foi d\u00e9spota de Morea \"de facto\" entre 1436 e 1438 e entre 1451 e 1460 pero \"de iure\" de 1438 a 1451. Fora tam\u00e9n gobernador de Lemnos (1422 - 1440), e de Mesembria (1440 - 1451). Foi o pretendente lex\u00edtimo ao trono bizantino despois de 1453, polo menos antes da s\u00faa deserci\u00f3n en favor do Imperio otom\u00e1n en 1460. Demetrio Pale\u00f3logo era un dos fillos do emperador bizantino Manuel II Pale\u00f3logo e de Helena Draga\u0161.\nTraxectoria.\nO seu pai entregoulle o goberno de Lemnos en 1422, pero as s\u00faas ambici\u00f3ns eran m\u00e1is importantes. Marchou ent\u00f3n \u00e1 corte do emperador romano xerm\u00e1nico, Sexismundo. Finalmente, regresou a Lemnos en 1425.\nAcompa\u00f1ou ao seu irm\u00e1n, Xo\u00e1n VIII Pale\u00f3logo a Florencia para o Concilio de Basilea-Ferrara-Florencia-Roma en 1437. Este concilio tentou un achegamento entre os ortodoxos e os cat\u00f3licos. Demetrio Pale\u00f3logo, que se opu\u00f1a a iso, volveu a Grecia en 1439. Por volver sen o acordo do emperador, debeu devolver Lemnos. Outorg\u00f3uselle un novo cargo, en Mesembria no mar Negro en 1440.\nEn 1442, asinou unha alianza cos otom\u00e1ns. En 1449, o novo emperador, Constantino XI Pale\u00f3logo, concedeulle o Despotado de Morea para afastalo da capital.\nDespois da ca\u00edda de Constantinopla, Morea foi o \u00faltimo enclave bizantino non conquistado. Os Cantacucenos tentaron asumir o control. Desencadeouse unha guerra da que sa\u00edron triunfantes os Pale\u00f3logos, antes de trabar un novo enfrontamento entre Demetrio e o seu irm\u00e1n Tom\u00e9. Demetrio chamou na s\u00faa axuda ao sult\u00e1n otom\u00e1n e a cambio deulle Mistra.\nDespois de acabar a conquista turca, foi a Adrian\u00f3pole co sult\u00e1n, que lle outorgou en usufructo as illas de Imbros e Lemnos, as\u00ed como unha parte de Samotracia e Tasos, tras a entrega dun tributo de 3.000 pezas de ouro. En 1467, caeu en desgraza e foi exiliado en Didim\u00f3tica, onde morreu en 1470 despois de adquirir o h\u00e1bito mon\u00e1stico baixo o nome de \u00abDavid\u00bb.\nA s\u00faa esposa, Teodora, faleceu unhas semanas despois del. Tiveron s\u00f3 unha filla, Helena, morta antes de 1473.\nDevanceiros.\nDevanceiros de Demetrio Pale\u00f3logo\n "}
{"id": "444955", "revid": "23204", "url": "https://gl.wikipedia.org/wiki?curid=444955", "title": "B\u00edcame, est\u00fapido", "text": "B\u00edcame, est\u00fapido (en ) \u00e9 un filme estadounidense de 1964 producido e dirixido por Billy Wilder. Est\u00e1 protagonizado por Dean Martin, Kim Novak e Ray Walston.\nEstreouse en galego o 28 de xaneiro de 1987 a trav\u00e9s da TVG baixo o t\u00edtulo \"B\u00edcame, tonto\", e co t\u00edtulo \"B\u00edcame, est\u00fapido\" o 9 de abril de 1994."}
{"id": "444956", "revid": "23204", "url": "https://gl.wikipedia.org/wiki?curid=444956", "title": "Kiss Me, Stupid", "text": ""}
{"id": "444957", "revid": "65337", "url": "https://gl.wikipedia.org/wiki?curid=444957", "title": "Harold Mattingly (hom\u00f3nimos)", "text": "O nome de Harold Mattingly p\u00f3dese referir a:"}
{"id": "444959", "revid": "5863", "url": "https://gl.wikipedia.org/wiki?curid=444959", "title": "Metro (m\u00fasica)", "text": ""}
{"id": "444960", "revid": "865", "url": "https://gl.wikipedia.org/wiki?curid=444960", "title": "Dalle!", "text": "Dalle! \u00e9 o segundo \u00e1lbum de estudio da banda galega de math rock Unicornibot, publicado o 15 de marzo de 2012 a trav\u00e9s dos selos Matapadre, RadiX Records, Bloody Dirty Sanchez Productions, Chingaste la Confianza e Odio Sonoro. Editouse nunha edici\u00f3n limitada de 320 vinilos negros con portadas serigrafiadas e numeradas.\nO \u00e1lbum gravouse ao vivo no estudio Brazil de Madrid con Javier Ortiz como enxe\u00f1eiro."}
{"id": "444961", "revid": "5863", "url": "https://gl.wikipedia.org/wiki?curid=444961", "title": "Motown Record Company, L.P.", "text": ""}
{"id": "444962", "revid": "5863", "url": "https://gl.wikipedia.org/wiki?curid=444962", "title": "Motown Record Company", "text": ""}
{"id": "444963", "revid": "127505", "url": "https://gl.wikipedia.org/wiki?curid=444963", "title": "M\u00fasica afroamericana", "text": "A m\u00fasica afroamericana \u00e9 un termo xeral que abarca unha ampla gama de m\u00fasica e x\u00e9neros musicais desenvolvidos en gran parte polos afroamericanos e a s\u00faa cultura. As s\u00faas orixes est\u00e1n nas formas musicais que se desenvolveron como resultado da escravitude dos afroamericanos antes da Guerra civil estadounidos. Tense dito que \"todo x\u00e9nero que nace de Am\u00e9rica ten ra\u00edces negras\".\nOs propietarios de escravos brancos subxugaron aos seus escravos f\u00edsica, mental e espiritualmente mediante actos brutais e degradantes. Os brancos estadounidenses consideraron aos afroamericanos coma desiguais durante s\u00e9culos, facendo esforzos extraordinarios para mantelos oprimidos. Os escravos afroamericanos crearon un tipo de m\u00fasica distintivo que xogou un papel importante na era da escravitude. As canci\u00f3ns dos escravos, co\u00f1ecidas comunmente como canci\u00f3ns de traballo, us\u00e1ronse para combater as dificultades do traballo f\u00edsico. As canci\u00f3ns de traballo tam\u00e9n se usaban para comunicarse con outros escravos sen que o dono puidera entender. A canci\u00f3n \"Wade in the Water\" era cantada polos escravos para axudar aos que intentaban escaparse usando auga para ocultar o seu rastro. Despois da guerra civil, os afroamericanos empregados para tocar m\u00fasica europea en bandas militares desenvolveron un novo estilo chamado ragtime que evolucionou gradualmente cara ao jazz. O jazz incorporou a sofisticada estrutura polirr\u00edtmica da danza e da m\u00fasica folcl\u00f3rica dos pobos da \u00c1frica occidental e subsahariana. Estas formas musicais tiveron unha ampla influencia no desenvolvemento da m\u00fasica nos Estados Unidos e en todo o mundo durante o s\u00e9culo XX.\nAnalizar a m\u00fasica africana a trav\u00e9s da lente da musicolox\u00eda europea pode deixar f\u00f3ra gran parte do uso cultural do son e dos m\u00e9todos de creaci\u00f3n musical. Alg\u00fans m\u00e9todos de creaci\u00f3n musical africana trad\u00facense con m\u00e1is claridade a trav\u00e9s da propia m\u00fasica, e non de forma escrita.\nO blues e o ragtime desenvolv\u00e9ronse a finais do s\u00e9culo XIX a trav\u00e9s da fusi\u00f3n de vocalizaci\u00f3ns de \u00c1frica Occidental, que empregaban as series harm\u00f3nicas naturais e as \"blue notes\". \"Se un considera os cinco criterios dados por Waterman como caracter\u00edsticas da m\u00fasica de \u00c1frica occidental, descobre que tres foron ben documentados como caracter\u00edsticos da m\u00fasica afroamericana. A organizaci\u00f3n da chamada e resposta, dominio dun enfoque percusivo da m\u00fasica, e as frases desfasadas das acentuaci\u00f3ns mel\u00f3dicas foron citadas como t\u00edpicas do x\u00e9nero en practicamente todos os estudos de calquera tipo de m\u00fasica afroamericana, desde canci\u00f3ns de traballo, \"street calls\" (canci\u00f3ns do chamamento da r\u00faa), \"shouts\" (berros) e caci\u00f3ns espirituais ata blues e jazz.\"\nAs primeiras gravaci\u00f3ns de jazz e blues realiz\u00e1ronse na d\u00e9cada de 1920, e os m\u00fasicos afroamericanos desenvolveron estilos relacionados como o rhythm and blues na d\u00e9cada de 1940. Na d\u00e9cada de 1960, os int\u00e9rpretes de soul tiveron unha gran influencia nos cantantes brancos estadounidenses e brit\u00e1nicos. A mediados da d\u00e9cada de 1960, os m\u00fasicos negros desenvolveron o funk e foron figuras principais do x\u00e9nero de fusi\u00f3n de finais dos anos 60 e 70. Nas d\u00e9cadas de 1970 e 1980, os artistas negros desenvolveron o hip-hop, e na d\u00e9cada de 1980 introduciron o estilo de baile con infusi\u00f3n de disco co\u00f1ecido como m\u00fasica house."}
{"id": "444970", "revid": "5863", "url": "https://gl.wikipedia.org/wiki?curid=444970", "title": "Tecno (m\u00fasica)", "text": ""}
{"id": "444971", "revid": "23204", "url": "https://gl.wikipedia.org/wiki?curid=444971", "title": "Erithacus", "text": ""}
{"id": "444973", "revid": "5863", "url": "https://gl.wikipedia.org/wiki?curid=444973", "title": "Nota (sonido)", "text": ""}
{"id": "444974", "revid": "5863", "url": "https://gl.wikipedia.org/wiki?curid=444974", "title": "Oratorio (m\u00fasica)", "text": ""}
{"id": "444978", "revid": "5863", "url": "https://gl.wikipedia.org/wiki?curid=444978", "title": "R\u00e9quiem en re menor (Mozart)", "text": ""}
{"id": "444979", "revid": "23204", "url": "https://gl.wikipedia.org/wiki?curid=444979", "title": "Peizoque", "text": ""}
{"id": "444980", "revid": "23204", "url": "https://gl.wikipedia.org/wiki?curid=444980", "title": "Paifoco", "text": ""}
{"id": "444981", "revid": "5863", "url": "https://gl.wikipedia.org/wiki?curid=444981", "title": "Ritmo musical", "text": ""}
{"id": "444983", "revid": "5863", "url": "https://gl.wikipedia.org/wiki?curid=444983", "title": "Rock \u00e1cido", "text": ""}
{"id": "444988", "revid": "54334", "url": "https://gl.wikipedia.org/wiki?curid=444988", "title": "Sharon Hays", "text": "Sharon Hays, nada en 1956, \u00e9 unha soci\u00f3loga estadounidense.\nTraxectoria.\nReflexionou sobre a maternidade, elaborou o concepto de maternidade intensiva.\nNotas.\n "}
{"id": "444989", "revid": "5863", "url": "https://gl.wikipedia.org/wiki?curid=444989", "title": "Sinfon\u00eda n\u00ba 9 en re menor (Beethoven)", "text": ""}
{"id": "444991", "revid": "5863", "url": "https://gl.wikipedia.org/wiki?curid=444991", "title": "Sistemas de afinaci\u00f3n", "text": ""}
{"id": "444992", "revid": "5863", "url": "https://gl.wikipedia.org/wiki?curid=444992", "title": "Sistema dodecaf\u00f3nico", "text": ""}
{"id": "444997", "revid": "75491", "url": "https://gl.wikipedia.org/wiki?curid=444997", "title": "Kevin Pangos", "text": "Kevin Joseph Pangos, nado o 26 de xaneiro de 1993 en Holland Landing, Ontario, \u00e9 un xogador profesional de baloncesto canadense que xoga no Olimpia Milano da Lega Basket Serie A.\nTraxectoria profesional.\nO 24 de xu\u00f1o de 2015, Pangos asinou un contrato de dous anos co Herbalife Gran Canaria da Liga ACB.\nEn 2016, Pangos asinou un contrato co \u017dalgiris lituano.\nO 25 de xullo de 2018, Pangos asinou un contrato de dous anos co FC Barcelona da Liga ACB. Tras d\u00faas tempadas en Barcelona, o club anunciou a marcha do xogador en xullo de 2020.\nO 6 de xullo de 2020, Pangos asinou por un ano co BC Zenit San Petersburgo ruso.\nO 17 de setembro de 2021, Pangos asinou cos Cleveland Cavaliers."}
{"id": "444998", "revid": "5863", "url": "https://gl.wikipedia.org/wiki?curid=444998", "title": "Staatsoper", "text": ""}
{"id": "445019", "revid": "89787", "url": "https://gl.wikipedia.org/wiki?curid=445019", "title": "Mari Luz Esteban Galarza", "text": "Mari Luz Esteban Galarza, nada en\u00a0Pedrosa de Valdeporres (provincia de Burgos) en\u00a01959, \u00e9 \nlicenciada en Medicina pola Universidade do Pa\u00eds Vasco (UPV/EHU, 1983) e doutora en Antropolox\u00eda na Universitat de Barcelona (1993).\nTraxectoria social e profesional.\nTras a s\u00faa licenciatura en Medicina, traballou en Biscaia (Basauri e Bilbao) como m\u00e9dica de planificaci\u00f3n familiar desde 1984 at\u00e9 1996.\nTras doutorarse, imparte clases de Antropolox\u00eda Social, inicialmente na Universidade de Le\u00f3n (1994-1996), despois na Universidade P\u00fablica de Navarra (1996-1998), e desde 1998 \u00e9 profesora da Universidade do Pa\u00eds Vasco (UPV/EHU).\nParticipou en distintas iniciativas e asociaci\u00f3ns feministas desde 1980: foi membro da Asemblea de Mulleres de Biscaia e da Plataforma por un Sistema P\u00fablico Vasco de Atenci\u00f3n \u00e1 Dependencia. Hoxe en d\u00eda forma parte do Grupo de Mulleres de Basauri (Biscaia) ao que pertence desde os seus anos de universidade e de Marienea Elkartea (Casa das Mulleres de Basauri).\nA s\u00faa tese de doutoramento, no campo da sa\u00fade reprodutiva e o x\u00e9nero, enfocouse ao estudo da vivencia das mulleres da s\u00faa propia sa\u00fade e a experiencia dos centros de planificaci\u00f3n familiar, \u00e1rea na que ten distintas publicaci\u00f3ns. Despois desta investigaci\u00f3n, desenvolveu unha nova perspectiva te\u00f3rico-metodol\u00f3xica -antropolox\u00eda do corpo- cuxa publicaci\u00f3n m\u00e1is importante \u00e9 o libro\"\u00a0Antropolog\u00eda del cuerpo. G\u00e9nero, itinerarios corporales, identidad y cambio\"\u00a0(Barcelona: Edicions Bellaterra, 2004). Posteriormente adentrouse no campo das emoci\u00f3ns e o amor, publicando, entre outras cousas, un libro titulado \"Cr\u00edtica del Pensamiento Amoroso\" (Barcelona: Edicions Bellaterra, 2011).\nAs\u00ed, as s\u00faas investigaci\u00f3ns c\u00e9ntranse no \u00e1mbito da Antropolox\u00eda da Medicina, a Antropolox\u00eda Feminista e a Antropolox\u00eda do Corpo e das Emoci\u00f3ns.\nEscribiu tam\u00e9n un libro de poes\u00eda: \"Amaren heriotzak libreago egin ninduen\" (Iru\u00f1ea: Pamiela, 2013), traducido ao catal\u00e1n: \"La mort de la meva mare em va fer m\u00e9s lliure\" (Barcelona: Pollen, 2016) e ao castel\u00e1n:\u00a0\"La muerte de mi madre me hizo m\u00e1s libre\" (Madrid: La oveja roja, 2017)\nTam\u00e9n un ensaio sobre as transformaci\u00f3ns na pol\u00edtica, en xeral, e na pol\u00edtica feminista, en particular, a partir da s\u00faa experiencia no \u00e1mbito vasco: \"Feminismoa eta politikaren eraldaketak\" (Zarautz: Susa-Lisipe)\nPublicaci\u00f3ns.\nAo longo da s\u00faa traxectoria profesional publicou diverso material: libros, monograf\u00edas e unha variedade de artigos en revistas especializadas. De todo este material impreso destacan:"}
{"id": "445050", "revid": "72012", "url": "https://gl.wikipedia.org/wiki?curid=445050", "title": "Neotragini", "text": ""}
{"id": "445051", "revid": "56817", "url": "https://gl.wikipedia.org/wiki?curid=445051", "title": "Green", "text": "Green \u00e9 o sexto \u00e1lbum de estudio da banda estadounidense de rock alternativo R.E.M., publicado o 7 de novembro de 1988 a trav\u00e9s do selo Warner Bros. Records. Producido polo grupo e Scott Litt, o disco continuou explorando temas pol\u00edticos. A banda experimentou compo\u00f1end canci\u00f3ns m\u00e1is ambiciosas e incorporando novos instrumentos ao seu son, como mandolinas, ademais de cambiar os seus instrumentos orixinais nalgunhas canci\u00f3ns.\nTras o seu lanzamento, \"Green\" foi un \u00e9xito comercial e da cr\u00edtica. Para promocionar o disco a banda embarcouse nunha xira mundial de 11 meses e editou catro sinxelos do \u00e1lbum: \"Orange Crush\", \"Stand\", \"Pop Song 89\" e \"Get Up\".\nListaxe de canci\u00f3ns.\nTodos os temas compostos por Bill Berry, Peter Buck, Mike Mills e Michael Stipe.\nCara 1 - \"Air side\"\nCara 2 - \"Metal side\"\n Disco 2 do 25 aniversario - \"Live in Greensboro, 1989\"\nExclusiva do Record Store Day 2013 - \"Live in Greensboro EP\""}
{"id": "445052", "revid": "98629", "url": "https://gl.wikipedia.org/wiki?curid=445052", "title": "Igrexa de San Cirilo de Tura\u016d (Londres)", "text": "A Igrexa de San Cirilo de Tura\u016d e de todos os santos patr\u00f3ns do pobo belaruso (en ; en ) \u00e9 un templo londiniense da Igrexa cat\u00f3lica bizantina belarusa. \nHistoria.\nA igrexa foi erixida no centro cultural e relixioso belaruso do norte de Londres, que tam\u00e9n incl\u00fae a Biblioteca e Museo Belarusos Francis Skaryna. Foi a primeira igrexa de madeira constru\u00edda na cidade dende o grande incendio de 1666, o primeiro templo especificamente constru\u00eddo para os greco-cat\u00f3licos en Londres, o primeiro memorial \u00e1s v\u00edtimas do desastre de Chern\u00f3bil en Europa occidental, e a primeira igrexa cat\u00f3lica belarusa erixida no estranxeiro.\nO proxecto foi ideado polo sacerdote da misi\u00f3n cat\u00f3lica belarusa de Londres, Siarhiej Stasievi\u010d, e levado a cabo polo arquitecto brit\u00e1nico de orixe chinesa e fiel greco-cat\u00f3lico Tszwai So. O proxecto foi aprobado tanto pola Santa S\u00e9 como pola arquidiocese de Westminster.\nOs traballos de construci\u00f3n comezaron en novembro de 2015, e os cimentos complet\u00e1ronse en xaneiro de 2016. A pedra angular foi tra\u00edda do antigo mosteiro dos marianos de Druja (hoxe igrexa da Santa Trindade de Druja). O 17 de decembro de 2016 a igrexa foi consagrada polo bispo da Sagrada Familia de Londres Hlib Lonchyna, na que participaron tam\u00e9n o nuncio Antonio Mennini, e o visitador apost\u00f3lico para os belarusos Siarhiej Hajek.\nO 13 de maio de 2017 unha parte das cinsas da poeta e tradutora do belaruso Vera Rich foron enterradas na capela de san Xurxo da igrexa, nunha cerimonia oficiada polo bispo de Chicago Venedykt Aleksiichuk. A igrexa tam\u00e9n \u00e9 s\u00e9 da misi\u00f3n para os greco-cat\u00f3licos eslovacos de Londres.\nArquitectura.\nO templo bas\u00e9ase na tradici\u00f3n de igrexas de madeira e no barroco belaruso, e tendo en conta a est\u00e9tica do rito bizantino. O arquitecto Tszwai So levou a cabo un estivo sobre o terreo en Belar\u00fas, estudando a arquitectura das igrexas greco-cat\u00f3licas anteriores \u00e1 conquista rusa do s\u00e9culo XVIII.\nReco\u00f1ecementos.\nFoi presentada no London Festival of Architecture, onde recibiu o Premio RIBA Rexional de Londres de 2017. Recibiu tam\u00e9n o premio do p\u00fablico nos New London Awards de 2017."}
{"id": "445053", "revid": "72012", "url": "https://gl.wikipedia.org/wiki?curid=445053", "title": "Ourebia", "text": ""}
{"id": "445054", "revid": "72012", "url": "https://gl.wikipedia.org/wiki?curid=445054", "title": "Diversidade sexual en Marrocos", "text": ""}
{"id": "445055", "revid": "1131", "url": "https://gl.wikipedia.org/wiki?curid=445055", "title": "O libro galego onte e hoxe", "text": "O libro galego onte e hoxe foi unha exposici\u00f3n bibliogr\u00e1fica celebrada no antigo Convento de San Domingos (Museo do Pobo Galego) en Santiago de Compostela en maio-xu\u00f1o de 1979.\nInaugurouse o 16 de maio (v\u00e9spera do D\u00eda das Letras Galegas), estaba prevista a clausura o 3 de xu\u00f1o mais debido ao \u00e9xito de p\u00fablico (11.835 visitas) prolongouse ata o 17 do mesmo mes. Foi acompa\u00f1ada con conferencias, concertos e representaci\u00f3ns teatrais.\nFoi organizada pola Federaci\u00f3n de Libreiros de Galicia e pretend\u00eda reunir e mostrar toda a produci\u00f3n editorial en idioma galego, de todos os tempos e sobre todos os temas. En 1981 a USC publicou o cat\u00e1logo da exposici\u00f3n.\nOrganizaci\u00f3n.\nBaixo a direcci\u00f3n de Ricardo Carballo Calero as bibliotecarias Dar\u00eda Vilari\u00f1o Pintos e M\u00aa Virtudes Pardo G\u00f3mez coordinaron a procura dos exemplares.\nEntidades que contribu\u00edron economicamente.\nBanco de Bilbao, Banco de Cr\u00e9dito e Inversiones, Banco de Vizcaya, Banco Etcheverr\u00eda, Banco Exterior de Espa\u00f1a, Deputaci\u00f3n Provincial da Coru\u00f1a, Xunta de Galicia. Especialmente o Banco Pastor e a Fundaci\u00f3n Pedro Barri\u00e9 de la Maza."}
{"id": "445056", "revid": "72012", "url": "https://gl.wikipedia.org/wiki?curid=445056", "title": "Dereitos LGBT en Marrocos", "text": ""}
{"id": "445057", "revid": "89787", "url": "https://gl.wikipedia.org/wiki?curid=445057", "title": "\u00c1cido val\u00e9rico", "text": "O \u00e1cido val\u00e9rico ou \u00e1cido pentanoico \u00e9 un \u00e1cido carbox\u00edlico alqu\u00edlico de cadea li\u00f1al de 5 at\u00f3mos de carbono coa f\u00f3rmula CH3(CH2)3COOH, e simbol\u00edzase como C5:0. Igual que outros \u00e1cidos carbox\u00edlicos de baixo peso molecular ten un cheiro moi desgradable. Enc\u00f3ntrase na natureza na planta anxiosperma perenne \"Valeriana officinalis\" (valeriana menor ou herba benta), pola cal recibe o seu nome. O seu principal uso \u00e9 para a s\u00edntese dos seus \u00e9steres. Os \u00e9steres vol\u00e1tiles de \u00e1cido val\u00e9rico adoitan ter cheiros agradables e util\u00edzanse en perfumes e cosm\u00e9tica. O valerato de etilo e o valerato de pentilo util\u00edzanse como aditivos alimentarios polos seus aromas a froitas.\nA temperatura ambiente \u00e9 un l\u00edquido incoloro cun punto de fusi\u00f3n de -34,5\u00a0\u00b0C e de ebulici\u00f3n de 187\u00a0\u00b0C. O seu \u00edndice de refracci\u00f3n a 20\u00a0\u00b0C \u00e9 de 1,4086. \u00c9 soluble en auga, etanol e dietil\u00e9ter. \u00c9 menos denso que a auga, pero os seus vapores son m\u00e1is densos que o aire. En bioqu\u00edmica consid\u00e9rase un \u00e1cido graxo de cadea curta.\nO \u00e1cido val\u00e9rico ten estrutura similar ao \u00e1cido gamma-hidroxibut\u00edrico (GHB) e ao neurotransmisor \u00e1cido gamma-aminobut\u00edrico (GABA), xa que \u00e9 un \u00e1cido carbox\u00edlico de cadea curta, a\u00ednda que carece dos grupos funcionais alcohol e amino que contrib\u00faen \u00e1s actividades biol\u00f3xicas do GHB e o GABA, respectivamente. Difer\u00e9nciase do \u00e1cido valp\u00f3rico simplemente por non ter unha cadea lateral de 3 catbonos. O \u00e1cido meval\u00f3nico deriva do \u00e1cido val\u00e9rico por metilaci\u00f3n e hidroxilaci\u00f3n.\nSeguridade.\nO \u00e1cido val\u00e9rico pode causar irritaci\u00f3n se se pon en contacto coa pel, ollos ou membranas mucosas."}
{"id": "445058", "revid": "89787", "url": "https://gl.wikipedia.org/wiki?curid=445058", "title": "Neotraguinos", "text": "A dos neotraguinos (\"Neotragini\") \u00e9 unha tribo de mam\u00edferos artiod\u00e1ctilos da familia dos b\u00f3vidos, subfamilia dos antilopinos.\nA tribo incl\u00fae seis x\u00e9neros con trece especies de ant\u00edlopes de pequeno tama\u00f1o (polo que moitos autores os denominan \"ant\u00edlopes ananos\"), que habitan en rexi\u00f3ns densamente cubertas de vexetaci\u00f3n na zona ecuatorial e o sueste de \u00c1frica.\nCaracter\u00edsticas.\nDo tama\u00f1o dunha lebre, son ant\u00edlopes de corpo delicado e compacto (ag\u00e1s \"Oreotragus oreotragus\"), ser \"cristas\" no curuto da cabeza, de lombo arredondado. S\u00f3 os machos presentan cornos, que son rectos, pequenos e rematados en punta. As orellas son m\u00e1is ben curtas. O foci\u00f1o est\u00e1 espido. Os pezu\u00f1os interiores son estreitos e apuntados, e os laterais est\u00e1n xeralmente ausentes. Presentan gl\u00e1ndulas preorbitais e nos pezu\u00f1os, e carecen de gl\u00e1ndulas inguinais. As ubres das femias te\u00f1en catro tetos.\nTaxonom\u00eda.\nDescrici\u00f3n.\nA tribo foi creada en 1894 polo avogado e zo\u00f3logo brit\u00e1nico Philip Sclater e o tam\u00e9n brit\u00e1nico e zo\u00f3logo, especializado en mam\u00edferos, Oldfield Thomas.\nEtimolox\u00eda.\nO nome cient\u00edfico da tribo, \"Neotragini\", est\u00e1 fomada polos elementos do lat\u00edn cient\u00edfico \"Neotrag-\", ra\u00edz de \"Neotragus\", o nome do seu x\u00e9nero-tipo, e \"-ini\", sufixo empregado para formar os nomes das tribos.(Ver etimolox\u00eda de \"Neotragus\" no artigo correspondente a este x\u00e9nero).\nTaxonom\u00eda controvertida.\nAlg\u00fans mastozo\u00f3logos como, por exemplo, Haltenorth, consideran este grupo como unha subfamilia distinta, a dos \"Neotraginae\".\nDe m\u00e1is transcendencia \u00e9 o cambio proposto por Eva V. B\u00e4rmann, da Universidade de Cambridge, e o seu colega Tim Schikora, do Centro de Investigaci\u00f3n da Biodiversidade e o Clima de Frankfurt. Segundo estes autores, a pesar de que as especies de \"ant\u00edlopes ananos\" se reuniron comunmente na tribo dos neotraguinos debido \u00e1 s\u00faa aparencia morfol\u00f3xica xeral, as an\u00e1lises filoxen\u00e9ticas demostraron que non todos est\u00e1n estreitamente relacionados, polo que suxeriron restrinxir o nome de Neotragini ao x\u00e9nero tipo \"Neotragus\". No seu estudo utilizaron secuencias do citocromo b mitocondrial e medici\u00f3ns lineais do cranio para investigar m\u00e1is a fondo a similitude das tres especies de \"Neotragus\". Estas an\u00e1lises apoian a estreita relaci\u00f3n de \"N. moschatus\" e \"N. batesi\". Por\u00e9n, \"N. pygmaeus\", a especie tipo \u2014que nunca antes se inclu\u00edra nas an\u00e1lises filoxen\u00e9ticas\u2014 non est\u00e1 estreitamente relacionada. Segundo estes autores, poder\u00eda compartir un antepasado com\u00fan m\u00e1is recente con outro \"ant\u00edlope anano\", o \"Oreotragus oreotragus\", e cos duiqueros do taxon Cephalophini. Polo tanto, suxeriron resucitar o x\u00e9nero \"Nesotragus\" Von Dueben, 1846 para \"Nesotragus moschatus\" e \"N. batesi\", e deixando a \"Neotragus pygmaeus\" como a \u00fanica especie do x\u00e9nero."}
{"id": "445059", "revid": "27155", "url": "https://gl.wikipedia.org/wiki?curid=445059", "title": "\u00c1cido pentanoico", "text": ""}
{"id": "445067", "revid": "22570", "url": "https://gl.wikipedia.org/wiki?curid=445067", "title": "Carlos Rodr\u00edguez Silvar", "text": ""}
{"id": "445069", "revid": "865", "url": "https://gl.wikipedia.org/wiki?curid=445069", "title": "Galer\u00eda de imaxes de paporroibos de Galicia", "text": "Galer\u00eda de imaxes de paporroibos de Galicia.\nOs paporroibos pertencen \u00e1 orde dos paseriformes."}
{"id": "445071", "revid": "23204", "url": "https://gl.wikipedia.org/wiki?curid=445071", "title": "\u00c1cido undecanoico", "text": "O \u00e1cido undecanoico ou \u00e1cido undec\u00edlico \u00e9 un \u00e1cido graxo que cont\u00e9n unha cadea li\u00f1al de once carbonos, non ramificada, coa f\u00f3rmula , simbolizado como C11:0.\nA temperatura ambiente moderada \u00e9 un s\u00f3lido incoloro, que funde a 24,5\u00a0\u00b0C, con cheiro a aldehido. Descomponse a 275\u00a0\u00b0C e a 15\u00a0mm de Hg de presi\u00f3n ferve a 164,5\u00a0\u00b0C. A 25\u00a0\u00b0C a s\u00faa densidadde \u00e9 de 0,912 g/cm3 e o seu \u00edndice de refracci\u00f3n \u00e9 de 1,4478. O seu punto de inflamaci\u00f3n \u00e9 de 166\u00a0\u00b0C. \u00c9 insoluble en auga e moi soluble en etanol, cloroformo e acetona. \u00c9 soluble en benceno en calquera proporci\u00f3n. Obtense do aceite de r\u00edcino por reduci\u00f3n do \u00e1cido undecil\u00e9nico. A s\u00faa estrutura cristalina \u00e9 ortorr\u00f3mbica, e pertence ao grupo espacial P21/c, a s\u00faa cela elemental ten os seguintes valores: a = 25,839 \u00c5, b = 4,9123 \u00c5, c = 10,0285 \u00c5, \u03b1 = 90\u00b0, \u03b2 = 99,010 \u00b0 e \u03b3 = 90\u00b0.\nNa natureza enc\u00f3ntrase na manteiga e nos aceites esenciais de \"Artemisia frigida\", \"Chamaecyparis pisifera\", \"Thymus marschollianus\", no coco, nas maz\u00e1s, no pl\u00e1tano (\"Musa sapientum\"), na guindeira (\"Prunus cerasus\"), en diferentes queixos (azul, su\u00edzo, cheddar), no vi\u00f1o branco, no t\u00e9 negro e na manga.\nParece estar implicado na s\u00edntese de triacilglicerois. At\u00f3pase no leite humano, no plasma seminal e outros flu\u00eddos. En bebidas alcoh\u00f3licas detectouse na cervexa, o vi\u00f1o, o brandy, o whisky e o ron.\nA s\u00faa toxicidade na rata \u00e9 de LD50 oral = 2,5 g/kg. Irrita as mucosas en concentraci\u00f3ns superiors ao 1 %. Empr\u00e9gase como antimicrobiano. Tam\u00e9n se emprega como funxicida contra os fungos da pel, en concentraci\u00f3ns entre o 2 e o 10 %.\nEmpr\u00e9gase como axente arom\u00e1tico."}
{"id": "445072", "revid": "89787", "url": "https://gl.wikipedia.org/wiki?curid=445072", "title": "Brad Wanamaker", "text": "Bradley Daniel Wanamaker, nado o 25 de xullo de 1989 en Filadelfia, Pensilvania, \u00e9 un xogador estadounidense de baloncesto profesional.\nTraxectoria profesional.\nO 2 de xullo de 2018, Wanamaker asinou un contrato dun ano cos Boston Celtics da National Basketball Association (NBA). Fixo o seu debut na NBA o 16 de outubro de 2018, facendo dous puntos e un rebote na vitoria por 107-85 contra os Philadelphia 76ers.\nO 23 de novembro de 2020, Wanamaker asinou cos Golden State Warriors.\nO 25 de marzo de 2021, Wanamaker foi traspasado \u00f3s Charlotte Hornets xunto a unha elecci\u00f3n da segunda rolda do Draft de 2022, a cambio dunha elecci\u00f3n da segunda rolda do Draft de 2025.\nO 6 de outubro de 2021, Wanamaker asinou cos Indiana Pacers. O 27 de decembro de 2021, foi cortado polos Pacers.\nO 29 de decembro de 2021, Wanamaker asinou un contrato de dez d\u00edas cos Washington Wizards."}
{"id": "445073", "revid": "75491", "url": "https://gl.wikipedia.org/wiki?curid=445073", "title": "Daniel Theis", "text": "Daniel Theis, nado o 4 de abril de 1992 en Salzgitter, Baixa Saxonia, \u00e9 un xogador alem\u00e1n de baloncesto profesional que xoga nos Indiana Pacers da National Basketball Association (NBA).\nTraxectoria profesional.\nO 20 de xullo de 2017, Theis asinou un contrato cos Boston Celtics da National Basketball Association (NBA). Fixo o seu debut na NBA o 18 de outubro de 2017 contra os Milwaukee Bucks.\nO 25 de marzo de 2021, Theis foi traspasado \u00f3s Chicago Bulls nun traspaso entre tres equipos no que tam\u00e9n participaron os Washington Wizards.\nO 7 de agosto de 2021, Theis foi traspasado \u00f3s Houston Rockets.\nO 10 de febreiro de 2022, Theis foi traspasado de novo \u00f3s Boston Celtics, a cambio de Bruno Fernando, Enes Kanter Freedom e Dennis Schr\u00f6der.\nO 9 de xullo de 2022, Theis foi traspasado xunto a Aaron Nesmith, Nik Stauskas, Malik Fitts, Juwan Morgan, e unha elecci\u00f3n da primeira rolda do Draft de 2023 \u00f3s Indiana Pacers a cambio de Malcolm Brogdon."}
{"id": "445074", "revid": "7523", "url": "https://gl.wikipedia.org/wiki?curid=445074", "title": "Rodions Kurucs", "text": "Rodions Kurucs, nado o 5 de febreiro de 1998 en C\u0113sis, \u00e9 un xogador let\u00f3n de baloncesto profesional que xoga no UCAM Murcia da Liga ACB.\nTraxectoria.\nEn xullo de 2015, Kurucs asinou un contrato de catro anos co FC Barcelona da Liga ACB.\nO 21 de xu\u00f1o de 2018, Kurucs foi elixido na 40\u00aa posici\u00f3n do Draft da NBA de 2018 polos Brooklyn Nets. O 16 de xullo de 2018, Kurucs asinou un contrato cos Nets. O 29 de xaneiro de 2019, Kurucs foi seleccionado para xogar o Rising Stars Challenge de 2019 co Team World.\nO 14 de xaneiro de 2021, Kurucs foi traspasado \u00f3s Houston Rockets nun traspaso entre tres equipos.\nO 19 de marzo de 2021, Kurucs foi traspasado xunto a P. J. Tucker \u00f3s Milwaukee Bucks, a cambio de D. J. Wilson, D. J. Augustin e varias futuras elecci\u00f3ns do Draft. O 12 de maio de 2021, foi cortado polos Bucks tras participar cinco partidos.\nO 7 de xullo de 2021, Kurucs asinou co KK Partizan serbio.\nO 23 de agosto de 2022, anunciouse a fichaxe de Kurucs por unha tempada polo Real Betis Baloncesto da Liga ACB."}
{"id": "445075", "revid": "27155", "url": "https://gl.wikipedia.org/wiki?curid=445075", "title": "\u00c1cido undec\u00edlico", "text": ""}
{"id": "445078", "revid": "27155", "url": "https://gl.wikipedia.org/wiki?curid=445078", "title": "\u00c1cido hendecanoico", "text": ""}
{"id": "445079", "revid": "88215", "url": "https://gl.wikipedia.org/wiki?curid=445079", "title": "Lingua de sogra", "text": "A lingua de sogra \u00e9 un tubo de pl\u00e1stico ou de papel que produce son ao soprarmos. As linguas de sogra caracter\u00edzanse por ter unha das extremidades fechada e a outra aberta. A extremidade fechada adoita encontrarse enrolada en posici\u00f3n inicial, mais est\u00edranse logo de recibiren aire pola extremidade aberta.\n\u00c9 un dos artigos de festa m\u00e1is utilizados en todo o mundo, o son estridente que emiten e a forma de enrolar e desenrolar que pos\u00faen fan que resulten moi divertidos aos m\u00e1is pequenos. O r\u00e9cord de maior n\u00famero de linguas de sogra sopradas ao mesmo tempo teno o club de fans S.C. NANA NET da cantante e actriz de voz xaponesa Nana Mizuki quen conseguiu soprar 6961 linguas de sogra o 21 de novembro de 2009."}
{"id": "445080", "revid": "7523", "url": "https://gl.wikipedia.org/wiki?curid=445080", "title": "An\u017eejs Pase\u010d\u0146iks", "text": "An\u017eejs Pase\u010d\u0146iks, nado o 20 de decembro de 1995 en Riga, \u00e9 un xogador let\u00f3n de baloncesto profesional que xoga no Real Betis Baloncesto da Liga ACB.\nTraxectoria profesional.\nEn agosto de 2015, Pase\u010d\u0146iks asinou un contrato co CB Gran Canaria da Liga ACB. Na s\u00faa primeira tempada xogou no filial do equipo canario na Liga EBA.\nO 22 de xu\u00f1o de 2017, Pase\u010d\u0146iks foi elixido na 25\u00aa posici\u00f3n do Draft da NBA de 2017 polos Orlando Magic. Na mesma noite do Draft foi traspasado \u00f3s Philadelphia 76ers a cambio de d\u00faas futuras elecci\u00f3ns do Draft.\nO 16 de outubro de 2019, Pase\u010d\u0146iks asinou cos Washington Wizards. Tres d\u00edas m\u00e1is tarde, foi cortado polos Wizards. O 17 de decembro de 2019, Pase\u010d\u0146iks asinou de novo cos Wizards. O 12 de xaneiro de 2020, Pase\u010d\u0146iks asinou un contrato multianual cos Wizards. O 17 de xaneiro de 2021, os Wizards cortaron a Pase\u010d\u0146iks."}
{"id": "445081", "revid": "7523", "url": "https://gl.wikipedia.org/wiki?curid=445081", "title": "Anzejs Pasecniks", "text": ""}
{"id": "445082", "revid": "54334", "url": "https://gl.wikipedia.org/wiki?curid=445082", "title": "Steve McCurry", "text": "Steve McCurry, nado o 23 de abril de 1950 en Filadelfia, \u00e9 un fot\u00f3grafo estadounidense, mundialmente co\u00f1ecido por ser autor da fotograf\u00eda \"A nena afg\u00e1\", publicada na portada da revista National Geographic en xu\u00f1o de 1985. \u00c9 membro da axencia Magnum dende 1986.\nMcCurry recibiu numerosos premios, entre eles o Fot\u00f3grafo de Revista do Ano, outorgado pola National Press Photographers Association, ou a Medalla do Centenario da Royal Photographic Society. Amais, d\u00faas das s\u00faas fotograf\u00edas foron seleccionadas no primeiro posto do concurso World Press Photo.\nBiograf\u00eda.\nEstudos.\nComezou estudando Historia da Cinematograf\u00eda e Cinematograf\u00eda na Universidade Estatal de Pensilvania en 1968, pero rematou conseguindo o diploma en Artes Esc\u00e9nicas, gradu\u00e1nduse \"cum laude\" en 1974. Interesouse enormemente pola fotograf\u00eda cando comezou a tomar imaxes para un xornal de Pensilvania, co\u00f1ecido como \"The Daily Collegian\".\nCarreira fotogr\u00e1fica.\nA s\u00faa carreira como fot\u00f3grafo comeza coa cobertura da guerra de Afganist\u00e1n, al\u00ed disfrazouse coa vestimenta do pa\u00eds para pasar inadvertido ao traballar, e coseu os carretes \u00e1 roupa para poder sacalos do pa\u00eds. As s\u00faas imaxes estiveron entre as primeiras que retrataron o conflito e tiveron unha ampla circulaci\u00f3n. Este traballo fixo que en 1980 ga\u00f1ara a Medalla de Ouro Robert Capa \u00e1 mellor reportaxe fotogr\u00e1fica no estranxeiro.\nMcCurry continuou cubrindo conflitos internacionais, como a guerra entre Ir\u00e1n e Iraq ou a guerra do golfo. O seu traballo foi publicado en revistas en todo o mundo, sendo un colaborador habitual de National Geographic.\nV\u00e9xase tam\u00e9n.\nLigaz\u00f3ns externas.\n "}
{"id": "445084", "revid": "23204", "url": "https://gl.wikipedia.org/wiki?curid=445084", "title": "\u00c1cido pentadecanoico", "text": "O \u00e1cido pentadecanoico ou \u00e1cido pentadec\u00edlico \u00e9 un \u00e1cido graxo saturado con 15 \u00e1tomos de carbono. A s\u00faa f\u00f3rmula molecular \u00e9 CH3(CH2)13COOH, e simbol\u00edzase como C15:0. \u00c9 raro na natureza, e sup\u00f3n o 1,2% das graxas do leite de vaca. A graxa do leite de vaca \u00e9 a s\u00faa principal fonte dietaria e util\u00edzase como marcador do consumo de graxas do leite. O \u00e1cido pentadecanoico tm\u00e9n parece en graxa de cordeiro hidroxenada. Tam\u00e9n sup\u00f3n o 3,61% das graxas do froito do duri\u00e1n (\"Durio graveolens\"). Ademais de aparecer en pequenas cantidades en produtos l\u00e1cteos, aparece nun 0,43 % das graxas da carne dos ruminantes. Identificouse no caf\u00e9, tanto verde coma torrado, en concentraci\u00f3ns de 0,38 ppm e 2,7 ppm, respectivamente.\nNun estudo feito en Tanzania o contido nos \u00e1cidos pentanoico e l\u00e1urico no leite materno estaba correlacionado cun incremento de transmisi\u00f3n do VIH por lactaci\u00f3n materna, mentres que o contido en \u00e1cidos \"n\"-6 poliinsaturados estaba correlacionado cunha diminuci\u00f3n da transmisi\u00f3n por esa v\u00eda."}
{"id": "445086", "revid": "27155", "url": "https://gl.wikipedia.org/wiki?curid=445086", "title": "\u00c1cido pentadec\u00edlico", "text": ""}
{"id": "445087", "revid": "1505", "url": "https://gl.wikipedia.org/wiki?curid=445087", "title": "Stercorarius antarcticus", "text": ""}
{"id": "445088", "revid": "47401", "url": "https://gl.wikipedia.org/wiki?curid=445088", "title": "Carlos o Gordo", "text": ""}
{"id": "445090", "revid": "119610", "url": "https://gl.wikipedia.org/wiki?curid=445090", "title": "\u00c1cido nonadecanoico", "text": "O \u00e1cido nonadecanoico ou \u00e1cido nonadec\u00edlico \u00e9 un \u00e1cido graxo saturado de cadea li\u00f1al con 19 \u00e1tomos de carbono coa f\u00f3rmula molecular , que se simboliza como C19:0.\nA temperatura ambiente \u00e9 un s\u00f3lido cristalino que funde a 69,4\u00a0\u00b0C. Como o resto dos \u00e1cidos graxos presenta polimorfismo, no caso dos \u00e1cidos de n\u00famero impar de carbonos denom\u00ednanse A', B', C' e D'. A s\u00faa estrutura cristalina B' \u00e9 tricl\u00ednica, pertencendo ao grupo espacial P1, a s\u00faa cela unidade ten as arestas de lonxitudes: a = 5,553 \u00c5, b = 7,987 \u00c5 e c = 44,612 \u00c5; e os \u00e1ngulos \u03b1 = 92.10\u00b0, \u03b2 = 93,05\u00b0 e \u03b3 = 99.64\u00b0. O seu volume \u00e9 de 1945,8 \u00c53 e cont\u00e9n d\u00faas mol\u00e9culas dispostas paralelamente, quedando a estrutura en zig-zag dos carbonos perpendicular a dito plano. F\u00f3rmanse enlaces de hidr\u00f3xeno entre os carboxilos de mol\u00e9culas de celas adxacentes dispostas de forma invertida. A s\u00faa densidade \u00e9 0,8771 g/cm3 e ten un \u00edndice de refracci\u00f3n de 1,4512 a 25\u00a0\u00b0C. \u00c9 soluble en acetona, etanol quente, dietil\u00e9ter e \u00e9ter de petr\u00f3leo.\nProbablemente deriva de fontes bacterianas ou vexetais. Atopouse en aceites vexetais. Tam\u00e9n o utilizan certos insectos como feromona. O \u00e1cido n-nonadecanoico tense utilizado na lubricaci\u00f3n de metais."}
{"id": "445091", "revid": "5863", "url": "https://gl.wikipedia.org/wiki?curid=445091", "title": "\u00c1nxel Adolfo Rey Ballesteros", "text": ""}
{"id": "445092", "revid": "27155", "url": "https://gl.wikipedia.org/wiki?curid=445092", "title": "\u00c1cido nonadec\u00edlico", "text": ""}
{"id": "445093", "revid": "1410", "url": "https://gl.wikipedia.org/wiki?curid=445093", "title": "Gran Premio de Luxemburgo de 1998", "text": "O Gran Premio de Luxemburgo de 1998 (oficialmente VI Gro\u00dfer Warsteiner Preis von Luxemburg) foi unha carreira de F\u00f3rmula 1 que se celebrou en N\u00fcrburgring, N\u00fcrburg, o 27 de setembro de 1998. Foi a d\u00e9cimo quinta e pen\u00faltima carreira do Campionato Mundial de F\u00f3rmula 1 de 1998. A carreira de 67 voltas foi ga\u00f1ada por Mika H\u00e4kkinen para o equipo McLaren. Michael Schumacher terminou segundo pilotando un Ferrari, con David Coulthard terceiro no outro McLaren.\nInforme.\nA falta de d\u00faas carreiras na tempada, os pilotos Mika H\u00e4kkinen de McLaren e Michael Schumacher loitaban polo t\u00edtulo de piltos. Estaban empatados a 80 puntos con H\u00e4kkinen por diante no contador. Con todo o era o momento de Schumacher que ga\u00f1ara a carreira anterior en Monza, mentres que H\u00e4kkinen non ga\u00f1ara unha carreira desde o Gran Premio de Alema\u00f1a catro carreiras antes.\nFerrari copou a primeira fila con Schumacher na pole por diante de Eddie Irvine. H\u00e4kkinen foi o terceiro cualificado. No inicio, Irvine pasou a Schumacher para tomar o liderado, pero deixou pasar ao seu l\u00edder do equipo ao final da primeira volta e, posteriormente, retivo a H\u00e4kkinen. O finland\u00e9s pasouno na chicana Veedol na volta 14 e comezou a acercarse a Schumacher. O alem\u00e1n entrou en boxes na volta 24, mentres que H\u00e4kkinen quedou f\u00f3ra ata a volta 28, sa\u00edndo da s\u00faa parada por diante de Schumacher a\u00ednda que por menos dun segundo. H\u00e4kkinen resistiu a presi\u00f3n de Schumacher durante o segundo per\u00edodo e mant\u00edvose por pouco no liderado durante a segunda rolda de boxes. Na \u00faltima parada H\u00e4kkinen afastouse de Schumacher, ampliando a s\u00faa vantaxe a cinco segundos antes de afloxar nas voltas para obter a vitoria por 2\u00b42 segundos sobre Schumacher, co outro McLaren de David Coulthard completando o podio logo de superar a Irvine na primeira rolda de pitstops. A vitoria deu a H\u00e4kkinen unha vantaxe de catro puntos no campionato antes da carreira final en Suzuka, o que significaba que s\u00f3 necesitar\u00eda o segundo posto para conseguir o seu primeiro t\u00edtulo."}
{"id": "445094", "revid": "89787", "url": "https://gl.wikipedia.org/wiki?curid=445094", "title": "\u00c1cido heptacosanoico", "text": "O \u00e1cido heptacosanoico, tam\u00e9n chamado \u00e1cido heptacos\u00edlico ou \u00e1cido carboc\u00e9rico, \u00e9 un \u00e1cido graxo saturado de cadea li\u00f1al con 27 \u00e1tomos de carbono, coa f\u00f3rmula molecular , que se simboliza como C27:0.\nO \u00e1cido heptacosanoico a temperatura ambiente \u00e9 un s\u00f3lido que funde a 87,6\u00a0\u00b0C e ten un \u00edndice de refracci\u00f3n de 1,4324 a 70\u00a0\u00b0C. Foi illado da turba en 1932, e tam\u00e9n en 1933 da cera montana de Bohemia obtida do lignito e a turba.\nAtopouse no sangue e tecidos de pacientes de diferentes trastornos peroxis\u00f3micos de orixe xen\u00e9tica, como a enfermidade de Refsum, a adrenoleucodistrofia X, a adrenoleucodistrofia neonatal ou a s\u00edndrome de Zellweger."}
{"id": "445095", "revid": "27155", "url": "https://gl.wikipedia.org/wiki?curid=445095", "title": "\u00c1cido heptacos\u00edlico", "text": ""}
{"id": "445096", "revid": "27155", "url": "https://gl.wikipedia.org/wiki?curid=445096", "title": "\u00c1cido carboc\u00e9rico", "text": ""}
{"id": "445098", "revid": "89787", "url": "https://gl.wikipedia.org/wiki?curid=445098", "title": "Xo\u00e1n Ram\u00f3n Fern\u00e1ndez Pacios", "text": "Xo\u00e1n Ram\u00f3n Fern\u00e1ndez Pacios, nado en Foz en 1965, \u00e9 un historiador galego.\nTraxectoria.\nEn 1990 licenciouse en Xeograf\u00eda e Historia pola Universidade de Santiago de Compostela, na especialidade de Historia Contempor\u00e1nea. \u00c9 habitual articulista e conferenciante sobre tem\u00e1tica hist\u00f3rica, en especial sobre materias relacionadas coa Mari\u00f1a lucense, participou como Secretario nas Xornadas de Estudos Medievais da Mari\u00f1a Central desde a s\u00faa primeira edici\u00f3n no ano 2004 e como Comisario da exposici\u00f3n Foz e a s\u00faa historia. Na actualidade \u00e9 presidente da asociaci\u00f3n cultural A Pomba do Arco de Foz e o encargado do Centro de Interpretaci\u00f3n do Cami\u00f1o Norte en Mondo\u00f1edo.\nEn 2021 foi nomeado cronista oficial de Foz."}
{"id": "445100", "revid": "5863", "url": "https://gl.wikipedia.org/wiki?curid=445100", "title": "A.A.R.B.", "text": ""}
{"id": "445101", "revid": "98629", "url": "https://gl.wikipedia.org/wiki?curid=445101", "title": "Gran Premio do Xap\u00f3n de 1998", "text": "O Gran Premio do Xap\u00f3n de 1998 (oficialmente o XXIV Fuji Television Japanese Grand Prix) foi unha carreira de motor de F\u00f3rmula Un celebrada o 1 de novembro de 1998, no Circu\u00edto de Suzuka, Suzuka. Foi a d\u00e9cimo sexta rolda da tempada de F\u00f3rmula Un. A carreira de 51 voltas ga\u00f1ouna Mika H\u00e4kkinen pilotando para o equipo McLaren - Mercedes. Eddie Irvine, pilotando para Ferrari, terminou segundo con David Coulthard terceiro no outro McLaren. A vitoria de H\u00e4kkinen confirmouno como Campi\u00f3n de pilotos de 1998 ante o rival ao t\u00edtulo Michael Schumacher que retirouse cun pneum\u00e1tico picado na volta 31.\nSchumacher comezou na pole position pero quedou atrasado na volta de formaci\u00f3n, o que significou que foi forzado a comezar no fondo da grella. Schumacher logrou remontar na pista durante o transcurso da carreira e finalmente retirouse cun pneum\u00e1tico picado logo de pasar sobre os restos dun accidente ocorrido anteriormente.\nInforme.\nAntecedentes.\nChegando \u00e1 derradeira carreira da tempada, o piloto de McLaren, Mika H\u00e4kkinen, lideraba o Campionato de Pilotos de F\u00f3rmula 1 con 90 puntos. O piloto de Ferrari Michael Schumacher era segundo con 86 puntos. Hab\u00eda un m\u00e1ximo de 10 puntos dispo\u00f1ible para a carreira, o que significaba que Schumacher a\u00ednda pod\u00eda ga\u00f1ar o t\u00edtulo. H\u00e4kkinen s\u00f3 necesitaba ser segundo para converterse no campi\u00f3n de pilotos, a\u00ednda que Schumacher ga\u00f1ase a carreira, ambos pilotos estar\u00edan empatados en puntos e n\u00famero de vitorias, pero H\u00e4kkinen acadar\u00eda o t\u00edtulo xa que terminara segundo tres veces, por dous de Schumacher. Detr\u00e1s de H\u00e4kkinen e Schumacher no Campionato de Pilotos, David Coulthard era terceiro en 52 puntos no McLaren, con Eddie Irvine cuarto con 41 puntos no Ferrari.\nNa Lista de escuder\u00edas campioas do mundo de F\u00f3rmula 1, McLaren lideraba con 142 puntos e Ferrari era segundo con 127 puntos, cun m\u00e1ximo de 16 puntos dispo\u00f1ibles.\nDurante a pausa de catro semanas que seguiu ao Gran Premio de Luxemburgo de 1998, Ferrari e McLaren realizaron probas privadas que estaban moi programadas. Ferrari concentrou as s\u00faas probas no seu circu\u00edto privado no Circu\u00edto de Mugello, mentres que McLaren probou no Circu\u00edto de Catalu\u00f1a onde estiveron acompa\u00f1ados por Benetton, Prost, Arrows e Stewart, os novos participantes para BAR e Jordan optaron por probar en Silverstone.\nDebido a dous controvertidos incidentes que decidiron os campionatos mundiais de e , Schumacher recibiu ordes estritas do presidente de Ferrari Luca di Montezemolo para non repetir tales incidentes.\nLogo de involucrarse desde o seu debut en , o fornecedor de pneum\u00e1ticos Goodyear sa\u00edu da F\u00f3rmula Un, sendo o \u00fanico fornecedor de pneum\u00e1ticos deportivos durante varias tempadas. O fabricante competidor Bridgestone converteuse no \u00fanico fornecedor de pneum\u00e1ticos para a tempada de .\nPr\u00e1ctica e cualificaci\u00f3n.\nRealiz\u00e1ronse d\u00faas sesi\u00f3ns de pr\u00e1cticas antes da carreira, a primeira realizouse o venres e se dividiu en d\u00faas partes e a segunda o s\u00e1bado pola ma\u00f1\u00e1. A primeira sesi\u00f3n realizouse durante un total de tres horas e a segunda sesi\u00f3n d\u00faas horas. Schumacher logrou o tempo m\u00e1is r\u00e1pido na primeira sesi\u00f3n de pr\u00e1cticas cun tempo de 1:39.823, d\u00faas d\u00e9cimas de segundo m\u00e1is r\u00e1pido que o piloto de Jordan seu irm\u00e1n Ralf Schumacher e o piloto de Williams Heinz-Harald Frentzen. O compa\u00f1eiro de equipo de Schumacher, Irvine, foi o cuarto m\u00e1is r\u00e1pido, H\u00e4kkinen foi o quinto m\u00e1is r\u00e1pido co compa\u00f1eiro de equipo Coulthard redondeando os seis primeiros. A sesi\u00f3n de cualificaci\u00f3n disputouse como unha sesi\u00f3n dunha hora realizada o s\u00e1bado pola tarde. Schumacher logrou a s\u00faa terceira pole position consecutiva no seu Ferrari, cun tempo de 1:36.293. Uniuse na primeira fila con H\u00e4kkinen, que ti\u00f1a unha d\u00e9cima de segundo menos, logo de non poder rematar a s\u00faa \u00faltima volta logo de correr sobre a grava na curva Degner. Coulthard foi terceiro no outro McLaren. Irvine quedou cuarto no segundo Ferrari, con Frentzen quinto, a pesar de irse \u00e1 zona de grava na \u00faltima sesi\u00f3n.\nCarreira.\nA sa\u00edda da carreira cancelouse cando o Prost de Jarno Trulli calouse na 14\u00aa posici\u00f3n. Antes do segundo intento de inicio da carreira, o Ferrari de Schumacher avanzou desde a s\u00faa posici\u00f3n de sa\u00edda e calouno cando puxo o seu coche en marcha. H\u00e4kkinen tomou o posto da pole position e Schumacher comezou desde a parte de atr\u00e1s da grella. Na terceira sa\u00edda, H\u00e4kkinen tomou ventaxe mentres Irvine superou a Coulthard polo segundo posto. O piloto de Ferrari non puido atacar ao l\u00edder finland\u00e9s, mentres que Schumacher remontaba, alcanzando o duod\u00e9cimo lugar ao final da primeira volta. Na quinta volta, Schumacher superou ao seu irm\u00e1n Ralf pola s\u00e9tima praza, pero quedou atrapado detr\u00e1s dos ex campi\u00f3ns do mundo Damon Hill e Jacques Villeneuve. Perdeu trinta segundos nas seguintes voltas sobre o l\u00edder da carreira, H\u00e4kkinen, perdendo as s\u00faas esperanzas para a vitoria e o t\u00edtulo. Despois de que todos os l\u00edderes pararan en boxes, Schumacher situouse no terceiro lugar logo de facer varias voltas r\u00e1pidas. Na volta 28, Esteban Tuero perdeu o seu punto de freada entrando na \u00faltima curva, estrel\u00e1ndose co Tyrrell de Tora Takagi. Cando Schumacher pasou por riba dos restoss, sufriu unha picada lenta que rebentou o pneum\u00e1tico traseiro dereito tres voltas despois, provoc\u00e1ndolle a retirada. Isto permitiu a H\u00e4kkinen obter a vitoria e o seu primeiro campionato de pilotos. A\u00ednda que Eddie Irvine conseguiu manter a David Coulthard detr\u00e1s del, McLaren puido manter o liderado sobre Ferrari no campionato de construtores.\nPost-carreira.\nDespois da carreira, H\u00e4kkinen describiu a situaci\u00f3n despois das d\u00faas sa\u00eddas abortadas como un alivio e dixo: \"Cando Michael viuse obrigado a partir da parte traseira da grella, sacoume unha enorme presi\u00f3n de encima. A carreira non foi tan dif\u00edcil como outras que tiven nesta tempada. Pero moito foi grazas ao equipo que me fixo saber onde estaban Eddie e Michael\". Eddie Irvine dixo: \"O que pasou con Michael ao comezo non cambiou as nosas t\u00e1cticas para a carreira, as destru\u00edu. Cando Michael caeu \u00e1 parte de atras, sab\u00eda que depend\u00eda de min. Fixen un comezo fant\u00e1stico e achegueime a Mika nalg\u00fans puntos, pero non puiden collelo. \""}
{"id": "445102", "revid": "89787", "url": "https://gl.wikipedia.org/wiki?curid=445102", "title": "Lat\u00edn moderno", "text": "O lat\u00edn moderno, tam\u00e9n chamado neolat\u00edn, novo lat\u00edn ou lat\u00edn cient\u00edfico, \u00e9 unha versi\u00f3n do lat\u00edn usada despois da Idade Media.\nUsos.\nEn concreto \u00e9 usado nas principais publicaci\u00f3ns cient\u00edficas, no Vocabulario Cient\u00edfico Internacional, na clad\u00edstica e na sistem\u00e1tica, desde \"c.\" 1375 at\u00e9 \"c.\" 1900.\nO termo popularizouse a finais dos anos da d\u00e9cada de 1890 entre ling\u00fcistas e cient\u00edficos, e segue a utilizarse na actualidade.\nO termo \"lat\u00edn moderno\" tam\u00e9n se usa para describir o uso do lat\u00edn para calquera finalidade, cient\u00edfica ou literaria, despois do Renacemento (polo que se toma como referencia o ano 1600)."}
{"id": "445103", "revid": "72012", "url": "https://gl.wikipedia.org/wiki?curid=445103", "title": "Neolat\u00edn", "text": ""}
{"id": "445104", "revid": "72012", "url": "https://gl.wikipedia.org/wiki?curid=445104", "title": "Novo lat\u00edn", "text": ""}
{"id": "445105", "revid": "72012", "url": "https://gl.wikipedia.org/wiki?curid=445105", "title": "Lat\u00edn cient\u00edfico", "text": ""}
{"id": "445106", "revid": "54336", "url": "https://gl.wikipedia.org/wiki?curid=445106", "title": "Eustaquio de Antioqu\u00eda", "text": "Eustacio ou Eustaquio de Antioqu\u00eda (en grego \u0395\u1f50\u03c3\u03c4\u03ac\u03b8\u03b9\u03bf\u03c2, \"Eust\u00e1thios\") foi un Patriarca de Antioqu\u00eda, pero nado en Side, cidade da Panfilia.\nTraxectoria.\nSegundo Nicetas Choniates, Eustacio era descendente dunha familia de Filipos en Macedonia. Foi bispo de Beroea de Siria e patriarca de Antioqu\u00eda segundo o Concilio de Nicea I onde leu o panex\u00edrico do emperador.\nInimigo dos arianos, viu como os bispos seguidores de Ario convocaron un s\u00ednodo en Antioqu\u00eda no que se presentaron graves cargos contra el, at\u00e9 conseguir que o emperador o depuxera do seu cargo por adulterio, e o enviara ao exilio en Tracia contra o ano 329 ou 330. Entre as acusaci\u00f3ns houbo varias de tipo sexual realizadas por unha muller que confesou a s\u00faa falsidade no leito de morte. Crese que Eustacio morreu no exilio pouco antes desta confesi\u00f3n, posibelmente antes do ano 358, cando Atanasio xa fala del como se estivera morto.\nEscribiu diversas obras, entre elas unha contra Or\u00edxenes titulada \u039a\u03b1\u03c4\u1f70 \u1f68\u03c1\u03b9\u03b3\u03ad\u03bd\u03bf\u03c5\u03c2 \u03b4\u03b9\u03b1\u03b3\u03bd\u03c9\u03c3\u03c4\u03b9\u03ba\u1f78\u03c2 \u03b5\u1f30\u03c2 \u03c4\u1f78 \u1f10\u03b3\u03b3\u03b1\u03c3\u03c4\u03c1\u03bf\u03bc\u03cd\u03b8\u03bf\u03c5 \u03b8\u03b5\u03ce\u03c1\u03b7\u03bc\u03b1. Tam\u00e9n escribiu abundantes homil\u00edas, ep\u00edstolas e interpretaci\u00f3ns dos salmos.\nFoi declarado santo, e a s\u00faa festividade \u00e9 o 16 de xullo."}
{"id": "445109", "revid": "23204", "url": "https://gl.wikipedia.org/wiki?curid=445109", "title": "Cr\u00f3!", "text": "Cr\u00f3! \u00e9 unha banda de rock instrumental de Vigo formada no ano 2007. Est\u00e1 composta por Cibr\u00e1n Rey (bater\u00eda e coros), David Santos (baixo e coros), Rub\u00e9n Abad (guitarra e voz) e Xabier N\u00fa\u00f1ez (teclados e voz), acompa\u00f1ados por Borja Bern\u00e1rdez que aporta visuais en tempo real aos seus concertos. Forman parte do colectivo musical La Metamovida, que a\u00fana grupos das cidades de Pontevedra e Vigo.\nHistoria.\nCr\u00f3! formouse no ano 2007. Os seus membros xa se co\u00f1ec\u00edan anteriormente de tocar xuntos. David Santos e Rub\u00e9n Abad tocaran en T\u00e1 e Es un \u00e1rbol, e cos demais coincidiran tocando no instituto ou nalg\u00fan bar. Nese ano coincidiron todos nunha jam e decidiron formar a banda. Comezaron a ensaiar xuntos e en seis meses lanzaron a s\u00faa primeira maqueta.\nNo ano 2009 a banda autoeditou o seu \u00e1lbum de estrea, \"Cr\u00f3!\", e comezou unha xira promocional por Espa\u00f1a, Francia e Portugal. Cro! xa co\u00f1ec\u00eda a Why Go e Buogh! e nese tempo co\u00f1eceron a Unicornibot, nacendo o colectivo La Metamovida.\nEn abril de 2011 Cr\u00f3! publicou \"Dime que qued\u00f3 grabado!\", un \u00e1lbum con improvisaci\u00f3ns gravados nos seus ensaios entre 2007 e 2011. O 2 de xullo de 2012 apareceu o seu segundo \u00e1lbum de estudio, \"ONKALO\", financiado a trav\u00e9s do micromecenado e publicado por Metamovida. Na s\u00faa xira de promoci\u00f3n tocar\u00edan en Alema\u00f1a, B\u00e9lxica, Pa\u00edses Baixos, Francia e Portugal.\nNo ano 2013 o grupo foi o ga\u00f1ador na categor\u00eda pop-rock do XXV concurso Villa de Bilbao. Cos cartos do premio Cr\u00f3! financiou a gravaci\u00f3n do seu seguinte traballo. \"PERA\" foi gravado en xaneiro de 2014 no estudio Brazil de Madrid e foi editado o 28 de marzo dese ano a trav\u00e9s do selo Metamovida.\nEntre o 2014 e o 2015 Cr\u00f3! realizou unha xira internacional para promocionar \"PERA\". No ano 2014 tam\u00e9n foron os ga\u00f1adores do premio ao mellor grupo de rock da Asociaci\u00f3n M\u00fasicos ao Vivo.\nO 2 de decembro de 2016 a banda publicou o seu cuarto \u00e1lbum de estudio, \"Mounstros\", coeditado polos selos Metamovida, Nooirax e La Choza de Doe. Ao igual que o seu anterior traballo, \"Mounstros\" gravouse no estudio Brazil."}
{"id": "445110", "revid": "1131", "url": "https://gl.wikipedia.org/wiki?curid=445110", "title": "Xaquina Trillo", "text": "Xaquina Trillo S\u00e1nchez, nada en Vilagarc\u00eda de Arousa en 1916 e finada en 2004, foi unha mestra e escritora galega.\nTraxectoria.\nFilla dun galeguista liberal que foi concelleiro en Vilagarc\u00eda de Arousa. Durante a Rep\u00fablica colaborou como mestra en actividades de extensi\u00f3n cultural. Colaborou na secci\u00f3n \"O Recanto da Muller\" de \"A Nosa Terra\". Despois da guerra tivo varios destino at\u00e9 que aprobou as oposici\u00f3ns e foi destinada a Marineda. Na d\u00e9cada dos oitenta afiliouse ao Partido Galeguista. Publicou poemarios pasados os sesenta anos."}
{"id": "445111", "revid": "1888", "url": "https://gl.wikipedia.org/wiki?curid=445111", "title": "Xaquina Trillo S\u00e1nchez", "text": ""}
{"id": "445112", "revid": "1888", "url": "https://gl.wikipedia.org/wiki?curid=445112", "title": "Joaquina Trillo S\u00e1nchez", "text": ""}
{"id": "445113", "revid": "15490", "url": "https://gl.wikipedia.org/wiki?curid=445113", "title": "Columela", "text": "Lucio Xunio Moderado (en lat\u00edn, \"Lucius Junius Moderatus\"), m\u00e1is co\u00f1ecido como Columela, nado en Gades, B\u00e9tica o 4\u00a0d.\u00a0C. e finado en Tarento ca. 70\u00a0d.\u00a0C., foi un escritor agron\u00f3mico romano.\nTraxectoria.\nNado na B\u00e9tica, do mesmo xeito que S\u00e9neca, do que foi amigo, estivo un tempo no ex\u00e9rcito romano e foi tribuno en Siria o ano 35\u00a0d.\u00a0C. Despois trasladouse \u00e1 pen\u00ednsula it\u00e1lica, onde puxo en pr\u00e1ctica os seus co\u00f1ecementos de agricultura nas s\u00faas propiedades de Ardea, Carseoli e Alba.\nDa s\u00faa obra escrita chegounos \"De re rustica\" (\"Os traballos do campo\"), escrito cara ao ano 42,e \"De arboribus\" (Libro das \u00e1rbores). Na primeira destas obras, dividida en doce libros, e inspir\u00e1ndose en obras anteriores de Cat\u00f3n o Vello, Varr\u00f3n e outros autores latinos, gregos e mesmo cartaxineses, trata sobre todos os traballos do campo no m\u00e1is amplo sentido da palabra: desde a pr\u00e1ctica da agricultura, a gandar\u00eda e a apicultura, at\u00e9 a cura de animais, pasando pola elaboraci\u00f3n de distintos produtos e conservas.\nEn \"De arboribus\" trata sobre cultivos arbustivos como a vide, at\u00e9 \u00e1rbores como a oliveira ou os froiteiros, e mesmo flores como a violeta ou a rosa. A obra de Columela \u00e9 considerada o repertorio m\u00e1is amplo e documentado sobre agricultura romana.\nO catedr\u00e1tico da Universidade Polit\u00e9cnica de Madrid, Lu\u00eds Alfonso Gil S\u00e1nchez, opina que a familia Columela foi a responsable da introduci\u00f3n dos olmos \u2018romanos\u2019 na pen\u00ednsula ib\u00e9rica.\nEn 1794, os bot\u00e1nicos Jos\u00e9 Antonio Pav\u00f3n y Jim\u00e9nez e Hip\u00f3lito Ruiz L\u00f3pez puxeron o nome de \"Columellia\" na s\u00faa honra a un x\u00e9nero peruano de ast\u00e9ridas.\nEn 1824, Juan Mar\u00eda \u00c1lvarez de Sotomayor Rubio publicou \"De re rustica\" en castel\u00e1n integramente e por primeira vez: \"Os doce libros de agricultura que escribiu en lat\u00edn Lucio Xunio Moderato Columela\" (Madrid, Miguel de Burgos, 1824, 2 vols.). O primeiro comprende os sete primeiros libros, e o segundo os outros cinco. Hai tres edici\u00f3ns facsimilares modernas: Santander, Sociedade Nestl\u00e9 - A.E.P.A, 1979; Extramuros Edici\u00f3n, S.L., 2009; Valladolid: Maxtor Editorial, 2013."}
{"id": "445114", "revid": "1505", "url": "https://gl.wikipedia.org/wiki?curid=445114", "title": "Lucius Junius Moderatus", "text": ""}
{"id": "445116", "revid": "89787", "url": "https://gl.wikipedia.org/wiki?curid=445116", "title": "D\u017eanan Musa", "text": "D\u017eanan Musa, nado o 8 de maio de 1999 en Biha\u0107, \u00e9 un xogador bosn\u00edaco de baloncesto profesional. Seleccionado na primeira rolda do Draft da NBA polos Brooklyn Nets, xoga na posici\u00f3n de ala cunha altura de 2,06 m. Tras finalizar a s\u00faa etapa na NBA e xogar no Anadolu Efes da Euroliga e no R\u00edo Breog\u00e1n da Liga ACB, actualmente xoga para o Real Madrid.\nTraxectoria.\nNado en Biha\u0107, ao noroeste de Bosnia e Hercegovina, Musa comezou a xogar de pequeno ao f\u00fatbol antes de decidir dedicarse ao baloncesto. Durante a s\u00faa etapa xuvenil formou parte do KK Bosna, do KK Ko\u0161 de Saraievo e finalmente, desde 2014, do KK Cedevita croata. O 15 de outubro de 2015 fixo o seu debut na Euroliga con tan s\u00f3 16 anos, sendo un dos xogadores m\u00e1is novos en debutar na historia da competici\u00f3n. Neste primeiro encontro, disputado ante o Olympiacos, disputou preto de cinco minutos nos que anotou catro puntos. Durante a s\u00faa etapa no equipo croata ga\u00f1ou tres ligas e tres copas croatas e unha Supercopa da Liga do Adri\u00e1tico. A nivel individual en 2018 foi reco\u00f1ecido no mellor quinteto da Liga do Adri\u00e1tico, as\u00ed como xogador m\u00e1is prometedor tanto desa competici\u00f3n como da EuroCup, na que fixo unha media de 10,5 puntos e 3,2 rebotes por encontro.\nTras finalizar a s\u00faa estancia en Croacia, Musa presentouse ao Draft da NBA de 2018, sendo escollido o 21 de xu\u00f1o de 2018 na primeira rolda (29\u00aa posici\u00f3n) polos Brooklyn Nets. Ap\u00f3s d\u00faas temporadas no equipo neoiorquino, onde fixo unha media de 4,3 puntos e 1,9 rebotes por partido, o 13 de xaneiro de 2021 volveu a Europa tras asinar co Anadolu Efes SK turco. Tras finalizar a temporada, o 21 de xullo de 2021 anunciouse a s\u00faa fichaxe polo R\u00edo Breog\u00e1n da Liga ACB. No equipo de Lugo realizou unha gran tempada e converteuse no primeiro xogador dun club galego en ga\u00f1ar o MVP da ACB, despois de ser o xogador con m\u00e1is valoraci\u00f3n da liga (23,1 de media) e o m\u00e1ximo anotador da competici\u00f3n, cunha media de 20,1 puntos por encontro."}
{"id": "445117", "revid": "7523", "url": "https://gl.wikipedia.org/wiki?curid=445117", "title": "Dzanan Musa", "text": ""}
{"id": "445118", "revid": "7523", "url": "https://gl.wikipedia.org/wiki?curid=445118", "title": "Frank Ntilikina", "text": "Frank Bryan Ntilikina, nado o 28 de xullo de 1998 en Ixelles, \u00e9 un xogador franc\u00e9s de baloncesto profesional que xoga nos Charlotte Hornets da National Basketball Association (NBA).\nTraxectoria profesional.\nEn decembro de 2015, Ntilikina asinou un contrato profesional por catro anos co SIG Strasbourg franc\u00e9s. O 15 de outubro de 2015 fixo o seu debut na Euroliga, anotando un punto en 12 minutos de xogo contra o KK Crvena Zvezda.\nO 22 de xu\u00f1o de 2017, Ntilikina foi elixido na 8\u00aa posici\u00f3n do Draft da NBA de 2017 polos New York Knicks. O 5 de xullo de 2017, asinou un contrato cos Knicks. Ntilikina debutou na NBA o 19 de outubro de 2017, na derrota dos Knicks contra os Oklahoma City Thunder.\nO 16 de setembro de 2021, Ntilikina asinou cos Dallas Mavericks.\nO 5 de agosto de 2023, Ntilikina asinou cos Charlotte Hornets."}
{"id": "445119", "revid": "1131", "url": "https://gl.wikipedia.org/wiki?curid=445119", "title": "Pompeyo Beltr\u00e1n Cam\u00fas", "text": "Pompeyo Beltr\u00e1n Cam\u00fas, nado en C\u00e1ceres e finado en Valladolid en 1915, foi catedr\u00e1tico de Agricultura e director do IES Otero Pedrayo de Ourense.\nTraxectoria.\nEstudou Farmacia na Universidade de Madrid, licenci\u00e1ndose en 1873. En 1878 decidiu adicarse \u00e1 docencia e deu clases de Aritm\u00e9tica e \u00c1lxebra, Historia Natural e Agricultura en Plasencia. Tras opositar, en 1891, obtivo a c\u00e1tedra de Agricultura no Instituto de Ourense, sendo tam\u00e9n nese ano profesor de F\u00edsica e Qu\u00edmica da Escola de Artes e Oficios Provincial.\nNo ano 1910 foi nomeado director do Instituto, posto no que estar\u00eda ata o ano 1913. Despois dunha breve enfermidade, faleceu no ano 1915.\nReco\u00f1ecementos.\nNa s\u00faa memoria, a parte posterior do Instituto ch\u00e1mase \"Pompeo\", xa que al\u00ed foi onde tivo o seu campo de traballo."}
{"id": "445120", "revid": "89787", "url": "https://gl.wikipedia.org/wiki?curid=445120", "title": "Mencio", "text": "Mencio ou Mengzi, nado no estado de Zou en 372 ou en 385 a.C. e finado en 289, 303 ou 302 a.C., foi un fil\u00f3sofo chin\u00e9s que a mi\u00fado foi descrito como o \"segundo Sabio\", \u00e9 dicir, s\u00f3 despois de Confucio.\nTraxectoria.\nMencio, tam\u00e9n co\u00f1ecido polo seu nome de nacemento Meng Ke (\u5b5f\u8efb), naceu no estado de Zou, provincia de Shandong, a trinta quil\u00f3metros ao sur de Qufu, lugar de nacemento de Confucio.\nFoi un fil\u00f3sofo chin\u00e9s itinerante e erudito, un dos int\u00e9rpretes principais do confucianismo. Presuntamente, era un alumno do neto de Confucio, Zisi. Como Confucio, segundo a lenda, viaxou pola China durante corenta anos para ofrecer consello aos gobernantes para facer reformas. Durante o per\u00edodo dos estados Warring (403\u2013221 a.C.), Mencio serviu como oficial e erudito na Academia Jixia do Estado de Qi (1046 a.C. a 221 a.C.) dende 319 a 312 a.C. Expresou a s\u00faa devoci\u00f3n filial cando tomou tres anos de ausencia dos seus deberes oficiais para facer loito pola s\u00faa nai. Decepcionado no seu fracaso de efectuar cambios no seu mundo contempor\u00e1neo, retirouse da vida p\u00fablica.\nMencio foi enterrado no cemiterio de Mencio (\u5b5f\u5b50\u6797, \"Mengzi Lin\", tam\u00e9n co\u00f1ecido como \u4e9e\u8056\u6797, \"Yasheng Lin\"), localizado 12\u00a0km ao nord\u00e9s da \u00e1rea urbana central de Zoucheng. Unha estela levada por unha tortuga xigante de pedra e coroada con drag\u00f3ns \u00e9rguese diante da s\u00faa tumba.\nNai de Mencio.\nA nai de Mencio adoita considerarse unha das grandes figuras da cultura chinesa. Un dos m\u00e1is famosos \"chengyu\" \u00e9 \u5b5f\u6bcd\u4e09\u9077 (literalmente: \"nai de Mencio, tres movementos\"); este refr\u00e1n ref\u00edrese \u00e1 lenda de que a nai de Mencio se mudou tres veces antes de atopar unha localizaci\u00f3n que sentiu axeitada para o crecemento do seu fillo. Como expresi\u00f3n, o modismo ref\u00edrese \u00e1 importancia de atopar o ambiente adecuado para criar os nenos.\nO pai de Mencio morreu cando este era moi novo. A s\u00faa nai Zh\u01ceng (\u4ec9) criou soa o seu fillo. Eran moi pobres e ao principio viviron nun cemiterio, onde a nai atopou o seu fillo imitando as choronas de pago dos cortexos f\u00fanebres. Ent\u00f3n, a nai decidiu mudarse. A seguinte casa estaba preto dun mercado na cidade. Al\u00ed o mozo comezou a imitar os berros dos mercadores, que eran desprezados na China da \u00e9poca, as\u00ed que se mudaron a unha casa pr\u00f3xima a unha escola. Inspirado polos eruditos e os estudantes, Mencio comezou a estudar. A s\u00faa nai decidiu ficar, e Mencio converteuse nun erudito.\nOutra historia ilustra a \u00e9nfase que a nai de Mencio fixo na educaci\u00f3n do seu fillo. Disque cando Mencio era novo, lataba da escola. A s\u00faa nai respondeu ao seu aparente desinterese cara \u00e1 s\u00faa educaci\u00f3n collendo un par de tesoiras e cortando diante del a tea que estaba a tecer. Fixo isto para ilustrar que un non pode deixar unha tarefa \u00e1 metade, e o seu exemplo inspirou a Mencio a ser dilixente nos seus estudos.\nC\u00f3ntase outra lenda sobre a s\u00faa nai e a s\u00faa esposa, nun momento en que esta \u00faltima estaba na casa soa e foi descuberta por Mencio sen estar sentada correctamente. Mencio pensou que a s\u00faa dona violara un rito e pediu o divorcio. A s\u00faa nai afirmou que no Libro de Ritos estaba escrito que antes de que unha persoa entrase nun cuarto, ti\u00f1a que anunciar a s\u00faa presenza inminente ruidosamente para que os demais se preparasen para a s\u00faa chegada; ao non facer isto, a persoa que violara o rito fora o propio Mencio, que finalmente admitiu a s\u00faa culpa.\n\u00c9 unha de 125 mulleres das que se inclu\u00edu a biograf\u00eda en \"Lien\u00fc zhuan\" (\"Biograf\u00edas de Mulleres Exemplares\"), escrito por Liu Xiang.\nDescendentes.\nO fillo do duque Huan de Lu por Qingfu (\u6176\u7236) era un antergo de Mencio. Descend\u00eda do duque Yang do Estado de Lu (\u9b6f\u716c\u516c). O duque Yang era o fillo de Bo Qin, quen era o fillo do duque de Zhou da familia real da dinast\u00eda Zhou. A xenealox\u00eda at\u00f3pase na \u00e1rbore familiar de Mencio (\u5b5f\u5b50\u4e16\u5bb6\u5927\u5b97\u4e16\u7cfb).\nOs descendentes de Mencio viviron en Zoucheng na s\u00faa mansi\u00f3n familiar, onde se constru\u00edu o templo de Mencio e tam\u00e9n un cemiterio para os seus descendentes.\nMeng Haoran e Meng Jiao eran descendentes de Mencio que viviron durante a dinast\u00eda Tang.\nDurante a dinast\u00eda Ming, un dos descendentes de Menciu recibiu un t\u00edtulo hereditario na academia Hanlin por parte do emperador. O t\u00edtulo era Wujing Boshi (\u4e94\u7d93\u535a\u58eb; W\u01d4j\u012bng B\u00f3sh\u00ec).\nUn dos descendentes directos de Mencio foi o doutor Meng Chih (anglicizado como Dr. Paul Chih Meng), antigo director da Casa da China e director do Instituto da China en 1944, que faleceu en Arizona en 1990 aos 90 anos. Outro dos descendentes mudouse a Corea a fundou o clan Sinchang Maeng.\nFilosof\u00eda.\nNa s\u00faa obra, co\u00f1ecida como \"Mengzi\", defende que o home \u00e9 bo por natureza e debe poder desenvolver unha conduta razoable e recta. Segundo el, no coraz\u00f3n de todo ser humano hai catro sentimentos naturais ou tendencias que o orientan cara ao bo cami\u00f1o:\nEses sentimentos son unha especie de ra\u00edces que, cultivadas, desenvolven as virtudes da benevolencia, a rectitude, a urbanidade e a sabedor\u00eda. Mencio intentou influ\u00edr nos gobernantes do seu tempo para que creasen as condici\u00f3ns m\u00e1is favorables para o desenvolvemento das persoas. Nos seus escritos deixou dito que o gobernante sabio \u00e9 aquel que se preocupa polo benestar do seu pobo:\nPensamento pol\u00edtico.\nMencio destacaba a importancia dos cidad\u00e1ns com\u00fans dentro do Estado. Mentres o confucianismo adoitaba ter unha alta estima polos gobernantes, el argumentaba que \u00e9 aceptable que os s\u00fabditos depo\u00f1an ou mesmo asasinen o gobernante que ignora as necesidades da xente e goberna con dureza, pois un gobernante que non goberna con xustiza non \u00e9 xa un verdadeiro gobernante. Tam\u00e9n dixo, durante o per\u00edodo das primaveras e outonos, que non existe guerra xusta.\nSistema de \"comunismo agrario primitivo\".\nSeguindo a li\u00f1a do utopismo social que aparece nun dos Cinco Cl\u00e1sicos do confucianismo, o Libro dos Ritos, onde se fala da perdida idade de ouro da Grande Unidade (\"datong\"), Mencio prop\u00f3n un ut\u00f3pico sistema de \"comunismo agrario primitivo\", cunha influencia que chegou ata o s\u00e9culo XX, especialmente entre os marxistas, que o interpretaron como unha versi\u00f3n do \"comunismo primitivo\". Denom\u00ednao \"jingtian\" o \"campo en forma de pozo\", en referencia ao car\u00e1cter chin\u00e9s \u4e95 \"pozo\" que delimita nove secci\u00f3ns, xa que se baea na divisi\u00f3n dos campos en nove partes, das que as oito da periferia ser\u00edan distribu\u00eddas entre as familias, mentres que a novena, situada no centro, ser\u00eda cultivada de forma comunitaria en beneficio do pr\u00edncipe. \nInfluencia.\nA interpretaci\u00f3n que Mencio deu ao confucianismo foi xeralmente considerada como a versi\u00f3n ortodoxa polos subseguintes fil\u00f3sofos confucianos, especialmente os neoconfucianos da Dinast\u00eda Song. O \"Mengzi\", un libro das s\u00faas conversas cos reis da \u00e9poca, \u00e9 un dos Catro Libros que Zhu Xi agrupou como os fundamentais do pensamento neoconfuciano. En contraste coas frases de Confucio que eran breves, o \"Mengzi\" consiste en di\u00e1logos longos, inclu\u00edndo argumentos, con prosa extensa."}
{"id": "445126", "revid": "98629", "url": "https://gl.wikipedia.org/wiki?curid=445126", "title": "H\u00e9l\u00e8ne Dutrieu", "text": "H\u00e9l\u00e8ne Dutrieu, nada en Tournai, B\u00e9lxica, o 10 de xullo de 1877 e finada en Par\u00eds, Francia, o 26 de xu\u00f1o de 1961, foi unha campioa de ciclismo, ciclista de risco, condutora de risco de veh\u00edculos, condutora de autos de carreiras, pioneira da aviaci\u00f3n, condutora de ambulancia na primeira guerra mundial, e directora dun hospital militar.\nTraxectoria.\nH\u00e9l\u00e8ne Dutrieu naceu o 10 de xullo de 1877 en Tournai, B\u00e9lxica, filla dun oficial do ex\u00e9rcito belga. Abandonou a escola aos 14 anos para ganarse a vida, xa que o seu pai quedou sen emprego. No ti\u00f1a profesi\u00f3n pero sent\u00edase capaz de iniciar a nova v\u00eda da competici\u00f3n ciclista que empezaba a abrirse timidamente \u00e1 participaci\u00f3n feminina.\nCiclista de \u00e9xito.\nOs seus inicios no ciclismo\u00a0foron prometedores por mor da s\u00faa baixa estatura e a s\u00faa lixeireza. Entusiasmou o p\u00fablico pola rapidez das s\u00faas carreiras, que ga\u00f1aba con frecuencia chegando a bater r\u00e9cords. A s\u00faa reputaci\u00f3n superou as fronteiras belgas e realizou diversas viaxes a Am\u00e9rica. O seu irm\u00e1n m\u00e1is vello tam\u00e9n se dedicaba \u00e1 competici\u00f3n ciclista e dirix\u00eda un circo bautizado co apelido familiar. Entre as competici\u00f3ns ciclistas nas que participou inclu\u00edronse varias manifestaci\u00f3ns populares nas que realizou n\u00fameros acrob\u00e1ticos coa bicicleta, moto e autom\u00f3bil. As s\u00faas actuaci\u00f3ns rebelaron as s\u00faas condici\u00f3ns especiais para a audacia e a resistencia f\u00edsica nos deportes de motor.\nDutrieu converteuse en ciclista de pista profesional competindo para o equipo Simpson Lever Chain. En 1895 ga\u00f1ou o r\u00e9cord mundial feminino para a distancia recorrida en bicicleta durante unha hora. En 1897 e 1898 ga\u00f1ou o campionato mundial de velocidade en pista de mulleres que se celebraba en Ostende, e ga\u00f1ou o alcume de \"A Frecha Humana\". En agosto de 1898 ga\u00f1ou o \"Grand Prix d\u2019Europe\" e en novembro dese mesmo ano ga\u00f1ou a \"Course de 12 Jours\" (Carreira dos 12 d\u00edas) en Londres, Inglaterra. Leopoldo II de B\u00e9lxica outorgoulle a Cruz de Santo Andr\u00e9 con diamantes en reco\u00f1ecemento polos seus \u00e9xitos como ciclista.\nDobre de escenas perigosas.\nPosteriormente Dutrieu traballou en varios shows con n\u00fameros de ciclismo e en xullo de 1903 deu unha volta en bicicleta por dentro dun bucle vertical no Eldorado en Marsella, Francia. Este bucle, as\u00ed como unha rampla que utilizaba nos seus espect\u00e1culos, foron patentados por ela mesma. En setembro de 1903 presentouse no centro de convenci\u00f3ns Olympia da cidade de Par\u00eds e tam\u00e9n no Crystal Palace\u00a0de Londres, en Berl\u00edn\u00a0e noutras cidades importantes. H\u00e9l\u00e8ne desenvolveu unha exitosa traxectoria como condutora de risco de bicicletas e motocicletas, como tam\u00e9n como condutora de autos de carreira e condutora de risco, a\u00ednda que despois dun severo accidente en Berl\u00edn en 1904\u00a0tivo que pasar oito meses afastada das pistas para recuperarse.\nLogros na aviaci\u00f3n.\nEn 1908 a f\u00e1brica francesa Cl\u00e9ment Bayard convenceu a Dutrieu para que se convertese na primeira piloto do seu novo aeroplano ultralivi\u00e1n monoplano, dese\u00f1ado por Santos-Dumont e denominado no.19 \"Demoiselle\" (\"Nova dama\"). O seu primeiro voo tivo lugar en 1910. O 19 de abril de 1910 converteuse na primeira muller piloto en voar cun pasaxeiro. O 25 de novembro\u00a0de 1910, Dutrieu converteuse na cuarta muller do mundo, e a primeira belga, en obter unha licenza de piloto. O \"A\u00e9ro-Club de Belgique\" outorgoulle a licenza n\u00famero 27. A s\u00faa aparici\u00f3n en diversos shows a\u00e9reos f\u00edxolle ga\u00f1ar o alcume de \"Nena Falc\u00f3n\".\nEn setembro de 1910 Dutrieu viaxou sen escala desde Ostende a Bruxas, B\u00e9lxica. Desde o 26 de setembro ao 1 de outubro realizou varias viaxes transportando pasaxeiros durante a semana da aviaci\u00f3n de Burton-upon-Trent, Inglaterra. Foi a primeira muller piloto que permaneceu no aire por m\u00e1is dunha hora e o 21 de decembro de 1910 converteuse na ga\u00f1adora da Copa Feminina por un voo sen escalas de 167\u00a0km en 2 horas e 35 minutos.\nEn setembro de 1911 Dutrieu viaxou aos Estados Unidos co seu biplano Henry Farman tipo III. Competiu polo r\u00e9cord mundial de altitude para mulleres e o \"trofeo Rodman-Wanamaker\", ga\u00f1ado por Matilde Moisant, na competencia no aer\u00f3dromo de Nassau Boulevard en Garden City, Nova York. Ese mesmo ano Dutrieu venceu a 14 pilotos var\u00f3ns e ga\u00f1ou a \"Coppa del Re\" (Copa do Rei) en Florencia, Italia. En 1912 converteuse na primeira muller en pilotar un hidroavi\u00f3n. Ese mesmo ano ga\u00f1ou un premio nunha competici\u00f3n contra catro pilotos de hidroavi\u00f3ns, inclu\u00eddo R\u00e9ne Caudron, en Ouchy-Lausana, Su\u00edza. En 1913 Dutrieu converteuse na primeira muller aviadora en ser distinguida coa \"Lexi\u00f3n de Honra\".\nPrimeira guerra mundial e \u00faltimos anos.\nEn 1914, ao comezo da primeira guerra mundial renunciou \u00e1 aviaci\u00f3n e incorporouse \u00e1 Cruz Vermella e \u00e1s forzas armadas como enfermeira e condutora de ambulancias no hospital de Messimi. M\u00e1is adiante converteuse na directora do hospital militar de campa\u00f1a de Val-de Gr\u00e2ce. Despois da guerra converteuse en xornalista. En 1922\u00a0casou con Pierre Mortier e adoptou a nacionalidade francesa. En 1956 estableceu a \"Coupe H\u00e9l\u00e8ne Dutrieu-Mortier\" cun premio de 200,000 francos para as mulleres piloto francesas ou belgas que fixesen o voo sen escala m\u00e1is longo cada ano.\nH\u00e9l\u00e8ne Dutrieu morreu en Par\u00eds o\u00a026 de xu\u00f1o\u00a0de 1961, aos 83 anos."}
{"id": "445127", "revid": "89787", "url": "https://gl.wikipedia.org/wiki?curid=445127", "title": "Ecoembes", "text": "Ecoembes (Ecoembalajes Espa\u00f1a, SA) \u00e9 unha empresa sen \u00e1nimo de lucro formada por empresas distribuidoras e sede en Madrid. Foi fundada en 1996, antes ca a Lei 11/97 de Envases e Residuos de Envases. Nesta lei establ\u00e9cense unhas obrigas que pretenden a recuperaci\u00f3n de residuos dos envases e o seu posterior tratamento e valorizaci\u00f3n. Ecoembes coordina cos concellos e organizaci\u00f3ns de recollida de residuos s\u00f3lidos urbanos cos colectores amarelos: envases de pl\u00e1stico, latas e briks.\nO 60% do accionariado contr\u00f3lano asociaci\u00f3ns e empresas de envases, principalmente grandes compa\u00f1\u00edas de alimentaci\u00f3n e bebidas: Campofr\u00edo, Bimbo, Danone, Coca-Cola ou PepsiCo. O outro 40% pertence ao sector de materias primas e distribuci\u00f3n: Tetra Pak, Carrefour, Alcampo, El Corte Ingl\u00e9s, Mercadona e outras.\nSegundo ADEGA, s\u00f3 o 25% dos envases de pl\u00e1stico se recicla, o 50% qu\u00e9imase e outro 25% reexp\u00f3rtase \u00e1 China.\nEcoembes en Galiza.\nEcoembes e Sogama colaboran na recollida de envases e na s\u00faa xesti\u00f3n. Os concellos galegos asociados ao programa de Sogama recollen envases nos colectores amarelos que son seleccionados en Cerceda. Ecoembes paga por este servizo aos concellos e a Sogama. En 2018, Sogama licitou este servizo por 17 227 400 euros m\u00e1is IVE. En 2017 en Galiza recoll\u00e9ronse 57.000 toneladas de envases."}
{"id": "445128", "revid": "89787", "url": "https://gl.wikipedia.org/wiki?curid=445128", "title": "Golfo de Suez", "text": "O golfo de Suez (en \u00e1rabe: \u062e\u0644\u064a\u062c \u0627\u0644\u0633\u0648\u064a\u0633; \u00c1rabe transliterado: Khalyj as-Suways, anteriormente , \"\", \"Mar da calma\") \u00e9 un golfo no extremo norte do Mar Vermello, ao oeste da Pen\u00ednsula do Sina\u00ed. Situado ao leste da pen\u00ednsula do Sina\u00ed est\u00e1 o m\u00e1is pequeno Golfo de Aqaba. O golfo formouse dentro dun relativamente novo pero agora inactivo rift do Golfo de Suez, que data de fai 26 mill\u00f3ns de anos. Est\u00e9ndese por 300\u00a0km de norte a noroeste, terminando na cidade exipcia de Suez e na entrada ao Canle de Suez. Ao longo da li\u00f1a media do golfo at\u00f3pase a fronteira entre \u00c1frica e Asia. A entrada do golfo at\u00f3pase encima do xacemento petrol\u00edfero e de gas de Gemsa.\nXeograf\u00eda.\nO golfo ocupa o brazo noroeste do Mar Vermello entre \u00c1frica e a pen\u00ednsula do Sina\u00ed. \u00c9 o terceiro brazo do sistema da Tripla uni\u00f3n tect\u00f3nica, o segundo brazo \u00e9 o Golfo de Aqaba.\nA lonxitude do golfo, desde a s\u00faa boca no Estreito de Gubal (nome alternativo: Estreito de Xubal). \u00e1 s\u00faa cabeceira na cidade de Suez, \u00e9 de 314\u00a0km., e var\u00eda de ancho de 19 a 32\u00a0km..\nExtensi\u00f3n.\nA Organizaci\u00f3n Hidrogr\u00e1fica Internacional define o l\u00edmite meridional do Golfo como \"Unha li\u00f1a que vai desde Ras Muhammed (27\u00b043'N) ata o punto sur da illa Shadwan (34\u00b0 02'E) e desde al\u00ed cara ao oeste en paralelo (27\u00b0 27'N) \u00e1 costa de \u00c1frica\".\nXeolox\u00eda.\nO xacemento Gemsa descubr\u00eduse en 1869, pero non se explotou ata 1910. O campo de Hurghada comezou a explotarse en 1913. En 1998, m\u00e1is de 1900 pozos foran perforados e se identificaron 120 xacementos.\nAt\u00f3panse tres grandes campos de petr\u00f3leo no golfo: o xacemento petrol\u00edfero de Morgan descuberto en 1964, o xacemento de petr\u00f3leo de Belayim descuberto en 1955 e o \"October Field\" descuberto en 1977.."}
{"id": "445129", "revid": "89787", "url": "https://gl.wikipedia.org/wiki?curid=445129", "title": "Madhubala", "text": "Mumtaz Jehan Begum Dehlavi, co\u00f1ecida como Madhubala, nada en Delhi (India Brit\u00e1nica) o 14 de febreiro de 1933 e finada en Bandra (Mumbai) o 23 de febreiro de 1969, foi unha actriz cinematogr\u00e1fica india que protagonizou filmes cl\u00e1sicos de Bollywood. Co\u00f1ecida popularmente como A bela con traxedia e a Venus do cinema indio, foi c\u00e9lebre pola s\u00faa beleza e por protagonizar filmes de \u00e9xito comercial do cinema hindi. Estivo activa entre 1942 e 1964.\nConsiderada unha das actrices m\u00e1is ic\u00f3nicas e influentes da historia do cinema hindi, debutou nun pequeno papel de nove anos no filme \"Basant\" (1942) mais a s\u00faa carreira realmente comezou en 1947, cando fixo o seu primeiro filme con Raj Kapoor aos catorce anos, \"Neel Kamal\" (1947). Nunha carreira que se estendeu case d\u00faas d\u00e9cadas, Madhubala participou en m\u00e1is de sete filmes de x\u00e9neros variados como \"Mahal\" (1949), \"Dulari\" (1949), \"Beqasoor\" (1950), \"Tarana\" (1951), \"Amar\" (1954), \"Mr. &amp; Mrs. '55\" (1955), \"Chalti Ka Naam Gaadi\" (1958), \"Howrah Bridge\" (1958) e \"Mughal-e-Azam\" (1960) con actores como Dilip Kumar, Guru Dutt, Ashok Kumar, Dev Anand e Kishore Kumar. Recibiu a s\u00faa \u00fanica candidatura a un premio Filmfare \u00e1 mellor actriz pola s\u00faa interpretaci\u00f3n en \"Mughal-e-Azam\" (1960).\nEn 1951, captou o interese de Hollywood cando o director de fotograf\u00eda James Burke visitou a India e fotografouna para a revista \"Life\". No artigo foi denominada \"a maior estrela\" da industria cinematogr\u00e1fica internacional. Madhubala foi comparada con Marilyn Monroe: o aspecto ardoroso, a carreira curta e o tr\u00e1xico final:\nEra unha grande afeccionada a Hollywood, e mentres visitaba Bombay, Frank Capra intentou darlle unha oportunidade nos Estados Unidos, mais o seu pai rexeitouno.\nMadhubala tivo unha longa relaci\u00f3n co actor Dilip Kumar, mais casou co seu coprotagonista de \"Chalti Ka Naam Gaadi\", Kishore Kumar en 1960. Xuntos traballaron en filmes como \"Dhake Ki Malmal\" (1956), \"Chalti Ka Naam Gaadi\" (1958), \"Jhumroo\" (1961) e \"Half Ticket\" (1962). O seu matrimonio durou nove anos e acabou coa morte de Madhubala tras unha longa enfermidade aos 36 anos. O seu \u00faltimo filme, \"Jwala\", rodado na d\u00e9cada de 1950, estreouse en 1971.\nLegado.\nA forte presenza de Madhubala na memoria do p\u00fablico evid\u00e9nciase en todas as recentes enquisas sobre as principais actrices ou belezas do cinema da India. Cada ano, no aniversario do seu nacemento, publ\u00edcanse numerosos artigos e em\u00edtense programas de televisi\u00f3n para conmemorala. Os seus carteis a\u00ednda est\u00e1n \u00e1 venda xunto cos de actrices contempor\u00e1neas como Meena Kumari, Nargis, Waheeda Rehman e Nutan. As revistas modernas contin\u00faan a publicar historias da s\u00faa vida persoal e a s\u00faa carreira, e adoitan promocionar o seu nome para atraer vendas. No especial de 2007 para o D\u00eda Internacional da Muller de Rediff.com, Madhubala foi escollida segunda na lista das dez mellores actrices de Bollywood. Con todo, moitos cren que Madhubala \u00e9 unha das actrices m\u00e1is infravaloradas, xa que \"a s\u00faa beleza atra\u00eda m\u00e1is atenci\u00f3n que o seu talento\".\nO 18 de marzo de 2008 emitiuse un selo conmemorativo que representa a Madhubala. O selo foi producido por India Post nunha serie limitada. S\u00f3 outra actriz, Nargis Dutt, fora honrada deste xeito con anterioridade.\nO 10 de agosto de 2017, o centro de Nova Delhi de Madame Tussauds amosou a estatua de Madhubala como a c\u00e9lebre cortesana Anarkali de \"Mughal-E-Azam\" como tributo \u00e1 actriz. O centro Madame Tussauds abriu en Nova Delhi o 1 de decembro de 2017.\nEn 2018 \"The New York Times\" publicou un obituario tard\u00edo para ela."}
{"id": "445130", "revid": "98629", "url": "https://gl.wikipedia.org/wiki?curid=445130", "title": "Raja Ravi Varma", "text": "Raja Ravi Varma (en malayalam \u0d30\u0d3e\u0d1c\u0d3e \u0d30\u0d35\u0d3f \u0d35\u0d30\u0d4d\u0d2e\u0d4d\u0d2e), nado en Kilimanoor o 29 de abril de 1848 e finado en Attingal o 2 de outubro de 1906 foi un pintor indio do estado principesco de Thiruvithamkur, na actual Kerala, no extremo suroeste da India. Est\u00e1 considerado un dos m\u00e1is grandes pintores da historia da arte india.\nAlcanzou o reco\u00f1ecemento pola s\u00faa representaci\u00f3n de escenas das m\u00edticas epopeas do \"Mahabharata\" e o \"R\u0101m\u0101ya\u1e47a\", dous textos \u00e9pico-relixiosos do s\u00e9culo\u00a0III\u00a0a.\u00a0C.\nOs seus cadros est\u00e1n considerados entre os mellores exemplos da fusi\u00f3n das tradici\u00f3ns ind\u00edxenas coa t\u00e9cnicas da arte acad\u00e9mica europeo.\nDurante a s\u00faa vida, Varma foi reco\u00f1ecido polas s\u00faas pinturas de fermosas mulleres vestidas con sari, que eran presentadas como proporcionadas e elegantes. As pinturas de Varma convert\u00e9ronse nun motivo importante no \"kitsch\" e as s\u00faas reproduci\u00f3ns at\u00f3panse en case todos os fogares de clase media da India.\nTraxectoria.\nPrimeiros anos.\nRaja Ravi Varma naceu co nome de Ravi Varma Koil Thampuran do palacio Kilimanoor, no antigo estado principesco de Thiruvithankur (Travancore) en Kerala.\nA s\u00faa nai, Uma-Iamba Thampuratti (falecida en 1886) foi unha poeta e escritora cuxa obra \"P\u00e1rvati\" \"suaiam-varam\" (\"O casamento de [a deusa] Uma\") foi publicada polo seu fillo Raja Ravi Varma despois da s\u00faa morte. Os seus irm\u00e1ns foron C. Goda Varma (nado en 1854), C. Raja Raja Varma (1860-1933) e Mangala Bayi Thampuratti, que tam\u00e9n era pintora.\nA temper\u00e1 idade conseguiu o patrocinio econ\u00f3mico do seu parente maharaja Ayilyam Thirunal (de Travancore), e a partir de ent\u00f3n iniciouse na capacitaci\u00f3n formal. Formouse en acuarela con Suami Rama Naidu e m\u00e1is tarde en pintura ao \u00f3leo co retratista neerland\u00e9s Theodor Jenson.\nCarreira de arte.\nO seu descubrimento en Occidente chegou cando ga\u00f1ou o primeiro premio da Exposici\u00f3n de Arte de Viena, en 1873.\nAs pinturas de Raja Ravi Varma tam\u00e9n foron enviadas \u00e1 Exposici\u00f3n Colombiana Mundial, celebrada en Chicago en 1893, onde foi galardoado con d\u00faas medallas de ouro.\nVarma viaxou pola India en busca de modelos e temas. A mi\u00fado o seu modelo para as deusas hind\u00fas eran mulleres do sur da India, a quen consideraba as m\u00e1is fermosas.\nRavi Varma \u00e9 particularmente reco\u00f1ecido polas s\u00faas pinturas que representan episodios das lendas de Dushyanta e Shakuntala, e de Nala e Damayanti, do texto \u00e9pico relixioso \"Mahabharata\".\nA representaci\u00f3n que fixo Ravi Varma das personaxes mitol\u00f3xicas converteuse nunha parte integral da imaxinaci\u00f3n hind\u00fa. A mi\u00fado foi criticado por un estilo demasiado vistoso e sentimental, mais o seu traballo segue a ser moi popular na India. Moitas das s\u00faas pinturas est\u00e1n dispo\u00f1ibles no palacio Laksmi Vilas, en Vadodara.\nRaja Ravi Varma morreu en 1906 \u00e1 idade de 58 anos.\nVida persoal.\nRaja Ravi Varma estivo casado con Pururuttathi Nal Bhagirathi Amma Thampuran (Kochu Pangi), da casa real de Mavelikara, con quen tivo dous fillos e tres fillas:\nOs seus descendentes forman parte da casa real de Mavelikara, mentres d\u00faas das s\u00faas netas, inclu\u00edda a mencionada Sethu Laksmi Bayi, foron adoptadas pola familia real de Travancore, primo da familia da casa Mavelikara. Ben co\u00f1ecidos entre os seus descendentes son, entre outros:\nPremios.\nEn 1904, o vicerrei George Curzon (1859-1925), en nome do emperador brit\u00e1nico, outorgoulle baixo a medalla de ouro Kaiser-i-Hind. Nese momento o seu nome foi mencionado por primeira vez como \"Raja Ravi Varma\", sendo nomeado de acordo coa tradici\u00f3n marumakkathayam, co nome do seu t\u00edo materno (Raja Raja Varma). A partir de ent\u00f3n sempre se fixo chamar Raja Ravi Varma.\nEn 1993, o cr\u00edtico de arte Rupika Chawla e o artista A. Ramachandran realizaron conxuntamente unha grande exposici\u00f3n das obras de Raja Ravi Varma no Museo Nacional de Nova Deli.\nPremio Raja Ravi Varma.\nTendo en conta a enorme contribuci\u00f3n de Varma \u00e1 arte da India, o Goberno de Kerala institu\u00edu un premio chamado Rajaravivarma Puraskaram, que se outorga cada ano a persoas que demostran excelencia no campo da arte e a cultura.\nO renovado interese por Raia Ravi Varma p\u00f3dese apreciar no \u00e1mbito da cultura popular, en filmes e v\u00eddeos musicais, onde comezaron a usar as s\u00faas imaxes.\nEn Mavelikara (estado de Kerala) creouse unha universidade dedicada \u00e1s artes pl\u00e1sticas que tam\u00e9n leva o seu nome. A escola secundaria Raia Ravi Varma en Kilimanoor foi nomeada na s\u00faa honra e hai moitas organizaci\u00f3ns culturais en todo o estado de Kerala co seu nome.\nO seu palacio at\u00f3pase a seis quil\u00f3metros de Ponganadu, a 7\u00a0km de Pazhayachanda e 36\u00a0km de Trivandrum (capital de Kerala).\nNa cultura popular.\nEn 2008, o cineasta Ketan Mehta dirixiu o filme \"Rang rasiya\" sobre a vida de Raja Ravi Varma na que o actor Randip Hooda interpretou o papel do artista.\nEn 2010, o cineasta indio Lenin Rajendran realizou un filme malayalam chamado \"Makara-manju\" (\"A n\u00e9boa de Capricornio\"), que narra unha parte da vida de Raja Ravi Varma. Sivan Santhosh desempe\u00f1ou o papel principal.\nA pesar de non ser moi co\u00f1ecido no resto do mundo, os indios l\u00e9mbrano como o seu gran pintor."}
{"id": "445132", "revid": "7523", "url": "https://gl.wikipedia.org/wiki?curid=445132", "title": "Furkan Korkmaz", "text": "Furkan Korkmaz, nado o 24 de xullo de 1997 en Bak\u0131rk\u00f6y, Istambul, \u00e9 un xogador turco de baloncesto profesional que xoga nos Philadelphia 76ers da National Basketball Association (NBA).\nTraxectoria profesional.\nO 24 de xu\u00f1o de 2016, Korkmaz foi seleccionado na 26\u00aa posici\u00f3n do Draft da NBA de 2016 polos Philadelphia 76ers. Tras ser elixido no Draft, decidiu xogar outra tempada m\u00e1is no Anadolu Efes SK turco.\nEn decembro de 2016, foi cedido unha tempada \u00f3 Banvit BK. Co Banvit chegou \u00e1 final da Basketball Champions League, onde perderon por 63-59 contra o Iberostar Tenerife.\nO 4 de xullo de 2017, Korkmaz asinou cos Philadelphia 76ers. Durante a s\u00faa tempada coma rookie, foi asignado en varias ocasi\u00f3ns \u00f3s Delaware 87ers, afiliados dos Sixers na NBA G League."}
{"id": "445135", "revid": "7523", "url": "https://gl.wikipedia.org/wiki?curid=445135", "title": "Kar\u015f\u0131yaka SK", "text": ""}
{"id": "445136", "revid": "98629", "url": "https://gl.wikipedia.org/wiki?curid=445136", "title": "Golfo de Tomini", "text": "O Golfo de Tomini (), co\u00f1ecido tam\u00e9n como Ba\u00eda de Tomini, \u00e9 o golfo ecuatorial que separa a pen\u00ednsula Minahassa (norte) e a pen\u00ednsula Leste, da illa de C\u00e9lebes en Indonesia. As illas Togian est\u00e1n preto do seu centro. Cara ao leste, \u00e1brese cara ao Mar das Molucas.\nExtensi\u00f3n.\nA Organizaci\u00f3n Hidrogr\u00e1fica Internacional (IHO) define o Golfo de Tomini como unha das divisi\u00f3ns do Arquip\u00e9lago das Indias Orientais. Na s\u00faa publicaci\u00f3n de referencia mundial, \u00abLimits of oceans and seas\u00bb (L\u00edmites de oc\u00e9anos e mares, 3\u00aa edici\u00f3n de 1953), as\u00edgnalle o n\u00famero de identificaci\u00f3n 48d e define os seus l\u00edmites do seguinte xeito:"}
{"id": "445137", "revid": "89787", "url": "https://gl.wikipedia.org/wiki?curid=445137", "title": "Furkan Aldemir", "text": "Furkan Aldemir, nado o 24 de xullo de 1997 en Konak, Esmirna, \u00e9 un xogador turco de baloncesto profesional.\nTraxectoria profesional.\nAldemir foi elixido na 53\u00aa posici\u00f3n do Draft da NBA de 2012 polos Los Angeles Clippers. Nesa mesma noite do Draft, foi traspasado \u00f3s Houston Rockets nun traspaso entre catro equipos. O 13 de xullo de 2013 os seus dereitos foron traspasados xunto a Royce White \u00f3s Philadelphia 76ers.\nO 15 de decembro de 2014, Aldemir asinou cos Philadelphia 76ers. Ese mesmo d\u00eda fixo o seu debut na NBA, facendo 2 puntos, 2 rebotes e 1 asistencia na derrota dos Sixers por 105-87 contra os Boston Celtics. O 26 de outubro de 2015, foi cortado polos Sixers.\nO 7 de novembro de 2015, Aldemir regresou a Turqu\u00eda para asinar un contrato de catro anos co Dar\u00fc\u015f\u015fafaka SK da Basketbol S\u00fcper Ligi."}
{"id": "445138", "revid": "72012", "url": "https://gl.wikipedia.org/wiki?curid=445138", "title": "Dorcatragus", "text": ""}
{"id": "445139", "revid": "89787", "url": "https://gl.wikipedia.org/wiki?curid=445139", "title": "Cedi Osman", "text": "Cedi Osman, nado o 8 de abril de 1995 en Ohrid, \u00e9 un xogador turco de baloncesto profesional que xoga nos Cleveland Cavaliers da National Basketball Association (NBA).\nTraxectoria profesional.\nO 25 de xu\u00f1o de 2015, Osman foi elixido na 31\u00aa posici\u00f3n do Draft da NBA de 2015 polos Minnesota Timberwolves. Na mesma noite do Draft os seus dereitos foron traspasados xunto os de Rakeem Christmas e unha futura elecci\u00f3n do Draft \u00f3s Cleveland Cavaliers, a cambio dos dereitos de Tyus Jones.\nO 18 de xullo de 2017, Osman asinou cos Cleveland Cavaliers."}
{"id": "445140", "revid": "89787", "url": "https://gl.wikipedia.org/wiki?curid=445140", "title": "Ante \u017di\u017ei\u0107", "text": "Ante Toni \u017di\u017ei\u0107, nado o 4 de xaneiro de 1997 en Split, \u00e9 un xogador croata de baloncesto profesional que xoga para o Anadolu Efes da Basketbol S\u00fcper Ligi turca. Cunha altura de 2,11 metros, xoga na posici\u00f3n de pivote. \nTraxectoria.\nO 24 de xu\u00f1o de 2016, \u017di\u017ei\u0107 foi elixido na 23\u00aa posici\u00f3n do Draft da NBA de 2016 polos Boston Celtics. O 1 de xullo de 2017, \u017di\u017ei\u0107 asinou cos Celtics. Sen chegar a debutar con Boston, \u017di\u017ei\u0107 foi traspasado xunto a Isaiah Thomas, Jae Crowder e unha elecci\u00f3n do Draft de 2018 \u00f3s Cleveland Cavaliers, a cambio de Kyrie Irving, o 22 de agosto de 2017."}
{"id": "445141", "revid": "7523", "url": "https://gl.wikipedia.org/wiki?curid=445141", "title": "Ante Zizic", "text": ""}
{"id": "445142", "revid": "89787", "url": "https://gl.wikipedia.org/wiki?curid=445142", "title": "Estreito de Macasar", "text": "O estreito de Makassar \u00e9 un estreito entre as illas de Borneo e C\u00e9lebes en Indonesia. Ao norte \u00fanese ao Mar de C\u00e9lebes, mentres que ao sur atopa o Mar de Xava.\nO r\u00edo Mahakam, na illa de Borneo, verte as s\u00faas augas no estreito. Os principais portos situados nas s\u00faas costas son os de Balikpapan (780.000 hab. en 2007) e Bontam, en Borneo, e os de Macasar (1.315.000 hab. en 2004) e Palu (335.297 hab. en 2010) en C\u00e9lebes. A cidade de Samarinda, en Borneo, localizada a beiras do Mahakam, at\u00f3pase uns 48\u00a0km r\u00edo arriba.\nO estreito \u00e9 unha ruta de env\u00edo com\u00fan para os buques oce\u00e1nicos que son demasiado grandes para atravesar o Estreito de Malaca.\nExtensi\u00f3n.\nA Organizaci\u00f3n Hidrogr\u00e1fica Internacional (OHI) define o Estreito de Makassar como unha das augas do Arquip\u00e9lago das Indias Orientais. A OHI define os seus l\u00edmites como segue:\nA canle entre a costa leste de Borneo e a costa oeste de Celebes est\u00e1 delimitada:\n\"No norte\". Por unha li\u00f1a que une Tanjong Mangkalihat, Borneo () e Stroomen Kaap (Cabo Rivers), Celebes ().\n\"No sur\". Por unha li\u00f1a desde o extremo suroeste de Celebes (), a trav\u00e9s da punta sur de Tana Keke, a o extremo sur da Illa Laut (Laoet) () desde a costa occidental da illa ata Tanjong Kiwi e desde al\u00ed cara a Tanjong Petang, Borneo () no extremo meridional do estreito de Laoet.\nV\u00e9xase tam\u00e9n.\nLigaz\u00f3ns externas.\nMacassar Strait: OS (Oceans) National Geospatial-Intelligence Agency, Bethesda, MD, USA"}
{"id": "445143", "revid": "1131", "url": "https://gl.wikipedia.org/wiki?curid=445143", "title": "Guadalupe Varela Coello", "text": "Guadalupe Varela Coello, nada en Caracas o 22 de xaneiro de 1961, \u00e9 unha avogada e pol\u00edtica galega do PPdeG.\nTraxectoria.\nReside en Vigo dende 1966. Licenciada en dereito pola Universidade de Santiago de Compostela. Foi presidenta de Novas Xeraci\u00f3ns do Partido Popular en 1986 e secretaria do grupo municipal do PP de Vigo (1987-1989). Nas elecci\u00f3ns auton\u00f3micas de 1989 foi elixida deputada no Parlamento de Galicia."}
{"id": "445149", "revid": "98629", "url": "https://gl.wikipedia.org/wiki?curid=445149", "title": "Martin Parr", "text": "Martin Parr, nado en Epsom (Inglaterra) o 23 de maio de 1952, \u00e9 un fot\u00f3grafo brit\u00e1nico, membro da axencia Magnum dende 1994. Reco\u00f1ecido internacionalmente polo seu particular achegamento \u00e1 fotograf\u00eda de documentaci\u00f3n social, a s\u00faa obra caracter\u00edzase polo sentido do humor e unha ir\u00f3nica mirada sobre o estilo de vida dos brit\u00e1nicos.\nTraxectoria.\nNaceu en Epsom (Surrey), Parr quer\u00eda converterse en fot\u00f3grafo profesional dende os catorce anos. A s\u00faa primeira influencia foi o seu av\u00f3, George Parr, un fot\u00f3grafo afeccionado e membro da Royal Photographic Society.\nEstudou fotograf\u00eda na Escola Politecnica de Manchester entre 1970 e 1973 cos seus contempor\u00e1neos Daniel Meadows e Brian Griffin.\nMagnum Photos.\nMartin Parr uniuse a Magnum Photos como membro asociado en 1988. A votaci\u00f3n sobre a s\u00faa inclusi\u00f3n como membro de pleno dereito en 1994 estivo moi dividida, xa que Philip Jones Griffiths chamou a outros membros para que non fose admitido. Finalmente Parr alcanzou a maior\u00eda necesaria de dous terzos por un voto. A membres\u00eda de Magnum axudouno a traballar en fotograf\u00eda editorial, e en fotograf\u00eda de moda editorial para Paul Smith, Louis Vuitton, Galerie du jour Agn\u00e8s B. e Madame Figaro.\nEn 2014, Parr foi elixido presidente de Magnum Photos International, cargo que mantivo durante tres anos e medio, ata 2017.\nEnsinanza.\nEn 2004 foi nomeado profesor de fotograf\u00eda na Universidade de Gales, en Newport, e en 2013 na Universidad de Ulster en Belfast. Anteriormente, foi profesor invitado no West Surrey College of Art &amp; Design, hoxe en d\u00eda co\u00f1ecido como Universidade para as Artes Creativas."}
{"id": "445153", "revid": "56817", "url": "https://gl.wikipedia.org/wiki?curid=445153", "title": "Cariosoma", "text": "O cariosoma \u00e9 unha agrupaci\u00f3n en masa da cromatina dentro do n\u00facleo celular que se observa na interfase ou ao inicio da divisi\u00f3n mei\u00f3tica. Ten a aparencia dunha masa densa que ocupa moi pouco volume no medio da c\u00e9lula e a mi\u00fado pode ser confundido co nucl\u00e9olo. Tense utilizado como sin\u00f3nimo o termo cariosfera (ver Historia).\nOutra definici\u00f3n m\u00e1is moderna de cariosoma \u00e9 conxunto de cromosomas en proceso de condensaci\u00f3n que se agrupan nun reducido volume do n\u00facleo ao inicio da mieose despois de separ\u00e1rense da envoltura nuclear e antes de que se forme o fuso acrom\u00e1tico. Parece ser que a formaci\u00f3n do cariosoma asegura que se formar\u00e1 un s\u00f3 fuso na c\u00e9lula. O cariosoma ou cariosfera \u00e9 especialmente co\u00f1ecido polo seu papel na ovox\u00e9nese, a\u00ednda que nalgunhas especies tam\u00e9n se d\u00e1 na espermatox\u00e9nese. F\u00f3rmase no estadio de diploteno na profase da primeira divisi\u00f3n mei\u00f3tica en moitas especies. F\u00f3rmase cando a cromatina se agrupa para formar unha masa de cromosomas en condensaci\u00f3n antes de empezar a primeira divisi\u00f3n mei\u00f3tica. Arredor desta masa adoitan verse tam\u00e9n gr\u00e1nulos prote\u00edcos. Segundo a especie, na masa do cariosoma/cariosfera poden distinguirse ben os bivalentes ou t\u00e9trades ou, ao contrario, \u00e9 moi compacta e non poden distinguirse os cromosomas individualmente.\nXeralmente consid\u00e9rase que a formaci\u00f3n do cariosoma est\u00e1 asociada co silenciamento transcricional dos xenes, a\u00ednda que este silenciamento var\u00eda coa especie e co momento en que se encontra a c\u00e9lula.\nOs cariosomas aparecen en moitos animais, invertebrados e vertebrados, dunhas 120 especies, inclu\u00eddos os humanos. Tam\u00e9n se fala de cariosomas en moitos protozoos, como \"Endolimax\", \"Giardia intestinalis\" e outros. Hai diversos tipos de cariosomas/carisoferas. Por\u00e9n, outras especies non forman cariosoma/cariosfera; por exemplo a ra \"Xenopus\" non o forma, a pesar de que outros anfibios si.\nA\u00ednda que a terminolox\u00eda usada para esta formaci\u00f3n celular \u00e1s veces \u00e9 algo confusa, e \u00fasanse os termos cariosoma e cariosfera, prop\u00faxose distinguir a cariosfera do cariosoma, utiliz\u00e1ndose cariosfera cando o material cromat\u00ednico ten unha c\u00e1psula, e cariosoma cando non ten c\u00e1psula (como en \"Drosophila\").\nHistoria.\nO termo cariosfera foi utilizado por primeira vez por M. W. Blackman a partir de 1901 para referirse a unha estrutura observada no n\u00facleo durante a profase mei\u00f3tica. A cariosfera era unha estrutura cromat\u00ednica complexa e non hab\u00eda un l\u00edmite claro entre esta estrutura e o material extracromos\u00f3mico que a rodeaba, polo que \u00e1s veces cariosfera aplic\u00e1base a todo o conxunto. Nas d\u00e9cadas seguintes utiliz\u00e1ronse para referirse a estas formaci\u00f3ns diversos termos, m\u00e1is ou menos sin\u00f3nimos, como corpo similar ao nucl\u00e9olo e outros que non tiveron moito \u00e9xito, e resucitouse un vello termo do s\u00e9culo XIX, cariosoma, que se seguiu usando ata os nosos d\u00edas e tivo tanto \u00e9xito que mesmo case substitu\u00edu ao termo de Blackman cariosfera. O propio Blackman empezou a utilizar o termo cariosoma s\u00f3 para aqueles casos en que a cariosfera carec\u00eda de c\u00e1psula externa. Estas c\u00e1psulas son un dos tipos de material extracromos\u00f3mico que se pode atopar asociado ao cariosoma nalg\u00fans organismos, e tr\u00e1tase dunha estrutura fibrosa especializada da matriz nuclear, de m\u00faltiples capas, que separa a cromatina do resto do nucleoplasma, polo que parece un n\u00facleo dentro do n\u00facleo. Esta c\u00e1psula non aparece en animais como \"Drosophila\", polo que ten unha cariosfera sen c\u00e1psula, que se propuxo chamarlle, simplemente, cariosoma.\nOutro caso especial de cariosfera \u00e9 o constitu\u00eddo pola agrupaci\u00f3n dos cromosomas arredor dun corpo central nuclear extracromos\u00f3mico. A esta estrutura Mira N. Gruzova chamoulle en 1988 cariosfera invertida, xa que a situaci\u00f3n da cromatina aqu\u00ed est\u00e1 invertida con respecto \u00e1s cariosferas con c\u00e1psula, \u00e9 dicir, o material extracromos\u00f3mico non est\u00e1 no exterior da masa cromat\u00ednica (a c\u00e1psula) sen\u00f3n no centro (corpo central nuclear) e rodeado do material cromat\u00ednico. Os ovocitos humanos te\u00f1en unha destas cariosferas invertidas. Como estas non te\u00f1en c\u00e1psula tam\u00e9n se poder\u00edan denominar cariosomas.\nCariosfera con c\u00e1psula.\nEnc\u00f3ntrase no n\u00facleo de ovocitos de diversos organismos, como moitos insectos e ras. Presenta unha c\u00e1psula fibrosa de moitas cqpas que separa a cromatina do resto do n\u00facleo. En \"Rana temporaria\" a c\u00e1psula \u00e9 moi complexa, e consta dunhas \"pseudomembranas\" formadas por estruturas aneladas que lembran os complexos dos poros da envoltura nuclear, incl\u00fae tam\u00e9n nucl\u00e9olos e hai diversos corpos nucleares asociados \u00e1 c\u00e1psula. Demostrouse que a c\u00e1psula cont\u00e9n prote\u00ednas estruurais como actina ou laminina B, e os detalles var\u00edan coa especie.\nCariosfera sen c\u00e1psula (cariosoma).\nO m\u00e1is caracter\u00edstico \u00e9 o cariosoma do n\u00facleo dos ovocitos de \"Drosophila\" durante o diploteno da profase mei\u00f3tica I. A cromatina en condensaci\u00f3n, ao formarse o cariosoma, pasa a ocupar un 10% ou menos do volume nuclear. A\u00ednda que non est\u00e1 rodeado de c\u00e1psula, est\u00e1 asociado con algunhas estruturas extracromos\u00f3micas, como uns endocorpos nucleares que parecen ser un tipo de corpos de Cajal de insectos, ou os chamados HLB (corpos do locus de histona), que posteriormente se asocian cos xenes de histonas.\nNos mam\u00edferos \u00fasase xeralmente o termo cariosoma en vez de cariosfera e nunca ten c\u00e1psula. Aparece en case todos os que foron estudados, menos nas cabras e gatos. Nalg\u00fans mam\u00edferos (por exemplo o rato) o cariosoma forma un anel de cromatina e est\u00e1 asociado aos corpos NLB (corpos similares ao nucl\u00e9olo), orixinados a partir do nucl\u00e9olo (que Gruzova chamou o corpo central). O corpo central ou NLB, se est\u00e1 presente, \u00e9 o corpo m\u00e1is prominente do n\u00facleo do ovocito e cont\u00e9n fibrilas de 6-10\u00a0nm moi empaquetadas e \u00e9 un resto do nucl\u00e9olo. Noutros mam\u00edferos (por exemplo o coello) a cromatina non forma un anel arredor do NLB."}
{"id": "445154", "revid": "98629", "url": "https://gl.wikipedia.org/wiki?curid=445154", "title": "Igrexa de San Francisco de As\u00eds (Ad\u00e9n)", "text": "A igrexa de San Francisco de As\u00eds, antigamente catedral de San Francisco de As\u00eds, \u00e9 unha igrexa cat\u00f3lica da cidade de Ad\u00e9n (Iemen).\nHistoria.\nO templo foi a catedral da vigair\u00eda apost\u00f3lica de Arabia meridional entre 1892 e 1974, ano no que a catedral pasou a ser a de San Xos\u00e9 de Abu Zabi. Dende ent\u00f3n, o templo pasou a ter clasificaci\u00f3n como igrexa parroquial.\nDurante a etapa de dominio brit\u00e1nico da rexi\u00f3n, a car\u00f3n da igrexa estaba situada a Escola de Santo Ant\u00f3n, mais logo da independencia o goberno apropiouse dela, e constru\u00edu un muro entre o templo e a escola.\nActualmente est\u00e1 nunha situaci\u00f3n moi deteriorada, e as fiestras e a porta principal foron tapiadas. A estatua de Xes\u00fas Cristo bendicindo o mar ten sido atacada en varias ocasi\u00f3ns, mais permanece no seu lugar.\nO templo \u00e9 administrado por un salesiano, un dos cinco \u00fanicos sacerdotes cat\u00f3licos con presenza estable no pa\u00eds. En 1990 encargouse da parroquia o salesiano indio Mathew Uzhunnalil, que permaneceu nela at\u00e9 a s\u00faa volta \u00e1 Bangalore en 2007. O seu irm\u00e1n m\u00e1is novo, o p\u00e1rroco Tom Uzhunnalil, foi secuestrado por un grupo islamista o 4 de marzo de 2016, no ataque ao fogar para anci\u00e1ns da cidade levado polas Misioneiras da Caridade, no que foron asasinadas 16 persoas. O sacerdote foi libertado en setembro de 2017."}
{"id": "445156", "revid": "839", "url": "https://gl.wikipedia.org/wiki?curid=445156", "title": "Asociaci\u00f3n de Bielorrusos en Gran Breta\u00f1a", "text": ""}
{"id": "445158", "revid": "839", "url": "https://gl.wikipedia.org/wiki?curid=445158", "title": "Salesianos", "text": ""}
{"id": "445160", "revid": "1576", "url": "https://gl.wikipedia.org/wiki?curid=445160", "title": "Obxectos transneptunianos", "text": ""}
{"id": "445161", "revid": "72012", "url": "https://gl.wikipedia.org/wiki?curid=445161", "title": "Engracia Vidal Est\u00e9vez", "text": "Engracia Vidal Est\u00e9vez, nada en Cambados en 1930, \u00e9 unha relixiosa e escritora galega.\nTraxectoria.\nNaceu en Cambados, onde estaba destinado o seu pai como rexistrador da propiedade. Foi a pequena de tres irm\u00e1ns. Con nove anos foi a Pontevedra facer o ingreso para o Sagrado Coraz\u00f3n de Praceres. Estudou Historia e Teolox\u00eda en Santiago de Compostela rematando en Madrid a licenciatura de Historia e diplom\u00e1ndose en Teolox\u00eda. Con vinte anos marchou a Roma para participar nunha formaci\u00f3n e ingresou na orde do Sagrado Coraz\u00f3n. Volveu a Espa\u00f1a destinada ao colexio da congregaci\u00f3n de Granada, onde foi profesora catro anos. Despois volveu a Roma para outra formaci\u00f3n m\u00e1is relixiosa. Con 24 anos foi como directora para o Sagrado Coraz\u00f3n de Praceres. Volveu ser directora do Colexio de Praceres aos 37 anos e despois pasou a ser directora do colexio de Chamart\u00edn de Madrid. Dende 1970 foi directora dunha residencia en Santiago de Compostela para rapazas do rural que non pod\u00edan estudar o bacharelato nas s\u00faas localidades e deu clase no Seminario menor de Belv\u00eds. Sa\u00edu da congregaci\u00f3n e foi profesora en Ferrol e no Instituto A Xunqueira de Pontevedra. Foi a primeira directora da revista \"Encrucillada\" en 1977, da que tam\u00e9n foi secretaria, e onde publicou m\u00faltiples colaboraci\u00f3ns."}
{"id": "445162", "revid": "1576", "url": "https://gl.wikipedia.org/wiki?curid=445162", "title": "Nube de \u00d6pik\u2013Oort", "text": ""}
{"id": "445164", "revid": "1576", "url": "https://gl.wikipedia.org/wiki?curid=445164", "title": "Plano da ecl\u00edptica", "text": ""}
{"id": "445165", "revid": "59564", "url": "https://gl.wikipedia.org/wiki?curid=445165", "title": "Viruca Yebra", "text": "Mar\u00eda Elvira Yebra Villanueva, co\u00f1ecida como Viruca Yebra, nada en Sarria en 1959, \u00e9 unha xornalista e escritora galega.\nTraxectoria.\nLicenciada en Ciencias da Informaci\u00f3n polo Centro Universitario San Pablo C.E.U e diplomada en Relaci\u00f3ns P\u00fablicas e M\u00e1rketing pola C\u00e1mara de Comercio de Madrid. Comezou a s\u00faa carreira xornal\u00edstica en \"El Ideal Gallego\" e no diario \"Ya\". Colaborou en \"Debate Escolar\" e \"Triunfo\". Traballou no Gabinete de Prensa de UCD en 1979. Foi xefa de Prensa da Escuela para la Democracia, do candidato a presidente do Goberno Landelino Lavilla (1982) e de Gerardo Fern\u00e1ndez Albor (1984). En 1986 foi nomeada delegada da Xunta de Galicia en Madrid. Ese ano entrou a traballar para o \"ABC\" como xefa de secci\u00f3n de Vida social\".\" Foi fundadora e primeira presidenta do Club de Periodistas Gallegos en Madrid e directora do Club Internacional de Marbella. Traballou en causas solidarias, asociaci\u00f3ns e eventos para recadar fondos para a xente necesitada"}
{"id": "445170", "revid": "1576", "url": "https://gl.wikipedia.org/wiki?curid=445170", "title": "Unidades astron\u00f3micas", "text": ""}
{"id": "445171", "revid": "23204", "url": "https://gl.wikipedia.org/wiki?curid=445171", "title": "Igrexa de Nosa Se\u00f1ora do Rosario (Doha)", "text": "A igrexa de Nosa Se\u00f1ora do Rosario (en ) \u00e9 unha igrexa cat\u00f3lica de Doha (Qatar). Est\u00e1 situada xunto a igrexas doutras confesi\u00f3ns cristi\u00e1s no Complexo Relixioso de Abu Hamur. \u00c9 a primeira igrexa constru\u00edda no pa\u00eds dende as conquistas isl\u00e1micas do s\u00e9culo VII.\nHistoria.\nA construci\u00f3n da igrexa tivo un custo de arredor de 20 mill\u00f3ns de d\u00f3lares, e foi erixida nun terreo doado polo emir Hamad bin Khalifa. Por mor da lexislaci\u00f3n isl\u00e1mica qatar\u00ed, a igrexa non amosa s\u00edmbolos cristi\u00e1ns no seu exterior.\nA igrexa foi dedicada o 14 de marzo de 2008 polo cardeal Ivan Dias, nunha cerimonia \u00e1 que asistiron o vice-primeiro ministro qatar\u00ed Abdala bin Hamad al-Atia, o arcebispo Bulus Munxid al-Haxim, o vigairo apost\u00f3lico Paul Hinder, o arcebispo Giuseppe Andrea, e outros cargos qatar\u00eds.\nA igrexa \u00e9 parte da estrutura da vigair\u00eda apost\u00f3lica de Arabia setentrional, e atende aos arredor de 200.000 cat\u00f3licos en Qatar, moitos deles inmigrantes de Filipinas, a India, e outros pa\u00edses."}
{"id": "445172", "revid": "27155", "url": "https://gl.wikipedia.org/wiki?curid=445172", "title": "Cariosfera", "text": ""}
{"id": "445176", "revid": "1576", "url": "https://gl.wikipedia.org/wiki?curid=445176", "title": "Magnitudes absolutas", "text": ""}
{"id": "445178", "revid": "839", "url": "https://gl.wikipedia.org/wiki?curid=445178", "title": "Inmigrante", "text": ""}
{"id": "445182", "revid": "89787", "url": "https://gl.wikipedia.org/wiki?curid=445182", "title": "Magnetorrecepci\u00f3n", "text": "A magnetorrecepci\u00f3n ou magnetocepci\u00f3n \u00e9 a capacidade que te\u00f1en alg\u00fans seres vivos de detectar a direcci\u00f3n e sentido do campo magn\u00e9tico, obtendo as\u00ed informaci\u00f3n sobre o sentido e latitude. Os primeiros animais nos que se descubriu este sentido foron as pombas mensaxeiras, para as cales \u00e9 un importante (pero non o \u00fanico) medio de orientaci\u00f3n. Descubriuse logo que tam\u00e9n o ti\u00f1an outras aves, algunhas tartarugas e insectos como as abellas, fungos e at\u00e9 certas bacterias.\nOs seres humanos te\u00f1en dep\u00f3sitos de materiais magn\u00e9ticos no \u00f3so etmoide\u00a0do nariz, e hai indicios dunha certa capacidade de magnetorrecepci\u00f3n.\nSuponse que tanto nas pombas mensaxeiras como nas troitas, e en certas bacterias, o sensor consiste nuns cristais de magnetita, (\u00f3xido de ferro), conectados con outros org\u00e1nulos transdutores a\u00ednda non ben comprendidos. As bacterias magnetot\u00e1ticas e os fungos conte\u00f1en \u00f3rganos chamados magnetosomas que conte\u00f1en a magnetita. Nas abellas, a magnetita est\u00e1 embutida nas membrana celular de certos grupos de neuronas e crese que cando se reorienta seguindo o campo magn\u00e9tico terrestre induce correntes que modifican a polarizaci\u00f3n celular. Os \u00fanicos magnetorreceptores demostrados at\u00f3panse en varias bacterias e fitoplancto, que conte\u00f1en cristais, ora de magnetita, ora de greixita, un sulfuro de ferro que tam\u00e9n \u00e9 ferrimagn\u00e9tico.\nM\u00e1is al\u00f3 dos cristais magn\u00e9ticos, postul\u00e1ronse outros medios polos que os seres vivos perciben os campos magn\u00e9ticos. As quenllas e as raias, os chamados elasmobranquios, te\u00f1en canles no interior do seu corpo que funcionan a xeito de cables el\u00e9ctricos, e cuxo movemento en principio poder\u00eda servir para detectar a orientaci\u00f3n do campo magn\u00e9tico. Outro mecanismo proposto m\u00e1is recentemente bas\u00e9ase en reacci\u00f3ns bioqu\u00edmicas.\nA influencia de campos magn\u00e9ticos en reacci\u00f3ns qu\u00edmicas habitualmente \u00e9 extremadamente d\u00e9bil. Por\u00e9n, en moitas reacci\u00f3ns redox fotoqu\u00edmicas a velocidade de reacci\u00f3n est\u00e1 determinada por procesos de transferencia electr\u00f3nica; en certos casos particulares, os electr\u00f3ns implicados interaccionan durante certo tempo cos xiros nucleares, e esta interacci\u00f3n pode ser enormemente sensible \u00e1 orientaci\u00f3n do campo magn\u00e9tico. Propux\u00e9ronse reacci\u00f3ns de criptocromos, mol\u00e9culas que se atopan nos ollos dalg\u00fans paxaros migratorios, que poder\u00edan servir para este fin."}
{"id": "445184", "revid": "98629", "url": "https://gl.wikipedia.org/wiki?curid=445184", "title": "Theophil Noack", "text": "Theophil Johann Noack, nado o 20 de setembro de 1840 en Ostre Bardo (en alem\u00e1n, Wusterbarth), voivodato de Pomerania Occidental (Polonia), e finado o 31 de marzo de 1918 en Braunschweig, no actual \"Land\" de Baixa Saxonia (Alema\u00f1a), foi un zo\u00f3logo alem\u00e1n.\nTraxectoria.\nEn 1858 comezou a estudar Historia Natural e Xeograf\u00eda na Universidade de Halle, pasando despois \u00e1 Universidade de Leipzig, onde se doutorou en Medicina en 1865. Entre 1860 e 1874 foi profesor nunha escola secundaria (\"Gymnasium\") en Stettin (actual Szczecin) e, desde 1874 at\u00e9 1911, foi profesor no Ducal Reform Gymnasium de Braunschweig.\nAs investigaci\u00f3ns de Noack centr\u00e1nronse na fauna de mam\u00edferos de \u00c1frica. En 1906 describiu unha misteriosa especie de elefante anano africano, \u00e1 que denominou \"Loxodonta pumilio\", estudando un esp\u00e9cime que adquirira Carl Hagenbeck, do zool\u00f3xico do Bronx de Nova York. Nos anos seguintes, por\u00e9n, constatouse que o tal \"Loxodonta pumilio\" non era m\u00e1is ca un exemplar de pequeno tama\u00f1o de elefante africano de bosque (\"Loxodonta cyclotis\") e, polo tanto, non era un taxon v\u00e1lido.\nNoack describiu, entre outros taxa:\nAdemais, en 1894 creou o x\u00e9nero \"Dorcatragus\", para inclu\u00edr nel \u00e1 especie \"Oreatragus megalotis\" descrita no mesmo ano por Joseph Menges.\nTheophil Noack escribiu moitos artigos, os m\u00e1is deles aparecidos nas revistas \"Zoologischer Anzeiger\" e \"Zoologische Jahrb\u00fccher\", publicadas pola Deutschen Zoologischen Gesellschaft (Sociedade Alem\u00e1 de Zoolox\u00eda).\nAbreviatura.\nA abreviatura Noack empr\u00e9gase para reco\u00f1ecer a como autoridade na descrici\u00f3n e taxonom\u00eda en zoolox\u00eda."}
{"id": "445185", "revid": "23204", "url": "https://gl.wikipedia.org/wiki?curid=445185", "title": "The Keepers", "text": "The Keepers \u00e9 unha serie documental estadounidense que foi estreada en Netflix o 19 de maio de 2017 e foi dirixida por Ryan White.\nA serie explora o asasinato sen resolver de Cathy Cesnik, unha monxa que ensinaba ingl\u00e9s e teatro no instituto arcebispal de Keough en Baltimore, e cuxas antigas estudantes cren que foi encuberto polas autoridades, xa que sospeitan que Cesnik sab\u00eda que o cura A. Joseph Maskell abusaba sexualmente das estudantes."}
{"id": "445186", "revid": "98629", "url": "https://gl.wikipedia.org/wiki?curid=445186", "title": "Catedral de Santo Isaac o Sirio e San Xurxo (Doha)", "text": "A catedral de Santo Isaac o Sirio e San Xurxo \u00e9 unha igrexa ortodoxa baixo o patriarcado de Xerusal\u00e9n, actualmente en construci\u00f3n, localizada na capital de Qatar, Doha.\nHistoria.\nOs terreos onde est\u00e1 a igrexa foron doados polo emir Hamad bin Khalifa. A construci\u00f3n comezou en 2009, e est\u00e1 previsto que remate en 2018. A catedral dar\u00e1 servizo aos arredor de 12.000 fieis ortodoxos que viven en Qatar. Est\u00e1 previsto que a nave principal do templo te\u00f1a capacidade para 700 persoas.\nO templo \u00e9 a s\u00e9 da arquidiocese de Qatar, parte da Igrexa ortodoxa de Xerusal\u00e9n, a\u00ednda que a xurisdici\u00f3n sobre o pa\u00eds asi\u00e1tico \u00e9 discutida pola Igrexa ortodoxa de Antioqu\u00eda. O 13 de decembro de 2013 Makarios Mavrogiannakis foi consagrado como arcebispo de Qatar."}
{"id": "445187", "revid": "1888", "url": "https://gl.wikipedia.org/wiki?curid=445187", "title": "Mar\u00eda Elvira Yebra Villanueva", "text": ""}
{"id": "445192", "revid": "5863", "url": "https://gl.wikipedia.org/wiki?curid=445192", "title": "Jos\u00e9 Ram\u00f3n y Fern\u00e1ndez", "text": ""}
{"id": "445193", "revid": "27155", "url": "https://gl.wikipedia.org/wiki?curid=445193", "title": "Dasypsyllus gallinulae", "text": "Dasypsyllus gallinulae \u00e9 unha especie de pulga parasita das aves orixinaria de Suram\u00e9rica, a\u00ednda que agora est\u00e1 espallada por todo o mundo. \u00c9 unha pulga grande, doadamente identificable porque o macho ten d\u00faas espi\u00f1as con forma de corno pesadas nunha das s\u00faas solapas xenitais, e a femia ten unha embocadura profunda no s\u00e9timo esternito.\nEnc\u00f3ntrase nos ni\u00f1os de aves, pero \u00e9 m\u00e1is probable atopala no corpo da ave que, por exemplo, a pulga das gali\u00f1as \"Ceratophyllus gallinae\", que normalmente se encontra nos ni\u00f1os. Entre os moitos h\u00f3spedes de \"D, gallinae\" est\u00e1n a gali\u00f1a de r\u00edo (\"Gallinula chloropus\"), a arcea (\"Scolopax rusticola\"), os tetraoninos, o paporroibo (\"Erithacus rubecula\"), a estreli\u00f1a do norte (\"Regulus regulus\"), o p\u00e1rido \"Poecile montanus\", e o gabeador \"Certhia familiaris\"."}
{"id": "445195", "revid": "1576", "url": "https://gl.wikipedia.org/wiki?curid=445195", "title": "Planetas menores", "text": ""}
{"id": "445196", "revid": "1576", "url": "https://gl.wikipedia.org/wiki?curid=445196", "title": "Xigantes gasosos", "text": ""}
{"id": "445197", "revid": "88215", "url": "https://gl.wikipedia.org/wiki?curid=445197", "title": "Hassiba Boulmerka", "text": "Hassiba Boulmerka (en ), nada en Constantina o 10 de xullo de 1968 \u00e9 unha ex-atleta alxeriana de carreiras de media distancia, campioa ol\u00edmpica de es metros nos Xogos Ol\u00edmpicos de 1992 e campioa mundial en 1991 e 1995. En 1995 foi galardoada co premio Pr\u00edncipe de Asturias dos Deportes, para o que o xurado tivo en conta as s\u00faas cualidades como atleta e tam\u00e9n os seus valores humanos.\nTraxectoria.\nComezou a facer atletismo aos dez anos, e axi\u00f1a se especializou nas probas de media distancia. Empezou a participar nalgunhas competici\u00f3ns do seu pa\u00eds e m\u00e1is tarde a nivel continental.\nEn 1988 e 1989 ga\u00f1ou os 800 e os 1500 metros nos Campionatos de \u00c1frica que se disputaron na cidade alxeriana de Annaba e en Lagos, respectivamente. Un mes m\u00e1is tarde participou nos Xogos Ol\u00edmpicos de Se\u00fal, a s\u00faa primeira gran competici\u00f3n internacional, onde participou nos 800 e nos 1500 metros, a\u00ednda que non pasou as eliminatorias. Nos anos sucesivos os seus resultados foron mellorando pouco a pouco, e en 1991 chegou a s\u00faa consagraci\u00f3n, ao ga\u00f1ar a medalla de ouro dos 1500 metros dos Campionatos do Mundo de Toquio. Foi a primeira muller africana que ga\u00f1aba un t\u00edtulo mundial de atletismo. Ese ano acabou segunda no r\u00e1nking mundial da proba cunha marca 4:00,00 lograda en Z\u00faric pouco antes dos mundiais.\nBoulmerka espertou a atenci\u00f3n dos medios de comunicaci\u00f3n internacionais non s\u00f3 polos seus \u00e9xitos deportivos, sen\u00f3n polas ameazas de morte que recibiu de grupos fundamentalistas isl\u00e1micos do seu pa\u00eds polo feito de correr en pantal\u00f3n curto e negarse a usar o veo nos actos p\u00fablicos, o que segundo eles \u00eda en contra da s\u00faa relixi\u00f3n. Isto obrigouna a trasladar a s\u00faa residencia a Europa, en concreto a Francia.\nO seu maior \u00e9xito deportivo chegou nos Xogos Ol\u00edmpicos de Barcelona 1992, onde era unha das grandes favoritas e ga\u00f1ou a medalla de ouro nos 1500 metros nunha chegada moi apertada coa rusa Lyudmila Rogachova. O tempo de Boulmerka foi 3:55,30 mellor marca mundial do ano e mellor de toda a s\u00faa vida. Foi a primeira medalla de ouro lograda por Alxeria nuns Xogos Ol\u00edmpicos, e a segunda medalla de ouro lograda por unha atleta musulm\u00e1, despois de Nawal El Moutawakel.\nNos dous anos seguintes o seu rendemento baixou bastante, a\u00ednda que logrou unha medalla de bronce nos 1500 metros nos Campionatos do Mundo de Stuttgart 1993. Cando parec\u00eda que a s\u00faa carreira deportiva estaba en declive, deu a sorpresa ga\u00f1ando a medalla de ouro nos Campionatos do Mundo de Gotemburgo 1995, no que era o seu segundo t\u00edtulo mundial. Esa foi a s\u00faa \u00fanica vitoria ao longo da temporada, e foi a s\u00faa \u00faltima gran vitoria.\nParticipou nos Xogos Ol\u00edmpicos de Atlanta 1996, mais foi eliminada nas semifinais. Tras non participar nos Campionatos do Mundo de Atenas 1997, a finais desa temporada anunciou a s\u00faa retirada do atletismo. M\u00e1is tarde foi elixida para a comisi\u00f3n de atletas do Comit\u00e9 Ol\u00edmpico Internacional.\nTrala s\u00faa retirada, Boulmerka traballou para promover o deporte entre as mulleres do seu pa\u00eds como unha forma de combater o machismo. Ademais, volveu a Alxeria como muller de negocios.\nMarcas persoais.\nTam\u00e9n tivo o r\u00e9cord de \u00c1frica da milla con 4:20.79, obtido en 1991 en Oslo, durante dezasete anos ata que foi superado pola et\u00edope Gelete Burika, con 4:18.23 en 2008."}
{"id": "445198", "revid": "98629", "url": "https://gl.wikipedia.org/wiki?curid=445198", "title": "Amado Granell", "text": "Amado Granell Mesado, nado en Borriana o 5 de novembro de 1898 e finado en Sueca o 12 de maio de 1972, foi un militar espa\u00f1ol do s\u00e9culo XX. Participou na guerra civil espa\u00f1ola formando parte do Ex\u00e9rcito Republicano Espa\u00f1ol e pasou posteriormente \u00f3 norte de \u00c1frica, enrol\u00e1ndose na Lexi\u00f3n Estranxeira Francesa que combateu \u00e1 Alema\u00f1a nazi durante a segunda guerra mundial.\nEncabezou a columna de veh\u00edculos da 9.\u00aa Compa\u00f1\u00eda da 2.\u00aa Divisi\u00f3n Blindada, co\u00f1ecida como \"La Nueve\", que, integrada por republicanos espa\u00f1ois, foi a primeira unidade militar aliada que entrou en Par\u00eds trala a s\u00faa ocupaci\u00f3n pola Wehrmacht. Por isto apareceu na portada do diario \"Lib\u00e9ration\" \u00f3 seguinte d\u00eda da Liberaci\u00f3n de Par\u00eds, reunido co l\u00edder da resistencia francesa Georges Bidault e o prefecto do Sena, malia que no titular indic\u00e1base que fora o capit\u00e1n Raymond Dronne \u00abo primeiro franc\u00e9s que chegou \u00f3 Concello\u00bb de Par\u00eds."}
{"id": "445200", "revid": "1576", "url": "https://gl.wikipedia.org/wiki?curid=445200", "title": "Amado Granell Mesado", "text": ""}
{"id": "445201", "revid": "89787", "url": "https://gl.wikipedia.org/wiki?curid=445201", "title": "Liadh N\u00ed Riada", "text": "Liadh N\u00ed Riada, nada en Dubl\u00edn o 28 de novembro de 1966 \u00e9 unha pol\u00edtica irlandesa que serve como eurodeputada de Irlanda dende 2014. \u00c9 membro do Sinn F\u00e9in, parte do grupo pol\u00edtico Esquerda Unitaria Europea/Esquerda N\u00f3rdica Verde no Parlamento Europeo. Foi elixida polo Sinn F\u00e9in para participar nas elecci\u00f3ns presidenciais do 26 de outubro de 2018.\nTraxectoria.\nN\u00ed Riada naceu en Dubl\u00edn e medrou en Cork Occidental. N\u00ed Riada \u00e9 filla do compositor Se\u00e1n \u00d3 Riada, quen morreu cando ti\u00f1a catro anos. A s\u00faa nai morreu cando ti\u00f1a 10. Reside en Ballyvourney no gaeltacht Muskerry do condado de Cork, co seu segundo marido, Nicky Forde, e tres fillas. Casara con Fiachra \u00d3 hAodha durante 10 meses at\u00e9 a s\u00faa morte en 1997. \u00c9 falante nativa de lingua irlandesa."}
{"id": "445204", "revid": "89787", "url": "https://gl.wikipedia.org/wiki?curid=445204", "title": "Tempada 2018-19 da Primeira Divisi\u00f3n Galega de h\u00f3ckey a pat\u00edns", "text": "A tempada 2018-19 da Liga S\u00e9nior Masculina Auton\u00f3mica comezou o 21 de setembro de 2018 e finalizou o 10 de febreiro de 2019. Na competici\u00f3n tomaron parte un total de 12 equipos, dos cales tres eran o segundo equipo doutro equipo na mesma categor\u00eda.\nLogo da disputa das 22 xornadas de liga regular o AA Dominicos \"A\" da Coru\u00f1a proclamouse campi\u00f3n da categor\u00eda e clasificouse para a disputa da OK Liga Bronce xunto co tam\u00e9n coru\u00f1\u00e9s Compa\u00f1\u00eda Mar\u00eda \"A\" (2\u00ba clasificado) e o Escola Lubi\u00e1ns\u00a0de Carballo (3\u00ba clasificado). O AA Dominicos foi ademais o equipo m\u00e1is goleador da competici\u00f3n con 176 goles e o menos goleado, encaixando tan s\u00f3 37 goles, mentres que o HC Borbolla \"B\" foi o equipo menos goleador (44 goles) e o que m\u00e1is goles encaixou con 177.\nO m\u00e1ximo goleador da competici\u00f3n foi Marcos Mart\u00ednez Ramilo, do Escola Lubi\u00e1ns, que anotou un total de 50 goles en 21 partidos.\nSistema de competici\u00f3n.\nA liga disputouse en formato de todos contra todos a dobre volta, polo que cada equipo xogou un total de 22 partidos de liga regular. Ao finalizar esta fase os tres primeiros clasificados disputaron a OK Liga Bronce cos tres primeiros clasificados da Liga S\u00e9nior Asturiana, e os dous primeiros clasificados da Liga Norte, para decidir os equipos que ascender\u00edan \u00e1 OK Liga Prata."}
{"id": "445206", "revid": "23204", "url": "https://gl.wikipedia.org/wiki?curid=445206", "title": "Mar de Bohol", "text": "O Mar de Bohol, tam\u00e9n chamado o Mar de Mindanao, est\u00e1 situado entre as illas Visayas e Mindanao en Filipinas. At\u00f3pase ao sur de Bohol e Leyte e ao norte de Mindanao. Siquijor e Camiguin son \u200b\u200bas s\u00faas d\u00faas principais illas.\nAs principais cidades ao longo da costa do mar son Cagayan de Oro, Iligan, Butuan, Dumaguete, Ozamiz e Tagbilaran.\nO mar se conecta ao mar de Filipinas a trav\u00e9s do Estreito de Surigao cara ao Mar de Camotes a trav\u00e9s da canle de Canigao e do Estreito de Cebu e ao mar de Sulu a trav\u00e9s do estreito entre a Illa Negros e a Pen\u00ednsula de Zamboanga.\nSubmarinismo.\nO Mar de Bohol alberga unha gran variedade de lugares de primeiro nivel de mergullo, barcos de mergullo e hoteis que atenden aos mergulladores. Ao redor da zona de Tagbilaran e da Illa de Balicasag hai numerosas inmersi\u00f3ns na parede que van desde os 9 m. ata os 30\u00b45 m.. As temperaturas da auga son moi c\u00e1lidas e a maior\u00eda dos mergulladores usan traxes de neopreno curto de 3/2 est\u00e1ndar para mergullarse na localizaci\u00f3n.\nA vida mari\u00f1a \u00e9 abundante e incl\u00fae atracci\u00f3ns como o pez pallaso, pez de le\u00f3n, barracuda, delf\u00edns, formaci\u00f3ns enormes de coral e outras especies mari\u00f1as tropicais com\u00fans. confirmouse que Rorqual regresan ao mar de Bohol, que \u00e9 unha tendencia rara en todas as augas asi\u00e1ticas e, sobre todo, as rexi\u00f3ns de Bohol albergan baleas azuis."}
{"id": "445207", "revid": "72012", "url": "https://gl.wikipedia.org/wiki?curid=445207", "title": "Theophil Johann Noack", "text": ""}
{"id": "445208", "revid": "89787", "url": "https://gl.wikipedia.org/wiki?curid=445208", "title": "Tempada 2017-18 da Primeira Divisi\u00f3n Galega de h\u00f3ckey a pat\u00edns", "text": "A tempada 2017-18 da Liga S\u00e9nior Masculina Auton\u00f3mica comezou o 23 de setembro de 2017 e finalizou o 1 de abril de 2018. Na competici\u00f3n tomaron parte un total de 11 equipos, dos cales tres eran o segundo equipo doutro equipo na mesma categor\u00eda.\nSistema de competici\u00f3n.\nA liga constou de tres fases, a primeira disputouse en formato de todos contra todos a dobre volta, polo que cada equipo xogou un total de 20 partidos de liga regular. Ao finalizar esta fase os oito primeiros clasificados disputaron unha eliminatoria a dobre partido para definir os catro equipos que se disputar\u00edan a liga na final a catro."}
{"id": "445209", "revid": "5863", "url": "https://gl.wikipedia.org/wiki?curid=445209", "title": "Dorcatragus megalotis", "text": "O Dorcatragus megalotis \u00e9 unha especie de mam\u00edfero artiod\u00e1ctilo da familia dos b\u00f3vidos, subfamilia dos antilopinos.\n\u00c9 unha especie monot\u00edpica, isto \u00e9, a \u00fanica do seu x\u00e9nero. Non se reco\u00f1ecen subespecies.\nTaxonom\u00eda.\nDescrici\u00f3n.\nX\u00e9nero.\nO x\u00e9nero foi descrito en 1894 polo zo\u00f3logo alem\u00e1n Theophil Noack, nun traballo publicado en \"Zoologischer Anzeiger\", 17: 202.\nEspecie.\nA especie describ\u00edraa o mesmo ano, un pouco antes, o naturalista tam\u00e9n alem\u00e1n Joseph Menges, baixo o nome de \"Oreotragus megalotis\", nun traballo publicado na mesma revista, \"Zoologischer Anzeiger\", 17: 130.\nEtimolox\u00eda.\nX\u00e9nero.\n\"Dorcatragus\" \u00e9 un termo do lat\u00edn cient\u00edfico formado pola uni\u00f3n dos elementos \"dorca-\" e \"-tragus\", tirados de substantivos do grego antigo. O primeiro \u00e9 unha adaptaci\u00f3n de \u03b4\u03bf\u03c1\u03ba\u03ac\u03c3 \"dork\u00e1s\", 'gacela', e o segundo de \u03c4\u03c1\u03ac\u03b3\u03bf\u03c2 \"tr\u00e1gos\", \"bode\", \"cabr\u00f3n\". Literlamente, 'gacela-bode'.\nEspecie.\nO ep\u00edteto espec\u00edfico, \"megalotis\", est\u00e1 formado as\u00ed mesmo pola uni\u00f3n de dous elementos derivados do grego antigo, \"megal-\", calco de \u03bc\u03b5\u03b3\u03b1\u03bb-, derivado de \u03bc\u03ad\u03b3\u03b1\u03c2, \u03bc\u03b5\u03b3\u03ac\u03bb\u03b7, \u03bc\u03ad\u03b3\u03b1 \"m\u00e9gas, meg\u00e1l\u0113, m\u00e9ga\", 'grande', e \"-otis\", de \u03bf\u1f57\u03c2 \u1f60\u03c4\u03cc\u03c2 \"o\u00fas, \u014dt\u00f3s\", 'orella'. Literalmente, 'de orellas grandes'.\nNome vulgar.\nEn practicamente todas as linguas modernas adoptouse o nome beira, derivado do seu nome en somal\u00ed, \"beyrac\".\nCaracter\u00edsticas.\nAparencia xeral.\nOs beiras son ant\u00edlopes de pequeno tama\u00f1o, a\u00ednda que m\u00e1is grandes que os dicdics, de corpo delicado e compacto, con silueta \"gacelina\", con patas longas, sen \"cristas\" no curuto da cabeza, lombo arredondado e ancas m\u00e1is altas que a cruz, e coas orellas enormes, a diferenza dos outros membros da tribo. A pelaxe \u00e9 mesta e \u00e1spera, de coloraci\u00f3n xeral parda amarelada agrisada en cabeza, pescozo e lombo, cunha banda m\u00e1is escura nos flancos, separando as partes inferiores, m\u00e1is claras, coas axilas e as inguas brancas. A cola \u00e9 curta e moi poboada de pelo. Os pezu\u00f1os son moi curtos, e presentan unha almofada ancha e grosa, el\u00e1stica, na s\u00faa parte interna (que lles facilita cami\u00f1ar polas rochas onde habitan). S\u00f3 os machos presentan cornos, que son rectos, pequenos e rematados en punta e se presentan claramente separados. Presentan gl\u00e1ndulas preorbitais e nos pezu\u00f1os, e carecen de gl\u00e1ndulas inguinais. As femias son similares aos machos, pero sen cornos e lixeiramente m\u00e1is grandes e pesadas ca eles.\nDimensi\u00f3ns.\nLonxitude de cabeza e tronco entre os 80 e os 86\u00a0cm; cola, de 6 a 7,5\u00a0cm; alzada (altura na cruz), de 50 a 60\u00a0cm. Lonxitude dos cornos, de 9 a 13\u00a0cm.Peso, entre os 9 e os 11,5\u00a0kg.\nBiolox\u00eda.\nH\u00e1bitat e distribuci\u00f3n.\nH\u00e1bitat.\nOs beiras habitan frecuentan en ladeiras rochosas ou pedregosas, en lugares onde a vexetaci\u00f3n dominante \u00e9 unha estepa arborada, con acacias e matogueiras. En Somalilandia, en moitos sitios enc\u00f3ntranse en outeiros planos con ladeiras pedregosas empinadas.\nDistribuci\u00f3n.\n\u00c9 unha especie end\u00e9mica das \u00e1ridas terras do nordeste de \u00c1frica; enc\u00f3ntrase no extremo sur de Djibuti, estend\u00e9ndose cara ao sur, polo norte de Somalia e o extremo nordeste de Etiop\u00eda. A parte principal da s\u00faa \u00e1rea de distribuci\u00f3n enc\u00f3ntrase no norte de Somalia (Somalilandia), desde a fronteira con Djibouti, ao leste cara a Puntlandia. A s\u00faa presenza en Djibuti confirmouse en 1993.\nCostumes.\nOs beiras son m\u00e1is activos no ser\u00e1n e na noite, descansando nas horas centrais do d\u00eda. Son extremadamente cautelosos e al\u00e1rmanse diante da menor perturbaci\u00f3n, grazas a s\u00faa excelente audici\u00f3n, fuxindo a gran velocidade a trav\u00e9s das rochas ou dos pedregais, saltando con axilidade de rocha en rocha nun terreo moi inclinado. Est\u00e1n adaptados ao clima \u00e1rido e non necesitan auga, que a obte\u00f1en das plantas das que se alimentan. Son predominantemente comedores de ramallos e follas, pero tam\u00e9n pacen cando encontran herba. Viven solitarios, ou en parellas, ou en pequenos grupos familiares (sempre cun s\u00f3 macho), pero se documentaron grupos m\u00e1is grandes, probabelmente resultado da reuni\u00f3n de varios grupos familiares.\nReproduci\u00f3n.\nA xestaci\u00f3n dura seis meses, e s\u00f3 se rexistraron partos en abril, no apoxeo da temporada de chuvias. Nos partos nace unha soa cr\u00eda.\nDepredadores.\nAs hienas, os caracais e os chacais son os principais depredadores do beira pero, se na zona onde se encontran hai le\u00f3ns e leopardos, tam\u00e9n os cazan.\nStatus.\nOs beiras soportan un baixo nivel de caza por parte do home, porque o seu pequeno tama\u00f1o, a s\u00faa extremada cautela e o seu case inacces\u00edbel h\u00e1bitat rochoso perm\u00edtelles soportar a presi\u00f3n cazadora. Pero o sobrepastoreo, a seca e a corta de matogueiras de acacia para a produci\u00f3n de carb\u00f3n vexetal son as s\u00faas maiores ameazas. Por iso a Uni\u00f3n Internacional para a Conservaci\u00f3n da Natureza cualifica o seu status de \"VU\" (vulner\u00e1bel). En Djibuti \u00e9 un animal raro, pero p\u00e9nsase que non est\u00e1 en perigo, e o seu status en Etiop\u00eda \u00e9 actualmente desco\u00f1ecido, xa que o \u00faltimo rexistro data de 1972.\nO \u00fanico grupo de cr\u00eda en catividade do beira est\u00e1 na \"Al Wabra Wildlife Preservation\", no concello de Al Shahaniya, Qatar, onde se reproduce con \u00e9xito e o n\u00famero de esp\u00e9cimes alcanzou un m\u00e1ximo de 58 en 2005."}
{"id": "445213", "revid": "5863", "url": "https://gl.wikipedia.org/wiki?curid=445213", "title": "O principi\u00f1o", "text": ""}
{"id": "445215", "revid": "839", "url": "https://gl.wikipedia.org/wiki?curid=445215", "title": "Igrexa de San Saturnino de Pamplona", "text": ""}
{"id": "445217", "revid": "23204", "url": "https://gl.wikipedia.org/wiki?curid=445217", "title": "J. A. Bayona", "text": ""}
{"id": "445222", "revid": "5863", "url": "https://gl.wikipedia.org/wiki?curid=445222", "title": "Festival de San Sebasti\u00e1n", "text": ""}
{"id": "445223", "revid": "839", "url": "https://gl.wikipedia.org/wiki?curid=445223", "title": "Makarios Mavrogiannakis", "text": "Makarios (en ), nado como Georgios Mavrogiannakis (en ) en Charakas (Illa de Creta) en 1968, \u00e9 un eclesi\u00e1stico ortodoxo grego, dende 2013 arcebispo de Qatar.\nTraxectoria.\nChegou a Xerusal\u00e9n en 1980, estudando na escola patriarcal. En 1986 entrou na vida mon\u00e1stica e en 1987 foi ordenado di\u00e1cono. En 1992 foi ordenado sacerdote, e en 1993 nomeado arquimandrita, e posteriormente continuou os seus estudos teol\u00f3xicos en Belgrado at\u00e9 1995. \u00c1 s\u00faa volta a Xerusal\u00e9n, foi profesor na escola patriarcal de Si\u00f3n, vigairo en Gaza e heg\u00fameno en Al-Fuhais.\nEn 2004 foi nomeado gardi\u00e1n (\"\u03b5\u03c0\u03af\u03c4\u03c1\u03bf\u03c0\u03bf\u03c2\") do patriarca en Qatar. Al\u00ed encargouse da posta en marcha da construci\u00f3n da catedral dos santos Isaac e Xurxo en Doha. Ademais de exercer as labores pastorais para a comunidade ortodoxa qatar\u00ed, en 2011 cursou estudos de posgrao en Liturxia na Universidade de Belgrado.\nO 19 de febreiro de 2013 foi nomeado arcebispo de Qatar, recibindo a consagraci\u00f3n episcopal o 25 de febreiro."}
{"id": "445225", "revid": "88215", "url": "https://gl.wikipedia.org/wiki?curid=445225", "title": "Vitaly Scherbo", "text": "Vitaly Scherbo (en , Vitalii Venediktovich Shcherbo; en , Vital' Veniadziktavi\u010d \u0160\u010derba), nado en Minsk (Uni\u00f3n Sovi\u00e9tica) o 13 de xaneiro de 1972 \u00e9 un ex-ximnasta belaruso que ga\u00f1ou seis medallas de ouro nos Xogos Ol\u00edmpicos de 1992 representando o Equipo Unificado, algo que non conseguiu ning\u00fan outro ximnasta na historia.\nTraxectoria.\nScherbo comezou a practicar ximnasia aos sete anos, motivado pola s\u00faa nai, xa que era un neno inquieto e nervioso e ela v\u00eda nese deporte unha forma de canalizar a s\u00faa enerx\u00eda. Os adestradores do seu club local de Minsk reco\u00f1eceron rapidamente o seu gran talento para a ximnasia, as\u00ed que o enviaron a unha escola estatal en Moscova onde comezou a adestrar con outros mozos que tam\u00e9n destacaban.\nCon s\u00f3 quince anos entro a formar parte do equipo nacional da Uni\u00f3n Sovi\u00e9tica. A nivel internacional deuse a co\u00f1ecer en 1989 cando finalizou en cuarta posici\u00f3n na prestixiosa Copa Chunichi, que se celebra cada ano na localidade xaponesa de Nagoya. En 1990 participou nos seus primeiros Campionatos de Europa en Lausanne, en que ga\u00f1ou tres medallas de ouro nas finais por aparatos, inclu\u00edndo un exercicio de salto puntuado cun 10.00. Nese mesmo ano tam\u00e9n ga\u00f1ou a competici\u00f3n individual nos \"Goodwill Games\" de Seattle e o ano seguinte acabou segundo na competici\u00f3n individual dos Campionatos do Mundo de Indian\u00e1polis, sendo s\u00f3 superado polo seu compa\u00f1eiro de equipo Grigori Misutin.\nNos Xogos Ol\u00edmpicos de Barcelona (1992), Scherbo fixo a mellor competici\u00f3n da s\u00faa vida e dominou de xeito avasalador como non fixera antes ning\u00fan ximnasta nos xogos. De oito medallas posibles, ga\u00f1ou seis, todas de ouro, inclu\u00edda a competici\u00f3n individual, en que ga\u00f1ou por diante dos seus compa\u00f1eiros Grigori Misutin (prata) e Valeri Belenki (bronce). Por este motivo foi considerado a grande estrela dos Xogos de Barcelona. S\u00f3 os nadadores Michael Phelps e Mark Spitz ga\u00f1aron m\u00e1is medallas de ouro nuns Xogos Ol\u00edmpicos.\nNos anos seguintes continuou a ser o gran dominador da ximnasia a nivel mundial. En 1993 ga\u00f1ou en Birmingham o seu \u00fanico t\u00edtulo mundial na competici\u00f3n individual, e sumou moitas m\u00e1is medallas en diferentes campionatos mundiais e europeos.\nPor\u00e9n, a vida en Belar\u00fas fac\u00edase dif\u00edcil para el e a s\u00faa familia debido \u00e1 inestabilidade social do pa\u00eds. A s\u00faa casa foi asaltada por uns ladr\u00f3ns e noutra ocasi\u00f3n intentaron secuestrar a s\u00faa filla. Decidiron ent\u00f3n trasladarse aos Estados Unidos, en concreto \u00e1 localidade de State College, en Pensilvania.\nEn 1996, a s\u00faa esposa sufriu un grave accidente de coche que a mantivo un mes en estado de coma. Durante ese tempo, Scherbo deixou de adestrar para estar con ela. Ga\u00f1ou bastante peso e abusou do alcol. Os m\u00e9dicos dic\u00edan que ela ti\u00f1a poucas posibilidades de sobrevivir, mais conseguir sa\u00edr do coma e insistiu para que o seu home adestrase e puidese competir con garant\u00edas nos Xogos Ol\u00edmpicos de Atlanta (1996).\nEn Atlanta Scherbo non tivo unha actuaci\u00f3n tan destacada, mais a\u00ednda as\u00ed ga\u00f1ou catro medallas de bronce. Na competici\u00f3n indivual acabou por detr\u00e1s do chin\u00e9s Li Xiaoshuang (ouro) e do ruso Alexei Nemov (prata).\nScherbo planeara participar nos Campionatos do Mundo de Lausanne (1997), mais uns meses antes sufriu un accidente de moto en que rompeu unha man, polo que puxo punto final \u00e1 s\u00faa carreira deportiva.\nVida privada.\nEn decembro de 1991, Scherbo casou coa s\u00faa moza Irina, coa que tivo unha filla, Kristina, nada en 1993.\nActualmente vive en Las Vegas, Nevada, coa s\u00faa familia, onde rexenta un ximnasio.\nEn 2017 foi acusado por Tatiana Gutsu de violala en 1991."}
{"id": "445228", "revid": "6098532", "url": "https://gl.wikipedia.org/wiki?curid=445228", "title": "Linda Guilala", "text": "Linda Guilala \u00e9 unha banda galega de shoegaze procedente de Vigo. O grupo formouse no ano 2005 e no presente est\u00e1 composto por Iv\u00e1n Gonz\u00e1lez (bater\u00eda), Eva M. L\u00f3pez (teclados e voz) e Mari V\u00e1zquez (guitarra). Ata a data Linda Guilala leva publicados dous \u00e1lbums de estudio e dous EPs.\nHistoria.\nLinda Guilala naceu no ano 2005 tras a separaci\u00f3n da banda de Ponferrada Juniper Moon, na que tocaban o leon\u00e9s Iv\u00e1n Gonz\u00e1lez (bater\u00eda) e a ourensana Eva M. L\u00f3pez (teclados). No ano 2006 publicaron a s\u00faa primeira maqueta coa axuda do baixista arxentino Ignacio Espumado, con quen comparten os arquivos a trav\u00e9s de internet. Este traballo foi escollido segunda mellor maqueta do ano no programa de Radio 3 \"Disco Grande\".\nO seu primeiro \u00e1lbum, \"Bucles infinitos\", chegou en 2009 editado a trav\u00e9s de Elefant Records. O disco foi gravado no seu estudio de Vigo coa axuda de Alejandro Davila e Pancho Su\u00e1rez de Lis. Na s\u00faa xira de presentaci\u00f3n tocaron no festival ingl\u00e9s Indietracks e no Primavera Sound de Barcelona. Nesa \u00e9poca actuaban como d\u00fao, encarg\u00e1ndose Eva dos teclados e Iv\u00e1n da guitarra, acompa\u00f1ados de sons pregravados.\nEn 2011 lanzaron o EP de catro temas \"Paranormal\", tam\u00e9n a trav\u00e9s de Elefant. O traballo foi gravado no seu estudio de Vigo, Kaiju Studios. Nesa \u00e9poca entrou na banda Alba para as s\u00faas actuaci\u00f3ns ao vivo, tocando o baixo e a guitarra.\nDurante un tempo a banda, principalmente Eva, dedicouse a producir no seu estudio a grupos como Axolotes Mexicanos, When Nalda Became Punk e Los Bons\u00e1is, ademais de tocar con Apenino. En 2014 publicaron un novo EP de seis canci\u00f3ns, \"Xeristar\" (Elefant), co apoio de Bruno Mosquera (The Blows, The Cobras) nas guitarras. Mosquera deixou a banda debido a diferenzas sobre a forma de levar o proxecto.\nO seu segundo \u00e1lbum, \"Psicon\u00e1utica\", apareceu o 10 de xu\u00f1o 2016 da man de Elefant Records. Para os seus directos Linda Guilala fichou \u00e1 guitarrista pontevedresa Mari V\u00e1zquez."}
{"id": "445242", "revid": "98629", "url": "https://gl.wikipedia.org/wiki?curid=445242", "title": "Mar de Visayas", "text": "O Mar de Visayas \u00e9 un mar interior de Filipinas, un pequeno mar que xeralmente se considera parte do mar de Filipinas (\u00e1 s\u00faa vez parte do Oc\u00e9ano Pac\u00edfico), situado no interior do arquip\u00e9lago das illas Visayas, Visayas orientais e Visayas occidentais situadas ao leste e oeste, mentres que o Visayas centrais est\u00e1n situadas ao sur. Est\u00e1 limitada polas illas Masbate ao norte, Leyte ao leste, Ceb\u00fa e Negros no sur e Panay ao oeste.\nXeograf\u00eda.\nO mar de Visayas \u00e9 un mar de Filipinas situado no interior do arquip\u00e9lago das Visayas. Ten l\u00edmites:\nA illa m\u00e1is grande dentro deste mar \u00e9 a illa Bantayan."}
{"id": "445243", "revid": "98629", "url": "https://gl.wikipedia.org/wiki?curid=445243", "title": "Mar de Camotes", "text": "O Mar de Camotes \u00e9 un pequeno mar dentro do arquip\u00e9lago de Filipinas, situado entre as Visayas orientais e a rexi\u00f3n das Visayas centrais. Est\u00e1 rodeada polas illas de Leyte ao norte e leste, Bohol ao sur e Cebu ao oeste. O mar est\u00e1 conectado ao Mar de Visayas ao noroeste e ao Mar de Bohol (tam\u00e9n chamado o Mar de Mindanao) e a canle Canigao que se atopa no lado sueste do Mar de Camotes. Cont\u00e9n as Illas Camotes, Illa Lapinig, Illa Olango, Illa Mactan, e outros pequenos illotes.\nO mar de Camotes tam\u00e9n cont\u00e9n o Banco Danajon, que \u00e9 unha dobre barreira de coral en Filipinas, \u00e9 unha formaci\u00f3n xeol\u00f3xica moi rara e s\u00f3 hai 6 arrecifes de dobre barreira no mundo. Comprende dous conxuntos de grandes arrecifes de coral que se formaron nun costado submarino debido a unha combinaci\u00f3n de correntes de marea favorables e crecemento de coral na zona.\nAs principais cidades da rexi\u00f3n son Ormoc &amp; Baybay na provincia de Leyte, Talibon &amp; Ubay, na provincia de Bohol, e Cebu City, na provincia de Ceb\u00fa.\nPatr\u00f3ns meteorol\u00f3xicos.\nO mar de Camotes est\u00e1 suxeito a r\u00e1pidas modificaci\u00f3ns clim\u00e1ticas:\nComo regra xeral, o patr\u00f3n meteorol\u00f3xico de Filipinas v\u00e9n determinado polo Amihan (un vento nord\u00e9s fr\u00edo) que comeza nalg\u00fan momento de novembro ou decembro e remata nalg\u00fan momento de maio ou xu\u00f1o. Non obstante, pode haber grandes variaci\u00f3ns de ano en ano.\nDurante todo o resto do ano, Filipinas experimenta o vento oeste ou suroeste, monz\u00f3n sur-oeste, que \u00e1 s\u00faa vez \u00e9 co\u00f1ecido como Habagat. A tempada do \"Habagat\" caracter\u00edzase por un clima c\u00e1lido e h\u00famido, choivas frecuentes e un vento predominante desde o oeste.\nO principal indicador do cambio entre os patr\u00f3ns estacionais \"Amihan\" e \"Habagat\" \u00e9 o cambio na direcci\u00f3n do vento. Na maior\u00eda dos anos esta transici\u00f3n \u00e9 abrupta e ocorre durante a noite. Nalg\u00fans anos hai un per\u00edodo de quizais unha ou d\u00faas semanas onde o vento cambia de patr\u00f3ns \"Amihan\" e \"Habagat\" varias veces antes de establecer o patr\u00f3n da nova tempada."}
{"id": "445245", "revid": "89787", "url": "https://gl.wikipedia.org/wiki?curid=445245", "title": "Saguinus imperator", "text": "O Saguinus imperator \u00e9 unha especie de primate platirrino que debe o seu nome pola s\u00faa semellanza co emperador alem\u00e1n Guillerme II. Vive no suroeste da conca do Amazonas, no leste do Per\u00fa, norte de Bolivia e o oeste dos estados brasileiros de Acre e Amazonas.\nExisten d\u00faas subespecies de \"Saguinus imperator\":"}
{"id": "445246", "revid": "89787", "url": "https://gl.wikipedia.org/wiki?curid=445246", "title": "Lillian Hellman", "text": "Lillian Florence Hellman, nada en Nova Orle\u00e1ns o 20 de xu\u00f1o de 1905 e finada en Oak Bluffs o 30 de xu\u00f1o de 1984, foi unha dramaturga e guionista de cinema estadounidense. Foi co\u00f1ecida polo seu compromiso pol\u00edtico con causas esquerdistas, pola s\u00faa relaci\u00f3n sentimental co escritor Dashiell Hammett e pola s\u00faa longa amizade coa escritora Dorothy Parker, de quen foi testamenteira.\nTraxectoria.\nHellman creceu entre Nova Orle\u00e1ns e Nova York nunha familia de orixe xud\u00eda convertida ao cristianismo e chea de exc\u00e9ntricos e avaros, que despois apareceron retratados nas s\u00faas obras. Estudou nas universidades de Columbia e Nova York e despois de traballar como cr\u00edtica literaria e axente publicitaria, comezou a escribir as s\u00faas propias obras na d\u00e9cada de 1930.\nO 31 de decembro de 1925 casou co dramaturgo e axente de prensa Arthur Kober, a\u00ednda que a mi\u00fado viviron separados. Dende 1930 e durante un ano aproximadamente, ga\u00f1aba 50 d\u00f3lares \u00e1 semana como lectora para Metro-Goldwyn-Mayer en Hollywood, escribindo resumos de novela para posibles gui\u00f3ns. Mentres estaba en Hollywood, co\u00f1eceu e namorouse do escritor Dashiell Hammett. Divorciouse de Kober e volveu a Nova York en 1932. Cando co\u00f1eceu a Hammet nun restaurante, ela ti\u00f1a 24 anos e el 36. Mantiveron unha relaci\u00f3n intermitente ata a morte de Hammet en xaneiro de 1961.\nO seu primeiro grande \u00e9xito foi o drama \"The Children's Hour\" (1934), que trata sobre d\u00faas profesoras acusadas de seren lesbianas. Tam\u00e9n abordou as tremendas rivalidades internas dunha familia arist\u00f3crata sure\u00f1a na s\u00faa obra \"The Little Foxes\". Protagonizada por Tallulah Bankhead, esta acusou a Hellman de comunista por defender a invasi\u00f3n de Finlandia e non volveron falar entre elas trala estrea.\nEn outubro de 1937, Hellman pasou varias semanas en Espa\u00f1a para apoiar as Brigadas Internacionais na guerra civil espa\u00f1ola. Mentres Madrid era bombardeada, emitiu un informe aos Estados Unidos dende Radio Madrid.\nNegouse a testificar ante o Comit\u00e9 de Actividades Antiamericanas en 1952, sospeitosa de comunismo polas s\u00faas tendencias de esquerda. En 1957 colaborou con Leonard Bernstein no libreto de \"Candide\", opereta baseada en \"C\u00e1ndido\", novela curta de Voltaire.\nEn 1969 publicou \"An Unfinished Woman\" primeira das s\u00faas tres autobiograf\u00edas, seguida por \"Pentimento\" (levada ao cinema como \"Julia\" con Jane Fonda e Vanessa Redgrave) e en 1976 por \"Scoundrel Time\".\nA principios da d\u00e9cada de 1970, deu clases de escritura na Universidade de California, Berkeley, no Instituto de Tecnolox\u00eda de Massachusetts e no Hunter College de Nova York. en Harvard e Yale e recibiu o New York Drama Critics Circle Award e a medalla de ouro da Academy of Arts and Letters for Distinguished Achievement in the Theater.\nArquivo.\nOs papeis de Hellman cons\u00e9rvanse no Harry Ransom Center da Universidade de Texas en Austin. O seu arquivo incl\u00fae unha extensa colecci\u00f3n de esbozos, contratos, correspondencia, discursos, notas, premios, axendas e graos honorarios.\nLegado.\nEntre as instituci\u00f3ns que outorgaron a Hellman graos de honra incl\u00faense a Universidade Brandeis (1955), o Wheaton College (1960), o Mt. Holyoke College (1966), o Smith College (1974), a Universidade Yale (1974) e a Universidade de Columbia (1976).\nHuman Rights Watch administra o programa de bolsas Hellman/Hammett.\nHellman \u00e9 a personaxe central na obra de teatro de Peter Feibleman \"Cakewalk\" (1993), que amosa a relaci\u00f3n do autor con Hellman.\nEn 1999, Kathy Bates dirixiu o telefilme \"Dash and Lilly\", baseado na relaci\u00f3n entre Hellman e Hammett.\nO enfrontamento entre Hellman e Mary McCarthy \u00e9 a base da obra de teatro de Nora Ephron \"Imaginary Friends\" (2002), con m\u00fasica de Marvin Hamlisch e letras de Craig Carnelia\nWilliam Wright escribiu \"The Julia Wars\", baseado na batalla legal entre Hellman e McCarthy. Dorothy Gallagher escribiu unha biograf\u00eda de Hellman, \"\"."}
{"id": "445247", "revid": "1576", "url": "https://gl.wikipedia.org/wiki?curid=445247", "title": "Planetas exteriores", "text": ""}
{"id": "445248", "revid": "72012", "url": "https://gl.wikipedia.org/wiki?curid=445248", "title": "Beira (animal)", "text": ""}
{"id": "445258", "revid": "98629", "url": "https://gl.wikipedia.org/wiki?curid=445258", "title": "Gran Premio de Australia de 1999", "text": "O Gran Premio de Australia de 1999 (oficialmente LXIV Qantas Australian Grand Prix) foi unha carreira de motor de F\u00f3rmula Un celebrada o 7 de marzo de 1999 en Melbourne, Australia. Foi a primeira carreira do Campionato Mundial de F\u00f3rmula Un de e a 64\u00aa carreira na historia combinada do Gran Premio de Australia que data do 100 Miles Road Race de 1928. A carreira disputada en 57 voltas ao circu\u00edto de 5\u00b43 quil\u00f3metros foi a s\u00e9tima vez que se celebrarou no Albert Park, usado por primeira vez en 1953 e a cuarta desde que o novo circu\u00edto acolleu a carreira en 1996.\nMika H\u00e4kkinen e David Coulthard dominaron na pr\u00e1ctica e na fase inicial da carreira, pero retir\u00e1ronse con problemas t\u00e9cnicos: o novo McLaren MP4 / 14 demostrou ser moi r\u00e1pido pero a\u00ednda pouco fiable, un trazo compartido cos coches dese\u00f1ados por Adrian Newey. Michael Schumacher tam\u00e9n tivo problemas durante esta axitada carreira, que deu ao seu compa\u00f1eiro de Ferrari Eddie Irvine a oportunidade de acadar a s\u00faa primeira vitoria nun Gran Premio. Non cometeu ning\u00fan erro e venceu a Heinz-Harald Frentzen e Ralf Schumacher por uns segundos.\nResumo.\nCualificaci\u00f3n.\nOs resultados da sesi\u00f3n clasificatoria foron basicamente os mesmos que o ano anterior: H\u00e4kkinen derrotou a Coulthard, mentres que Michael Schumacher lideraba o resto da pista. Marc Gen\u00e9, quedou fora da cualificaci\u00f3n ao final da sesi\u00f3n, porque o tempo do 107% xa era 1 minuto e 36.974 segundos e con 1 minuto 37.013 segundos o espa\u00f1ol estaba 0.039 segundos f\u00f3ra o l\u00edmite. O equipo Minardi emitiu unha solicitude oficial para que Gen\u00e9 poidese tamar a sa\u00edda, o que posteriormente foi concedido polos comisarios da carreira.\nCarreira.\nMika H\u00e4kkinen e David Coulthard dominaron todas as sesi\u00f3ns ao longo da fin de semana con tempos de volta m\u00e1is dun segundo m\u00e1is r\u00e1pido que calquera outro, e ambos partiron da primeira fila da grella, a carreira parec\u00eda ser unha vitoria f\u00e1cil para o equipo de McLaren.\nCon todo, os primeiros sinais de problemas chegaron antes de que comezase a carreira: mentres os outros pilotos fixeron o seu cami\u00f1o cara \u00e1 grella ficticia, o pole H\u00e4kkinen segu\u00eda nos boxes cun problema. No \u00faltimo momento, o equipo decidiu que ter\u00eda que empregar o coche de reposto, e pouco antes do peche dos boxes, H\u00e4kkinen estaba cami\u00f1o. A volta de formaci\u00f3n comezou sen incidentes, pero cando os \u00faltimos coches ali\u00f1\u00e1banse para o inicio, hab\u00eda fume procedente dos coches Stewart de Rubens Barrichello e Johnny Herbert. Ambos tiveron unha fuga de aceite que iniciara un pequeno incendio debaixo da carrozar\u00eda. A sa\u00edda cancelouse e os lumes foron apagados. Barrichello conseguiu o coche de reposto e tivo que comezar desde o pit lane, mentres Herbert non tivo opci\u00f3ns e converteuse na primeira retirada da carreira. Logo dalg\u00fan atraso, anunciouse que ter\u00eda unha nova carreira de 57 voltas, unha menos que as 58 programadas orixinalmente.\nCando a nova volta de formaci\u00f3n estaba a piques de comezar, houbo m\u00e1is confusi\u00f3n en McLaren cando o coche de H\u00e4kkinen quedou cunha marcha engrenada. Michael Schumacher ti\u00f1a cualificado terceiro, detr\u00e1s de H\u00e4kkinen na grella, e mentres os membros do equipo de McLaren traballaban freneticamente para que H\u00e4kkinen estivese en marcha, Schumacher tivo que esperar, e o seu motor parouse cando a caixa de cambios sa\u00edu do neutro. M\u00e1is abaixo da pista, o motor de Takagi tam\u00e9n calou. A pesar do estado de p\u00e1nico visible en McLaren, H\u00e4kkinen conseguiu po\u00f1erse en marcha antes de que o \u00faltimo coche sa\u00edse da grella, polo que se lle permitiu retomar a s\u00faa pole orixinal na grella de sa\u00edda. Schumacher, por outra banda, non foi tan afortunado e tivo que comezar na parte de atr\u00e1s da grella xunto con Takagi.\nH\u00e4kkinen fixo un bo uso da s\u00faa pole na segunda sa\u00edda e tomou o liderado, seguido de cerca por Coulthard, Irvine, Frentzen, Ralf Schumacher e Fisichella. M\u00e1is atr\u00e1s Alesi parou inmediatamente co cambio roto, mentres que Trulli fixo un bo comezo no duod\u00e9cimo lugar da grella e intentou pasar a Hill na terceira curva. Os coches se tocaron, Hill trompeou na grava e retirouse, mentres Trulli continuou e tomou o s\u00e9timo lugar de Villeneuve na seguinte volta. Tam\u00e9n na volta 2, Zanardi caeu ao posto 21\u00ba. Os seis primeiros permaneceron inalterados durante as fases iniciais da carreira. Mentres os McLarens distanci\u00e1ronse do resto da pista, Michael Schumacher comezara a remontar e era d\u00e9cimo primeiro despois de s\u00f3 nove voltas. Tras trece voltas, H\u00e4kkinen e Coulthard lideraban sobre Irvine terceiro por 18 segundos cando Coulthard entrou de s\u00fapeto nos boxes e retirouse con problemas de transmisi\u00f3n. Unha volta despois H\u00e4kkinen perdeu a vantaxe con Irvine cando sa\u00edu o coche de seguridade. Villeneuve perdeu o seu aler\u00f3n traseiro na parte traseira da recta e tivo sorte de tocar o muro s\u00f3 suavemente logo dunha serie de trompos a alta velocidade. A carreira foi detr\u00e1s do coche de seguridade durante tres voltas mentres o coche de Villeneuve era retirado. Diniz, Zonta e Badoer aproveitaron a oportunidade para intentar aforrar tempo facendo unha parada en boxes mentres o coche de seguridade estaba na pista.\nCando a carreira reiniciouse na volta 18, H\u00e4kkinen parec\u00eda estar en problemas de novo cando o seu coche non acelerou correctamente, agrupando os coches detr\u00e1s del. Varios pilotos desviaronse ao redor do lento McLaren, inclu\u00edndo a Barrichello, que m\u00e1is tarde foi penalizado cun stop&amp;go por pasar a Michael Schumacher antes da li\u00f1a de sa\u00edda. Logo da carreira, o brasileiro afirmou que pasou accidentalmente a Schumacher ao intentar evitar unha colisi\u00f3n. Irvine tomou o liderado por diante de Frentzen, Trulli, Ralf Schumacher e Michael Schumacher, mentres que H\u00e4kkinen entrou nos boxes despois dunha volta lenta e retirouse con problemas de aceleraci\u00f3n. Na volta 19 Zanardi estrelouse e o coche de seguridade sa\u00edu por segunda vez. Barrichello e Trulli fixeron as s\u00faas paradas en boxes, con Trulli incluso facendo dous. A carreira reiniciouse unha vez m\u00e1is na volta 25. Irvine liderou seguido de Frentzen, Ralf Schumacher, Michael Schumacher e Diniz. Na segunda volta Michael Schumacher tivo unha picada pero logrou volver aos pits. O aler\u00f3n dianteiro do seu Ferrari dan\u00e1rase polas vibraci\u00f3ns e foi substitu\u00eddo por un \u00e1 orixinalmente destinada ao auto de Irvine, o n\u00famero 4. Na volta 28 Diniz tivo que retirarse do 4\u00ba cun problema de transmisi\u00f3n. Barrichello era agora cuarto, seguido de Zonta e Takagi. Na seguinte volta, Wurz tivo un trompo espectacular cando a suspensi\u00f3n traseira fallou. Na volta 32 Barrichello entrou nos pits para cumprir a s\u00faa sanci\u00f3n. Zonta fixo a s\u00faa segunda parada en boxes. Badoer foi quinto por pouco tempo. Na volta 34 Ralf Schumacher fixo unha parada nos boxes e caeu ao cuarto. Tres voltas m\u00e1is tarde, Irvine e Frentzen entraron en boxes ao mesmo tempo, pero Irvine mantivo a vantaxe e reincorporouse diante de Fisichella. Na volta 38 Fisichella fixo unha parada en boxes e caeu na quinta posici\u00f3n detr\u00e1s de de la Rosa. Michael Schumacher pilotou polo pit lane sen facer a parada. Na pr\u00f3xima volta Michael Schumacher volveu entrar nos boxes e substitu\u00edu o volante do seu Ferrari. Na volta 40 Barrichello pasou a Zonta e quedou na sexta posci\u00f3n. Na volta 41 de la Rosa fixo a s\u00faa segunda parada en boxes e perdeu o cuarto con Fisichella. Barrichello tomou o sexto lugar de Takagi. Na volta 43 Barrichello pasou de la Rosa para o quinto. Con once voltas para meta, Zonta entrou a boxes para que revisaran o seu aler\u00f3n traseiro e reincorporouse xusto diante do l\u00edder Irvine, mant\u00edvose d\u00faas voltas antes de desacelerar con problemas na caixa de cambios. Na li\u00f1a de meta Irvine foi o primeiro, ga\u00f1ando o seu primeiro Gran Premio, por diante de Frentzen, Ralf Schumacher, Fisichella e Barrichello. De la Rosa foi o sexto, marcando un punto no seu debut na F\u00f3rmula Un."}
{"id": "445263", "revid": "85894", "url": "https://gl.wikipedia.org/wiki?curid=445263", "title": "Olga D\u00edaz Fern\u00e1ndez", "text": "Olga D\u00edaz Fern\u00e1ndez, nada en Meira en 1951, \u00e9 unha profesora e escritora galega.\nTraxectoria.\nDoutora en Psicolox\u00eda. \u00c9 profesora da Universidade de Santiago de Compostela."}
{"id": "445264", "revid": "1888", "url": "https://gl.wikipedia.org/wiki?curid=445264", "title": "Olga D\u00edaz", "text": "Co nome de Olga D\u00edaz podemos referirnos a:"}
{"id": "445265", "revid": "85894", "url": "https://gl.wikipedia.org/wiki?curid=445265", "title": "Beatriz Fern\u00e1ndez Herrero", "text": "Beatriz Fern\u00e1ndez Herrero, nada en Vigo en 1959, \u00e9 unha profesora e escritora galega.\nTraxectoria.\nLicenciada en Pedagox\u00eda e doutora en Filosof\u00eda e Letras. \u00c9 profesora da Escola Universitaria de Maxisterio de Lugo da Universidade de Santiago de Compostela."}
{"id": "445266", "revid": "98629", "url": "https://gl.wikipedia.org/wiki?curid=445266", "title": "Henrique o Rei Mozo", "text": "Henrique Plantagenet tam\u00e9n co\u00f1ecido como Henrique o Rei Mozo, nado o 28 de febreiro\u00a0de 1155 e finado o 11 de xu\u00f1o\u00a0de\u00a01183, foi o segundo dos cinco fillos var\u00f3ns do rei Henrique II de Inglaterra\u00a0e Leonor de Aquitania e o primeiro que sobreviviu \u00e1 infancia. A comezos de 1170, foi o rei titular de Inglaterra, duque de Normand\u00eda, conde de Anjou e Maine. Henrique foi o \u00fanico rei de Inglaterra desde a conquista normanda en ser coroado durante o reinado do seu pai, pero pasou o seu reinado frustrado polo rexeitamento do seu pai de outorgarlle un maior poder aut\u00f3nomo. Morreu aos 28 anos, seis antes que o seu pai, deixando ao seu irm\u00e1n Ricardo como herdeiro ao trono.\nTraxectoria.\nInfancia e mocidade.\nPouco se sabe de Henrique antes dos acontecementos asociados ao seu matrimonio e coroaci\u00f3n. Os fillos da s\u00faa nai e o primeiro esposo desta, o rei Lu\u00eds VII de Francia, foron Mar\u00eda, condesas de Champa\u00f1a, e Alix, condesas de Blois. Tivo un irm\u00e1n m\u00e1is vello, Guillerme, conde de Poitiers, e os seus irm\u00e1ns m\u00e1is novos foron Matilde, duquesa de Saxonia; Ricardo I de Inglaterra; Godofredo II, duque da Breta\u00f1a; Leonor, ra\u00ed\u00f1a de Castela; Xoana, ra\u00ed\u00f1a de Sicilia; e Xo\u00e1n I de Inglaterra. \u00c1 morte de Guillerme en decembro de 1156, converteuse no herdeiro do trono de Inglaterra.\nEn 1158, foi comprometido a Margarida, a filla m\u00e1is vella de Lu\u00eds VII de Francia e a s\u00faa segunda esposa, Constanza de Castela. O 2 de novembro de 1160 en Le Neubourg, logo de obter unha dispensa papal por minor\u00eda concedida por Alexandre III, o matrimonio dos dous nenos pequenos (el contaba con cinco anos, ela con dous) celebrouse. Esta uni\u00f3n r\u00e1pida debeuse \u00e1 vontade de Henrique II para entrar en posesi\u00f3n do dote da s\u00faa nora, o Vexin normando.\nEn 1162, foi enviado a ser educado por Tom\u00e1s Becket, ent\u00f3n chanceler de Inglaterra. Becket tomoulle o gusto a el, e escribir\u00eda que o considerou o seu fillo adoptivo. Con todo, antes de finais de 1163, Becket converteuse en arcebispo de Canterbury, caeu en desgraza co rei, e tut\u00e9laa do mozo Enrique retirouse.\nEn xu\u00f1o de 1170, Henrique, aos quince anos de idade, foi consagrado \u2013coroado\u2013 polo seu pai como rei novo (\"rex j\u00fanior\"), un costume da dinast\u00eda francesa dos Capetos adoptada polos reis ingleses Estevo e Henrique II para evitar disputas sucesorias. Un poema en lat\u00edn escrito por un funcionario da corte para conmemorar a coroaci\u00f3n ref\u00edrese ao carisma do pr\u00edncipe novo. O poeta descr\u00edbeo a Henrique como un mozo encantador de beleza rechamante, alto pero ben formado, de ombreiros anchos e de pescozo longo e elegante, de pel p\u00e1lida e pecosa, de ollos azuis claros e anchos, e cunha mata de cabelos de cor dourada avermellado caracter\u00edstico do seu dinast\u00eda.\nHenrique e Margarida casaron formalmente na catedral de Winchester o 27 de agosto de 1172, cando Henrique foi coroado rei de Inglaterra por segunda vez, esta vez xunto a Margarida, por Rotrou, arcebispo de Ruan."}
{"id": "445267", "revid": "54334", "url": "https://gl.wikipedia.org/wiki?curid=445267", "title": "D\u00eda de Trafalgar", "text": "O D\u00eda de Trafalgar (en ingl\u00e9s:\"Trafalgar Day\") \u00e9 a celebraci\u00f3n da vitoria da Royal Navy, comandada polo vicealmirante Horatio Nelson, sobre a armada combinada franco-espa\u00f1ola na batalla de Trafalgar o 21 de outubro\u00a0de 1805."}
{"id": "445268", "revid": "22570", "url": "https://gl.wikipedia.org/wiki?curid=445268", "title": "Mar\u00eda Elvira Lacaci", "text": "Mar\u00eda Elvira Lacaci Morris, nada en Ferrol en 1916 e finada en Madrid o 9 de marzo de 1997, foi unha poetisa galega en lingua castel\u00e1.\nTraxectoria.\nFilla de militares, naceu en Ferrol pero viviu case toda a s\u00faa vida en Madrid. Foi a primeira muller que ga\u00f1ou o Premio Adonais (1956) por \"Voz humana\" e o Premio da Cr\u00edtica en 1964. A s\u00faa obra enm\u00e1rcase na poes\u00eda social de posguerra. Outras obras da autora son \"Humana voz\" (1957), \"Sonido de Dios\" (1962) e \"Al este de la ciudad\" (1963).\nVida persoal.\nCasou co actor e escritor Miguel Bu\u00f1uel Tallada."}
{"id": "445269", "revid": "1888", "url": "https://gl.wikipedia.org/wiki?curid=445269", "title": "Mar\u00eda Elvira Lacaci Morris", "text": ""}
{"id": "445271", "revid": "109216", "url": "https://gl.wikipedia.org/wiki?curid=445271", "title": "Luca Milesi", "text": "Luca Milesi, O.F.M.Cap., nado o 21 de abril de 1924 en San Giovanni Bianco (Lombard\u00eda) e finado o 22 de maio de 2008 en Asmara, foi un relixioso cat\u00f3lico italiano, primeiro bispo de Barentu dende 1995 at\u00e9 2001.\nTraxectoria.\nO 4 de marzo de 1950 foi ordenado sacerdote da Orde dos Freires Menores Capuchinos. En 1971 foi nomeado administrador apost\u00f3lico da vigair\u00eda apost\u00f3lica de Asmara dos latinos, cargo que exerceu at\u00e9 que o 21 de decembro de 1995 foi nomeado bispo da nova eparqu\u00eda de Barentu da Igrexa cat\u00f3lica et\u00edope.\nRecibiu a consagraci\u00f3n episcopal o 4 de febreiro de 1996 de mans do metropolita de Ad\u00eds Abeba Paulos Tzadua, e tivo como co-consagrantes principais ao bispo de Asmara Zekarias Yohannes e ao de Adigrat Kidane-Mariam Teklehaimanot.\nRetirouse o 4 de outubro de 2001, e foi sucedido por Thomas Osman, do que foi co-consagrante o 12 de xaneiro de 2002. Finou o 22 de maio de 2008 en Asmara."}
{"id": "445273", "revid": "85894", "url": "https://gl.wikipedia.org/wiki?curid=445273", "title": "Elena Varela Arias", "text": "Mar\u00eda Elena Varela Arias, nada en Lugo en 1956, \u00e9 unha historiadora galega.\nTraxectoria.\nLicenciada en Historia da Arte. Foi directora do Museo das Peregrinaci\u00f3ns de Santiago de Compostela. Despois pasou a dirixir o Museo do Castro de Viladonga."}
{"id": "445274", "revid": "1888", "url": "https://gl.wikipedia.org/wiki?curid=445274", "title": "Mar\u00eda Elena Varela Arias", "text": ""}
{"id": "445275", "revid": "785", "url": "https://gl.wikipedia.org/wiki?curid=445275", "title": "A Ponte Pr\u00e9saras", "text": ""}
{"id": "445276", "revid": "89787", "url": "https://gl.wikipedia.org/wiki?curid=445276", "title": "B\u00e8i t\u014du z\u01d2u d\u00ec n\u00e0 w\u01d4 ni\u00e1n", "text": "B\u00e8i t\u014du z\u01d2u d\u00ec n\u00e0 w\u01d4 ni\u00e1n (en ) \u00e9 un filme chin\u00e9s de 2013 dirixido por Wong Chun-chun e protagonizado por Bai Baihe, Joseph Chang e Christine Fan."}
{"id": "445277", "revid": "5863", "url": "https://gl.wikipedia.org/wiki?curid=445277", "title": "Declaraci\u00f3n dos Dereitos Humanos da ONU", "text": ""}
{"id": "445286", "revid": "89787", "url": "https://gl.wikipedia.org/wiki?curid=445286", "title": "Mico argentatus", "text": "O Mico argentatus\u00a0\u00e9 un mono do novo mundo\u00a0orixinario das\u00a0selvas tropicais do Amazonas, no\u00a0Brasil."}
{"id": "445287", "revid": "23204", "url": "https://gl.wikipedia.org/wiki?curid=445287", "title": "Varfolomei Remov", "text": "Varfolomei (en ), nado como Nikolai Fedorovich Remov (en ), nado o en Moscova e fusilado o 10 de xullo de 1935 en Moscova, foi un bispo ortodoxo ruso converso ao catolicismo, bispo de Sergiev e vigairo da eparqu\u00eda de Moscova entre 1921 e 1928 e vigairo para os greco-cat\u00f3licos do administrador apost\u00f3lico de Moscova Pie Eug\u00e8ne Neveu.\nTraxectoria.\nPrimeiros anos.\nFillo dun sacerdote ortodoxo, naceu como Nikola Fedorovich Remov o en Moscova. Graduouse pola Escola Teol\u00f3xica do Santo Lienzo en 1902, e polo Seminario Teol\u00f3xico de Moscova en 1908. En 1912 graduouse en Teolox\u00eda pola Academia Teol\u00f3xica de Moscova.\nMonxe e estudoso.\nO 11 de xu\u00f1o de 1911 foi tonsurado monxe, facendo os votos perpetuos no cenobio de San Z\u00f3simo e a Icona da Nai de Deus de Smolensk en Arsaki, ante o reitor da Academia Feodor Pozdeevskii. O 23 de xu\u00f1o de 1911 ordenado hierodi\u00e1cono, e o 18 de febreiro de 1912 foi ordenado sacerdote.\nO 11 de novembro de 1913 defendeu a s\u00faa tese \"\u00ab\u041a\u043d\u0438\u0433\u0430 \u043f\u0440\u043e\u0440\u043e\u043a\u0430 \u0410\u0432\u0432\u0430\u043a\u0443\u043c\u0430: \u0412\u0432\u0435\u0434\u0435\u043d\u0438\u0435 \u0438 \u0442\u043e\u043b\u043a\u043e\u0432\u0430\u043d\u0438\u0435\u00bb (O Libro de Habacuc: introduci\u00f3n e interpretaci\u00f3n)\". A tese baseouse nunha an\u00e1lise detallada dos textos hebreos e grego do profeta Habacuc, tendo en conta tam\u00e9n manuscritos eslavos. O autor centrouse na cr\u00edtica textual e na interpretaci\u00f3n hist\u00f3rica do libro.\nEn 1920 predicou un serm\u00f3n contra a exhumaci\u00f3n das reliquias de san Serxio de Radonezh, polo que foi arrestado o 6 de setembro. Seis meses m\u00e1is tarde, o 28 de febreiro de 1921, foi liberado por raz\u00f3ns de sa\u00fade.\nBispo ortodoxo.\nO 28 de xullo de 1921 o patriarca Tikhon consagrouno bispo de Sergiev, vigairo da eparqu\u00eda de Moscova. Logo do peche do mosteiro da Trindade de San Serxio, entre 1923 e 1929 foi abade do mosteiro alto de San Pedro, en Moscova.\nOrganizador de comunidades mon\u00e1sticas segredas, en 1928 foi arrestado, acusado de \"ocultar a un esp\u00eda\" (dito \"esp\u00eda\" era o bispo cat\u00f3lico Neveu). Mentres estaba detido, asinou a obriga de cooperar coa OGPU, logo do cal foi liberado. Por\u00e9n, como axente non proporcionou \u00e1 OGPU a informaci\u00f3n que eles buscaban, aproveitando o seu posto formal como axente para protexer e agochar o monasticismo segredo das autoridades.\nEntre 1929 e 1935 foi reitor da igrexa da Natividade da Nai de Deus; os cregos que serviran xunto a el e moitos fregueses acheg\u00e1ronse a esta igrexa logo do peche do mosteiro. Foi moi respectado polos crentes polo seu ascetismo, pola s\u00faa vida de oraci\u00f3n, como confesor e como anci\u00e1n. Continuou a estar baixo a autoridade do \"locum tenens\" do patriarcado, o metropolita Sergei Stragorodskii, a\u00ednda que foi cr\u00edtico coa s\u00faa postura pol\u00edtica. O 9 de xullo de 1934 foi elevado ao rango de arcebispo.\nBispo cat\u00f3lico en segredo.\nEn 1928 reun\u00edrase co administrador apost\u00f3lico en Moscova, o bispo Pie Eug\u00e8ne Neveu, co que se comunicou constantemente. O OGPU esperaba que Remov informara \u00e1s autoridades das actividades de Neveu, mais Varfolomei aproveitou esta aproximaci\u00f3n aos cat\u00f3licos como unha oportunidade de aliviar a situaci\u00f3n dos ortodoxos rusos, e transmitiu a Neveu informaci\u00f3n sobre as persecuci\u00f3ns contra a Igrexa, coa intenci\u00f3n de que chegase \u00e1 comunidade internacional. O 1 de outubro de 1927 Remov ordenara sacerdote a Aleksandr Pavlovich Vasilev, quen se converteu ao catolicismo no Nadal de 1928; Remov gradualmente comezou a amosar simpat\u00eda polo catolicismo, e comezou a pregar polo papa na liturxia. En novembro de 1932 se converteu en segredo, creando unha pequena comunidade greco-cat\u00f3lica entre os fregueses da s\u00faa igrexa.\nO 3 de xullo de 1933 recibiu documentos oficiais da comisi\u00f3n papal \"Pro Russia\", asinados por Michel d'Herbigny, referidos ao estabelecemento da s\u00e9 titular de Sergiev baixo xurisdici\u00f3n papal, e nomeando para dita s\u00e9 a Remov, xa investido coa dignidade episcopal, fac\u00e9ndoo auxiliar do bispo Neveu:\nDerradeiro arresto e fusilamento.\nO 21 de febreiro de 1935 Remov foi novamente arrestado, acusado de non informar ao NKVD. No canto de proporcionar informaci\u00f3n aos servizos segredos, proporcionara a Neveu informaci\u00f3n sobre as persecuci\u00f3ns \u00e1 Igrexa. Foi enviado \u00e1 prisi\u00f3n de Butyrka, e o 17 de xu\u00f1o foi condenado a morte e posteriormente executado o 26 de xu\u00f1o. Da s\u00faa morte dixo o bispo Neveu:"}
{"id": "445288", "revid": "89787", "url": "https://gl.wikipedia.org/wiki?curid=445288", "title": "Al Shahaniya", "text": "Al Shahaniya (en \u00e1rabe \u0627\u0644\u0634\u062d\u0627\u0646\u064a\u0629 ), tam\u00e9n co\u00f1ecido como Ash Shahaniya, \u00e9 un municipio de Qatar.\nXeograf\u00eda.\nSituado no centro oeste do pa\u00eds, ocupa unha superficie de 3 299\u00a0km2. A s\u00faa poboaci\u00f3n, no ano 2015, era de 187 571 habitantes, polo que a s\u00faa densidade de poboaci\u00f3n, nese ano, era de 57 hab./km2\nA s\u00faa capital \u00e9 a cidade do mesmo nome, que en 2015 reun\u00eda \u00e1 maior parte da poboaci\u00f3n do concello, 138 509 habitantes. A cidade de Al Shahaniya \u00e9, polo tanto, o asentamento m\u00e1is grande do municipio, e tam\u00e9n do centro de Qatar.\nEnc\u00f3ntrase a medio cami\u00f1o entre Dukhan e a capital, Doha, e est\u00e1 situada xusto ao lado da autoestrada Dukhan. Como centro urbano, serve como lugar de reuni\u00f3n para os habitantes dos asentamentos rurais circundantes, como Rawdat Rashed e Al Khurayb. A maior\u00eda das actividades as\u00f3cianse coas carreiras de dromedarios e de \u00f3rices que se celebran en Qatar dentro do municipio.\nHistoria.\nAnteriormente formaba parte do municipio de Al Rayyan, pero desde 1988 \u00e9 un concello independente, delimit\u00e1ndose pola Ley n\u00ba 22 dese ano. En 2014, o goberno aprobou unha disposici\u00f3n que modificaba algunahs disposici\u00f3ns da lei de 1988, configurando as\u00ed a Al Shahaniya como o oitavo municipio en poboaci\u00f3n de Qatar."}
{"id": "445289", "revid": "89787", "url": "https://gl.wikipedia.org/wiki?curid=445289", "title": "Conchita Montenegro", "text": "Mar\u00eda de la Concepci\u00f3n Andr\u00e9s Picado, co\u00f1ecida como Conchita Montenegro, nada en\u00a0Donostia\u00a0o\u00a011 de setembro de 1911\u00a0e finada en\u00a0Madrid\u00a0o\u00a022 de abril de 2007, foi unha modelo, bailarina e actriz espa\u00f1ola. Destacou por ser a primeira muller espa\u00f1ola que triunfou en Hollywood, tanto en castel\u00e1n como en ingl\u00e9s.\nTraxectoria.\nAbandonou a s\u00faa cidade natal con dez anos para trasladarse a Madrid, onde comezou a formarse e f\u00f3ronse desenvolvendo as s\u00faas calidades interpretativas. Sendo a\u00ednda adolescente marchou a Par\u00eds para asistir a clases de danza e arte dram\u00e1tica que recibiu na Escola do Teatro da \u00d3pera.\n\u00d3 seu regreso a Espa\u00f1a formou un d\u00fao de baile coa s\u00faa irm\u00e1 Juanita, co nome de \u201cLas Dresnas de Montenegro\u201d, e triunfaron nas principais capitais europeas. Ti\u00f1a outra irm\u00e1, Justa.\nRodou a s\u00faa primeira pel\u00edcula en 1927, \"La mu\u00f1eca rota\", dirixida por Reinhardt Blotner.\nDespois chegar\u00edan outras produci\u00f3ns como \"Rosa de Madrid\" (1927) de Eusebio Fern\u00e1ndez Ardav\u00edn e \"Sortilegio\" (1927), de Agust\u00edn de Figueroa.\nNos Estados Unidos.\nEn xu\u00f1o de 1930 sae cara \u00f3s Estados Unidos. A dobraxe a\u00ednda non exist\u00eda polo que o seu traballo consist\u00eda en rodar en castel\u00e1n, xunto con outros actores de renome, versi\u00f3ns dos \u00e9xitos do momento, destinadas \u00e1s salas de exhibici\u00f3n de Espa\u00f1a e Iberoam\u00e9rica. Durante pouco m\u00e1is dun ano foi estrela contratada do Metro-Goldwyn-Mayer, coa que roda \"\u00a1De frente, marchen!\" (1930), de Edward Sedgwick, \"Sevilla de mis amores\" (1930), de Ram\u00f3n Novarro, \"Su \u00faltima noche\" (1931), de Chester M. Franklin, \"En cada puerto un amor\" (1931), de Marcel Silver, \"The Twain Shall Meet\" (1931), de W. S. Van Dyke, con Leslie Howard, e \"Strangers May Kiss\" (1931), de George Fitzmaurice, con Norma Shearer e Robert Montgomery."}
{"id": "445290", "revid": "23204", "url": "https://gl.wikipedia.org/wiki?curid=445290", "title": "Mar\u00eda de la Concepci\u00f3n Andr\u00e9s Picado", "text": ""}
{"id": "445293", "revid": "89787", "url": "https://gl.wikipedia.org/wiki?curid=445293", "title": "Larvivora", "text": "Larvivora \u00e9 un x\u00e9nero de pequenas aves paseriformes da familia Muscicapidae, que viven en Asia central e oriental.\nAs seis especies que forman este x\u00e9nero estaban anteriormente situadas noutros x\u00e9neros. Un amplo estudo de filoxen\u00e9tica molecular publicado en 2010 atopou que os x\u00e9neros \"Luscinia\" (reise\u00f1ores e papoazuis) e \"Erithacus\" (paporroibos) tal como os definira Edward C. Dickinson en 2003 non eran monofil\u00e9ticos. O x\u00e9nero \"Larvivora\" coa s\u00faa especie tipo \"Larvivora cyane\" cre\u00e1rase no s\u00e9culo XIX pero fora abandonado, pero foi rehabilitado para acomodar un novo clado ben definido. A\u00ednda que o \"Larvivora ruficeps\" non foi inclu\u00eddo no estudo filoxen\u00e9tico, foi movido tam\u00e9n ao x\u00e9nero resucitado, xa que \u00e9 similar en estrutura, canto e comportamento ao \"Larvivora brunnea\" e ao \"Larvivora cyane\".\nO x\u00e9nero \"Larvivora\" fora introducido polo naturalista brit\u00e1nico Brian Houghton Hodgson en 1837. \"Larvivora\" significa en lat\u00edn 'comedor de larvas'.\nO x\u00e9nero incl\u00fae as seguintes especies:"}
{"id": "445294", "revid": "56817", "url": "https://gl.wikipedia.org/wiki?curid=445294", "title": "Neotragus", "text": "Neotragus \u00e9 un x\u00e9nero de mam\u00edferos artiod\u00e1ctilos da familia dos b\u00f3vidos, subfamilia dos antilopinos.\nO x\u00e9nero comprende tres especies que forman parte do grupo chamado dos \"ant\u00edlopes ananos\".\nTaxonom\u00eda.\nDescrici\u00f3n.\nO x\u00e9nero foi descrito en 1827 polo naturalista bit\u00e1nico, nacido en B\u00e9lxica, Charles Hamilton Smith, In Griffith \"et al\"., \"Anim. Kingdom\", 5: 349.\nEtimolox\u00eda.\nO nome cient\u00edfico \"Neotragus\" est\u00e1 formado polo elemento do lat\u00edn cient\u00edfico \"neo-\", tirado do grego antigo \u03bd\u03ad\u03bf\u03c2 \"n\u00e9os\", 'novo', e o elemento \"-tragus\", derivado do grego antigo \u03c4\u03c1\u03ac\u03b3\u03bf\u03c2 \"tr\u00e1gos\", \"bode\", \"cabr\u00f3n\". Literalmente 'o novo bode'.\nClasificaci\u00f3n.\nO x\u00e9nero comprende, como quedou dito, tres especies, coas seguintes subespecies.\nNeotragus \nControversia.\nPor\u00e9n, estudos recentes de \u00e1cido nucleico suxiren a alg\u00fans autores que o x\u00e9nero deber\u00eda inclu\u00edr, tan s\u00f3 unha \u00fanica especie, \"Neotragus pygmaeus\" e que as outras d\u00faas especies anteriormente inclu\u00eddas no x\u00e9nero non est\u00e1n estreitamente relacionadas, e deber\u00edan asignarse ao novo x\u00e9nero \"Nesotragus\"."}
{"id": "445296", "revid": "65337", "url": "https://gl.wikipedia.org/wiki?curid=445296", "title": "Robert Carson (numism\u00e1tico)", "text": "Robert Andrew Glendinning Carson (citado habitualmente como R. A. G. Carson), nado o 7 de abril de 1918 en Kircudbright, Escocia, e finado o 24 de marzo de 2006, foi un numism\u00e1tico brit\u00e1nico.\nTraxectoria.\nRobert Carson recibiu a s\u00faa educaci\u00f3n secundaria na \"Nikcudbright Academy\", na s\u00faa localidade natal. Xa na s\u00faa formaci\u00f3n superior na \"Glasgow Caledonian University\", na capital escocesa, obtivo as m\u00e1ximas cualificaci\u00f3ns en estudos cl\u00e1sicos, onde tivo docentes como Anne S. Robertson, conservadora do Hunterian Museum, arque\u00f3loga e numism\u00e1tica especialista na moeda da Antiga Roma. Serviu na Artillar\u00eda Real como capit\u00e1n no noroeste de Europa. En 1949 casou con Fransisca de Vries e tivo dous fillos.\nEn 1947, entrou a formar parte do Departamento de Moedas e Medallas do Museo Brit\u00e1nico, como conservador axudante, o que afianzou a s\u00faa vinculaci\u00f3n co estudo do mundo cl\u00e1sico. Al\u00ed formouse en numism\u00e1tica romana baixo a orientaci\u00f3n de Harold Mattingly, ata chegar a ser considerado como un experto nesta materia. En 1965 foi nomeado conservador substituto e entre 1978 e 1983 ocupou o posto de conservador titular.\nCarson encargouse de facer a primeira base de datos numism\u00e1tica do Museo Brit\u00e1nico, constitu\u00edda polos seus fondos de moeda romana. No seu labor como conservador numism\u00e1tico, amosouse contrario \u00e1 lexislaci\u00f3n brit\u00e1nica do seu tempo, que s\u00f3 ofrec\u00eda protecci\u00f3n legal \u00e1s moedas procedentes de tesouros de ouro e de prata. Neste sentido, fixo valer as posibilidades que brindaba a moderna an\u00e1lise metalogr\u00e1fica para demostrar que mesmo as moedas de metais non nobres de finais do Imperio Romano, ao teren entre o 1 % e o 2 % de prata, eran tam\u00e9n merecedoras de tal protecci\u00f3n. Deste xeito, conseguiu que moitos importantes achados que poder\u00edan quedar dispersos fosen catalogados e adquiridos por museos. Con todo, a situaci\u00f3n reverteu en 1982 cando, logo dun cambio lexislativo, se decidiu limitar a protecci\u00f3n especial \u00e1s pezas que tivesen como m\u00ednimo un 50 % de prata. Cumpriron outros 14 anos para que unha nova lei, a \"Treasure Act\" (1996) achegase unha definici\u00f3n obxectiva de \"tesouro\", independentemente da riqueza do metal.\nMesmo despois da s\u00faa xubilaci\u00f3n, Carson continuou coas s\u00faas investigaci\u00f3ns sobre a moeda romana, e colaborou con departamentos de numism\u00e1tica de museos australianos de Sydney e de Hobart, as\u00ed como coa \"Australian Numismatic Society\".\nObra numism\u00e1tica.\nDurante o seu primeiro ano no Museo Brit\u00e1nico, Carson fixo as s\u00faas d\u00faas primeiras publicaci\u00f3ns acerca de achados de moedas romanas, na \"Numismatic Chronicle\", publicaci\u00f3n anual da \"Royal Numismatic Society\", e nos 55 anos seguintes escribiu arredor de 350 artigos, moitos destes editados en \"Numismatic Chronicle\", onde Carson publicou entre 1964 e 1973. O derradeiro artigo seu que viu a luz, a cerca de achados de moeda romana en Xordania, apareceu en 2001. Das s\u00faas m\u00e1is de 30 monograf\u00edas, algunhas est\u00e1n consideradas como referencia para o estudo da numism\u00e1tica do per\u00edodo romano.\nPublicaci\u00f3ns de referencia.\nCarson centrou os seus empe\u00f1os no co\u00f1ecemento, o procesamento e a publicaci\u00f3n de detalles dos achados monetarios da Britania romana. Levou a cabo traballos anal\u00edticos, entre eles \"Late Roman Bronze Coinage\" (1960), compilado en colaboraci\u00f3n con John Kent e Philip Hill, onde se establece a identificaci\u00f3n e a clasificaci\u00f3n dos bronces cu\u00f1ados entre 324 e 491, un per\u00edodo caracterizado polo grande volume e a complexidade das emisi\u00f3ns.\nEn 1962 (con revisi\u00f3n posterior en 1972), Carson publicou \"Coins, Ancient, Medieval and Modern\" (Hutchinson, Londres), unha obra xeral de referencia. En 1986 sa\u00edu do prelo \"A History of the Royal Numismatic Society,\", co gallo do 150 aniversario da instituci\u00f3n. E en 1990 publicou a derradeira das s\u00faas grandes obras: \"Coins of the Roman Empire\" (Routledge. Londres). \nThe Roman Imperial Coinage\nNo seu labor como editor iniciado en 1949, supervisou e impulsou a conclusi\u00f3n do cat\u00e1logo monumenmtal en 10 volumes \"The Roman Imperial Coinage\", referencia para o estudo na moeda imperial romana que comezara a compendiarse a partir de 1923 da man de Harold Mattingly e que continuara nas d\u00e9cadas seguintes coa colaboraci\u00f3n de Humphrey Sutherland e outros eruditos. Logo do falecemento de Mattingly, Carson e Sutherland asumiron conxuntamente a direcci\u00f3n editorial dos traballos.\nHonras e reco\u00f1ecementos.\nLogo de ser elixido en 1947 membro da \"Royal Numismatic Society\" (que presidiu entre 1974 e 1979), foi galardoado coa s\u00faa prestixiosa medalla en 1972 e co premio Lhotka en 1963, e foi elevado a membro honorario da instituci\u00f3n en 1980. En 1965 foi elixido membro da Sociedade de Anticuarios. \nTam\u00e9n mereceu a medalla de prata da Sociedade Francesa de Numism\u00e1tica, en 1970, e co \"Jeton de Vermeil\", desta mesma entidade, en 1971. En 1977 foi galardoado coa medalla de prata do Xubileu da Ra\u00ed\u00f1a de Inglaterra e en 1978 coa medalla Huntington da \"American Numismatic Society\".\nTam\u00e9n foi membro da \"British Academy\" (1980) e foi nomeado Doutor Honoris Causa pola Universidade de Glasgow (1983). Carson recibiu tam\u00e9n distinci\u00f3ns e medallas en pa\u00edses como Francia, Austria, Finlandia, os Estados Unidos, Luxemburgo e Australia, e foi presidente da Comisi\u00f3n Numism\u00e1tica Internacional (1979-1986)."}
{"id": "445297", "revid": "65337", "url": "https://gl.wikipedia.org/wiki?curid=445297", "title": "R. A. G. Carson", "text": ""}
{"id": "445298", "revid": "65337", "url": "https://gl.wikipedia.org/wiki?curid=445298", "title": "Robert Andrew Glendinning Carson", "text": ""}
{"id": "445299", "revid": "47401", "url": "https://gl.wikipedia.org/wiki?curid=445299", "title": "Robert Carson", "text": "O nome de Robert Carson p\u00f3dese referir a:"}
{"id": "445302", "revid": "1093", "url": "https://gl.wikipedia.org/wiki?curid=445302", "title": "Mar\u00eda Xos\u00e9 Justo", "text": "Mar\u00eda Xos\u00e9 Justo Mart\u00edn, nada en Ver\u00edn o 1 de xullo de 1957 e finada en Santiago de Compostela o 16 de febreiro de 2022, foi unha arquiveira e escritora galega.\nTraxectoria.\nLicenciada en Xeograf\u00eda e Historia. En 1981 ga\u00f1ou as oposici\u00f3ns ao corpo de axudantes de Arquivos, Bibliotecas e Museos. Empezou a traballar na Biblioteca Xeral da USC. Foi directora do Arquivo Hist\u00f3rico Provincial de Pontevedra en 1986. Dende 1987 foi directora do Arquivo Hist\u00f3rico da Universidade de Santiago de Compostela. Foi vicepresidenta da secci\u00f3n de Arquivos Notariais do Consello Internacional de Arquivos."}
{"id": "445303", "revid": "12452", "url": "https://gl.wikipedia.org/wiki?curid=445303", "title": "Mar\u00eda Jos\u00e9 Justo Mart\u00edn", "text": ""}
{"id": "445304", "revid": "865", "url": "https://gl.wikipedia.org/wiki?curid=445304", "title": "Loose Nut", "text": "Loose Nut \u00e9 o quinto \u00e1lbum de estudio da banda estadounidense de hardcore punk Black Flag, publicado en maio de 1985 a trav\u00e9s do selo SST Records."}
{"id": "445315", "revid": "1505", "url": "https://gl.wikipedia.org/wiki?curid=445315", "title": "OpenClassrooms", "text": "OpenClassrooms \u00e9 unha plataforma educativa na que se imparten cursos online gratu\u00edtos e abertos a todo o mundo, na que participan diferentes universidades a nivel internacional.\nHistoria.\nFoi fundada en novembro de 1999 por Mathieu Nebra, co fin de desenvolver dentro do \u00e1mbito do e-learning unha ampla oferta educativa.\nOpenClassrooms supera os un mill\u00f3ns de estudantes, repartidos por todo o mundo, que cursan alg\u00fan dos m\u00e1is de 750 cursos impartidos maioritariamente en lingua franc\u00e9s, pero tam\u00e9n en espa\u00f1ol e inglesa.\nAlg\u00fans destes cursos permiten obter un certificado que avala a realizaci\u00f3n do curso, previo pago dunha cantidade, sempre que o estudante expedise previamente un certificado de identidade verificada."}
{"id": "445322", "revid": "23204", "url": "https://gl.wikipedia.org/wiki?curid=445322", "title": "Gonzalo Men\u00e9ndez-Pidal", "text": "Gonzalo Men\u00e9ndez-Pidal y Goyri, nado en\u00a0Madrid\u00a0o\u00a012 de abril de 1911 e finado ib\u00eddem o 11 de decembro de 2008, foi un historiador espa\u00f1ol, acad\u00e9mico da Real Academia da Historia.\nTraxectoria.\nNado en Madrid o 12 de abril de 1911,\u00a0foi fillo de Ram\u00f3n Men\u00e9ndez Pidal e de Mar\u00eda Goyri.\u00a0Licenciouse na carreira de Historia na Universidade de Madrid\u00a0e doutorouse cunha tese titulada \"Moz\u00e1rabes y asturianos en la cultura da Alta Edad Media reflejada en sus\u00a0bibliotecas\". Casou con Elisa Bernis en 1936.\u00a0A s\u00faa actividade investigadora e intereses centr\u00e1ronse na cartograf\u00eda hist\u00f3rica e a historia real. Na s\u00faa obra salientan t\u00edtulos \"Los caminos en la historia de Espa\u00f1a\" (1952), \"La Espa\u00f1a del siglo XIII\" ou\u00a0\"Hacia una nueva imagen del mundo\".\u00a0Elixido acad\u00e9mico da Real Academia da Historia o 25 de novembro de 1955 coa medalla n.\u00ba 19, ocupou o cargo desde a s\u00faa toma de posesi\u00f3n o 29 de xu\u00f1o de 1958 at\u00e9 a s\u00faa morte.\u00a0Finou en Madrid o 11 de decembro de 2008 \u00e1 idade de 97 anos."}
{"id": "445324", "revid": "23204", "url": "https://gl.wikipedia.org/wiki?curid=445324", "title": "Os bicivoadores", "text": "Os bicivoadores (en ou \"Short Wave\" en Am\u00e9rica) \u00e9 un filme de aventuras australiano de 1983 de aventuras protagonizado por Nicole Kidman.\nEstreouse en galego o 27 de xaneiro de 1990 a trav\u00e9s da TVG."}
{"id": "445325", "revid": "23204", "url": "https://gl.wikipedia.org/wiki?curid=445325", "title": "BMX Bandits", "text": ""}
{"id": "445326", "revid": "23204", "url": "https://gl.wikipedia.org/wiki?curid=445326", "title": "Short Wave", "text": ""}
{"id": "445329", "revid": "23204", "url": "https://gl.wikipedia.org/wiki?curid=445329", "title": "O bico do asasino", "text": "O bico do asasino (en ) \u00e9\u00a0un filme estadounidense de 1955 dirixido por Stanley Kubrick e escrito por Kubrick e Howard Sackler. \u00c9 o segundo filme de Kubrick, sendo o primeiro \"Fear and Desire\" (1953). Est\u00e1 protagonizado por Jamie Smith, Irene Kane e Frank Silvera.\nEstreouse en galego o 17 de xaneiro de 1998 a trav\u00e9s da TVG."}
{"id": "445330", "revid": "23204", "url": "https://gl.wikipedia.org/wiki?curid=445330", "title": "Killer's Kiss", "text": ""}
{"id": "445331", "revid": "23204", "url": "https://gl.wikipedia.org/wiki?curid=445331", "title": "Os bicivoladores", "text": ""}
{"id": "445335", "revid": "865", "url": "https://gl.wikipedia.org/wiki?curid=445335", "title": "Matapadre", "text": "Matapadre Discogr\u00e1fica \u00e9 un selo discogr\u00e1fico independente galego baseado en Santiago de Compostela. A produtora compostel\u00e1 Work On Sunday, organizadora do WOS Festival e do evento \"Triciclo\", est\u00e1 asociada a Matapadre. O selo foi fundado no ano 2010 por Iv\u00e1n Arias e Diego Castro."}
{"id": "445339", "revid": "23204", "url": "https://gl.wikipedia.org/wiki?curid=445339", "title": "O bico mortal", "text": "O bico mortal (en ) \u00e9 un filme estadounidense de 1955 producido e dirixido por Robert Aldrich. Est\u00e1 protagonizado por Ralph Meeker. O gui\u00f3n foi escrito por A.I. Bezzerides, baseado na novela de misterio de Mickey Spillane \"Kiss Me, Deadly\". O filme foi distribu\u00eddo por United Artists. \"O bico mortal\" recadou $726\u00a0000 nos Estados Unidos e outros $226\u00a0000 no resto do mundo. O filme tivo que padecer o escrutinio da Comisi\u00f3n Kefauver, que o calificou como \"dese\u00f1ada para arruinar os mozos televidentes\", polo que o director Aldrich protestou polas conclusi\u00f3ns da Comisi\u00f3n.\n\"O bico mortal\" supuxo o debut das actrices Cloris Leachman e Maxine Cooper. En 1999, \"O bico mortal\" foi escollido para a s\u00faa preservaci\u00f3n no National Film Registry da Biblioteca do Congreso dos Estados Unidos por ser \"cultural, hist\u00f3rico ou esteticamente significativo\".\nEstreouse en galego o 28 de marzo de 1998 a trav\u00e9s da TVG."}
{"id": "445340", "revid": "23204", "url": "https://gl.wikipedia.org/wiki?curid=445340", "title": "Kiss Me Deadly", "text": ""}
{"id": "445343", "revid": "22570", "url": "https://gl.wikipedia.org/wiki?curid=445343", "title": "Visi\u00f3n artificial", "text": "A visi\u00f3n artificial ou visi\u00f3n por computador \u00e9 un campo interdisciplinario que trata de entender como se pode facer que os ordenadores sexan capaces entender a informaci\u00f3n de alto nivel que de v\u00eddeos ou imaxes dixitais. Dende a perspectiva de enxe\u00f1ar\u00eda, esta trata de replicar o que o sistema visual humano pode facer.\nEntre as numerosas tarefas da visi\u00f3n do computador incl\u00faense m\u00e9todos para adquirir, procesar, analizar e entender imaxes dixitais, e extracci\u00f3n de datos dunha gran cantidade de dimensi\u00f3ns dende o mundo real para transformalos informaci\u00f3n num\u00e9rica ou simb\u00f3lica, e.g., en forma de decisi\u00f3ns. \"Entender\" neste contexto significa a transformaci\u00f3n de imaxes visuais (a entrada da retina) a descrici\u00f3ns do mundo que pode entrelazarse con outros conceptos e obter a acci\u00f3n apropiada. \"Entender\" unha imaxe ent\u00f3n, pode ser visto como a extracci\u00f3n de informaci\u00f3n simb\u00f3lica da imaxe utilizando modelos constru\u00eddos coa axuda da xeometr\u00eda, da f\u00edsica, da estat\u00edstica, e da teor\u00eda da aprendizaxe.\nComo disciplina cient\u00edfica, a visi\u00f3n artificial oc\u00fapase da teor\u00eda detr\u00e1s dos sistemas artificiais que extraen informaci\u00f3n das imaxes. Unha imaxe pode tomar moitas formas, como secuencias de v\u00eddeo, vistas desde c\u00e1maras m\u00faltiples, ou imaxes multi-dimensionais dende un esc\u00e1ner m\u00e9dico. Como disciplina tecnol\u00f3xica, a visi\u00f3n artifical busca para aplicar as s\u00faas teor\u00edas e modelos para a construci\u00f3n de sistemas de visi\u00f3n do computador.\nEntre alg\u00fans dos campos dentro da visi\u00f3n artificial atopamos a reconstruci\u00f3n de escenas, detecci\u00f3n de acontecemento, seguimento de v\u00eddeo, reco\u00f1ecemento de obxectos, 3D estimaci\u00f3n de pose, aprendizaxe, estimaci\u00f3n de movemento, e restauraci\u00f3n de imaxe.\nHistoria.\nA finais dos anos 1960, a visi\u00f3n artificial empezou en universidades pioneiras na intelixencia artificial. A idea era imitar o sistema visual humano para dar un o primeiro paso cara a creaci\u00f3n de robots cun comportamento intelixente. En 1966, cr\u00edase que isto poder\u00eda ser acadado por un proxecto de ver\u00e1n, simplemente conectando unha c\u00e1mara a un ordenador e facerlle \"describir o que viu\".\nNaquel tempo, o que distingu\u00eda a visi\u00f3n artificial do prominente campo do procesamento de imaxe dixital\u00a0 era un desexo de extraer a estrutura tridimensional a partir de imaxes co obxectivo de conseguir entender de toda a escenas. Alg\u00fans estudos nos anos 1970s comezaron a definir alg\u00fans dos conceptos\u00a0 b\u00e1sicos para moitos dos algoritmos de visi\u00f3n artificial que existen hoxe, inclu\u00edndo extracci\u00f3n de bordos de imaxes, marcaxe de li\u00f1as, a modelaxe poli\u00e9drica e non poliedrica, a representaci\u00f3n de obxectos como interconexi\u00f3ns de estruturas m\u00e1is pequenas, fluxo \u00f3ptico, e a estimaci\u00f3n de movemento.\nNa d\u00e9cada seguinte atopamos estudos baseados nunha an\u00e1lise matem\u00e1tica moito m\u00e1is rigorosa e nos aspectos cuantitativos da visi\u00f3n por computador. Estes incl\u00faen o concepto de escala-espazo, a influencia da forma dende varios puntos de vista como o sombreado, a textura e o enfoque, e modelos de contorno co\u00f1ecidos como serpes (\"snakes\"). Os investigadores tam\u00e9n se decataron de que moitos destes conceptos matem\u00e1ticos poder\u00edan ser tratados no mesmo cadro da optimizaci\u00f3n como regularizaci\u00f3n e os campos aleatorios de Markov. Nos anos 1990, a investigaci\u00f3n en reconstruci\u00f3ns 3D proxectivas captaron o interese dos investigadores e lev\u00e1ronnos a entender mellor a calibraci\u00f3n das c\u00e1maras.\u00a0 Isto desembocou en m\u00e9todos para 3-D reconstruci\u00f3ns de escenas desde imaxes m\u00faltiples.\u00a0 Esta d\u00e9cada tam\u00e9n representa tam\u00e9n o nacemento das t\u00e9cnicas aprendizaxe estat\u00edstica que foron utilizadas na pr\u00e1ctica para reco\u00f1ecer caras en imaxes (ver Eigenface).\nAplicaci\u00f3ns.\nA gama de aplicaci\u00f3ns da visi\u00f3n artificial van desde tarefas como sistemas de visi\u00f3n m\u00e1quina industriais que, por exemplo, detectan defectos nunha li\u00f1a de produci\u00f3n, a investigaci\u00f3n en intelixencia artificial ou a creaci\u00f3n de robots capaces de entender o mundo visual. A visi\u00f3n por computador e os campos de visi\u00f3n m\u00e1quina est\u00e1n intimamente relacionados. A visi\u00f3n por computador cobre a tecnolox\u00eda de base usada na an\u00e1lise de imaxes automatizada e \u00e9 utilizada en moitos campos. A visi\u00f3n m\u00e1quina normalmente refirese a un proceso de combinar an\u00e1lise de imaxe automatizada con outros m\u00e9todos e tecnolox\u00edas para realizar unha inspecci\u00f3n automatizada aplicaci\u00f3ns industriais. En moitas aplicaci\u00f3ns de visi\u00f3n por computador, os computadores est\u00e1n programados para solucionar unha tarefa particular, non obstante os m\u00e9todos baseados na aprendizaxe son cada vez m\u00e1is com\u00fans. Exemplos das aplicaci\u00f3ns de visi\u00f3n de computador incl\u00faen sistemas para:"}
{"id": "445344", "revid": "23204", "url": "https://gl.wikipedia.org/wiki?curid=445344", "title": "Visi\u00f3n Artificial", "text": ""}
{"id": "445345", "revid": "23204", "url": "https://gl.wikipedia.org/wiki?curid=445345", "title": "Bigfoot (filme)", "text": "Bigfoot (en ) \u00e9 un filme estadounidense de 1987 dirixido e producido por William Dear. Est\u00e1 protagonizado por John Lithgow, Melinda Dillon, Don Ameche, David Suchet, Margaret Langrick, Joshua Rudoy, Lainie Kazan e Kevin Peter Hall. Steven Spielberg serviu como produtor exectivo sen acreditar, mentres que Rick Baker foi o encargado da maquillaxe e dos dese\u00f1os da criatura. \u00c9 a historia do encontro entre unha familia de Seattle cun p\u00e9 grande. Est\u00e1 parcialmente inspirado nos numerosos realatos de avistamentos na costa do Pac\u00edfico, California e outras partes dos Estados Unidos e o Canad\u00e1 dende a d\u00e9cada de 1960. O filme ga\u00f1ou un Oscar \u00e1 mellor maquillaxe na 60\u00aa edici\u00f3n dos premios, e inspirou unha serie de televisi\u00f3n hom\u00f3nima.\nEstreouse en galego o 2 de xaneiro de 2002 a trav\u00e9s da TVG."}
{"id": "445346", "revid": "23204", "url": "https://gl.wikipedia.org/wiki?curid=445346", "title": "Harry and the Hendersons", "text": ""}
{"id": "445350", "revid": "65337", "url": "https://gl.wikipedia.org/wiki?curid=445350", "title": "Ripoll\u00e8s (hom\u00f3nimos)", "text": "A palabra Ripoll\u00e8s p\u00f3dese referir a:"}
{"id": "445351", "revid": "65337", "url": "https://gl.wikipedia.org/wiki?curid=445351", "title": "Pere Pau Ripoll\u00e8s Alegre", "text": "Pere Pau Ripoll\u00e8s Alegre, nado en Castell\u00f3 de la Plana en 1953, \u00e9 un reco\u00f1ecido arque\u00f3logo e numism\u00e1tico espa\u00f1ol, catedr\u00e1tico da Universidade de Valencia.\nTraxectoria.\nRipoll\u00e8s conclu\u00edu na Universidade de Valencia os seus estudos superiores de Historia e Xeograf\u00eda en 1978, e posteriormente doutorouse en Arqueolox\u00eda, cunha tese titulada \"La circulaci\u00f3n monetaria en la Tarraconense Mediterr\u00e1nea\"(1982), dirixida por Mart\u00edn Almagro-Gorbea e centrada nas emisi\u00f3ns monetarias na cidade ibera de Saetabis (X\u00e0tiva).\nNesa universidade desenvolveu a s\u00faa actividade acad\u00e9mica entre 1980 a 1984 como profesor axudante no Departamento de Prehistoria e Arqueolox\u00eda, posteriormente como profesor asociado (1984-1986) e finalmente como profesor titular, posto que ocupa desde (1986).\nMalia a s\u00faa estreita vinculaci\u00f3n \u00e1 universidade valenciana, os seus estudos numism\u00e1ticos estend\u00e9ronse por todo o mundo; Ripoll\u00e8s foi profesor e investigador visitante en diversos centros cient\u00edficos e de ensino superior como a Universidade de Oxford, a Universidade de Bolo\u00f1a, A \"Escuela Espa\u00f1ola de Historia y Arqueolog\u00eda\" de Roma, o Gabinete de Medallas da Biblioteca Nacional de Francia, o Departamento de Moedas e Medallas do Museo Brit\u00e1nico, a \"American Numismatic Society\" ou o \"Kungliga Myntkabinettet\" (\"Gabinete Real de Moedas\") de Estocolmo.\nAdemais da s\u00faa dedicaci\u00f3n acad\u00e9mica, \u00e9 moi salientable a s\u00faa actividade dentro da comunidade numism\u00e1tica internacional, fundamentalmente como membro correspondente da \"Real Academia de la Historia\" (Madrid) desde 2000, como editor do \"Internacional Numismatic e-Newsletter\" do Consello Internacional de Numism\u00e1tica (2009-2015) e, desde 2015 a 2022, como vicepresidente desta instituci\u00f3n.\nPublicaci\u00f3ns.\n\"Roman Provincial Coinage\".\nXunto con outros autores, Ripoll\u00e8s participa no proxecto \"Roman Provincial Coinage\", da Universidade de Oxford e apoiado polo Museo Brit\u00e1nico e a Biblioteca Nacional de Francia. Este proxecto estuda e cataloga as moedas provinciais romanas desde a morte de C\u00e9sar ata o s\u00e9culo II d. de C. Alg\u00fans dos seus volumes previstos (e os seus suplementos de actualizaci\u00f3n) est\u00e1n publicados e outros a\u00ednda en proceso, a\u00ednda que accesibles a trav\u00e9s da web.. Estes son os volumes publicados da serie \"Roman Provincial Coinage\" coa participaci\u00f3n de Ripoll\u00e8s:\nOutras publicaci\u00f3ns.\nAdemais, a Ripoll\u00e8s d\u00e9benselle centos de artigos e colaboraci\u00f3ns en obras colectivas sobre tema numism\u00e1tico. Esta \u00e9 unha escolla, non exhaustiva, das s\u00faas obras monogr\u00e1ficas m\u00e1is salientables:\nReco\u00f1ecementos.\nPere Pau Ripoll\u00e8s foi galardoado en 1998 co \"Jeton de Vermeil\", reco\u00f1ecemento outorgado pola Soci\u00e9t\u00e9 Fran\u00e7aise de Numismatique.\nFoi reco\u00f1ecido tam\u00e9n, en 2016, coa prestixiosa medalla da \"Royal Numismatic Society\", da que foron merecedores no seu d\u00eda numism\u00e1ticos da relevancia internacional de Ernest Babelon, Barclay Head, Harold Mattingly, Humphrey Sutherland ou Robert Carson."}
{"id": "445352", "revid": "65337", "url": "https://gl.wikipedia.org/wiki?curid=445352", "title": "Pere Pau Ripoll\u00e8s", "text": ""}
{"id": "445353", "revid": "23204", "url": "https://gl.wikipedia.org/wiki?curid=445353", "title": "Bikini Beach", "text": "Bikini Beach \u00e9 un filme estadounidense dirixido por William Asher e protagonizado por Frankie Avalon e Annette Funicello. O filme pertence \u00f3 x\u00e9nero de filmes de \"festa na praia\", moi populares na d\u00e9cada de 1960. Este \u00e9 o terceiro t\u00edtulo nunha serie de sete filmes producidos por American International Pictures (AIP)."}
{"id": "445355", "revid": "65337", "url": "https://gl.wikipedia.org/wiki?curid=445355", "title": "Pere Pau Ripoll\u00e9s Alegre", "text": ""}
{"id": "445356", "revid": "65337", "url": "https://gl.wikipedia.org/wiki?curid=445356", "title": "Pere Pau Ripoll\u00e9s", "text": ""}
{"id": "445358", "revid": "6042928", "url": "https://gl.wikipedia.org/wiki?curid=445358", "title": "Love (filme de 2015)", "text": "Love \u00e9 un filme franco-belga dirixido e escrito por Gaspar No\u00e9. \u00c9 un filme er\u00f3tico de contido expl\u00edcito encadrado na categor\u00eda de cinema arte. Tr\u00e1tase do cuarto filme de No\u00e9 despois dun hiato de cinco anos. Foi estreado en 3D."}
{"id": "445359", "revid": "23204", "url": "https://gl.wikipedia.org/wiki?curid=445359", "title": "Black Dog", "text": "Black Dog \u00e9 un filme estadounidense de 1998 dirixido por Kevin Hooks e protagonizado por Patrick Swayze. O filme conta a historia dun condutor de cami\u00f3ns que \u00e9 manipulado para transportar armas de xeito ilegal. Esta coprotagonizado por Randy Travis e Meat Loaf."}
{"id": "445360", "revid": "98629", "url": "https://gl.wikipedia.org/wiki?curid=445360", "title": "MBB/Kawasaki BK 117", "text": "O MBB/Kawasaki BK 117 \u00e9 un helic\u00f3ptero bimotor utilitario de tama\u00f1o medio. Foi desenvolvido e fabricado conxuntamente por Messerschmitt-B\u00f6lkow-Blohm (MBB) de Alema\u00f1a e Kawasaki do Xap\u00f3n. MBB foi mercada posteriormente por Daimler-Benz e finalmente converteuse en parte de Eurocopter, que despois pasou a chamarse Airbus Helicopters.\nO 25 de febreiro de 1977 MBB e Kawasaki asinaron un acordo de cooperaci\u00f3n para abandonar os seus esforzos independentes de dese\u00f1ar helic\u00f3pteros bimotores de prop\u00f3sito xeral en favor dunha iniciativa colaborativa para crear un novo aparello para ese rol. A\u00ednda que os custos do programa foron compartidos por igual, o traballo foi dividido en certas \u00e1reas do dese\u00f1o. MBB utilizou a s\u00faa experiencia co r\u00edxido sistema do motor usado no seu anterior Bo 105 para desenvolver a meirande parte dos sistemas din\u00e1micos e controis de voo, mentres que Kawasaki centrouse na c\u00e9lula, os elementos estruturais e outros compo\u00f1entes. O 13 de xu\u00f1o de 1979 o helic\u00f3ptero realizou o seu primeiro voo en Ottobrunn, Baviera; o 10 de agosto voou o primeiro prototipo de Kawasaki e Gifu, rexi\u00f3n de Ch\u016bbu.\nCada compa\u00f1\u00eda estableceu a s\u00faa propia planta de montaxe, fabricando o BK 117 para as s\u00faas respectivas rexi\u00f3ns. O BK 117 demostrou ser popular para servizos de pasaxeiros e transporte VIP. A s\u00faa cabina pode equiparse con distintas configuraci\u00f3ns de asentos, con capacidade entre sete e dez pasaxeiros. Tam\u00e9n \u00e9 usado para unha ampla gama de operaci\u00f3ns, como guindatre a\u00e9reo, transporte militar ou helic\u00f3ptero policial, e excepcionalmente tam\u00e9n pode facer traballos de ambulancia a\u00e9rea e plataforma de busca e rescate. Durante os anos 90, debido \u00e1 s\u00faa popularidade, desenvolveuse unha versi\u00f3n refinada inicialmente comercializada como BK 117 C-2 e posteriormente bautizada como EC145 (no presente H145).\nDesenvolvemento.\nOrixe.\nSegundo o autor J. Mac. McCellan, o BK 117 ten a s\u00faa orixe nun helic\u00f3ptero anterior dese\u00f1ado e producido polo fabricante alem\u00e1n Messerschmitt-B\u00f6lkow-Blohm (MBB), o MBB Bo 105. Este aparello, que tivo un grande \u00e9xito comercial, usaba un revolucionario rotor principal sen bisagras composto por fibra de vidro, que fora desenvolvido polo enxe\u00f1eiro alem\u00e1n Ludwig B\u00f6lkow. Tendo establecido unha reputaci\u00f3n de aparello fiable e seguro, durante o principio dos anos 70 MBB xunto con Boeing Vertol, un dos seus principais accionistas, comezou a estudar opci\u00f3ns para producir un derivado m\u00e1is longo do modelo. Por\u00e9n, Boeing retirouse pronto do proxecto facendo que MBB buscase outros socios. MBB atopar\u00eda un na compa\u00f1\u00eda xaponesa Kawasaki Heavy Industries.\nO 25 de febreiro de 1977 MBB e Kawasaki asinaron un acordo para cooperar no desenvolvemento dun novo helic\u00f3ptero. Baixo os termos dese acordo, as d\u00faas corporaci\u00f3ns fusionar\u00edan os seus previos proxectos para producir un aparello bimotor de prop\u00f3sito xeral, eses proxectos eran o Bo 107 de MBB e o KH-7 de Kawasaki. Todos os custos de desenvolvemento foron compartidos a partes iguais entre os dous socios; en novembro de 1977 o programa recibiu un grande impulso cando o goberno de Alema\u00f1a Occidental anunciou que financiar\u00eda a metade dos custos de desenvolvemento. En abril de 1978 complet\u00e1ronse os estudos de definici\u00f3n do proxecto, permitindo \u00e1 empresa conxunta proceder coa fase de dese\u00f1o detallado.\nElementos separados do dese\u00f1o foron asignados a cada compa\u00f1\u00eda; MBB foi a responsable de desenvolver os rotores (estes estaban baseados no sistema de rotor r\u00edxido usado anteriormente no MBB Bo 105), a pluma de cola, os controis de voo e o sistema hidr\u00e1ulico, mentres Kawasaki encargouse de desenvolver o tren de aterraxe, a c\u00e9lula, a transmisi\u00f3n principal, o sistema el\u00e9ctrico e outros compo\u00f1entes menores. O fabricante de veh\u00edculos alem\u00e1n BMW actuou como consultor do estilo do BK 117. Segundo o seu acordo, cada compa\u00f1\u00eda estableceu a s\u00faa propia li\u00f1a de montaxe final para o tipo, na cal producir\u00edan o helic\u00f3ptero para satisfacer as demandas dos seus mercados locais.\nOrixinalmente cada compa\u00f1\u00eda intentou constru\u00edr un par de prototipos (Kawasaki finalmente optou por constru\u00edr un s\u00f3) que estiveron completados en 1979; un para realizar probas de voo e os outros para probas de amarre e est\u00e1ticas. O 13 de xu\u00f1o de 1979 o prototipo realizou o seu voo de estrea en Ottobrunn, Baviera; meses despois seguiulle o prototipo de Kawasaki en Gifu, na Rexi\u00f3n de Ch\u016bbu, o 10 de agosto. O ritmo de desenvolvemento do programa estaba sendo m\u00e1is lento do agardado, un problema agravado pola escaseza de persoal cualificado dispo\u00f1ible en MBB. A\u00ednda que orixinalmente se agardaba ter a certificaci\u00f3n do aparello a finais de 1980, a certificaci\u00f3n alem\u00e1 non se obtivo ata o 9 de decembro de 1982, e ao pouco tempo obtivo a xaponesa, o d\u00eda 17 de decembro. O 29 de marzo de 1983 o tipo conseguir\u00eda a certificaci\u00f3n da FAA estadounidense.\nDesenvolvemento posterior.\nDurante o ano 1983 a versi\u00f3n inicial de produci\u00f3n, designada BK-117A-1, foi entregada por vez primeira. Ao pouco tempo desenvolv\u00e9ronse variantes melloradas; a principios de 1985 certificouse o BK-117A-3, que contaba cun maior peso m\u00e1ximo de engalaxe e un rotor de cola m\u00e1is grande; dous anos despois o BK-117A-4, equipado con motores LTS 101-750B-1 para un mellor rendemento en ambientes quentes e altos e un maior peso m\u00e1ximo de engalaxe, xunto con melloras na transmisi\u00f3n do rotor principal e no mastro do rotor de cola e m\u00e1is capacidade de combustible. Durante 1990 a divisi\u00f3n estadounidense de MBB lanzou unha versi\u00f3n corporativa do BK 117; foi equipada cun sistema dixital de control de voo autom\u00e1tico SPZ-7000 fabricado por Honeywell e un sistema interior tipo capullo; entre os extras opcionais estaban un sistema electr\u00f3nico de instrumentos de voo Bendix/King e unha porta da cabina tipo \"clamshell\". Durante o ano 1992 introduc\u00eduse o BK 117C-1, equipado cun panel EFIS revisado e un sistema de control ambiental mellorado, xunto cun maior rendemento en ambientes c\u00e1lidos e altos.\nNunha etapa houbo unha atenci\u00f3n considerable ao concepto dunha variante militarizada do tipo. Durante o Paris Air Show de 1985 revelouse ao p\u00fablico xeral o concepto dun helic\u00f3ptero de ataque armado, referido como BK 117A-3M. Esta variante ser\u00eda capaz de ser armada con lanzadores para oito m\u00edsiles Euromissile HOT 2 e unha torreta para unha metralladora Browning de 12,7\u00a0mm no morro, cunha mir montada no casco. Tam\u00e9n estaba equipado con varios sensores avanzados de apuntado, como unha mira estabilizada SFIM APX-M 397 montada no teito. Co obxectivo de proporcionar un espazo libre suficiente para a torreta, o aparello necesitar\u00eda usar pat\u00edns m\u00e1is altos.\nDurante os anos 90, como resultado do \u00e9xito comercial do tipo, desenvolveuse un derivado refinado a partir da versi\u00f3n BK 117C-1, inicialmente comecializado como BK 117C-2 antes de pasar a ser bautizado EC145 e posteriormente H145; esta versi\u00f3n mellorada do helic\u00f3ptero superou e finalmente substitu\u00edu ao orixinal BK 117 en produci\u00f3n. En total fabric\u00e1ronse 443 BK 117 polos dous socios; 329 (e dous prototipos) por MBB nas s\u00faas instalaci\u00f3ns de Donauworth, mentres que 111 (e un prototipo) foron completados por Kawasaki no Xap\u00f3n. Durante os anos 80 chegouse a un acordo con Indonesian Aerospace para que o modelo se fabricase baixo licenza en Indonesia coa designaci\u00f3n NBK 117; por\u00e9n, segundo o autor S\u00f6ren Eriksson, o programa de fabricaci\u00f3n indonesio rematou despois de fabricar s\u00f3 uns pouco helic\u00f3pteros.\nDende o inicio da s\u00faa fabricaci\u00f3n, terceiros produciron os seus propios programas de actualizaci\u00f3n para os BK 117 existentes. En 2010 Airwork lanzou o seu programa de conversi\u00f3n, substitu\u00edndo o motor orixinal LTS101-750B-1 polo m\u00e1is novo LTS101-850B-2, incrementando tanto o rendemento, como a fiabilidade e as marxes de seguridade e dando como resultado ao BK117-850D2; en 2016, Airwork levaba actualizados preto de 50 aparellos."}
{"id": "445363", "revid": "89787", "url": "https://gl.wikipedia.org/wiki?curid=445363", "title": "Eurocopter EC120 Colibri", "text": "O Eurocopter EC120 Colibri (no presente Airbus Helicopters EC120 Colibri) \u00e9 un helic\u00f3ptero utilitario lixeiro monomotor de cinco asentos. Dese\u00f1ado e desenvolvido conxuntamente por Eurocopter, China National Aero-Technology Import &amp; Export Corporation (CATIC), Harbin Aviation Industries (Group) Ltd (HAIG) e Singapore Technologies Aerospace Ltd (STAero) nas instalaci\u00f3ns de Eurocopter en Marignane. O EC120B foi montado por Eurocopter en Francia e Australia.\nNa China o aparello \u00e9 producido por Harbin Aircraft Manufacturing Corporation (HAMC) como o HC120. En 2004 HAMC comezou a fabricaci\u00f3n local do HC120 na s\u00faa li\u00f1a de montaxe en Harbin, no norte do pa\u00eds. No mercado chin\u00e9s o aparello foi adquirido tanto polo Ex\u00e9rcito Popular de Liberaci\u00f3n como por distintas forzas policiais locais.\nDesenvolvemento.\nO EC120 Colibri ten a s\u00faa orixe no P120, unha proposta do fabricante franc\u00e9s A\u00e9rospatiale para substitu\u00edr os seus helic\u00f3pteros dun motor A\u00e9rospatiale Gazelle e A\u00e9rospatiale SA 315B Lama. Durante os anos 80 A\u00e9rospatiale buscou socios internacionais cos cales coproducir o P120, inclu\u00edndo compa\u00f1\u00edas da China, Singapur e Australia. A ra\u00edz da represi\u00f3n do goberno chin\u00e9s polas Protestas da Praza Tian'anmen de 1989 expeculouse a exclusi\u00f3n da participaci\u00f3n chinesa no proxecto.\nO 20 de outubro de 1992 os tres principais socios do proxecto asinaron un contrato de desenvolvemento do novo helic\u00f3ptero, o recentemente formado Eurocopter, China National Aero-Technology Import &amp; Export Corporation (CATIC) e Singapore Aerospace Ltd (STAero). No marco do acordo de desenvolvemento conxunto, Eurocopter recibiu un 61% de control de interese e o liderado t\u00e9cnico no programa, CATIC recibiu un 24% do traballo e STAero un 15%; CATIC dese\u00f1ou e fabricou a estrutura da cabina e o sistema de combustible, STAero produciu a pluma de cola, as portas de acceso e os materiais compostos, mentres que Eurocopter encargouse dos conxuntos din\u00e1micos, a avi\u00f3nica, os sistemas elec\u00e9trico e hidr\u00e1ulico, e realizou a montaxe final. O desenvolvemento do aparello permitiu a Eurocopter ampliar a s\u00faa gama para inclu\u00edr un helic\u00f3ptero de 1,5 toneladas.\nO 9 de xu\u00f1o de 1995 o primeiro prototipo do EC120 Colibri realizou o seu voo de estrea. En febreiro de 1996 o prototipo acumulara 60 horas de voo e un\u00eduselle un segundo aparello \u00e1s probas ese mesmo ano. En febreiro de 1997 o EC120 Colibri lanzouse formalmente no sal\u00f3n Helicopter Association International (HAI) en Anaheim, California; en xu\u00f1o de 1997 recib\u00edranse m\u00e1is de 50 pedidos para o modelo. En outubro de 1998 hab\u00eda xa m\u00e1is de 100 pedidos, levando a Eurocopter a incrementar a produci\u00f3n de catro helic\u00f3pteros por mes a seis. En 2002 Eurocopter estaba en proceso de establecer unha segunda li\u00f1a de montaxe para o EC120 nas instalaci\u00f3ns de Australian Aerospace en Brisbane.\nEn setembro de 2003 Eurocopter e China Aviation Industry Corporation II (AVIC II) ampliaron o seu acordo de colaboraci\u00f3n para inclu\u00edr un acordo de coproduci\u00f3n coa subsidiaria de AVIC II Harbin Aircraft Industry Group (HAIG). O 11 de xu\u00f1o de 2004 asinouse un acordo de produci\u00f3n final; en virtude do mesmo CATIA e HAIG recib\u00edan os dereitos exclusivos do mercado na China, e Eurocopter accedeu a parar de vender os EC120 fabricados en Francia no pa\u00eds. En xu\u00f1o de 2014 o Ex\u00e9rcito Popular de Liberaci\u00f3n converteuse no cliente de lanzamento do HC120 fabricado por Harbin cun pedido de oito unudades e opci\u00f3ns para 50 m\u00e1is.\nO 30 de novembro de 2017 Airbus Helicopters anunciou formalmente o final do programa H120 citando n\u00famero baixos de entregas. En 2016 s\u00f3 se entregaron cinco H120 en comparaci\u00f3n con 63 Robinson R66. Airbus afirmou que se estaba afastando do extremo inferior do espectro e que eses helic\u00f3pteros non eran tan sofisticados como a s\u00faa li\u00f1a de produtos tradicional."}
{"id": "445364", "revid": "89787", "url": "https://gl.wikipedia.org/wiki?curid=445364", "title": "Eurocopter EC130", "text": "O Eurocopter EC130 (no presente Airbus Helicopters H130) \u00e9 un helic\u00f3ptero utilitario lixeiro dun motor desenvolvido a partir do Eurocopter AS350 \u00c9cureuil. Un dos principais cambios foi a adopci\u00f3n dun dispositivo Fenestron no lugar dun rotor de cola convencional. Foi lanzado e fabricado polo grupo Eurocopter, que posteriormente pasar\u00eda a chamarse Airbus Helicopters.\nDesenvolvemento.\nDurante os anos 80 houbo un considerable interese dentro do fabricante franc\u00e9s A\u00e9rospatiale de desenvolver a\u00ednda m\u00e1is o seu exitoso helic\u00f3ptero AS350 B3 \u00c9cureuil, que fora desenvolvido orixinalmente a principios dos 70. O 6 de febreiro de 1987 un prototipo AS350 Z (un AS350 B2 modificado) realizou o seu primeiro voo cun rotor de cola de tipo Fenestron no lugar dun convencional. O programa de probas do AS350 Z prolongouse durante varios anos, recibindo o aparello modificaci\u00f3ns adicionais como unha nova toma de aire baseada na do Eurocopter EC120. O AS350 Z contribu\u00edu ao desenvolvemento global do rotor de cola tipo Fenestron.\nA principios dos 90 o desenvolvemento do novo helic\u00f3ptero continuou baixo o mando de Eurocopter (Aerospatiale fusion\u00e1rase dentro da multinacional Eurocopter). O 24 de xu\u00f1o de 1999 o primeiro prototipo do EC130 realizou o seu voo de estrea, co piloto de probas australiano Steven Page aos mandos. Entre os principais cambios con respecto o AS350 estaban a adopci\u00f3n dun sistema hidr\u00e1ulico dual, o dispositivo Fenestron pechado, e unha fuselaxe m\u00e1is ancha para conseguir unha cabina con m\u00e1is espazo interior.\nEn 2001 o EC130 entrou en servizo con Blue Hawaiian Helicopters, sendo usado para visitas a\u00e9reas a \u00e1reas esc\u00e9nicas como Hawai e o Gran Can\u00f3n. O EC130 est\u00e1 dirixido principalmente a operadores comerciais de transporte de pasaxeiros, como empresas de tours a\u00e9reos, mentres que o anterior AS350 continuou sendo fabricado e comercializado como un helic\u00f3ptero utilitario. Vertical Magazine describiu ao EC130 como \"un dos helic\u00f3pteros dun motor m\u00e1is exitosos para servizo m\u00e9dico a\u00e9reo\".\nEn febreiro de 2012 Eurocopter desvelou formalmente o EC130 T2, unha variante actualizada do EC130 cun m\u00e1is potente motor turboeixo Turbomeca Arriel 2D. O T2 melloraba o rendemento do modelo base; m\u00e1is do 70% da c\u00e9lula do EC130 T2 era distinta da do modelo EC130 inicial con ti\u00f1a cambios para mellorar as condici\u00f3ns dos pasaxeiros como un sistema de control de vibraci\u00f3n activo e un mellor sistema de aire acondicionado, mentres que o consumo de combustible \u00e9 un 14% menor. En 2012 Eurocopter recibiu un pedido de 50 EC130 T2 por parte de Maverick Helicopters, e outros clientes como Papillon e Blue Hawaiian aumentaron os pedidos da nova variante \u00e1 105 unidades.\nO EC130 T2 entrou en servizo no ano 2012. En 2013 Airbus Helicopters informou que ese ano producir\u00eda uns 50 EC130 T2s, e que agardaba subir ata 65 unidades por ano en 2014. En agosto de 2013 a subsidiaria brasileira de Airbus Helicopter, Helibras, montou o seu primeiro EC130 T2; o primeiro EC130 T2 montado en Australia chegou en decembro de 2013."}
{"id": "445365", "revid": "1888", "url": "https://gl.wikipedia.org/wiki?curid=445365", "title": "Feliciano Calvi\u00f1o G\u00f3mez", "text": ""}
{"id": "445366", "revid": "23204", "url": "https://gl.wikipedia.org/wiki?curid=445366", "title": "Bl\u00e1cula, Dr\u00e1cula negro", "text": "Bl\u00e1cula, Dr\u00e1cula negro (en ) \u00e9 un filme estadounidense de 1972 producido por American International Pictures. O filme foi dirixido por William Crain e est\u00e1 protagonizado por William Marshall no papel do pr\u00edncipe africano do s\u00e9culo XVIII Mamuwalde, que \u00e9 convertido en vampiro polo Conde Dr\u00e1cula en Transilvania en 1780, despois de que Dr\u00e1cula rexeitase axudar a Mamuwalde a suprimir o comercio de escravos.\n\"Bl\u00e1cula\" foi estreado con valoraci\u00f3ns diversas nos Estados Unidos, mais foi un dos filmes con maior recadaci\u00f3n dese ano. \"Bl\u00e1cula\" foi seguido por \"O regreso de Bl\u00e1cula\" en 1973 e inspirou unha onda de filmes de terror de tem\u00e1tica blaxploitation.\nEstreouse en galego o 22 de xullo de 1991 a trav\u00e9s da TVG."}
{"id": "445367", "revid": "89787", "url": "https://gl.wikipedia.org/wiki?curid=445367", "title": "Eurocopter EC145", "text": "O Eurocopter EC145 (no presente Airbus Helicopters H145) \u00e9 un helic\u00f3ptero utilitario lixeiro de dous motores desenvolvido e fabricado por Eurocopter, que pasar\u00eda a chamarse Airbus Helicopters en 2014. Orixinalmente co\u00f1ecido como o BK 117 C2, o EC145 est\u00e1 baseado no MBB/Kawasaki BK 117 C1, que pasou a formar parte dos modelos de Eurocopter en 1992 coa fusi\u00f3n da divisi\u00f3n de helic\u00f3pteros Messerschmitt-B\u00f6lkow-Blohm de Daimler-Benz e a divisi\u00f3n de helic\u00f3pteros de A\u00e9rospatiale-Matra para formar Eurocopter.\nO EC145 \u00e9 un aparello bimotor que pode transportar ata nove pasaxeiros, xunto con dous tripulantes, dependendo da configuraci\u00f3n da s\u00faa cabina. O helic\u00f3ptero est\u00e1 comercializado para transporte de pasaxeiros, transporte corporativo, servizos de emerxencia m\u00e9dica, busca e rescate e roles utilitarios. En 2015 o EC145 pasou a chamarse H145. Tam\u00e9n se fabricaron variantes militares do helic\u00f3ptero baixo varias designaci\u00f3ns, como H145M ou UH-72, sendo usadas para adestramento, lox\u00edstica, evacuaci\u00f3n m\u00e9dica, reco\u00f1ecemento, ataque lixeiro ou transporte de tropas.\nDesenvolvemento.\nOrixe.\nO EC145 foi unha empresa conxunta entre Eurocopter e Kawasaki Heavy Industries base\u00e1ndose no seu exitoso anterior produto, o BK 117 C1. En vez de iniciar un dese\u00f1o completamente novo, adoptouse a cabina de mando e a moderna avi\u00f3nica do Eurocopter EC135combinados coa secci\u00f3n traseira do BK 117; \"Flight International\" describiu o novo helic\u00f3ptero, orixinalmente designado BK 117 C2, como nun \"90% unha combinaci\u00f3n deses dous aparellos\". Por\u00e9n, houbo significativas \u00e1reas de redese\u00f1o, entre as vantaxes que ten o EC145 sobre os seus predecesores incl\u00faense un maior alcance e capacidade de carga, maior espazo na cabina, menos vibraci\u00f3ns e emisi\u00f3n de ru\u00eddo, e medidas para simplificar o seu mantemento e minimizar os custos de operaci\u00f3n. A sinatura de ru\u00eddo do EC145 \u00e9 un 60% inferior que a do BK 117 C1.\nO novo modelo foi certificado como o BK 117 C2; en decembro de 1997 foi seleccionado pola \"S\u00e9curit\u00e9 Civile\" para misi\u00f3ns de rescate a\u00e9reo, 31 EC145 foron pedidos para substitu\u00edr a s\u00faa frota de vellos A\u00e9rospatiale Alouette III por un prezo de 170 mill\u00f3ns de d\u00f3lares. O primeiro EC145 realizou o seu voo de estrea o 12 de xu\u00f1o de 1999 en Donauw\u00f6rth, Alema\u00f1a; Eurocopter realizou un importante evento de publicidade para novo modelo no Sal\u00f3n Internacional da Asociaci\u00f3n de Helic\u00f3pteros dos Estados Unidos en febreiro de 2000. A cerificaci\u00f3n de seguridade do EC145 foi outorgada pola alem\u00e1 Luftfahrt-Bundesamt e a Oficina de Aviaci\u00f3n Civil do Xap\u00f3n en decembro de 2000, e pola Administraci\u00f3n Federal de Aviaci\u00f3n estadounidense a principios de 2002.\nEurocopter e Kawasaki te\u00f1en un acordo baixo o cal \u00e1mbalas d\u00faas firmas fabrican e comercializan o helic\u00f3ptero de forma independente, mentres que traballaban de forma colaborativa no desenvolvemento e actualizaci\u00f3ns. Eurocopter ten un 60% do traballo de produci\u00f3n, inclu\u00eddo os rotores, a transmisi\u00f3n intermedia e de cola, sistemas de control, cabina de mando e estrutura da cola; Kawasaki ten o 40% restante, encarg\u00e1ndose da fuselaxe, a transmisi\u00f3n principal, e sistemas el\u00e9ctricos e de combustible. Kawasaki usa a designaci\u00f3n BK 117 C2 para o tipo e produce e vende o mercado no mercado asi\u00e1tico; Eurocopter vende o helic\u00f3ptero en todo o mundo baixo a designaci\u00f3n EC145. En novembro de 2004, co final da produci\u00f3n do Mitsubishi MH2000, o BK 117 C2 converteuse no \u00fanico helic\u00f3ptero civil fabricado no Xap\u00f3n. En agosto de 2010 anunciouse que a asociaci\u00f3n entre Eurocopter e Kawasaki no desenvolvemento e fabricaci\u00f3n do EC145 ampliar\u00edase ata polo menos 2025."}
{"id": "445368", "revid": "23204", "url": "https://gl.wikipedia.org/wiki?curid=445368", "title": "Blacula", "text": ""}
{"id": "445369", "revid": "89787", "url": "https://gl.wikipedia.org/wiki?curid=445369", "title": "Kendall Stephens", "text": "Kendall Everette Stephens, nado en St. Charles, Illinois, o 11 de novembro de 1994, \u00e9 un xogador estadounidense de baloncesto profesional que xoga no South East Melbourne Phoenix da National Basketball League australiana.\nTraxectoria profesional.\nO 19 de agosto de 2018, anunciouse a s\u00faa fichaxe por unha tempada polo Obradoiro CAB da Liga ACB. O 19 de xaneiro de 2019, Stephens e o Obradoiro acordaron a rescisi\u00f3n do seu contrato."}
{"id": "445370", "revid": "23204", "url": "https://gl.wikipedia.org/wiki?curid=445370", "title": "Elixabete Imaz", "text": "Miren Elixabete Imaz Mart\u00ednez, nada en Errenteria en 1969, \u00e9 unha antrop\u00f3loga vasca que estudou a maternidade."}
{"id": "445371", "revid": "23204", "url": "https://gl.wikipedia.org/wiki?curid=445371", "title": "Bloodsport, a man de ferro", "text": "Bloodsport, a man de ferro (en ) \u00e9 un filme estadounidense de 1996 dirixido por Alan Mehrez. \u00c9 a secuela do filme de 1987 \"Bloodsport\". Esta secuela tivo unha estrea limitada nos cinemas antes de lanzala en formato v\u00eddeo.\nEstreouse en galego o 29 de abril de 2000 a trav\u00e9s da TVG."}
{"id": "445374", "revid": "23204", "url": "https://gl.wikipedia.org/wiki?curid=445374", "title": "Bloodsport, man de ferro", "text": ""}
{"id": "445375", "revid": "23204", "url": "https://gl.wikipedia.org/wiki?curid=445375", "title": "Blueberry, a experiencia secreta", "text": "Blueberry, a experiencia secreta (en ) \u00e9 un filme western de 2004 dirixido por Jan Kounen. \u00c9 unha adaptaci\u00f3n da serie de banda dese\u00f1ada franco-belga \"Blueberry\", ilustrada por Jean Giraud (m\u00e1is co\u00f1ecido como Moebius) e escrita por Jean-Michel Charlier. Por\u00e9n, o filme ten pouco en com\u00fan co material fonte. Est\u00e1 protagonizado por Vincent Cassel xunto con Michael Madsen e Juliette Lewis.\nEstreouse en galego o 15 de xu\u00f1o de 2008 a trav\u00e9s da TVG."}
{"id": "445376", "revid": "1505", "url": "https://gl.wikipedia.org/wiki?curid=445376", "title": "Trazo de xiz", "text": "Trazo de xiz \u00e9 unha historieta serial de Miguelanxo Prado.\nTraxectoria editorial.\nFoi publicada paralelamente na revista Cimoc co nome de \"Trazo de tiza\" e na revista \"\u00c0 Suivre\" co nome de \"Trait de craie\" en 1992. M\u00e1is adiante, en 1993, ser\u00eda publicada en \u00e1lbum por Norma Editorial, que levar\u00eda a cabo no 2012 unha reedici\u00f3n mellorada e con material adicional.\nNo 1994, \"Trazo de xiz\" obtivo o premio \u00e1 mellor obra de autor espa\u00f1ol no Sal\u00f3n do C\u00f3mic de Barcelona e \u00e1 mellor historieta estranxeira na edici\u00f3n de 1994 do Festival de Angulema.\nTrazo de Xiz foi publicada por Gl\u00e9nat en catal\u00e1n (\"Tra\u00e7 de Guix\") no 2008, e por El Patito Editorial en galego (\"Trazo de Xiz\") no 2012.\nArgumento.\n\"Trazo de xiz\" \u00e9 unha historia onde aparentemente nada pasa. \u00c9 a historia dun mari\u00f1o que chega a unha pequena illa case abandonada onde s\u00f3 hai un faro que non funciona e unha pensi\u00f3n onde habitan tres acodes."}
{"id": "445378", "revid": "23204", "url": "https://gl.wikipedia.org/wiki?curid=445378", "title": "Os Blues Brothers", "text": "Os Blues Brothers (en ) \u00e9 un filme estadounidense de 1980 dirixido por John Landis. Est\u00e1 protagonizado por John Belushi e Dan Aykroyd como \"Joliet\" Jake e Elwood Blues, personaxes desenvolvidos no musical \"The Blues Brothers\" de \"Saturday Night Live\". O gui\u00f3n do filme foi escrito por Aykroyd e Landis. Cont\u00e9n n\u00fameros musicais dos cantantes de rhythm and blues (R&amp;B), soul, e blues James Brown, Cab Calloway, Aretha Franklin, Ray Charles e John Lee Hooker. O filme est\u00e1 ambientado en Chicago, Illinois, onde foi rodado.\nEstreouse en galego o 6 de febreiro de 1988 a trav\u00e9s da TVG."}
{"id": "445379", "revid": "23204", "url": "https://gl.wikipedia.org/wiki?curid=445379", "title": "The Blues Brothers (filme)", "text": ""}
{"id": "445381", "revid": "23204", "url": "https://gl.wikipedia.org/wiki?curid=445381", "title": "Bo d\u00eda (filme)", "text": " \u00e9 un filme xapon\u00e9s de 1959 dirixido por Yasujir\u014d Ozu. Est\u00e1 vagamente baseado no seu propio filme de 1932 \"Otona no miru ehon - Umarete wa mita keredo\", e \u00e9 o segundo filme en cor de Ozu.\nEstreouse en galego en 2004 a trav\u00e9s da TVG."}
{"id": "445382", "revid": "89787", "url": "https://gl.wikipedia.org/wiki?curid=445382", "title": "Eurocopter EC155", "text": "O Eurocopter EC155 (no presente Airbus Helicopters H155) \u00e9 un helic\u00f3ptero de transporte medio de longo alcance desenvolvido por Eurocopter a partir da s\u00faa familia Dauphin para o uso civil. Tr\u00e1tase dun aparello bimotor que pode transportar ata 13 pasaxeiros xunto con 1 ou 2 tripulantes, dependendo da configuraci\u00f3n. O helic\u00f3ptero comercial\u00edzase como transporte de pasaxeiros, apoio a plataformas petrol\u00edferas ou transporte corporativo VIP. En 2015 o EC155 foi renomeado formalmente como o H155."}
{"id": "445383", "revid": "98629", "url": "https://gl.wikipedia.org/wiki?curid=445383", "title": "Airbus Helicopters H160", "text": "O Airbus Helicopters H160 (anteriormente X4) \u00e9 un helic\u00f3ptero utilitario mediano desenvolvido por Airbus Helicopters. Lanzouse formalmente o d\u00eda 3 de marzo de 2015 no Heli-Expo en Orlando, Florida coa intenci\u00f3n de substitu\u00edr os modelos AS365 e EC155 na li\u00f1a de produtos do fabricante. O 13 de xu\u00f1o de 2015 realizou o seu primeiro voo e ag\u00e1rdase que as primeiras entregas cheguen no ano 2019.\nDesenvolvemento.\nO Airbus Helicopters H160 revelouse ao p\u00fablico por vez primeira no ano 2011 e nese momento era co\u00f1ecido coa designaci\u00f3n X4, unha designaci\u00f3n que implicaba que era unha continuaci\u00f3n do Eurocopter X3, un demostrador tecnol\u00f3xico dun helic\u00f3ptero h\u00edbrido de alta velocidade. A principios de 2011 o xefe de Eurocopter Lutz Bertling declarou que o X4 \"cambiar\u00eda as regras do xogo\", contrastando a importancia das innovaci\u00f3ns que contar\u00eda co desenvolvemento de Airbus nos controis fly-by-wire. As primeiras caracter\u00edsticas referidas inclu\u00edan as palas do rotor activas \"Blue Edge\", unha funcionalidade avazada de asistencia ao piloto, e vibraci\u00f3n reducida. Tam\u00e9n se destacou a s\u00faa cabina de mando \"radicalmente diferente\" e anunciouse que o X4 ser\u00eda introducido en d\u00faas etapas: un modelo provisional en 2017 con algunhas das caracter\u00edsticas avanzadas ausente, e un modelo m\u00e1is avanzado en 2020.\nO custo do programa de desenvolvemento do X4 foi de 1 000 mill\u00f3ns de euros, incluso despois de que varias tecnolox\u00edas de vangarda, como os sistemas de control avanzados, atenu\u00e1ranse ou fosen eliminadas por ser demasiado arriscadas ou caras. O 3 de marzo de 2015 o X4 foi desvelado formalmente coa designaci\u00f3n H160. Foi comercializado como o sucesor do Eurocopter AS365 Dauphin e compite co AgustaWestland AW139, o Sikorsky S-76 e o Bell 412; Guillaume Faury, director de Airbus Helicopters, referiuse ao H160 como \"o asasino do AW139\". O H160 iniciou a nova convenci\u00f3n de nomenclatura de Airbus Helicopter; comezando o 1 de xaneiro de 2016, os helic\u00f3pteros do mesmo rango ter\u00e1n a designaci\u00f3n 'H', ao igual que fai Airbus cos nomes dos seus avi\u00f3ns comerciais.\nF\u00edxose unha \u00e9nfase no uso de t\u00e9cnicas de produci\u00f3n e apoio de Airbus como as usadas para avi\u00f3ns avanzados de \u00e1 fixa como o A350 de pasaxeiros; en consecuencia, fabric\u00e1ronse un par de plataformas de proba para probar por separado a din\u00e1mica e os sistemas e as\u00ed acelerar o proceso de dese\u00f1o. O 29 de maio de 2015 revelouse o primeiro prototipo do H160 na instalaci\u00f3ns de Airbus Helicopters en Marignane. \nProbas de voo.\nO 13 de xu\u00f1o de 2015 o primeiro prototipo realizou o seu voo de estrea en Marignane. En novembro dese ano a envolvente de voo do prototipo ampli\u00e1rase progresivamente, chegando a unha altitude m\u00e1xima de 4 600 metros e a unha velocidade m\u00e1xima de 324 km/h ata ese momento. O 18 de decembro de 2015 o segundo prototipo, o primeiro H160 equipado con motores Turbomeca Arrano realizou as s\u00faas primeiras probas en terra, voando o 27 de xaneiro de 2016 por primeira vez.\nEn novembro de 2015 anunciouse que a certificaci\u00f3n do H160 e a s\u00faa entrada en servizo con operadores civ\u00eds agard\u00e1banse para 2018; unha versi\u00f3n militar, designada H160M, agardaba a s\u00faa entrada en servizo en 2022. En marzo de 2016 o xefe do programa H160 Bernard Fujarski dixo que se conseguiran case todos os fitos establecidos para 2015, ag\u00e1s polo voo de estrea do segundo prototipo, adiado para xaneiro de 2016, e pola validaci\u00f3n da configuraci\u00f3n aerodin\u00e1mica do H160. As probas revelaron a necesidade de recolocar alg\u00fans sistemas electr\u00f3nicos \u00e1 nariz do helic\u00f3ptero dende a parte traseira da fuselaxe para axustar o centro de gravidade, mentres que o rotor de cola fenestron superara as expectativas de rendemento.\nEn 2015 Airbus estimou que hab\u00eda mercado para uns 120-150 aparellos anuais; a compa\u00f1\u00eda pretende aumentar inicialmente o ritmo de produci\u00f3n a uns 50 aparellos por ano. En xullo de 2016 anunciouse que a configuraci\u00f3n aeromec\u00e1nica do helic\u00f3ptero conxel\u00e1rase. A fabricaci\u00f3n do primeiro H160 de produci\u00f3n agard\u00e1base para 2017 e as primeiras entregas para finais de 2018 ou principios de 2019. A new production scheme, drawing inspiration from the automotive industry, is to be implemented in the H160's construction; it is a stated aim for the final assembly lead time of the new rotorcraft to be half of that of the preceding Dauphin.\nEn marzo de 2017 o ministro de defensa franc\u00e9s, Jean-Yves Le Drian, anunciou en Marignane que o H160 fora seleccionado como base para o seu programa de substituci\u00f3n de helic\u00f3pteros lixeiros, o \"h\u00e9licopt\u00e8re interarm\u00e9es l\u00e9ger\" (HIL), con entre 160 e 190 requiridos a partir de 2024 para substitu\u00edr 420 aeronaves: Alouette III, SA 365 Dauphin e AS565 Panther da Armada, AS555 Fennec e SA330 Puma da Forza A\u00e9rea; e Puma, SA341/SA342 Gazelle e Fennec do Ex\u00e9rcito.\nEn outubro de 2017 os dous primeiros prototipos acadaran as 500 horas de probas de voo e o terceiro realizou o seu voo de estrea ese mesmo mes. En 2018 10 helic\u00f3pteros de preserie foron montados antes da certificaci\u00f3n e das entregas en 2019, e est\u00e1base buscando aumentar a produci\u00f3n a 50 aparellos por ano. O primeiro H160 de serie realizou o seu voo de estrea o 14 de decembro de 2018. O seu turboeixo Safran Arrano recibiu a certificaci\u00f3n de tipo durante o Paris Air Show de xu\u00f1o de 2019, antes da aprobaci\u00f3n da EASA para o H160 outorgada en xullo de 2020. A certificaci\u00f3n da FAA estadounidense ter\u00eda que esperar ata o ano 2023."}
{"id": "445384", "revid": "98629", "url": "https://gl.wikipedia.org/wiki?curid=445384", "title": "O bo fillo", "text": "O bo fillo (en ) \u00e9 un filme estadounidense de 1993 dirixido por Joseph Ruben. O gui\u00f3n foi escrito polo novelista ingl\u00e9s Ian McEwan. Est\u00e1 protagonizado por Macaulay Culkin, Elijah Wood, Wendy Crewson e David Morse."}
{"id": "445385", "revid": "23204", "url": "https://gl.wikipedia.org/wiki?curid=445385", "title": "The Good Son", "text": ""}
{"id": "445386", "revid": "839", "url": "https://gl.wikipedia.org/wiki?curid=445386", "title": "Oleksiy Pecherov", "text": ""}
{"id": "445392", "revid": "98629", "url": "https://gl.wikipedia.org/wiki?curid=445392", "title": "Bo Nadal, Mr. Lawrence", "text": " (tam\u00e9n co\u00f1ecido nalgunhas edici\u00f3ns europeas como Furyo (\u4fd8\u865c,\"prisioneiro de guerra\"), \u00e9 un filme brit\u00e1nico-xapon\u00e9s-neozeland\u00e9s de 1983 dirixido por Nagisa \u014cshima, producido por Jeremy Thomas e protagonizado por David Bowie, Tom Conti, Ryuichi Sakamoto, Takeshi Kitano e Jack Thompson. O gui\u00f3n \u00e9 obra de Oshima xunto con Paul Mayersberg e bas\u00e9ase na experiencia de Laurens van der Post como prisioneiro nun campo xapon\u00e9s durante a segunda guerra mundial.\nEstreouse en galego o 28 de decembro de 1991 a trav\u00e9s da TVG."}
{"id": "445395", "revid": "23204", "url": "https://gl.wikipedia.org/wiki?curid=445395", "title": "Merry Christmas, Mr. Lawrence", "text": ""}
{"id": "445399", "revid": "89787", "url": "https://gl.wikipedia.org/wiki?curid=445399", "title": "Alcest", "text": "Alcest \u00e9 unha banda de blackgaze formada no ano 2000 na cidade francesa de Bagnols-sur-C\u00e8ze. Esta funciona como un proxecto individual de St\u00e9phane Paut, m\u00e1is co\u00f1ecido como Neige. A banda comezou como un proxecto en solitario de black metal que en pouco tempo se converteu nun tr\u00edo coa publicaci\u00f3n da s\u00faa primeira maqueta no 2001. Pouco despois, Aegnor e Argoth, os outros dous membros do terceto, abandonaron a banda e deixaron a Neige como m\u00fasico en solitario. A sa\u00edda destes dous membros provocou un cambio estil\u00edstico, xa que Neige comezou a experimentar e a incorporar elementos de shoegaze e post-rock ao black metal, creando un novo subx\u00e9nero musical chamado blackgaze arredor do 2005 coa publicaci\u00f3n do seu EP Le Secret. Este subx\u00e9nero ser\u00e1 cultivado ata hoxe en d\u00eda por bandas como Deafheaven, Liturgy, Harakiri For the Sky ou Sylvaine. No 2010 \u00fanese \u00e1 formaci\u00f3n o bater\u00eda Winterhalter despois de 9 anos con Neige como \u00fanico membro. Alcest publicou seis \u00e1lbums de estudio; os tres primeiros est\u00e1n escritos integramente en lingua francesa."}
{"id": "445403", "revid": "59430", "url": "https://gl.wikipedia.org/wiki?curid=445403", "title": "Neotragus moschatus", "text": " \nNeotragus moschatus \u00e9 unha especie de mam\u00edfero artiod\u00e1ctilo da familia dos b\u00f3vidos, subfamilia dos antilopinos, cuxa clasificaci\u00f3n \u00e9 discutida na actualidade.\nCaracter\u00edsticas.\nAparencia xeral.\n\u00c9 un ant\u00edlope moi pequeno, moi semellante aos seus conx\u00e9neres, o ant\u00edlope real ou ant\u00edlope anano (\"Neotragus pygmaeus\") e o ant\u00edlope anano de Bates (\"Neotragus batesi\"), pero s\u00f3 un pouco m\u00e1is grande ca eles. De corpo delicado e compacto, esvelto, co lombo arredondado. S\u00f3 os machos presentan cornos, que son rectos, pequenos, e rematados en punta. As orellas son m\u00e1is ben curtas. O foci\u00f1o est\u00e1 espido. Os pezu\u00f1os interiores son estreitos e apuntados. Presenta gl\u00e1ndulas preorbitais e nos pezu\u00f1os, e carece de gl\u00e1ndulas inguinais. As diferenzas, ademais do tama\u00f1o, consisten, \u00e1 parte dalg\u00fan pequenos detalles anat\u00f3micos, en pequenas difernzas na coloraci\u00f3n da pelaxe. Tam\u00e9n se pode confundir con outros \"ant\u00edlopes ananos\", como os duiqueros, que son algo m\u00e1is grandes, a forma xeral do corpo \u00e9 diferente, non presentan un perfil recto na cabeza, e si en cambio \"cristas\" entre os pequenos cornos. As s\u00faas medidas craniais son moi semellantes \u00e1s do ant\u00edlope anano de Bates.\nOs cornos, s\u00f3 presentes nos machos, son grosos e miden de 6,5 a 13,3\u00a0cm (comparativamente longos para o tama\u00f1o do animal), rectos, anelados desde a base at\u00e9 os 3/4 da s\u00faa lonxitude, lisos no extremo superior, que remata en punta, e est\u00e1n lixeiramente curvados cara a atr\u00e1s, no mesmo plano que a cara, como no ant\u00edlope real.\nColoraci\u00f3n.\nA coloraci\u00f3n da pelaxe var\u00eda entre a parda avermellada \u00e1 parda agrisada escura, m\u00e1is escura no dorso, os flancos e nas patas. As meixelas, o mento, a garganta e a parte interna das patas son de cor branca; o pescozo \u00e9 de cor parda clara, sen chegar a formar un \"colar\" diferenciado. As partes inferiores son abrancazadas. A cola \u00e9 de cor parda escura, coa punta branca.\nVariaci\u00f3ns interespec\u00edficas.\nO representante m\u00e1is meridional da especie, a subespecie \"Neotragus moschatus livigstonianus\", considerda por alg\u00fana autores como especie separada, \"Neotragus livigstonianus\", \u00e9 de tama\u00f1o un pouco maior e est\u00e1 coloreado m\u00e1is intensamente, co dorso pardo escuro e os flancos e a parte exterior das patas de cor parda avermellada.\nA subespecie \"Neotragus moschatus zuluensis\" ten o lombo e cor parda avermellada clara e os p\u00e9s de cor parda escura.\nDimensi\u00f3ns.\nMide entre 57 e 62\u00a0cm de lonxitude da cabeza e tronco, aos que hai que engadir de 8 a 13\u00a0cm da cola; a s\u00faa alzada (altura na cruz) oscila ente os 30 e os 41\u00a0cm. O peso var\u00eda entre os 4 e os 6\u00a0kg.\nH\u00e1bitat e distribuci\u00f3n.\nH\u00e1bitat.\n\"Neotragus moschatus\" habita en bosques densos e matogueiras de zonas costeiras, e en matogueiras secas caducifolias, bosques de monta\u00f1a at\u00e9 os 2 700 \u00a0m de altura e noutras zonas de mato mesto. Tam\u00e9n en canvais nas beiras dos r\u00edos.\nNalgunhas zonas probabelmente aproveita a expansi\u00f3n do h\u00e1bitat de matogueiras secundarias resultantes da actividade humana (por exemplo, en Zanz\u00edbar), e coloniza facilmente os bosques degradados.\nDistribuci\u00f3n.\nAntigamente, os suni ocupaban amplamente os bosques e matogueiras das rexi\u00f3ns costeiras e do interior da \u00c1frica oriental e meridional, desde Kenya at\u00e9 KwaZulu-Natal en Sur\u00e1frica. En Kenya, enc\u00f3ntrase tan ao norte como o monte Kenya e os Aberdares e, ao longo da costa, tan ao norte como os bosques de Boni-Dodori. O l\u00edmite da s\u00faa \u00e1rea de dispersi\u00f3n polo oeste, \u00e9 ao redor dos 35 ou 38\u00ba L, e polo sur son os arredores do lago St. Lucia no nordeste de KwaZulu-Natal (ca. os 28\u00b0 S). Probabelmente tam\u00e9n se encontre en Eswatini, a\u00ednda que a s\u00faa presenza al\u00ed non est\u00e1 confirmada. Non hai rexistros confirmados en Zambia. Si est\u00e1 confirmada a s\u00faa presenza en Zanz\u00edbar e nalgunhas illas adxacentes (Mafia e Chapani, e foi introducido na illa de Mnemba), pero non en Pemba. Tam\u00e9n foi introducido no Parque Nacional da illa Rubondo, no lago Victoria, na d\u00e9cada de 1960.\nBiolox\u00eda.\nComportamento.\nOs \"Neotragus moschatus\" son t\u00edmidos, e m\u00e1is activos pola noite, nas primeiras horas da ma\u00f1\u00e1 e no ser\u00e1n; dormen durante as horas centrais do d\u00eda en zonas sombreadas e protexidas. Viven solitarios, e parellas e, \u00e1s veces, re\u00fanense en pequenos grupos familiares. \nSon sociais pero os machos defenden o seu territorio, dunhas tres hect\u00e1reas, que marcan coas secreci\u00f3ns olorosas das s\u00faas gl\u00e1ndulas preorbitais (o cheiro destas secreci\u00f3ns adoita percibirse nas matogueiras frecuentadas por esta especie. Cando se alarman, foxen correndo como lebres a gran velocidade, e poden emitir unha especie de ladrido d\u00e9bil e asub\u00edos.\nAlimentaci\u00f3n.\nOs sunis comen principalmente rami\u00f1as das \u00e1rbores e arbustos, aliment\u00e1ndose das follas, fores e abrochos tenros, pero tam\u00e9n comen ra\u00edces, cogomelos e algunhas poucas especies de herbas; son case independentes da auga (que obte\u00f1en sobre otos dos alimentos verdes que consomen).\nReproduci\u00f3n.\nOs machos usualmente son mon\u00f3nogamo, pero outras femias, distintas da coa que se aparea, poden compartir o seu territorio. Despois dunha xestaci\u00f3n que dura por termo medio uns 183 d\u00edas nace unha soa cr\u00eda, que pesa ao nacer entre 800 g e 1\u00a0kg. O suni, en catividade, ten unha lonxevidade de 9 anos.\nDepredadores.\nOs principais depredadores dos sunis son os le\u00f3ns, as aves de presa e as serpentes. Como medida de protecci\u00f3n, cam\u00faflanse nos pasteiros secos permanecendo quietos. Cando un depredador est\u00e1 case sobre eles, saltan dirixi\u00e9ndose cara \u00e1 maleza.\nTaxonom\u00eda.\nDescrici\u00f3n.\nA especie foi descrita en 1846 polo zo\u00f3logo sueco Von Dueben, baixo o nome de \"Nesotragus\", nun traballo publicado na p\u00e1xina 221 da revista \"Ofvers. K. VetenskAcad. F\u00f6rh. Stockholm\", 3 (7).\nEtimolox\u00eda.\nPara a etimolox\u00eda do x\u00e9nero, v\u00e9xase \"Neotragus\".\nO ep\u00edteto espec\u00edfico, \"moschatus\", \u00e9 o nominativo masculino singular do adxectivo do lat\u00edn cient\u00edfico, derivado do lat\u00edn medieval \"moschus\", 'almiscre'. Literalmente, 'almiscrado'.\nEste nome prov\u00e9n do forte olor almiscrado que desprenden as s\u00faas secreci\u00f3ns das gl\u00e1ndulas preorbitais dos machos.\nNomes vulgares.\nNa maior parte dos idiomas europeos co\u00f1\u00e9cese cos nomes de suni, tomado do ingl\u00e9s que, \u00e1 s\u00faa vez, tomono do nome vern\u00e1culo deste ant\u00edlope no sueste de \u00c1frica, ou de ant\u00edlope almiscrado.\nSubespecies.\nNa actualidade reco\u00f1\u00e9cense nesta especie as seguintes catro subespecies:\nTaxonom\u00eda controvertida.\nSegundo Eva V. B\u00e4rmann, da Universidade de Cambridge, e o seu colega Tim Schikora, do Centro de Investigaci\u00f3n da Biodiversidade e o Clima de Frankfurt, a pesar de que as tres especies de ant\u00edlopes ananos do x\u00e9nero \"Neotragus\" se reuniron comunmente na tribo dos neotraguinos debido \u00e1 s\u00faa aparencia morfol\u00f3xica xeral, as an\u00e1lises filoxen\u00e9ticas demostraron que non todos est\u00e1n estreitamente relacionados, polo que suxeriron restrinxir o nome de Neotragini ao x\u00e9nero tipo \"Neotragus\". No seu estudo utilizaron secuencias do citocromo b mitocondrial e medici\u00f3ns lineais do cranio para investigar m\u00e1is a fondo a similitude das tres especies de \"Neotragus\". Estas an\u00e1lises apoian a estreita relaci\u00f3n de \"Neotragus moschatus\" e \"N. batesi\". Por\u00e9n, \"N. pygmaeus\", a especie tipo \u2014que nunca antes se inclu\u00edra nas an\u00e1lises filoxen\u00e9ticas\u2014 non est\u00e1 estreitamente relacionada. Segundo estes autores, poder\u00eda compartir un antepasado com\u00fan m\u00e1is recente con outro \"ant\u00edlope anano\", o \"Oreotragus oreotragus\", e cos duiqueros do taxon Cephalophini. Polo tanto, suxeriron resucitar o x\u00e9nero \"Nesotragus\" von Dueben, 1846 para \"Nesotragus moschatus\" e \"N. batesi\", deixando a \"Neotragus pygmaeus\" como a \u00fanica especie do seu x\u00e9nero."}
{"id": "445404", "revid": "98629", "url": "https://gl.wikipedia.org/wiki?curid=445404", "title": "Larvivora akahige", "text": "Larvivora akahige \u00e9 unha especie de ave paseriforme da familia Muscicapidae que vive no arquip\u00e9lago do Xap\u00f3n e no leste da China.\nDistribuci\u00f3n e h\u00e1bitat.\nCr\u00eda nos bosques das illas do arquip\u00e9lago xapon\u00e9s, inclu\u00eddo o sur da illa de Sakhalin, ademais das illas Kuriles meridionais e outras illas menores. Migra para pasar o inverno no leste da China.\nTaxonom\u00eda.\nA especie foi descrita cientificamente en 1835 polo zo\u00f3logo holand\u00e9s Coenraad Jacob Temminck, co nome binomial de \"Sylvia akahige\". Posteriormente foi clasificado no x\u00e9nero \"Erithacus\", xunto a \"Larvivora komadori\" e o paporroibo europeo. Mais un estudo filoxen\u00e9tico de 2006 demostrou que as d\u00faas especies asi\u00e1ticas estaban m\u00e1is pr\u00f3ximas \u00e1 hoxe chamada \"Larvivora cyane\" (naquel momento clasificado como \"Luscinia\") que ao paporroibo. Un amplo estudo de 2010 confirmou isto e ademais demostrou que o x\u00e9nero \"Luscinia\" non era monofil\u00e9tico. Ent\u00f3n reinstaurouse o x\u00e9nero \"Larvivora\" para resituar o clado que conti\u00f1a os que hoxe se chaman \"Larvivora akahige\", \"Larvivora komadori\", \"Larvivora cyane\" e outras especies que se clasificaban en \"Luscinia\".\nO nome cient\u00edfico desta especie, \"akahige\" \u00e9 algo confuso, xa que \u00e9 o nome com\u00fan en xapon\u00e9s do seu parente de Okinawa (\"Larvivora komadori\"), e viceversa, o nome cient\u00edfico deste \u00faltimo, komadori, \u00e9 o nome com\u00fan en xapon\u00e9s do \"L. akahige\".\nReco\u00f1\u00e9cense d\u00faas subespecies:"}
{"id": "445408", "revid": "5863", "url": "https://gl.wikipedia.org/wiki?curid=445408", "title": "Miren Elixabete Imaz Mart\u00ednez", "text": ""}
{"id": "445409", "revid": "5863", "url": "https://gl.wikipedia.org/wiki?curid=445409", "title": "Elixabete Imaz Mart\u00ednez", "text": ""}
{"id": "445411", "revid": "47401", "url": "https://gl.wikipedia.org/wiki?curid=445411", "title": "Nagisa Oshima", "text": ""}
{"id": "445412", "revid": "23204", "url": "https://gl.wikipedia.org/wiki?curid=445412", "title": "Larvivora komadori", "text": "Larvivora komadori \u00e9 unha especie de ave paseriforme da familia Muscicapidae end\u00e9mica das illas Ry\u016bky\u016b do Xap\u00f3n.\nTaxonom\u00eda.\nEsta especie clasific\u00e1base antes no x\u00e9nero \"Erithacus\" (os paparroibos), xunto a \"Larvivora akahige\". Pero estudos filoxen\u00e9ticos realizados en 2006 e 2010 demostraron que as d\u00faas especies asi\u00e1ticas estaban m\u00e1is pr\u00f3ximas \u00e1 especie naquel momento clasificada como \"Luscinia cyane\" (hoxe \"Larvivora cyane\") que do paparroibo. Como \"Luscinia\" non era monofil\u00e9tico recuperouse o vello x\u00e9nero \"Larvivora\" para situar o clado que conti\u00f1a \"Larvivora komadori\", \"Larvivora akahige\", \"Larvivora cyane\" e outras especies (antes no x\u00e9nero \"Luscinia\").\nO nome cient\u00edfico desta especie, \"komadori\", \u00e9 algo confuso, xa que \u00e9 o nome com\u00fan en xapon\u00e9s do seu parente \"Larvivora akahige\", e viceversa, o nome cient\u00edfico deste \u00faltimo, akahige, \u00e9 o nome com\u00fan en xapon\u00e9s de \"Larvivora komadori\".\nReco\u00f1\u00e9cense d\u00faas subespecies:"}
{"id": "445413", "revid": "23204", "url": "https://gl.wikipedia.org/wiki?curid=445413", "title": "Hastings Banda", "text": "Hastings Kamuzu Banda, nado preto de Kasungu en marzo ou abril de 1898 e finado en Xohanesburgo o 25 de novembro de 1997, foi un m\u00e9dico e pol\u00edtico que chegou a ser o primeiro presidente de Malaui. Gobernou dende o 6 de xullo de 1966 ata maio de 1994. Tam\u00e9n foi primeiro ministro do pa\u00eds entre 1964 e 1966.\nTraxectoria.\nBanda realizou gran parte dos seus estudos no estranxeiro e volveu ao seu pa\u00eds en 1958, denunciando o colonialismo. Despois de conflitos de partidarios da independencia e as autoridades coloniais, Banda foi encarcerado en 1959. Ese mesmo ano fundou o Partido do Congreso de Malaui (\"Malawi Congress Party\", MCP).\nCoa independencia do pa\u00eds o 6 de xullo de 1964, Banda converteuse no primeiro ministro durante os dous primeiros anos. En 1966 converteuse en presidente e a partir de 1971, foi presidente vitalicio. Banda suprimiu toda a oposici\u00f3n e encarcerou os seus l\u00edderes.\nNa pol\u00edtica interior, favoreceu unha forma de tribalismo. Como l\u00edder do bloque prooccidental en \u00c1frica recibiu apoio de Occidente durante a guerra fr\u00eda. En xeral, apoiou os dereitos das mulleres, mellorou as infraestruturas do pa\u00eds e mantivo un bo sistema educativo en relaci\u00f3n con outros pa\u00eds africanos. Non obstante, presidiu un dos r\u00e9ximes m\u00e1is brutais de \u00c1frica. O seu goberno totalitario torturou e asasinou opositores pol\u00edticos. Os grupos de apoio aos dereitos humanos estiman que polo menos 6000 persoas foron asasinadas, torturadas e encarceradas sen xu\u00edzo. Segundo estimaci\u00f3ns puideron ser 18\u00a0000 persoas as asasinadas. Foi desprezado por manter relaci\u00f3ns diplom\u00e1ticas totais coa Sur\u00e1frica da era do apartheid.\nEn 1993 enfrontouse \u00e1 presi\u00f3n internacional e as amplas protestas. Un referendo acabou co sistema unipartidista e unha asemblea especial puxo fin \u00e1 s\u00faa presidencia vitalicia, retir\u00e1ndolle a maior\u00eda dos seus poderes. Presentouse como candidato \u00e1s elecci\u00f3ns presidenciais de 1994, nas que foi derrotado. Banda faleceu nun hospital de Sur\u00e1frica en 1997. Est\u00edmase que a fortuna persoal que acumulou durante os anos que gobernou superaba os 320 mill\u00f3ns de d\u00f3lares estadounidenses."}
{"id": "445414", "revid": "47401", "url": "https://gl.wikipedia.org/wiki?curid=445414", "title": "Hastings Kamuzu Banda", "text": ""}
{"id": "445415", "revid": "27155", "url": "https://gl.wikipedia.org/wiki?curid=445415", "title": "Fitol", "text": "O fitol \u00e9 un alcohol diterpeno acr\u00edlico que se pode usar como precursor na produci\u00f3n de formas sint\u00e9ticas da vitamina E e vitamina K1. En ruminantes, a fermentaci\u00f3n no est\u00f3mago dos materiais vexetais inxeridos libera fitol, un constitu\u00ednte da clorofila, que despois se converte en \u00e1cido fit\u00e1nico e \u00e9 almacenado nas graxas. No est\u00f3mago dos tibur\u00f3ns orixina pristano.\nPatolox\u00eda humana.\nA enfermidade de Refsum \u00e9 un trastorno autos\u00f3mico recesivo que causa a acumulaci\u00f3n de grandes dep\u00f3sitos de \u00e1cido fit\u00e1nico nos tecidos, que manifesta frecuentemente polineuropat\u00eda perif\u00e9rica, ataxia cerebelar, retinite pigmentosa, anosmia, e perda de audici\u00f3n. A\u00ednda que os humanos non poden formar \u00e1cido fit\u00e1nico a partir da clorofila, poden converter o fitol libre en \u00e1cido fit\u00e1nico. As\u00ed, os pacientes da enfermidade de Refsum deber\u00edan limitar o consumo de \u00e1cido fit\u00e1nico e de fitol libre. Mediuse a cantidade de fitol libre en numerosos produtos alimenticios.\nFunci\u00f3ns na natureza.\nOs insectos, como o escaravello \"Blepharida rhoi\", utilizan o fitol e os seus metabolitos (por exemplo, o \u00e1cido fit\u00e1nico) como axentes qu\u00edmicos disuasorios contra os predadores. Estes compostos orix\u00ednanse a partir de compostos das plantas h\u00f3spedes.\nAs evidencias indirectas indican que, a diferenza dos humanos, diversos primates non humanos pode derivar cantidades significativas de fitol a partir da fermentaci\u00f3n no est\u00f3mago de materiais vexetais.\nModulador da transcrici\u00f3n.\nO fitol ou os seus metabolitos \u00fanense e activan os factores de transcrici\u00f3n PPAR-alfa e o receptor X retinoide (RXR). Os metabolitos \u00e1cido fit\u00e1nico e \u00e1cido prist\u00e1nico son ligandos que aparecen na natureza. En ratos o fitol oral induce a proliferaci\u00f3n masiva de peroxisomas en varios \u00f3rganos.\nBiomarcadores xeoqu\u00edmicos.\nO fitol \u00e9 probablemente o composto isoprenoide acr\u00edlico m\u00e1is abondoso presente na biosfera e os seus produtos de degradaci\u00f3n foron utilizados como trazadores bioxeoqu\u00edmicos en ambientes acu\u00e1ticos.\nAplicaci\u00f3ns comerciais.\nO fitol \u00e9 utilizado na industria dos perfumes e usado en cosm\u00e9ticos, xamp\u00fas, xab\u00f3ns, limpadores dom\u00e9sticos e deterxentes. O seu uso en todo o mundo estimouse en aproximadamednte 0,1\u20131,0 toneladas m\u00e9tricas por ano."}
{"id": "445416", "revid": "56817", "url": "https://gl.wikipedia.org/wiki?curid=445416", "title": "Callicebus torquatus", "text": "O Callicebus torquatus\u00a0\u00e9 unha especie\u00a0de primate da familia \"Pitheciidae\" que \u00e9 orixinario do bosque h\u00famido entre os r\u00edos Caquet\u00e1 e Negro, na Amazonia, no noroeste do Brasil, at\u00e9 os 500 msnm.\nO seu corpo mide entre 31 e 37 cm de lonxitude e a s\u00faa cola entre 42 e 49\u00a0cm; rolda entre 0,8 e 1,5 kg. A pelaxe do corpo e a cola \u00e9 longo e denso, negro ou casta\u00f1o moi escuro, cun colar branco e ancho baixo o pescozo, bico branco e mans amarelentas.\nVive en pequenos grupos territoriais de at\u00e9 seis individuos con \u00e1rea de acci\u00f3n de 9 a 22 ha de bosques maduros. Os seus h\u00e1bitos son arb\u00f3reos e permanece nas p\u00f3las altas ou medias das \u00e1rbores, case todo o tempo. Na noite dormen coas s\u00faas colas entrelazadas.\nAlim\u00e9ntase de sementes, froitas e invertebrados."}
{"id": "445417", "revid": "72012", "url": "https://gl.wikipedia.org/wiki?curid=445417", "title": "Duiqueros", "text": ""}
{"id": "445418", "revid": "785", "url": "https://gl.wikipedia.org/wiki?curid=445418", "title": "Pr\u00e9saras", "text": "O top\u00f3nimo galego Pr\u00e9saras p\u00f3dese referir a:"}
{"id": "445419", "revid": "1410", "url": "https://gl.wikipedia.org/wiki?curid=445419", "title": "Cebuella pygmaea", "text": "O Cebuella pygmaea \u00e9 unha especie de primate platirrino da familia Callitrichidae. Caracter\u00edzase polo seu pequeno tama\u00f1o, sendo a especie de mono do Novo Mundo m\u00e1is pequena."}
{"id": "445420", "revid": "23204", "url": "https://gl.wikipedia.org/wiki?curid=445420", "title": "Callithrix pygmaea", "text": ""}
{"id": "445423", "revid": "27155", "url": "https://gl.wikipedia.org/wiki?curid=445423", "title": "\u00c1cido fit\u00e1nico", "text": "O \u00e1cido fit\u00e1nico (ou \u00e1cido 3,7,11,15-tetrametil hexadecanoico) \u00e9 un \u00e1cido graxo de cadea ramificada que os humanos poden obter polo consumo de produtos l\u00e1cteos, graxas de animais de ruminantes e certos peixes. As dietas occidentais est\u00edmase que proporcionan 50\u2013100\u00a0mg de \u00e1cido fit\u00e1nico por d\u00eda. Nun estudo realizado en Oxford, os individuos que consum\u00edan carne ti\u00f1an como media unha media xeom\u00e9trica 6,7 veces maior de concentraci\u00f3n de \u00e1cido fit\u00e1nico no plasma que o que ti\u00f1an os veganos.\nPatolox\u00eda humana.\nA diferenza da maior\u00eda dos \u00e1cidos graxos, o \u00e1cido fit\u00e1nico non pode ser metabolizado por \u03b2-oxidaci\u00f3n. En vez diso, sofre unha \u03b1-oxidaci\u00f3n no peroxisoma, onde se converte no \u00e1cido prist\u00e1nico pola eliminaci\u00f3n dun carbono. O \u00e1cido prist\u00e1nico pode sufrir varias roldas de \u03b2-oxidaci\u00f3n no peroxisoma para formar \u00e1cidos graxos de cadea media que poden ser convertidos en di\u00f3xido de carbono e auga nas mitocondrias.\nOs individuos adultos que padecen a enfermidade de Refsum, un trastorno neurol\u00f3xico autos\u00f3mico recesivo causado por mutaci\u00f3ns no xene \"PHYH\", te\u00f1en alterada a actividade de \u03b1-oxidaci\u00f3n e acumulan grandes dep\u00f3sitos de acido fit\u00e1nico no seu sangue e tecidos. Isto frecuentemente orixina a unha polineuropat\u00eda perif\u00e9rica, ataxia cerebelar, retinite pigmentosa, anosmia e perda de audici\u00f3n.\nPresenza noutros organismos.\nEn animais ruminantes, a fermentaci\u00f3n no est\u00f3mago de materiais vexetais inxeridos libera fitol, un constitu\u00ednte da clorofila, que \u00e9 despois convertido en \u00e1cido fit\u00e1nico e almacenado nas graxas. A diferenzsa das observaci\u00f3ns feitas en humanos, hai probas indirectas de que diversos primates non humanos, inclu\u00edndo os grandes simios (bonobos, chimpanc\u00e9s, gorilas e orangut\u00e1ns), pode derivar cantidades significativas de \u00e1cido fit\u00e1nico da fermentaci\u00f3n no est\u00f3mago de materiais vexetais.\nAs esponxas de auga doce conte\u00f1en \u00e1cidos terpenoides como os \u00e1cidos 4,8,12-trimetiltridecanoico, fit\u00e1nico e prist\u00e1nico, o que indica que estes \u00e1cidos poden ter unha importancia quimiotaxon\u00f3mica tanto para as esponxas mari\u00f1as coma de auga doce.\nOs insectos, como o escaravello \"Blepharida rhois\", usan o fitol e os seus metabolitos (por exemplo, o \u00e1cido fit\u00e1nico) como axentes qu\u00edmicos disuasorios contra os depredadores. Estes compostos orix\u00ednase a partir das plantas h\u00f3spedes.\nModulador da transcrici\u00f3n.\nO \u00e1cido fit\u00e1nico e os seus metabolitos \u00fanense e activan os factores de transcrici\u00f3n PPAR-alfa e o receptor X retinoide (RXR)."}
{"id": "445436", "revid": "22570", "url": "https://gl.wikipedia.org/wiki?curid=445436", "title": "Gran Premio do Brasil de 2018", "text": "O Gran Premio do Brasil de 2018 (oficialmente co\u00f1ecida como o Formula One Grande Pr\u00eamio do Brasil 2018) foi unha carreira de F\u00f3rmula Un que se disputou o 11 de novembro de 2018 no Aut\u00f3dromo Jos\u00e9 Carlos Pace en S\u00e3o Paulo, Brasil. A carreira marcar\u00e1 o cuadrax\u00e9sima s\u00e9tima edici\u00f3n do Gran Premio do Brasil, e o cuadrax\u00e9simo sexta vez que a carreira disputouse como unha proba do Campionato Mundial desde a tempada inaugural en ."}
{"id": "445437", "revid": "89787", "url": "https://gl.wikipedia.org/wiki?curid=445437", "title": "Gran Premio de Abu Zabi de 2018", "text": "O Gran Premio de Abu Zabi de 2018 (oficialmente co\u00f1ecido como 2018 Formula 1 Etihad Airways Abu Dhabi Grand Prix) foi unha carreira de F\u00f3rmula Un que se disputou o 25 de novembro de 2018 no Circu\u00edto de Yas Marina na Illa Yas, unha illa nos arredores de Abu Zabi nos Emiratos \u00c1rabes Unidos. A carreira foi a \u00faltima rolda da tempada , a d\u00e9cima edici\u00f3n do Gran Premio de Abu Zabi e a d\u00e9cima vez que a carreira se disputou como unha proba do Campionato Mundial desde a tempada inaugural en .\nAntcedentes.\nMcLaren usou un dese\u00f1o especial para celebrar a \u00faltima carreira de Fernando Alonso. Esta foi a primeira vez que McLaren uasaba un dese\u00f1o especial nunha carreira desde o Gran Premio de Portugal de 1986. Lewis Hamilton, que revalidou o seu t\u00edtulo de campi\u00f3n do mundo no Gran Premio de M\u00e9xico, permitiu amosar o n\u00famero 1 no morro do seu autom\u00f3bil en lugar do 44 usual. Con todo, mant\u00e9n o n\u00ba 44 co que foi inscrito oficialmente no Gran Premio. \nClasificaci\u00f3n de t\u00edtulos antes da carreira.\nLewis Hamilton xa conseguiu o t\u00edtulo de campionato mundial de pilotos de 2018, mentres que o seu equipo, Mercedes, conseguiu o t\u00edtulo do Campionato Mundial de Construtores de 2018. Lewis Hamilton logrou o seu quinto t\u00edtulo mundial de pilotos no Gran Premio de M\u00e9xico de 2018; Tras a carreira do Brasil, lidera sobre Sebastian Vettel por 81 puntos con Kimi R\u00e4ikk\u00f6nen terceiro, 51 puntos por detr\u00e1s. No Campionato Mundial de Construtores, Mercedes lidera sobre Ferrari por 67 puntos a falta do Gran Premio de Abu Dabi que a\u00ednda tera lugar, con Red Bull Racing terceiro na clasificaci\u00f3n."}
{"id": "445438", "revid": "98629", "url": "https://gl.wikipedia.org/wiki?curid=445438", "title": "Cefalofininos", "text": "A dos cefalofininos (\"Cephalophini\") \u00e9 unha tribo de mam\u00edferos artiod\u00e1ctilos da familia dos b\u00f3vidos, subfamilia dos cefalofinos.\nA tribo incl\u00fae catro x\u00e9neros con dezaoito especies de ant\u00edlopes, pr\u00f3ximos aos antilopinos e aos caprinos, que habitan en rexi\u00f3ns densamente cubertas de vexetaci\u00f3n na zona ecuatorial de \u00c1frica.\nTaxonom\u00eda.\nDescrici\u00f3n.\nA tribo foi descrita en 1863 polo zo\u00f3logo ingl\u00e9s Edward Blyth.\nEtimolox\u00eda.\nO nome cient\u00edfico da tribo, \"Cephalophini\", est\u00e1 formado polos elementos do lat\u00edn cient\u00edfico \"Cephaloph-\", ra\u00edz do nome do seu x\u00e9nero tipo, \"Cephalophus\", e \"-ini\", sufixo empregado para formar os nomes das tibos de animais.\nRelaci\u00f3ns filoxen\u00e9ticas dos cefalofinos.\nCladograma debido a Jonathan Margot."}
{"id": "445439", "revid": "72012", "url": "https://gl.wikipedia.org/wiki?curid=445439", "title": "Cephalophini", "text": ""}
{"id": "445441", "revid": "1888", "url": "https://gl.wikipedia.org/wiki?curid=445441", "title": "P\u00edo Ram\u00f3n Ojea", "text": "P\u00edo Ram\u00f3n Ojea, nado en Allariz o 29 de agosto de 1869 e finado en Ourense o 25 de agosto de 1943, foi un mestre, pedagogo e pol\u00edtico galego.\nTraxectoria.\nFillo de Eligio Ojea. Foi director do Colexio San Jos\u00e9 de Calasanz de Ourense (1905). Dirixiu o \"Bolet\u00edn del Magisterio\". Foi profesor auxiliar da Escola Normal de Mestres de Ourense dende 1911. Impartiu clases de Xeograf\u00eda e foi secretario da Normal baixo a direcci\u00f3n de Emilio Amor Rol\u00e1n. Foi concelleiro de Ourense polo Partido Liberal en 1917. Finou en Ourense o 25 de agosto de 1943.\nVida persoal.\nCasou con Dolores Fern\u00e1ndez Antelo e foi pai de Xos\u00e9 Ram\u00f3n Fern\u00e1ndez-Oxea."}
{"id": "445442", "revid": "1888", "url": "https://gl.wikipedia.org/wiki?curid=445442", "title": "P\u00edo Ram\u00f3n Oxea", "text": ""}
{"id": "445443", "revid": "89787", "url": "https://gl.wikipedia.org/wiki?curid=445443", "title": "Eurocopter EC225 Super Puma", "text": "O Eurocopter EC225 Super Puma (no presente Airbus Helicopters H225) \u00e9 un helic\u00f3ptero de transporte de pasaxeiros de longo alcance desenvolvido por Eurocopter como a seguinte xeraci\u00f3n da familia civil Super Puma. \u00c9 un aparello de dous motores que pode transportar ata 19 pasaxeiros xunto con dous pilotos e un asistente de cabina, dependendo da s\u00faa configuraci\u00f3n. O helic\u00f3ptero est\u00e1 comercializado para servizos de asistencia en mar a f\u00f3ra e tarefas de transporte de pasaxeiros VIP, as\u00ed como para misi\u00f3ns de servizo p\u00fablico.\nO EC225, orientado ao uso civil, ten un equivalente militar, que orixinalmente designouse como o Eurocopter EC725; en 2015 pasou a chamarse H225M. O EC225 foi renomeado formalmente como H225 en 2015, en consonancia co cambio de marca corporativo de Eurocopter como Airbus Helicopters.\nDesenvolvemento.\nTras a crise do petr\u00f3leo de 1973 as compa\u00f1\u00edas petrol\u00edferas e de gas comezaron operaci\u00f3n de exploraci\u00f3n e explotaci\u00f3n en mar aberto, creando as\u00ed a necesidade de helic\u00f3pteros m\u00e1is capaces. O desenvolvemento do EC225, unha versi\u00f3n alongada do AS332 Super Puma, foi anunciado por Eurocopter en xu\u00f1o de 1998. As principais diferenzas do EC225 con respecto o AS332 son a adopci\u00f3n the adoption da tecnolox\u00eda de rotor Spheriflex e novos motores turboeixo Turbomeca Makila 2A, xunto cunha caixa de cambios principal redese\u00f1ada para acomodar os cambios do rotor e do motor, e a adici\u00f3n dun sistema integrado de visualizaci\u00f3n de voo; eses cambios resultaron en velocidades m\u00e1is altas e unha maior comodidade para os pasaxeiros, ademais de m\u00e1is seguridade e menos custos de operaci\u00f3n.\nO 27 de novembro de 2000 o primeiro prototipo realizou o seu voo de estrea. En xullo de 2004 o tipo obtivo a certificaci\u00f3n por parte da Axencia Europea de Seguridade A\u00e9rea. En decembro de 2015 o H225, unha nova designaci\u00f3n usada para o EC225, recibiu a certificaci\u00f3n do Comit\u00e9 de Aviaci\u00f3n Interestatal da Comunidade de Estados Independentes; este feito fixo do H225 o primeiro helic\u00f3ptero pesado estranxeiro en ser certificado en Rusia.\nEn febreiro de 2014 Airbus Helicopters anunciou na Heli-Expo 2014 o desenvolvemento dunha variante mellorada, o EC225e. Este conta con numerosos cambios como un novo sistema de avi\u00f3nica, un sistema TCAS II para evitar colisi\u00f3ns, un sistema autom\u00e1tico de identificaci\u00f3n, e un sistema especializado de aproximaci\u00f3n a plataformas; tam\u00e9n se intentou equipar un motor mellorado Turbomeca Makila 2B para incrementar o peso m\u00e1ximo de engalaxe do EC225e uns 550\u00a0kg, \u00e9 un tanque de combustible adicional no compartimento de equipaxe posterior para aumentar o seu alcance ata 300 millas n\u00e1uticas con 10 pasaxeiros no seu interior. Algunhas das modificaci\u00f3ns poden realizarse nos existintes EC225. No mesmo anuncio Lease Corporation International dixo que ti\u00f1a un pedido de 645 mill\u00f3ns de d\u00f3lares por 15 EC225e (xunto con 6 Airbus Helicopters EC175) como cliente de lanzamento. En febreiro de 2016 o motor Makila 2B foi eliminado do EC225e como medida para reducir custos, a\u00ednda que o desenvolvemento dos outros aspectos estruturais e de avi\u00f3nica seguiu adiante.\nEn 2015 Airbus Helicopters anunciou no Paris Air Show que comezara a desenvolver un sucesor completamente novo do EC225, inicialmente designado Airbus Helicopters X6. A li\u00f1a de produci\u00f3n do EC225 est\u00e1 proxectada para que continue fabricando o aparello ata ao redor de 2030, inicialmente solap\u00e1ndose co seu sucesor."}
{"id": "445444", "revid": "1888", "url": "https://gl.wikipedia.org/wiki?curid=445444", "title": "Antonio Bacelar Vesteiro", "text": ""}
{"id": "445446", "revid": "89787", "url": "https://gl.wikipedia.org/wiki?curid=445446", "title": "AgustaWestland AW139", "text": "O AgustaWestland AW139 \u00e9 un helic\u00f3ptero mediano de 15 asentos e dous motores desenvolvido e fabricado principalmente por AgustaWestland. Est\u00e1 comercializado para diferentes roles, como transporte VIP/corporativo, transporte para plataformas petrol\u00edferas, loita contra incendios, polic\u00eda, busca e rescate, servizos m\u00e9dicos, socorro en casos de desastres e patrulla mar\u00edtima. Ademais das propias f\u00e1bricas de AgustaWestland en Italia e os Estados Unidos, o AW139 \u00e9 producido en Rusia por HeliVert, unha empresa conxunta entre AgustaWestland e Russian Helicopters.\nOrixinalmente o AW139 foi dese\u00f1ado e desenvolvido conxuntamente entre Agusta e Bell Helicopter e comercializado como o Agusta-Bell AB139, recibindo o nome AW139 cando Bell retirouse do proxecto. Dende a s\u00faa entrada en servizo en 2003, o AW139 converteuse nun dos produtos m\u00e1is influentes de AgustaWestland; posteriormente desenvolv\u00e9ronse d\u00faas versi\u00f3ns alongadas, o militar AW149 e o civil AW189.\nDesenvolvemento.\nOrixe.\nNo ano 1997 o fabricante italiano de helic\u00f3pteros Agusta lanzou un programa para desenvolver un substituto para a familia Bell Huey (que fora fabricada en gran n\u00famero por Bell Helicopter e baixo licenza por Agusta), cun mercado potencial duns 900 aparellos. En 1998 Bell e Agusta chegaron a un acordo establecendo a empresa conxunta Bell/Agusta Aerospace Company (BAAC) para desenvolver dous aparellos: un helic\u00f3ptero convencional e un tiltrotor. Eses proxectos convert\u00e9ronse nos Bell/Agusta AB139 e Bell/Agusta BA609 respectivamente. Bell ser\u00eda o principal socio para o desenvolvemento do BA609 mentres que Agusta o ser\u00eda para o AB139.\nO 26 de setembro de 2000 Bristow Helicopters realizou o primeiro pedido para o modelo. A primeira unidade de preproduci\u00f3n voou o 3 de febreiro de 2001 en Vergiate, Italia, con dous AW139 m\u00e1is tam\u00e9n participando nas probas de voo. O primeiro AW139 de produci\u00f3n realizou o seu primeiro voo o 24 de xu\u00f1o de 2002. A certificaci\u00f3n europea a JAA recib\u00eduse en xu\u00f1o de 2003 e a certificaci\u00f3n da FAA estadounidense chegou en decembro de 2004. En maio de 2005 o AW139 ti\u00f1a m\u00e1is de 100 pedidos de todo o mundo. Nos Estados Unidos o modelo foi comercializado coa designaci\u00f3n US139, e entrou na competici\u00f3n do Ex\u00e9rcito estadounidense para a busca dun helic\u00f3ptero utilitario lixeiro. Un dos mercados clave para o AW139 foi a industria do gas e o petr\u00f3leo que requir\u00eda helic\u00f3pteros de maior resistencia para operaci\u00f3ns en mar aberto. En 2005 AgustaWestland mercou o 25% da participaci\u00f3n de Bell no programa e todos os seus dereitos sobre o AW139 por 95 mill\u00f3ns de d\u00f3lares.\nEn abril de 2008 AgustaWestland revelou que estaba en proceso de certificar un incremento do peso bruto m\u00e1ximo no AW139 ata os 6 800\u00a0kg para competir mellor nos mercados de longo alcance servido por helic\u00f3pteros como o Sikorsky S-92 e o Eurocopter EC225. En 2007 estableceuse unha segunda li\u00f1a de produci\u00f3n na planta de AgustaWestland Aerospace en Filadelfia; esta planta fabricou o seu 200 AW139 en setembro de 2014, momento no que se agardaba que esas instalaci\u00f3ns producisen 40 unidades por ano nun futuro pr\u00f3ximo. En 2011 AgustaWestland estaba producindo 90 AW139 por ano; o 9,5% dos beneficios totais da compa\u00f1\u00eda en 2010 procederon dese modelo. En 2013 vend\u00e9ranse un total de 720 AW139 a uns 200 operadores de 60 pa\u00edses.\nDesenvolvemento posterior.\nEn 2011 AgustaWestland revelou unha variante militar, o AW139M. Esta promocionouse no mercado estadounidense, present\u00e1ndose tam\u00e9n ao programa da USAF Common Vertical Lift Support. O AW139M est\u00e1 equipado cun infravermello de alta definici\u00f3n, un sistema de autoprotecci\u00f3n, un tren de aterraxe pesado, e ten sinaturas ac\u00fasticas e t\u00e9rmicas baixas. Unha parte significativa do seu equipamento procede de fabricantes estadounidenses. Entre as opci\u00f3ns ofrecidas incl\u00faense soportes externos para varios tipos de armas, asentos blindados, tanques de combustible autoselados, e un sistema completo de protecci\u00f3n contra o xeo para operaci\u00f3ns todo-tempo.\nO AW139 serve como a base para unha estratexia comercial m\u00e1is ampla de AgustaWestland, coa intenci\u00f3n de producir unha familia estandarizada de helic\u00f3pteros con caracter\u00edsticas com\u00fans de dese\u00f1o. O intercambio de compo\u00f1entes e das filosof\u00edas de dese\u00f1o te\u00f1en por obxectivo simplificar o mantemento e adestramento para os operadores, ademais de reducir os custos de produci\u00f3n. O AW139 foi o primeiro deste grupo, e en 2014 un\u00edronselle os m\u00e1is grandes AW149 e AW189, destinados a clientes militares e civ\u00eds respectivamente. Pret\u00e9ndese que os avances realizados no desenvolvemento de novos modelos sexan transferibles aos membros da familia xa existentes, abaratando os custos de futuras melloras para o AW139.\nEn xu\u00f1o de 2010 anunciouse que AgustaWestland e Rostvertol construir\u00edan unha f\u00e1brica en Tomilino, na rexi\u00f3n de Moscova, onde se agardaba comezar a fabricar o AW139 en 2012. HeliVert, unha empresa conxunta entre AgustaWestland e Rostvertol, comezou a produci\u00f3n dom\u00e9stica do AW139 en 2012 planeando fabricar entre 15 e 20 aparellos por ano. O primeiro AW139 montado en Rusia realizou o seu primeiro voo en decembro dese ano. En xaneiro de 2013 o Ministerio de Defensa ruso informou de que estaba considerando realizar un pedido por sete AW139.\nEn 2015 AgustaWestland desvelou unha variante do AW139 con maior peso, permitindo un alcance de 305\u00a0km con 12 pasaxeiros; os AW139 existintes poden modificarse para esta nova versi\u00f3n. A c\u00e9lula m\u00e1is pesada reduce o seu rendemento en ambientes c\u00e1lidos e de grande altitude. En novembro dese ano AgustaWestland realizou unha proba de funcionamento en seco (sen aceite) de 60 minutos da caixa de cambios principal dun AW139, 30 minutos m\u00e1is que outro helic\u00f3ptero da \u00e9poca."}
{"id": "445447", "revid": "98629", "url": "https://gl.wikipedia.org/wiki?curid=445447", "title": "Bell 206", "text": "A Bell 206 \u00e9 unha familia de helic\u00f3pteros de d\u00faas palas, dun ou dos motores, fabricada por Bell Helicopter na s\u00faa planta de Mirabel, Quebec. Foi desenvolvido orixinalmente como o Bell YOH-4 para o programa Light Observation Helicopter do Ex\u00e9rcito dos Estados Unidos de Am\u00e9rica, a\u00ednda que finalmente non foi escollido. Bell redese\u00f1ou a c\u00e9lula e comercializou exitosamente o aparello como o helic\u00f3ptero de cinco prazas Bell 206A JetRanger. O novo dese\u00f1o foi finalmente seleccionado polo Ex\u00e9rcito como o OH-58 Kiowa. Bell tam\u00e9n desenvolveu o LongRanger de sete prazas, que posteriormente ofreceuse cunha versi\u00f3n de dous motores chamada TwinRanger, mentres que Tridair Helicopters ofrece unha conversi\u00f3n semellante do LongRanger chamada Gemini ST.\nDesenvolvemento.\nOrixe e JetRanger.\nO 14 de outubro de 1960 a Armada dos Estados Unidos de Am\u00e9rica solicitou respostas de 25 fabricantes de aeronaves a unha solicitude de propostas para o Helic\u00f3ptero de Observaci\u00f3n Lixeiro do Ex\u00e9rcito (LOH en ingl\u00e9s). Bell entrou na competici\u00f3n xunto con outros 12 fabricantes, como Hiller Aircraft e Hughes Tool Co., Aircraft Division. Bell enviou o dese\u00f1o D-250, que ser\u00eda designado YHO-4. O 19 de maio de 1961 Bell e Hiller foron anunciados como ga\u00f1adores da competici\u00f3n de dese\u00f1o.\nBell desenvolveu o dese\u00f1o D-250 no helic\u00f3ptero Bell 206, redesignado YOH-4A en 1962, e fabricou cinco prototipos para a fase de probas e avaliaci\u00f3n do Ex\u00e9rcito. O primeiro prototipo voou o 8 de decembro de 1962. O YOH-4A tam\u00e9n chegou a ser co\u00f1ecido como \"The Ugly Duckling\" (O parrulo feo) en comparaci\u00f3n cos outros aparellos do concurso. Tras un avance dos prototipos de Bell, Hughes e Fairchild-Hiller, o Hughes OH-6 foi escollido en maio de 1965.\nCando o YOH-4A foi eliminado polo Ex\u00e9rcito, Bell resolveu o problema de comercializar o aparello. Ademais do problema de imaxe, o helic\u00f3ptero non ti\u00f1a espazo de carga e s\u00f3 proporcionaba un aloxamento reducido para os tres pasaxeiros planeados. A soluci\u00f3n pasou por unha fuselaxe redese\u00f1ada, m\u00e1is elegante e esteticamente atractiva, engadindo 0,45 m3 de espazo para carga no proceso. Un executivo de Bell axudou a ese redese\u00f1o debuxando nun bosquexo d\u00faas li\u00f1as que estend\u00edan a fuselaxe ata onde se atopaba coa cola. O redese\u00f1o foi designado Bell 206A, e o presidente da compa\u00f1\u00eda President Edwin J. Ducayet chamouno JetRanger, que denota unha evoluci\u00f3n do polular Model 47J Ranger.\nLongRanger.\nO 206L LongRanger \u00e9 unha variante estendida con asentos para sete ocupantes. A fuselaxe, alongada 76\u00a0cm, engade dous asentos mirando cara a atr\u00e1s entre as outras ringleiras. Dende 1975 Bell fabricou m\u00e1is de 1 700 LongRanger de todos os tipos. En 1981 apareceu unha versi\u00f3n militar, o 206L TexasRanger. O 206L orixinal usaba un motor Allison 250-C20B, e unha serie de modelos mellorados incorporaron o motor en versi\u00f3ns m\u00e1is potentes; o 206L-1 usaba un 250-C28, e os 206L-3 e 206L-4 utilizaban o 250-C30P.\nEn 2007 Bell anunciou un programa de mellora para os 206L-1 e 206L-3 para modificar a aeronave para a configuraci\u00f3n 206L-4; os avi\u00f3ns modificados des\u00edgnanse 206L-1+ e 206L-3+. Entre as modificaci\u00f3ns incl\u00faese compo\u00f1entes estruturais da fuselaxe reforzados (inclu\u00edda unha nova pluma de cola), unha transmisi\u00f3n mellorada e motor acualizado \u00e1 versi\u00f3n L-1. Todas estas melloras incrementaron o peso m\u00e1ximo do aparello unhas 300 libras e aumentaron o seu rendemento.\nO 24 de xaneiro de 2008 Bell Helicopter anunciou plans para remata a produci\u00f3n da versi\u00f3n Bell 206B-3 despois de que se cumprisen os compromisos presentes en 2010. Por\u00e9n, a fabricaci\u00f3n do 206L-4 continuaba adiante no ano 2018.\nGemini ST e TwinRanger.\nO nome TwinRanger data de mediados dos anos 80 cando Bell desenvolveu o Bell 400 TwinRanger, pero nunca entrou en produci\u00f3n.\nEn 1989 Tridair Helicopters comezou a desenvolver unha conversi\u00f3n con dous motores do LongRanger, o Gemini ST. O primeiro voo do prototipo tivo lugar o 16 de xaneiro de 1991 e a certificaci\u00f3n da FAA chegou no mes de novembro. A s\u00faa certificaci\u00f3n cobre a conversi\u00f3n dos LongRanger 206L-1, L-3 e L-4 \u00e1 configuraci\u00f3n Gemini ST. A mediados de 1994 o Gemini ST foi certificado como o primeiro aparello \"Single/Twin\", permit\u00edndolle operar cun motor ou dous en todas as fases do voo.\nO Bell 206LT TwinRanger foi un novo modelo de produci\u00f3n equivalente ao Gemini ST de Tridair e estaba baseado 206L-4. Fabric\u00e1ronse 13 206LT, o primeiro deles entregado en xaneiro de 1994 e o derradeiro en 1997. O TwinRanger foi substitu\u00eddo polo novo Bell 427, mentres que Bell pretende que o Bell 505 Jet Ranger X para substitu\u00edr as versi\u00f3ns dun s\u00f3 motor do 206 dende o 2015 e competir co Robinson R66."}
{"id": "445448", "revid": "1131", "url": "https://gl.wikipedia.org/wiki?curid=445448", "title": "Asociaci\u00f3n de Internautas", "text": "A Asociaci\u00f3n de Internautas \u00e9 unha organizaci\u00f3n de usuarios de internet e telecomunicaci\u00f3ns de Espa\u00f1a, fundada o 10 de outubro de 1998 a partir de varias organizaci\u00f3ns: Fronteras Electr\u00f3nicas-FrEE, Grupo Tarifa Plana, Plataforma La Huelga, Plataforma Tarifa Plana co obxectivo de acadar unha tarifa plana universal e accesible para o uso da rede telef\u00f3nica b\u00e1sica nas comunicaci\u00f3ns e conexi\u00f3ns a Internet ou de calquera outra rede de similares caracter\u00edsticas, existente ou que se puidese crear.\nNas s\u00faas orixes o obxectivo era acadar que primeiramente Telef\u00f3nica, como operador dominante, ofrecese un prezo fixo para conectarse a internet. Unha cota que non dependese do tempo de conexi\u00f3n como se estaba facer ata ent\u00f3n en que se cobraba por minuto de conexi\u00f3n, como as chamadas telef\u00f3nicas de voz. A chegada doutros operadores ao mercado fixo que esta reivindicaci\u00f3n se ampliase e a popularizaci\u00f3n do uso de internet levou \u00e1 Asociaci\u00f3n de Internautas \u00e1 defensa dos intereses dos usuarios de internet fronte a organizaci\u00f3ns de dereitos de autor como a SGAE."}
{"id": "445461", "revid": "56817", "url": "https://gl.wikipedia.org/wiki?curid=445461", "title": "Inmanencia", "text": "Inmanencia \u00e9 un concepto filos\u00f3fico e metaf\u00edsico que designa o car\u00e1cter daquilo que ten en si o propio principio e fin. \u00c9, por tanto, antit\u00e9tico ao concepto de transcendencia (car\u00e1cter daquilo que ten unha causa que lle \u00e9 exterior e superior).\nO problema da inmanencia ou da transcendencia de Deus dividiu os fil\u00f3sofos medievais - neoplat\u00f3nicos, como Agosti\u00f1o de Hipona, ou aristot\u00e9licos, como Alberte o Magno e Tom\u00e9 de Aquino.\nNa enc\u00edclica \"Pascendi Dominici Gregis\", o papa P\u00edo X criticou o abuso da noci\u00f3n de inmanencia na filosof\u00eda de Baruch de Espinoza e Immanuel Kant. Retomando o concepto escol\u00e1stico de inmanencia, entendida como a presenza do resultado dunha acci\u00f3n na propia acci\u00f3n, Espinoza afirmou que \"Deus \u00e9 causa inmanente e non transitiva de todas as cousas\", isto \u00e9, \"Deus\" \u00e9 causa de todas as cousas que est\u00e1n nel e nada existe f\u00f3ra del (\"Deus sive Natura\"). Tal teor\u00eda contraponse \u00e1 ortodoxia cristi\u00e1, que atrib\u00fae a Deus unha existencia separada das cousas (transcendencia de Deus) das cales el \u00e9 o creador.\nEtimolox\u00eda.\nO termo \"inmanencia\" componse dos termos latinos \"in \"e \"manere\", que, xuntos, te\u00f1en o significado orixinal de \"existir ou permanecer no interior\".\nInmanencia na filosof\u00eda.\nNo pante\u00edsmo e no pampsiquismo, o termo \"inmanencia\" \u00e9 entendido como unha forza divina ou o ser divino que permea todas as cousas. - ou sexa, a divindade estar\u00eda inseparabelmente presente en todas as cousas. Nese sentido, inmanencia oponse a transcendencia, entendida como a divindade sendo separada ou transcendente ao mundo. Segundo o actualismo de Giovanni Gentile, a inmanencia do suxeito \u00e9 identificada coa transcendencia sobre o mundo material. As filosof\u00edas de Giordano Bruno, Baruch de Espinoza e, posibelmente, Hegel foron filosof\u00edas de inmanencia, as\u00ed como o estoicismo. Filosof\u00edas transcendentes son, por exemplo, o tomismo ou a tradici\u00f3n aristot\u00e9lica. Gilles Deleuze cualifica Espinoza como o \"pr\u00edncipe dos fil\u00f3sofos\" pola s\u00faa teor\u00eda de inmanencia, expresa na \"\u00c9tica\" e resumida na famosa locuci\u00f3n \"Deus sive Natura\" (\"Deus, ou sexa a Natureza\"): Deus \u00e9 Natureza, Natureza \u00e9 Deus. Tal teor\u00eda considera que non hai transcendencia, ou sexa, un principio ou unha causa externa do mundo; o proceso da produci\u00f3n da vida est\u00e1 contido na propia vida. Cando combinada con\u00a0idealismo, a teor\u00eda da inmanencia cualif\u00edcase como \"o mundo\" que non ten ningunha causa externa al\u00e9n da mente.\nNo contexto da teor\u00eda de Kant, o co\u00f1ecemento da inmanencia significa manterse nos l\u00edmites da experiencia pos\u00edbel.\nO fil\u00f3sofo contempor\u00e1neo Gilles Deleuze usou o termo \"inmanencia\" para se referir \u00e1 s\u00faa \"filosof\u00eda empirista\", na cal foi grazas a crear acci\u00f3n, o que resultou algo al\u00e9n do que a transcendencia estabelec\u00eda. O seu texto final, titulado Inmanencia: unha vida..., fala dun \"plano de inmanencia.\" Giorgio Agamben escribe en \"A comunidade que v\u00e9n\" (1993)\u00a0: \"Hai, de feito, algo que o home \u00e9 e ten que ser, mais este algo non \u00e9 unha esencia, non \u00e9 propiamente unha cousa: \u00e9 o simple feito da s\u00faa propia existencia como posibilidade ou potencia.\nInmanencia na relixi\u00f3n.\nAo prestar culto, un pescudador pola inmanencia p\u00f3dese pensar Deus dentro de si procur\u00e1ndoo. Este concepto \u00e9 usado frecuentemente no hindu\u00edsmo para describir o relacionamento de Braman, ou Ser C\u00f3smico, no mundo material. (Como demostrado no te\u00edsmo mon\u00edstico). O hindu\u00edsmo define Braman como ambos\u00a0transcendente e inmanente - variando a \u00e9nfase destas calidades de acordo con cada ramo filos\u00f3ficas dentro desta relixi\u00f3n. A inmanencia \u00e9 un dos 'cinco conceptos' para os drusos, e \u00e9 representada pola cor branca. Moitos estudosos, como Henry David Thoreau, que popularizaran o concepto de inmanencia, foron influenciados polo punto de vista hind\u00fa.\nInmanencia e Xes\u00fas no cristianismo.\nNo cristianismo o Deus transcendente, (que transcende - supera - as eras do mundo), santo e omnipotente, que non pode ser alcanzado ou visto, pode ser atinxido pola primariedade inmanente no Home-Deus\u00a0Xes\u00fas\u00a0Cristo, que \u00e9 o fillo de Deus.\nIsto foi expresado na famosa carta de Paulo\u00a0aos filipenses.\n\"Tzimtzum\" na teor\u00eda cabal\u00edstica.\nNo misticismo xudeu,Tzimtzum (\u05e6\u05de\u05e6\u05d5\u05dd Hebreo: \"contracci\u00f3n\" ou \"constrici\u00f3n\") ref\u00edrese \u00e1 teor\u00eda Cabal\u00edstica que na creaci\u00f3n Deus \"contrae\" a s\u00faa esencia infinita para permitir un \"espazo conceptual\" no cal un mundo finito e independente existir\u00eda. O concepto de Tzimtzum cont\u00e9n un paradoxo embutido, pois exixe que Deus sexa simultaneamente transcendente e inmanente:\n\"Dzogchen\".\nO budismo t\u00e1ntrico e o \"Dzogchen\" presupo\u00f1en unha base non dual, tanto para a experiencia canto para a realidade, que poder\u00eda ser considerada como unha filosof\u00eda da inmanencia cuxa historia no subcontinente indio data do inicio da Era Cristi\u00e1. Dise que unha paradoxal consciencia non dual (\"rigpa\" en Tibetano; \"vidya\" en s\u00e1nscrito) \u00e9 o 'estado de autoperfecci\u00f3n' de todos os seres. Estudosos diferencian estas tradici\u00f3ns do monismo. O non dual non \u00e9 imanente, nin transcendente, nin ambos. Unha exposici\u00f3n cl\u00e1sica \u00e9 a Madhyamaka, a refutaci\u00f3n dos extremos, proposta por Nagarjuna.\nExpo\u00f1entes desa tradici\u00f3n non dual enfatizan a importancia dunha experiencia directa de non dualidade, tanto a trav\u00e9s da pr\u00e1ctica da meditaci\u00f3n\u00a0como da investigaci\u00f3n filos\u00f3fica. Nunha versi\u00f3n, o individuo mantense consciente - mentres os pensamentos xorden e se disolven dentro do 'campo' da mente, sen que sexan aceptados nin rexeitados - e deixa a mente vagar libremente at\u00e9 que unha sutil sensaci\u00f3n de inmanencia aparece. \"Vipassana\" ou \"insight\" \u00e9 a integraci\u00f3n da 'presenza da consciencia' con aquilo que xorde na mente. A non dualidade ou \"rigpa\" \u00e9 o reco\u00f1ecemento de que tanto a quietude, o estado de calma permanente, que \u00e9 encontrado en \"samatha\", como o movemento ou xurdimento do fen\u00f3meno, encontrado en \"vipassana\", non son separados. Dese modo, p\u00f3dese dicir que \"Dzogchen\" \u00e9 un m\u00e9todo para o reco\u00f1ecemento da 'pura inmanencia' an\u00e1logo a aquel teorizado por Deleuze."}
{"id": "445463", "revid": "89787", "url": "https://gl.wikipedia.org/wiki?curid=445463", "title": "Transcendencia (filosof\u00eda)", "text": "Transcendencia (do latim \"transc\u0113ndo, is, di, sum, \u0115re\": 'pasar subindo, atravesar, superar, traspor') \u00e9 un termo que, en filosof\u00eda, pode conducir a tres significados distintos - a\u00ednda que relacionados - , todos eles orixinarios da ra\u00edz latina que significa 'ascender' ou 'indo al\u00e9n', sendo un significado ori\u00fando da filosof\u00eda antiga; outro, da filosof\u00eda medieval, e o \u00faltimo, ligado \u00e1 filosof\u00eda moderna.\nEnfoque medieval.\nO segundo significado, que v\u00e9n da filosof\u00eda medieval, defende que \"transcendental\" se encaixa nas categor\u00edas de Arist\u00f3teles que foron usadas para organizar conceptualmente o concepto de realidade. Os exemplos b\u00e1sicos de transcendental est\u00e1n presentes (\"insignia\") nas caracter\u00edsticas designadas \"transcendentais\" de unidade, verdade, e bondade.\n\"Transcendencia\" na filosof\u00eda moderna.\nNa filosof\u00eda moderna e actual, Kant deu, a \"transcendental\", un novo significado na s\u00faa teor\u00eda do co\u00f1ecemento, preocupado coas posibilidades condicionais do propio co\u00f1ecemento. Para el, \"transcendental\" significa co\u00f1ecemento sobre a nosa facultade cognitiva con respecto a como os obxectos son pos\u00edbeis \"a priori.\" Isto \u00e9, algo \u00e9 transcendental se ten un papel no modo como a mente \"constit\u00fae\" os obxectos e fai pos\u00edbel, a n\u00f3s, probalos como obxectos en primeiro lugar. Normalmente, co\u00f1ecemento \u00e9 o saber sobre un obxecto; co\u00f1ecemento transcendental \u00e9 o saber sobre como \u00e9 pos\u00edbel, para n\u00f3s, probarmos estes obxectos como obxectos. Isto bas\u00e9ase no concepto de Kant sobre o argumento de David Hume de que certas caracter\u00edsticas do obxecto (tales como a persistencia, relaci\u00f3ns causais) non poden derivar da impresi\u00f3n que temos deles. Kant argumenta que a mente debe contribu\u00edr para estas caracter\u00edsticas e tornar pos\u00edbel, para n\u00f3s, probarmos os obxectos como obxectos. Na parte central da s\u00faa Cr\u00edtica da Raz\u00f3n Pura, a \"Deduci\u00f3n Transcendental das Categor\u00edas\", Kant argumenta que hai unha profunda interconexi\u00f3n entre a habilidade de estar autoconsciente e a habilidade de probar o mundo de obxectos. A\u00ednda que, no proceso de s\u00edntese, a mente xestiona ambos: a estrutura dos obxectos e a s\u00faa propia unidade. Para Kant, a \"transcendencia\", oponse ao \"transcendental\", \u00e9 o que xace al\u00e9n da nosa capacidade de co\u00f1ecemento lexitimamente co\u00f1ecido. A contraargumentaci\u00f3n de Hegel a Kant foi que, para co\u00f1ecer a fronteira e estar consciente de que ela \u00e9 a fronteira, n\u00f3s xa a transcendemos.\nEn fenomenolox\u00eda, o \"transcendente\" \u00e9 aquilo que transcende a nosa propia consciencia - aquilo que \u00e9 obxectivo, m\u00e1is do que s\u00f3 fen\u00f3meno da consciencia."}
{"id": "445464", "revid": "23204", "url": "https://gl.wikipedia.org/wiki?curid=445464", "title": "Bob e Carol, Ted e Alice", "text": "Bob e Carol, Ted e Alice (en ) \u00e9 un filme estadounidense de 1969 dirixido por Paul Mazursky. Foi escrito por Paul Mazursky e Larry Tucker, que tam\u00e9n produciu o filme, e est\u00e1 protagonizado por Natalie Wood, Robert Culp, Elliott Gould e Dyan Cannon. A banda sonora orixinal foi composta por Quincy Jones. A fotograf\u00eda do filme foi realizada por Charles Lang. Recibiu catro nomeamentos na 42\u00aa edici\u00f3n dos Oscar, mais non conseguiu ning\u00fan premio.\nEstreouse en galego o 31 de outubro de 2001 a trav\u00e9s da TVG."}
{"id": "445465", "revid": "23204", "url": "https://gl.wikipedia.org/wiki?curid=445465", "title": "Bob &amp; Carol &amp; Ted &amp; Alice", "text": ""}
{"id": "445468", "revid": "98629", "url": "https://gl.wikipedia.org/wiki?curid=445468", "title": "Teodoro II Pale\u00f3logo", "text": "Teodoro II Pale\u00f3logo (en grego: \u0398\u03b5\u03cc\u03b4\u03c9\u03c1\u03bf\u03c2 \u0392\u0384 \u03a0\u03b1\u03bb\u03b1\u03b9\u03bf\u03bb\u03cc\u03b3\u03bf\u03c2, \"The\u00f3d\u014dros II Palaiol\u00f3gos\"), nado c. 1396 e finado o 21 de xu\u00f1o de 1448, foi d\u00e9spota de Morea desde 1407 at\u00e9 1443.\nTraxectoria.\nTeodoro II Pale\u00f3logo era o fillo do emperador bizantino Manuel II Pale\u00f3logo e a s\u00faa esposa Helena Draga\u0161. O seu av\u00f3 materno foi o pr\u00edncipe serbio Constantino Draga\u0161. Os seus irm\u00e1ns, inclu\u00edron aos emperadores Xo\u00e1n VIII Pale\u00f3logo e Constantino XI Pale\u00f3logo, as\u00ed como a Demetrio Pale\u00f3logo e Tom\u00e9 Pale\u00f3logo, d\u00e9spotas do Despotado de Morea, e Andr\u00f3nico Pale\u00f3logo, d\u00e9spota de Tesal\u00f3nica.\nCando Teodoro tivo dez anos, o seu pai proclamouno d\u00e9spota e nomeouno gobernador de Morea despois da morte do seu t\u00edo Teodoro I Pale\u00f3logo en 1407. O primeiro per\u00edodo do seu reinado foi unha \u00e9poca de guerra contra os estados latinos de Grecia pola unificaci\u00f3n de Morea. Os inimigos de Teodoro II nese per\u00edodo inclu\u00edan a Rep\u00fablica de Venecia, que enviou tropas para impedir o seu intento de conquistar Patras. Durante a minor\u00eda de Teodoro, o seu pai, o emperador Manuel II quedou en Morea e supervisou a administraci\u00f3n e a defensa, reconstru\u00edndo a muralla de Hexamilion a trav\u00e9s do istmo de Corinto.\nUn momento de cambio dr\u00e1stico na pol\u00edtica foi o seu matrimonio coa muller de nobreza latina Cleofa Malatesta, organizada coa axuda do seu t\u00edo o Papa Marti\u00f1o V, que se converteu en aliado e defensor de Teodoro. Nunha carta ao redor do tempo da morte de Manuel II (21 de xullo de 1425), o Papa Marti\u00f1o V chamou a Teodoro II emperador de Constantinopla (\"ad Theodorum imperatorem constantinopolitanum\"), pero en realidade a coroa pasou ao seu irm\u00e1n m\u00e1is vello Xo\u00e1n VIII.\nA guerra en Morea empezara a ir en contra dos bizantinos e, baixo a presi\u00f3n de Carlo I Tocco, conde de Cefalonia e soberano de Epiro, o d\u00e9spota esixiu a axuda do seu irm\u00e1n Xo\u00e1n VIII. Esa axuda chegou en forma de reforzos encabezados polo seu irm\u00e1n Constantino, que se converteu en gobernador de Morea xunto con Teodoro II en 1428. Os esforzos conxuntos dos irm\u00e1ns contribu\u00edron \u00e1 vitoria naval das illas Equ\u00ednadas en 1427 e a conquista de Patras en 1430.\nDoutra banda, o emperador Xo\u00e1n VIII declarou ao irm\u00e1n m\u00e1is novo de Teodoro, Constantino, rexente do imperio durante a s\u00faa viaxe a Florencia en 1438, que salientou a selecci\u00f3n de Constantino como o seu previsto herdeiro. Os pr\u00f3ximos anos v\u00edronse afectados os conflitos con Constantino sobre a sucesi\u00f3n de Xo\u00e1n VIII xa que este non ti\u00f1a fillos. Nun arranxo, Teodoro II Pale\u00f3logo cedeu o seu dereito ao trono a cambio do dominio de Constantino (infantado) de Selimbria en 1443, onde morreu de peste cinco anos despois, en 1448, precedendo aos seus irm\u00e1ns.\nFamilia.\nPolo seu matrimonio con Cleofa Malatesta, unha arist\u00f3crata itali\u00e1, Teodoro Pale\u00f3logo tivo unha filla:"}
{"id": "445471", "revid": "98629", "url": "https://gl.wikipedia.org/wiki?curid=445471", "title": "Teodoro I Pale\u00f3logo", "text": "Teodoro I Pale\u00f3logo (en grego: \u0398\u03b5\u03cc\u03b4\u03c9\u03c1\u03bf\u03c2 \u0391\u0384 \u03a0\u03b1\u03bb\u03b1\u03b9\u03bf\u03bb\u03cc\u03b3\u03bf\u03c2, \"The\u00f3d\u014dros I Palaiol\u00f3gos\"), nado aprox. en 1355 e finado o 24 de xu\u00f1o de 1407, foi d\u00e9spota de Morea desde 1383 at\u00e9 a s\u00faa morte. \nTraxectoria.\nEra o fillo m\u00e1is novo do emperador bizantino Xo\u00e1n V Pale\u00f3logo e a s\u00faa esposa Helena Cantacuzena. O seu av\u00f3 materno foi o anterior emperador Xo\u00e1n VI Cantacuzeno. Os seus irm\u00e1ns m\u00e1is vellos foron os emperadores Andr\u00f3nico IV Pale\u00f3logo e Manuel II Pale\u00f3logo."}
{"id": "445476", "revid": "89787", "url": "https://gl.wikipedia.org/wiki?curid=445476", "title": "Robinson R66", "text": "O Robinson R66 \u00e9 un helic\u00f3ptero dese\u00f1ado e constru\u00eddo por Robinson Helicopter Company. Ten cinco asentos, un compartimento de carga separado e est\u00e1 impulsado por un motor turboeixo Rolls-Royce RR300. O R66 \u00e9 lixeiramente m\u00e1is r\u00e1pido e m\u00e1is tranquilo que o Robinson R44, do cal deriva. O R66 recibiu tanto o certificado de tipo como o de produci\u00f3n da Federal Aviation Administration (FAA) o 25 de outubro de 2010.\nDesenvolvemento.\nAnunciado en 2007 o R66 foi dese\u00f1ado para ser o primeiro produto da compa\u00f1\u00eda impulsado por unha turbina e para ampliar o seu rango de helic\u00f3pteros e poder competir con fabricantes m\u00e1is grandes como Bell Helicopter e Eurocopter. A meirande parte do dese\u00f1o do R66 est\u00e1 baseado no anterior R44 con motor de pist\u00f3n.\nRobinson comezou a recoller pedidos para R66 en febreiro de 2010. Ese ano iniciouse a produci\u00f3n preliminar e en 2011 a fabricaci\u00f3n a grande escala. Os modelos existentes R22 e R44 contin\u00faan en produci\u00f3n.\nUnha versi\u00f3n de polic\u00eda de catro asentos do R66 entrou en produci\u00f3n cun sistema de c\u00e1mara infravermella de barrido frontal (FLIR), reflector, e altofalantes externos como equipamento st\u00e1ndar.\nEn 2012 Robinson entregou 191 R66 mentres os seus competidores no sector dos helic\u00f3pteros de turbina simple lixeiros entregaron 40 unidades. Ao redor do 70% da produci\u00f3n de R66 exp\u00f3rtase. En 2014 o ritmo de produci\u00f3n baixou a uns dous R66 por semana, fabric\u00e1ndose un total de 101 ese ano. En 2015 Robinson fabricou tres R66 por semana. A compa\u00f1\u00eda asinou un contrato con Rolls-Royce para que lle proporcionase 100 turbinas RR300 anualmente durante un per\u00edodo de dez anos.\nRusia certificou o R66 en marzo de 2013 e o Canad\u00e1 no mes de xu\u00f1o do mesmo ano. As certificaci\u00f3ns da EASA europea e da CAAC chinesa chegaron no segundo cuarto de 2014.\nO R66 Turbine Marine con flotadores foi certificado pola FAA en novembro de 2014. Un xornalista piloto decribiu unha aterraxe en terra con el como \"mellor que o R66 st\u00e1ndar\". Os flotadores non poden equiparse nun R66 st\u00e1ndar.\nUn gancho de carga foi aprobado na Uni\u00f3n Europea e nos Estados Unidos no ano 2015. En decembro dese ano Robinson anunciou que vendera 700 R66.\nO 25 de xaneiro de 2017 Robinson anunciou que entregara o seu helic\u00f3ptero n\u00famero 12 000, un R66 ao turoperador Fly Karoo Air Services. O 13 de xullo dese ano a compa\u00f1\u00eda anunciou a certificaci\u00f3n do R66 Turbine Newscopter (R66 ENG).\nO 17 de xullo de 2017 Robinson introduciu a bater\u00eda de fosfato de iones de litio TB17 como equipamento adicional. A bater\u00eda pesa 16 libras, sendo m\u00e1is lixeira que a anterior bater\u00eda st\u00e1ndar de 42 lb e a de alta capacidade de 52 lb."}
{"id": "445477", "revid": "98629", "url": "https://gl.wikipedia.org/wiki?curid=445477", "title": "Miguel Cantacuzeno", "text": "Miguel Cantacuzeno (en lingua grega, \u039c\u03b9\u03c7\u03b1\u03ae\u03bb \u039a\u03b1\u03bd\u03c4\u03b1\u03ba\u03bf\u03c5\u03b6\u03b7\u03bd\u03cc\u03c2 \"Mikha\u00e9l Cantacuzen\u00f3s\"), finado en 1316, foi o primeiro d\u00e9spota de Morea, cargo que desempe\u00f1ou desde 1308 at\u00e9 a s\u00faa morte en 1316.\nTraxectoria.\nEn 1308, o emperador bizantino Andr\u00f3nico II Pale\u00f3logo aprobou un decreto, no cal se derrogaba o nomeamento anual de novos gobernadores de Morea, como se realizaba at\u00e9 ent\u00f3n, e estipulou que esta posici\u00f3n deb\u00eda darse a unha persoa at\u00e9 a s\u00faa morte. Despois de que o decreto fose aprobado, o primeiro d\u00e9spota (ou gobernador) que o emperador designara para o recentemente creado Despotado de Morea foi Miguel Cantacuzeno. A s\u00faa vinda a Morea foi unha bendici\u00f3n para a poboaci\u00f3n local na pobre provincia, xa que se freou a pr\u00e1ctica da corrupci\u00f3n dos gobernadores que buscaban un enriquecemento r\u00e1pido nos seus 12 meses de prazo. Miguel Cantacuzeno trouxo consigo a estabilizaci\u00f3n econ\u00f3mica da provincia no seu curto despotado de 8 anos, ofrecendo ao seu sucesor, Andr\u00f3nico Asen, a posibilidade de iniciar unha guerra de conquista.\nMiguel Cantacuzeno morreu en 1316. Sobreviviuno o seu fillo Xo\u00e1n, quen se converter\u00eda en emperador do Imperio bizantino en 1347 co nome de Xo\u00e1n VI Cantacuzeno."}
{"id": "445479", "revid": "624", "url": "https://gl.wikipedia.org/wiki?curid=445479", "title": "Miguel Cantacuceno", "text": ""}
{"id": "445481", "revid": "23204", "url": "https://gl.wikipedia.org/wiki?curid=445481", "title": "Boiling Point (filme de 1990)", "text": "Boiling Point (co\u00f1ecido no Xap\u00f3n como ) \u00e9 un filme xapon\u00e9s de 1990 escrito, dirixido e protagonizado por Takeshi Kitano. Foi o seu segundo filme como director e o primeiro como guionista. \"Boiling Point\" \u00e9 considerado como un importante primeiro paso no seu desenvolvemento como editor e como director."}
{"id": "445484", "revid": "98629", "url": "https://gl.wikipedia.org/wiki?curid=445484", "title": "B\u00f3la de fogo", "text": "B\u00f3la de fogo (en ) \u00e9 un filme estadounidense de 1941 dirixido por Howard Hawks e protagonizado por Gary Cooper e Barbara Stanwyck. Este filme de Samuel Goldwyn Productions (orixinalmente distribu\u00eddo por RKO) conta a historia dun grupo de profesores que est\u00e1n a traballar nunha enciclopedia e a s\u00faa experiencia cunha artista dun club nocturno que lles proporciona o seu co\u00f1ecemento \u00fanico.\nO resto do elenco incl\u00fae a Oskar Homolka, S. Z. Sakall, Henry Travers, Richard Haydn, Dana Andrews e Dan Duryea. En 1948, o argumento foi recuperado para un filme musical, \"A Song Is Born\", desta volta protagonizado por Danny Kaye e Virginia Mayo. O filme tam\u00e9n \u00e9 co\u00f1ecido como \"The Professor and the Burlesque Queen\". En 2016, o filme foi escollido para a s\u00faa preservaci\u00f3n no National Film Registry da Biblioteca do Congreso dos Estados Unidos por ser \"cultural, hist\u00f3rico ou esteticamente significativo\".\nEstreouse en galego o 8 de decembro de 2001 a trav\u00e9s da TVG.\nSinopse.\nGrazas \u00e1 doaz\u00f3n dun cuarto de mill\u00f3n de d\u00f3lares, un grupo de profesores estrafalarios, todos solteiros ag\u00e1s un que \u00e9 vi\u00favo, traballan na elaboraci\u00f3n dunha enciclopedia do saber humano. Cando o traballo se atopa nunha fase bastante avanzada, reciben a visita sorpresa da bailarina de cabar\u00e9 \"Sugarpuss\" O'Shea (Barbara Stanwyck), requirida polo profesor Bertram Potts (Gary Cooper), que est\u00e1 a facer un estudo da xerga da r\u00faa. Ela acepta formar parte do estudo mais en realidade est\u00e1 a esconderse da polic\u00eda, que a busca para testificar en contra do seu futuro marido: o mafioso Joe Lilac (Dana Andrews). Todo iso failes reformularse o seu traballo ao darse de conta de que viven de costas ao mundo real."}
{"id": "445485", "revid": "23204", "url": "https://gl.wikipedia.org/wiki?curid=445485", "title": "Ball of Fire", "text": ""}
{"id": "445486", "revid": "1131", "url": "https://gl.wikipedia.org/wiki?curid=445486", "title": "Manuel Mar\u00eda Gonz\u00e1lez", "text": ""}
{"id": "445487", "revid": "82922", "url": "https://gl.wikipedia.org/wiki?curid=445487", "title": "Familia Froilaz-Traba", "text": ""}
{"id": "445488", "revid": "82922", "url": "https://gl.wikipedia.org/wiki?curid=445488", "title": "Catedral de San Marti\u00f1o de Mondo\u00f1edo", "text": ""}
{"id": "445489", "revid": "3343", "url": "https://gl.wikipedia.org/wiki?curid=445489", "title": "Fulica atra", "text": ""}
{"id": "445490", "revid": "23204", "url": "https://gl.wikipedia.org/wiki?curid=445490", "title": "B\u00f3la de lume", "text": "B\u00f3la de lume (en ) \u00e9 un filme estadounidense de 1950 dirixido por Tay Garnett. Est\u00e1 protagonizado por Mickey Rooney e Pat O'Brien. O elenco tam\u00e9n incl\u00fae a Beverly Tyler e a Marilyn Monroe, nunha das s\u00faas primeiras aparici\u00f3ns. O filme, estreado por 20th Century Fox, conta cun gui\u00f3n escrito por Horace McCoy baseado nunha historia de McCoy e Garnett.\nEstreouse en galego o 19 de marzo de 1988 a trav\u00e9s da TVG."}
{"id": "445491", "revid": "23204", "url": "https://gl.wikipedia.org/wiki?curid=445491", "title": "The Fireball", "text": ""}
{"id": "445493", "revid": "98629", "url": "https://gl.wikipedia.org/wiki?curid=445493", "title": "Bonnie e Clyde (filme)", "text": "Bonnie e Clyde\u00a0(en ) \u00e9 un filme estadounidense de 1967 dirixido por Arthur Penn. Est\u00e1 protagonizado por Warren Beatty e Faye Dunaway que intepretan os papeis de Clyde Barrow e Bonnie Parker. O filme tam\u00e9n conta coas interpretaci\u00f3ns de Michael J. Pollard, Gene Hackman e Estelle Parsons, xunto con Denver Pyle, Dub Taylor, Gene Wilder (no seu primeiro papel), Evans Evans e Mabel Cavitt. O gui\u00f3n foi escrito por David Newman e Robert Benton. A banda sonora orixinal foi composta por Charles Strouse.\nSinopse.\nClyde Barrow (Warren Beatty), un atracador de bancos e negocios pequenos, sa\u00edu da prisi\u00f3n. En plena Gran Depresi\u00f3n dos anos 30 volve asaltar bancos. Co\u00f1ece a Bonnie Parker (Faye Dunaway), unha rapaza de aldea que se sente aburrida e decide acompa\u00f1alo.\nMentres se desenvolven os sentimentos, protagonizan xuntos unha serie de atracos e crimes cada vez m\u00e1is brutais, deixando nas s\u00faas fuxidas unha estela de violencia e sangue."}
{"id": "445494", "revid": "23204", "url": "https://gl.wikipedia.org/wiki?curid=445494", "title": "Bonnie and Clyde (filme)", "text": ""}
{"id": "445495", "revid": "5863", "url": "https://gl.wikipedia.org/wiki?curid=445495", "title": "Humorista", "text": ""}
{"id": "445496", "revid": "98629", "url": "https://gl.wikipedia.org/wiki?curid=445496", "title": "Kamov Ka-27", "text": "O Kamov Ka-27 (designaci\u00f3n OTAN: 'Helix') \u00e9 un helic\u00f3ptero militar desenvolvido para a Armada Sovi\u00e9tica. No presente est\u00e1 en servizo en varios pa\u00edses como Rusia, Ucra\u00edna, Vietnam, a China, Corea do Sur e a India. Entre as s\u00faas variantes est\u00e1n o transporte de asalto Ka-29, a versi\u00f3n de exportaci\u00f3n Ka-28, e o Ka-32 para uso civil.\nDese\u00f1o e desenvolvemento.\nO helic\u00f3ptero foi desenvolvido para tarefas de transporte e guerra antisubmarina. Os traballos de dese\u00f1o comezaron no ano 1969 e o seu primeiro prototipo voou o 24 de decembro de 1973. Estaba destinado a substitu\u00edr o vello Kamov Ka-25, e \u00e9 semellante ao seu predecesor debido aos requirimentos para que entrase no mesmo espazo de hangar. Ao igual que outros helic\u00f3pteros militares de Kamov ten rotores coaxiais, eliminando a necesidade dun rotor de cola. Entre as s\u00faas variantes, o Ka-32A11BC con motor Klimov conseguiu a certificaci\u00f3n para operaci\u00f3ns comerciais en distintas partes do mundo, destacando Canad\u00e1 e Europa."}
{"id": "445497", "revid": "865", "url": "https://gl.wikipedia.org/wiki?curid=445497", "title": "Sikorsky S-61", "text": "Os Sikorsky S-61L e S-61N son variantes civ\u00eds do exitoso helic\u00f3ptero Sikorsky SH-3 Sea King. Os dous modelos at\u00f3panse entre os helic\u00f3pteros de apoio a plataformas petrol\u00edferas e de transporte de pasaxeiros m\u00e1is amplamente usados.\nDese\u00f1o e desenvolvemento.\nEn setembro de 1957 Sikorsky ga\u00f1ou un contrato para a Armada dos Estados Unidos para un helic\u00f3ptero anfibio de guerra antisubmarina capaz de detectar e atacar submarinos. O prototipo XHSS-2 Sea King voou por vez primeira o 11 de marzo de 1959. A entregas das unidades de produci\u00f3n do HSS-2 (posteriormente designado SH-3A) comezaron en setembro de 1961, estando os primeiros aparellos equipados con dous turboeixos de 930\u00a0kW General Electric T58-GE-8B.\nSikorsky desenvolveu rapidamente o modelo comercial do Sea King. O S-61L voou por primeira vez o 2 de novembro de 1961 e era 1,3 metros m\u00e1is longo que o HSS-2 co obxectivo de poder levar unha boa cantidade de carga ou pasaxeiros. A produci\u00f3n inicial do S-61Ls estaba equipada con dous turboeixos de 1005\u00a0kW GE CT58-140, a versi\u00f3n civil do T58. O S-61L ten un tren de aterraxe modificado con estabilizadores flotantes.\nLos Angeles Airways foi o primeiro operador civil do S-61, introduc\u00edndoo o 11 de marzo de 1962. O East Pakistan Helicopter Service usou tres S-61. O servizo un\u00eda 20 cidades do leste de Paquist\u00e1n, sendo unha das redes comerciais de helic\u00f3pteros m\u00e1is grande do seu tempo.\nO 7 de agosto de 1962 o S-61N fixo o seu voo de estrea. A\u00ednda que \u00e9 id\u00e9ntico ao S-61L, esta versi\u00f3n est\u00e1 optimizada para operaci\u00f3ns sobre a auga, particularmente de apoio a plataformas petrol\u00edferas, ao manter os flotadores do SH-3. Tanto o S-61L como o S-61N foron posteriormente actualizados ao st\u00e1ndar Mk II con melloras como os motores m\u00e1is potentes CT58-110, que lle proporcionaban un maior rendemento, ou amortiguaci\u00f3n das vibraci\u00f3ns.\nO Payloader, unha versi\u00f3n reducida optimizada para traballos de guindastre a\u00e9reo, foi o terceiro modelo civil do S-61. O Payloader conta co tren de aterraxe fixo do S-61L, pero cun peso en baleiro de 910\u00a0kg menos que o S-61N st\u00e1ndar.\nCarson Helicopters foi a primeiro compa\u00f1\u00eda en acurtar un S-61 comercial. A fuselaxe acurtouse 1,3 metros para incrementar o rendemento dun s\u00f3 motor e levar carga externa.\nUnha variante \u00fanica \u00e9 a conversi\u00f3n S-61 Shortsky dos S-61L e S-61N realizada por Helipro International. VIH Logging foi o cliente de lanzamento da conversi\u00f3n, que realizou o seu primeiro voo en febreiro de 1996.\nUnha modificaci\u00f3n para o S-61 \u00e9 o Carson Composite Main Rotor Blade. Estas palas substit\u00faen \u00e1s orixinais de metal de Sikorsky, que son propensas \u00e1 fatiga, e permiten ao aparello levar unha carga adicional de 907\u00a0kg, voar 28\u00a0km/h m\u00e1is r\u00e1pido e incrementar o seu alcance en 113\u00a0km.\nA \u00faltima versi\u00f3n \u00e9 a modernizada S-61T. O Departamento de Estado dos Estados Unidos aninou un acordo de compra por ata 110 unidades para mini\u00f3ns de transporte de pasaxeiros e carga para apoiar as s\u00faas operaci\u00f3ns en todo o mundo. Os dous primeiros S-61 modernizados apoiar\u00e1n misi\u00f3ns da embaixada estadounidense en Afganist\u00e1n."}
{"id": "445498", "revid": "89787", "url": "https://gl.wikipedia.org/wiki?curid=445498", "title": "MD Helicopters MD 500", "text": "A serie MD Helicopters MD 500 \u00e9 unha familia de helic\u00f3pteros utilitarios civ\u00eds e militares. O MD 500 desenvolveuse a partir do Hughes 500, unha versi\u00f3n covil do aparello do Ex\u00e9rcito dos Estados Unidos OH-6A Cayuse/Loach. No presente a serie incl\u00fae os MD 500E, MD 520N e MD 530F.\nDese\u00f1o e desenvolvemento.\nA exitosa serie Hughes 500/MD 500 naceu como resposta a un requirimento do Ex\u00e9rcito dos Estados Unidos para un Helic\u00f3ptero de Observaci\u00f3n Lixeiro (LOH). O Model 369 de Hughes ga\u00f1ou a competici\u00f3n contra Bell e Hiller. O posterior OH-6 Cayuse voou por vez primeira en febreiro de 1963.\nO dese\u00f1o da serie 500 conta con pat\u00edn con amortecedores, un motor turboeixo montado nun \u00e1ngulo de 45\u00ba cara a parte traseira da cabina, un tanque de combustible baixo o chan e a bater\u00eda no nariz. O porto de sa\u00edda do motor est\u00e1 situado ao final da cabina, baixo a pluma de cola. Ten un sistema de rotor principal cun di\u00e1metro curto e unha cola tam\u00e9n curta, d\u00e1ndolle unha resposta de control \u00e1xil e sendo menos susceptible a xirarse cara o vento.\nHughes ga\u00f1ou o concurso LOH co seu helic\u00f3ptero OH-6 propo\u00f1endo un prezo moi baixo e agresivo por c\u00e9lula (sen o motor). Debido \u00e1 subida de prezos o Ex\u00e9rcito estadounidense posteriormente reabriu o concurso, onde Hughes ofreceu o aparello a un prezo m\u00e1is realista, pero perdeu ante o redese\u00f1ado Bell OH-58 Kiowa. A\u00ednda as\u00ed, os helic\u00f3pteros OH-6 foron pedidos polo Ex\u00e9rcito, a\u00ednda que nun n\u00famero moito menor.\nHughes/MD 500.\nAntes do primeiro voo do OH-6, Hughes anunciou que estaba desenvolvendo unha versi\u00f3n civil que ser\u00eda comercializada como o Hughes 500, dispo\u00f1ible en configuraci\u00f3ns b\u00e1sicas de cinco e sete asentos. Unha versi\u00f3n utilitaria cun mtor m\u00e1is potente ofreceuse como o 500U (despois chamado 500C).\nO mellorado Hughes 500D converteuse no modelo principal en 1976, cun motor m\u00e1is potente, unha cola en T, e un novo rotor principal de cinco p\u00e1s, sendo un de catro opcional. O 500D foi substitu\u00eddo polo 500E a partir de 1982 cun morro apuntado e varias melloras no interior, como m\u00e1is espazo para a cabeza e as pernas. O 530F era unha versi\u00f3n m\u00e1is potente do 500E optimizada para traballar en ambientes altos e quentes.\nMcDonnell Douglas mercou Hughes Helicopters en xaneiro de 1984, e a partir de agosto de 1985 os 500E e 530F foron constru\u00eddos como os MD 500E e MD 530F Lifter. Tras a fusi\u00f3n de Boeing e McDonnell Douglas en 1997, Boeing vendeu as antigas li\u00f1as de helic\u00f3pteros civ\u00eds de MD a MD Helicopters a principios de 1999. As variantes militares comercial\u00edzanse co nome \"MD 500 Defender\".\nMD 520N.\nO MD 520N introduciu un avance revolucionario no dese\u00f1o de helic\u00f3pteros, prescindindo dun rotor de cola anti-torque convencional en favor so sistema NOTAR desenvolvido por Hughes/McDonnell-Douglas. O escape dun ventilador dirix\u00edase a trav\u00e9s de ra\u00f1uras na pluma de cola, usando o efecto Coand\u0103 para contrarrestar o torque do rotor principal, e un propulsor controlabe ao final da pluma de cola era usado para o control da gui\u00f1ada. Debido a que o ventilador esta pechado na pluma de cola, o ru\u00eddo do rotor de cola, a principal fonte de ru\u00eddo na meirande parte dos helic\u00f3pteros convencionais, reduc\u00edase considerablemente. Tam\u00e9n eliminaba as vulnerables p\u00e1s expostas do rodor de cola, eliminando a posibilidade de poder ferir ou matar a persoas en terra e a causa de moitos accidentes con manobras en \u00e1reas confinadas.\nMcDonnell Douglas orixinalmente ti\u00f1a a intenci\u00f3n de desenvolver o MD 520N est\u00e1ndar xunto co m\u00e1is potente MD 530N optimizado para ambientes altos e quentes; \u00e1mbolos dous lanz\u00e1ronse en xaneiro de 1989 e baseados no convencional MD 500E. O MD 530N foi o primeiro en voar, o 29 de decembro de 1989, e o MD 520N vooi por vez primeira o 1 de maio de 1990. O desenvolvemento do MD 530N suspendeuse cando McDonnell Douglas decidiu que o MD 520N cumpr\u00eda coa meirande parte dos requisitos que os clientes buscaban no 530N. A certificaci\u00f3n do MD 520N chegou o 13 de setembro de 1991, e o primeiro foi entregado o 31 de decembro dese ano.\nNo ano 2000 MD Helicopters anunciou melloras no MD 520N, inclu\u00eddo un motor Rolls-Royce 250-C20R+ mellorado con m\u00e1is potencia para un mellor rendemento os d\u00edas c\u00e1lidos, e cambios no difusor e no ventilador, ademais de incrementar o seu alcance."}
{"id": "445508", "revid": "23204", "url": "https://gl.wikipedia.org/wiki?curid=445508", "title": "Bos d\u00edas Babilonia", "text": "Bos d\u00edas Babilonia (en ) \u00e9 un filme franco-italiano de 1987 dirixido polos irm\u00e1ns Taviani. Foi estreado f\u00f3ra de competici\u00f3n no Festival de Cannes.\nEstreouse en galego o 23 de xullo de 2000 a trav\u00e9s da TVG.\nSinopse.\nO filme segue a historia de dous irm\u00e1ns italianos que emigran aos Estados Unidos e atopan traballo como dese\u00f1adores de escenarios para o filme \u00e9pico de D.W. Griffith \"Intolerance\" (1916)."}
{"id": "445509", "revid": "23204", "url": "https://gl.wikipedia.org/wiki?curid=445509", "title": "Good Morning Babilonia", "text": ""}
{"id": "445510", "revid": "98629", "url": "https://gl.wikipedia.org/wiki?curid=445510", "title": "Bos d\u00edas tristeza", "text": "Bos d\u00edas tristeza (en ) \u00e9 un filme de 1958 rodado en CinemaScope, dirixido e producido por Otto Preminger. O gui\u00f3n \u00e9 obra de Arthur Laurents e bas\u00e9ase na novela \"Bonjour tristesse\" de Fran\u00e7oise Sagan. Est\u00e1 protagonizado por Deborah Kerr, David Niven, Jean Seberg, Myl\u00e8ne Demongeot e Geoffrey Horne, xunto con Juliette Gr\u00e9co, Walter Chiari, Martita Hunt e Roland Culver.\nEstreouse en galego o 6 de decembro de 1991 a trav\u00e9s da TVG."}
{"id": "445511", "revid": "23204", "url": "https://gl.wikipedia.org/wiki?curid=445511", "title": "Bonjour tristesse (filme)", "text": ""}
{"id": "445515", "revid": "1131", "url": "https://gl.wikipedia.org/wiki?curid=445515", "title": "Amador Rodr\u00edguez", "text": "O nome Amador Rodr\u00edguez pode referirse a:"}
{"id": "445519", "revid": "35340", "url": "https://gl.wikipedia.org/wiki?curid=445519", "title": "Jana P\u00e9rez", "text": "Jana P\u00e9rez, nada en Barcelona o 23 de setembro de 1986, \u00e9 unha actriz e modelo catal\u00e1.\nTraxectoria.\nEmpezou a s\u00faa carreira profesional como modelo. Comezou no mundo da interpretaci\u00f3n en Londres."}
{"id": "445520", "revid": "98629", "url": "https://gl.wikipedia.org/wiki?curid=445520", "title": "A\u00e9rospatiale Alouette II", "text": "O A\u00e9rospatiale Alouette II (designaci\u00f3n da compa\u00f1\u00eda SA 313 e SA 318) \u00e9 un helic\u00f3ptero lixeiro franc\u00e9s fabricado orixinalmente por Sud Aviation e posterioemente por A\u00e9rospatiale. Foi o primeiro helic\u00f3ptero de produci\u00f3n en ser impulsado por un motor de turbina de gas en vez de ter un motor de pist\u00f3n convencional m\u00e1is pesado.\nO 12 de marzo de 1955 o prototipo do SE 3130 realizou o seu voo de estrea. O Alouette II foi un modelo moi usadoe moi popular entre os operadores, con m\u00e1is de 1 300 unidades fabricadas entre 1956 e 1975. O tipo foi usado principalmente para os roles militares de observaci\u00f3n, fotograf\u00eda, rescate, enlace e adestramento, pero tam\u00e9n pod\u00eda transportar m\u00edsiles anti-carro e torpedos. Como helic\u00f3ptero civil o Alouette II foi usado para evacuaci\u00f3n de feridos (con d\u00faas padiolas no exterior), para a fumigaci\u00f3n de cultivos e como guindastre, cunha carga externa de 500\u00a0kg.\nDesenvolveuse unha variante para grande altitude, o SA 315B Lama, que entrou en servizo en xullo de 1971. A partir do Alouette II tam\u00e9n se desenvolveu o m\u00e1is grande e potente Alouette III. En 1975 rematou a fabricaci\u00f3n do modelo e a comezos do s\u00e9culo XXI unha cantidade considerable de Alouette II a\u00ednda estaba en servizo.\nDesenvolvemento.\nA\u00ednda que o anterior dese\u00f1o de Sud-Est, o SE 3120 Alouette, rompera os r\u00e9cords de velocidade e distancia para helic\u00f3pteros en xullo de 1953, era un aparello demasiado complexo como para comercializalo con \u00e9xito. Grazas aos r\u00e9cords o goberno franc\u00e9s comozou a amosar interese, pero coa s\u00faa axuda financeira deu un ultimato e en dous anos un helic\u00f3ptero ter\u00eda que estar en produci\u00f3n, do contrario cesar\u00edan todas as actividades con \u00e1s rotatorias. SNCASE realizou sete dese\u00f1os de helic\u00f3pteros impulsados por motores turboeixo: X.310A - X.310G. Anteriormente Joseph Szydlowski, o fundador de Turbomeca, conseguira desenvolver con \u00e9xito o Artouste, un motor de turbina dun eixo de 190\u00a0kW derivado do Turbomeca Or\u00e9don. O dese\u00f1o X.310G foi o elixido e xunto co motor Artouste acelerouse para ser producido como o SE 3130 Alouette II.\nO 12 de marzo de 1955 o prototipo do SE 3130 realizou o seu voo de estrea; aos tres meses, o 6 de xu\u00f1o, un Alouette II de preproduci\u00f3n, pilotado por Jean Boulet, estableceu un novo r\u00e9cord de altitude para helic\u00f3pteros de 8 209 m. Segundo o fabricante, esas demostraci\u00f3ns temper\u00e1s do Alouette II serviron para promocionar o rendemento e vantaxes dos helic\u00f3pteros de turbina sobre os de pist\u00f3n.\nEn abril de 1956 completouse o primeiro Alouette II de produci\u00f3n, convert\u00e9ndose no primeiro helic\u00f3ptero de turbina en produci\u00f3n do mundo. Tras a s\u00faa finalizaci\u00f3n varios dos primeiros exemplares enci\u00e1ronse aos Alpes para realizar unha serie de voos de avaliaci\u00f3n. O 13 de xu\u00f1o de 1958 un SE 3130, pilotado novamente por Boulet, volveu a bater o r\u00e9cord de altitude, alcanzando desta vez os 10 984 m. En 1975 rematou a produci\u00f3n do Alouette II despois de fabricarse m\u00e1is de 1 300; en 1969 desenvolveuse unha nova variante para grande altitude, o A\u00e9rospatiale SA 315B Lama, co obxectivo de substitu\u00edr o Alouette II. Un helic\u00f3ptero un pouco m\u00e1is grande e m\u00e1is potente na forma do A\u00e9rospatiale Alouette III tam\u00e9n entrou en produci\u00f3n o que tivo un impacto negativo na demanda do vello modelo.\nDese\u00f1o.\nO A\u00e9rospatiale Alouette II \u00e9 un helic\u00f3ptero lixeiro franc\u00e9s que incorporou moitas innovaci\u00f3ns da s\u00faa \u00e9poca. Est\u00e1 impulsado por un \u00fanico motor turboeixo Turbomeca Artouste II capaz de xerar unha sa\u00edda m\u00e1xima de 400 CV. A velocidade do rotor principal est\u00e1 controlada por un gobernador automatizado de subministraci\u00f3n de combustible, eliminando a necesidade dun acelerador de agarre xiratorio e dunha ligaz\u00f3n convencional entre o acelerador e o paso colectivo. No seu lugar, o Alouette II usa un simple arranxo de panca de control, que act\u00faa para regular directamente o paso colectivo e actuar sobre o regulador mentres se aplica de forma inmediata e automaticamente a correcci\u00f3n de nivel de potencia para conformarse coa condici\u00f3n de voo. Sen un embrague a transmisi\u00f3n simplif\u00edcase considerablemente tanto no dese\u00f1o como no mantemento.\nA pesar de ser un helic\u00f3ptero lixeiro, o Alouette II ten unha capacidade razoable de levantamento e pode transportar cargas colgadas nunha eslinga exterior; durante unha demostraci\u00f3n p\u00fablica, un helic\u00f3ptero foi capaz de levantar un cami\u00f3n compacto Citr\u00f6en que pesaba m\u00e1is de media tonelada sen moita dificultade. Mentres voa a nivel do mar, o Alouette II usa s\u00f3 300 dos 400 CV do motor; en consecuencia, o rendemento pode manterse mentres se opera a grande altura e dentro de condici\u00f3ns tropicais onde a potencia extra entrar\u00eda en xogo. Era capaz de voar a alturas de ata 2 286 metros sobre o nivel do mar mentres ti\u00f1a un ritmo de trepada medio de 250 metros por minuto e un alcance m\u00e1ximo t\u00edpico de 563 millas. Pod\u00eda equiparse con varias configuraci\u00f3ns de tren de aterraxe, como pat\u00edns, rodas ou pont\u00f3ns.\nO Alouette II era capaz de acomodar ata a cinco persoas, inclu\u00eddo o piloto; o acceso \u00e1 cabina realiz\u00e1base a trav\u00e9s dun par de portas laterais con bisagras. A compacta cabina de mando ti\u00f1a un parabrisas con forma de c\u00fapula que lle proporcionaba excelentes niveis de visibilidade externa. O Alouette II tam\u00e9n fixo un innovador uso do armamento. Foi o primeiro helic\u00f3ptero do mundo en estar equipado con musici\u00f3n anti-carro na forma do m\u00edsil guiado por cable SS.11 MCLOS. Ademais dos m\u00edsiles anti-carro, o Ex\u00e9rcito franc\u00e9s elixiu armar os seus Alouette II con metralladores, mentres que a Armada equipounos con torpedos para realizar tarefas antisubmarinas.\nBaixo condici\u00f3ns operacionais o Alouette II a mi\u00fado demostrou ser un helic\u00f3ptero que precisaba un mantemento relativamente intensivo. Requir\u00eda un alto nivel de lubricaci\u00f3n regular, a cabeza do rotor necesitaba ser lubricada cada cinco horas de voo, e o eixo do rotor de cola precisaba un mantemento semellante. Debido \u00e1 s\u00faa alta susceptibilidade \u00e1 inxesti\u00f3n de po, alg\u00fans operadores ter\u00edan que eliminar os filtros de area rectangular do Alouette despois de cada aterraxe para limparlos.\nHistorial operacional.\nO 3 de xullo de 1956, antes incluso da s\u00faa entrada en servizo civil, o Alouette II foi o responsable de abrir un novo cami\u00f1o cando se converteu no primeiro helic\u00f3ptero en realizar un rescate de monta\u00f1a ao ser despregado para evacuar a un monta\u00f1eiro cun paro card\u00edaco a m\u00e1is de 4 000 m. O 3 de xaneiro de 1957 o Alouette II foi chamado novamentepara rescatar \u00e1 tripulaci\u00f3n dun Sikorsky S-58 esnafrado, que estaba buscando aos alpinistas desaparecidos Jean Vincendon e Fran\u00e7ois Henry no Mont Blanc.\nO 2 de maio de 1957, tras unha serie de probas no aire, o Alouette II foi premiado co certificado franc\u00e9s de aeronavegabilidade que permit\u00eda ao modelo entrar en servizo con operadores civ\u00eds. A produci\u00f3n inicial asignouse para cumprir as ordes dos militares franceses, as\u00ed como as dos clientes civ\u00eds. Durante o ano 1957 fix\u00e9ronse as primeiras entregas ao Ex\u00e9rcito franc\u00e9s. Pouco despois recib\u00edronse pedidos a grande escala dende varios pa\u00edses, inclu\u00eddos o Reino Unido, a Rep\u00fablica Federal Alem\u00e1 e Austria.\nCase inmediatamente tras a s\u00faa entrada en servizo, as forzas francesas comezaron a realizar operaci\u00f3ns de combate activas usando a s\u00faa nova frota de Alouette II; o tipo foi moi usado na guerra de independencia de Alxeria, durante a cal fixo valiosas contribuci\u00f3ns \u00e1s actividades francesas no teatro. Cando era usado como transporte de tropas pod\u00eda levar ata catro soldados completamente equipados ao mesmo tempo. Ademais, varios Alouette II foron modificados para converterse nun dos primeiros helic\u00f3pteros de combate do mundo; neste rol estaba normalmente armado con m\u00edsiles anti-carro Nord Aviation SS.10 ou SS.11.\nA Rep\u00fablica de Rodesia emerxeu como un prol\u00edfico usuario tanto do Alouette II como do seu irm\u00e1n m\u00e1is vello, o Alouette III. As primeiras operaci\u00f3ns vo\u00e1ronse enfatizando o seu uso polo Ex\u00e9rcito e a British South Africa Police, inclu\u00edndose misi\u00f3ns paramilitares e de reco\u00f1ecemento a\u00e9reo. Durante os anos 60 o tipo foi incrementando progresivamente os seus roles, us\u00e1ndose para apoio a\u00e9reo, evacuaci\u00f3n de baixas, postos de comunicaci\u00f3n e transporte de tropas. As operaci\u00f3ns a\u00e9reas rodesias implicaban normalmente voar e condici\u00f3ns relativamente quentes e a grande altitude, o que reduc\u00eda a eficiencia do aparello; por\u00e9n, o Alouette II demostrou ser duro e resistente aos danos e combate. Co obxectivo de aumentar o pouco alcance do tipo despreg\u00e1ronse dep\u00f3sitos de combustible agachados por todo o pa\u00eds para ser usados para a s\u00faa repostaxe.\nCo obxectivo de mellorar o rendemento, a frota rodesia de Alouette II foi obxecto de grandes modificaci\u00f3ns, inclu\u00eddos cambios no sistema de repostaxe, miras, equipamento de cabina, blindaxe e armamento. Co tempo, as forzas de seguridade rodesias desenvolveron unha innovadora t\u00e1ctica de despregue para rodear rapidamente aos inimigos co\u00f1ecida como \"Fireforce\", servindo o Alouette II como un compo\u00f1ente clave. Os batall\u00f3ns \"Fireforce\" de reacci\u00f3n r\u00e1pida centr\u00e1ronse en Centenary e Mount Darwin; por\u00e9n, p\u00faxose un especial \u00e9nfase en situar tanto os helic\u00f3pteros como as tropas o m\u00e1is preto posible ao teatro de operaci\u00f3ns.\nEn 1975, no momento no que a produci\u00f3n do tipo rematou, m\u00e1is de 1 300 Alouette II foran fabricados. O helic\u00f3ptero estaba en uso en m\u00e1is de 80 pa\u00edses, inclu\u00eddas 47 forzas armadas. O Alouette II foi producido e vendido baixo licenza no Brasil, Suecia, a India e os Estados Unidos. A\u00ednda que foi substitu\u00eddo en certo grao polo SA 315B Lama, que era un derivado do propio Alouette II, o ex\u00e9rcito franc\u00e9s substitu\u00edu finalmente a s\u00faa frota de Alouette II polo A\u00e9rospatiale AS350 \u00c9cureuil para tarefas de observaci\u00f3n e reco\u00f1ecemento.\nNo mes de xullo de 2018, un Alouette II estivo involucrado na fuxida do mafioso franc\u00e9s R\u00e9doine Fa\u00efd da prisi\u00f3n. O helic\u00f3ptero, que fora secuestrado por pandilleiros a punta de pistola, voou cara o patio do c\u00e1rcere de R\u00e9au e despois dirix\u00eduse cara Roissy, nos suburbios do nord\u00e9s de Par\u00eds; dende a engalaxe ata a fuxida todo ocorreu nuns 10 minutos."}
{"id": "445521", "revid": "23204", "url": "https://gl.wikipedia.org/wiki?curid=445521", "title": "Juan Pablo Shuk", "text": "Juan Pablo Shuk, nado en\u00a0Bogot\u00e1\u00a0o\u00a07 de novembro de 1965,\u00a0\u00e9 un actor e produtor colombiano. \u00c9 co\u00f1ecido polo seu papel antagonista na telenovela \"Paix\u00f3n de gabi\u00e1ns\" (2003-2004), interpretando ao malvado \"Fernando Escand\u00f3n\" e por interpretar outros vil\u00e1ns. Dende 2010 at\u00e9 2013 traballou na serie \"El barco\" de Antena 3 como \"Ernesto Gamboa\".\nVida persoal.\nGraduado en 1984 no Colexio San Carlos en Bogot\u00e1, Colombia. O 22 de setembro de 2012 contraeu matrimonio nos Pireneos coa estilista de orixe aragonesa Ana de la Lastra."}
{"id": "445524", "revid": "23204", "url": "https://gl.wikipedia.org/wiki?curid=445524", "title": "Bucaramanga", "text": "Bucaramanga \u00e9 un concello\u00a0colombiano, capital do departamento de Santander. Ten unha superficie de 162 km\u00b2. At\u00f3pase no nordeste do pa\u00eds sobre a Cordilleira Oriental dos\u00a0Andes, a beiras do r\u00edo de Oro. Bucaramanga conta con 528\u00a0683 habitantes (2018) e, xunto con Floridablanca, Gir\u00f3n e Piedecuesta, conforma a \u00e1rea metropolitana de Bucaramanga cun total de 1 141 694 habitantes, sendo a quinta aglomeraci\u00f3n urbana m\u00e1is poboada do pa\u00eds. At\u00f3pase a 384\u00a0km de Bogot\u00e1, capital do pa\u00eds.\nPor ser a capital do departamento de Santander, Bucaramanga alberga as sedes da Gobernaci\u00f3n de Santander, a Asemblea Departamental, a sede seccional da Fiscal\u00eda e a \u00e1rea Metropolitana de Bucaramanga. Xunto co t\u00edtulo de capital de Santander, Bucaramanga ostenta os t\u00edtulos de capital da provincia de Soto e do n\u00facleo de desenvolvemento provincial metropolitano. Bucaramanga est\u00e1 comunicada coas demais cidades do pa\u00eds por estrada; para o transporte a\u00e9reo, conta co Aeroporto Internacional Palonegro. Est\u00e1 rodeada polos municipios de Gir\u00f3n, Floridablanca e Piedecuesta, cos cales se conforma a \u00e1rea Metropolitana de Bucaramanga."}
{"id": "445525", "revid": "131329", "url": "https://gl.wikipedia.org/wiki?curid=445525", "title": "Andr\u00f3nico Asen", "text": "Andr\u00f3nico Asen, finado en 1322, foi o gobernador da provincia bizantina de Morea entre 1316 e 1322.\nTraxectoria.\nAndr\u00f3nico Asen era o fillo do tsar b\u00falgaro Iv\u00e1n Asen III e Irene Palaeoloxina, irm\u00e1 do emperador bizantino Andr\u00f3nico II Pale\u00f3logo.\nOs seus pais tiveron que fuxir do pa\u00eds en 1280 durante a revolta de Ivaylo e refuxi\u00e1ronse no territorio bizantino. Tras a morte de Miguel Cantacuzeno, Andr\u00f3nico II deulle a Andr\u00f3nico Asen o goberno da pequena provincia bizantina de Morea (parte sur-oriental da pen\u00ednsula).\nCantacuzeno xa conseguira consolidar a provincia e co\u00f1eceu alg\u00fan \u00e9xito contra o principado franco de Acaia no norte. Asen continuou do mesmo xeito, aproveitando a disensi\u00f3n interna en Acaia. Conquistou unha gran parte do territorio no centro da Morea. En 1320, tomou os castelos de Akova, Polifengo, Karitaina e San Xurxo, en Skorta.\nFamilia.\nAndr\u00f3nico Asen estaba casado cunha tal Tarchaneiotissa, filla do protostrator Miguel Glabas Tarchaniotes.\nTiveron, polo menos, catro fillos:"}
{"id": "445536", "revid": "5863", "url": "https://gl.wikipedia.org/wiki?curid=445536", "title": "Antonio Maria Roveggio", "text": "Antonio Maria Roveggio, M.C.C.I., nado o 23 de novembro de 1858 en Cologna Veneta e finado o 2 de maio de 1902, foi un relixioso cat\u00f3lico latino italiano.\nTraxectoria.\nPrimeiros anos.\nAntonio Maria naceu en Cologna Veneta (V\u00e9neto) o 23 de novembro de 1858, fillo de Giacomo e Dorotea, que formaban unha familia profundamente relixiosa e favoreceron a s\u00faa vocaci\u00f3n sacerdotal. Entrou no seminario diocesano de Vicenza, completando os estudos necesarios, e aumentando o seu ideal sacerdotal e misioneiro. Foi ordenado sacerdote o 29 de marzo de 1884, e logo dunha breve estad\u00eda na diocese, o 4 de decembro de 1884 entrou nos Fillos do Sagrado Coraz\u00f3n de Xes\u00fas (combonianos).\nMisioneiro e bispo.\nRealizou a s\u00faa profesi\u00f3n relixiosa o 28 de outubro de 1887 e o seguinte 7 de decembro embarcou para Exipto, onde se consolidaban os combonianos, agardando que se lles reabriran as portas do \u00c1frica central. Entre 1887 e 1895 exerceu o seu ministerio misioneiro no Cairo, dedic\u00e1ndose \u00e1 formaci\u00f3n cristi\u00e1 e social dos africanos.\nO 8 de febreiro de 1895, cando non chegaba aos 37 anos, foi nomeado vigairo apost\u00f3lico do \u00c1frica central, con s\u00e9 en Khart\u00fan, e bispo titular de \"Amastri\". Foi consagrado bispo o 21 de abril de 1895 na catedral de Verona, e no xullo seguinte volveu a Exipto, comprometido con desenvolver o seu programa misioneiro, mentres estaban a piques de volver a abrir as portas do Sud\u00e1n; fixou a s\u00faa residencia en Asu\u00e1n, e logo da derrota dos mahdistas en 1898, trasladouse en 1900 a Omdurman-Khart\u00fan, estabelecendo a base para os futuros proxectos misioneiros.\nEnt\u00f3n, emprendeu unha viaxe de animaci\u00f3n misionera por toda Europa, que deu como froito novas vocaci\u00f3ns para as misi\u00f3ns; foi en peregrinaci\u00f3n a Lourdes e a Paray-le-Monial (centro do culto ao Sagrado Coraz\u00f3n); ademais, cos fondos recadados, poder\u00eda mercar un barco para navegar polo Nilo.\nCompletou outras d\u00faas expedici\u00f3ns misioneras de envergadura para levar o Evanxeo \u00e1s tribos dos recunchos m\u00e1is remotos da vigair\u00eda. Coa primeira, en febreiro de 1901, fundou as estaci\u00f3ns de Lul entre os scilluk no sur do Sud\u00e1n; coa segunda, en xaneiro de 1902, chegou \u00e1 fronteira con Uganda, coa intenci\u00f3n de abrir unha misi\u00f3n entre os lotuko, mais non obtivo autorizaci\u00f3n do goberno, e tivo que volver a Khart\u00fan agardando unha mellor oportunidade.\nAlg\u00fans meses m\u00e1is tarde, mentres viaxaba en tren ao Cairo, caeu enfermo e finou o 2 de maio de 1902 con s\u00f3 43 anos, mentres o tren paraba en Barbar, en territorio sudan\u00e9s.\nVeneraci\u00f3n.\nA s\u00faa causa de beatificaci\u00f3n foi aberta o 16 de decembro de 1954."}
{"id": "445538", "revid": "98629", "url": "https://gl.wikipedia.org/wiki?curid=445538", "title": "Oreotragus oreotragus", "text": "O Oreotragus oreotragus \u00e9 unha especie de mam\u00edfero artiod\u00e1ctilo da familia dos b\u00f3vidos, subfamilia dos antilopinos.\n\u00c9 unha especie monot\u00edpica, isto \u00e9, a \u00fanica do seu x\u00e9nero, na que se reco\u00f1ecen cinco subespecies.\nTr\u00e1tase dun pequeno ant\u00edlope (pertence \u00e1 tribo dos neotraguinos, os chamados \"ant\u00edlopes ananos\"), que habita en zonas rochosas da \u00c1frica austral e oriental desde Etiop\u00eda at\u00e9 Sur\u00e1frica.\nTaxonom\u00eda.\nOreotragus "}
{"id": "445539", "revid": "45576", "url": "https://gl.wikipedia.org/wiki?curid=445539", "title": "Murallas de Xerusal\u00e9n", "text": "As murallas de Xerusal\u00e9n (; ) rodean a cidade vella de Xerusal\u00e9n. As actuais murallas foron constru\u00eddas entre 1535 e 1538 por orde do sult\u00e1n Suleiman I, cando a cidade pertenc\u00eda ao Imperio otom\u00e1n.\nEn 1981, foron agregadas, xunto coa cidade vella de Xerusal\u00e9n, \u00e1 lista de Patrimonio da Humanidade da Unesco.\nAs murallas de Xerusal\u00e9n, que foron constru\u00eddas orixinalmente para protexer as fronteiras da cidade contra intrusi\u00f3ns, serven hoxe principalmente como unha atracci\u00f3n tur\u00edstica, xa que deixaron de servir como un medio de protecci\u00f3n para a cidade..\nDimensi\u00f3ns.\nMiden 4.018 metros, a s\u00faa altura media \u00e9 de 12 metros e o seu espesor medio \u00e9 de 2,5 metros. Ten 34 torres de vixilancia e 8 portas."}
{"id": "445540", "revid": "72012", "url": "https://gl.wikipedia.org/wiki?curid=445540", "title": "Oreotragus", "text": ""}
{"id": "445543", "revid": "27155", "url": "https://gl.wikipedia.org/wiki?curid=445543", "title": "\u00c1cido fitanoico", "text": ""}
{"id": "445544", "revid": "27155", "url": "https://gl.wikipedia.org/wiki?curid=445544", "title": "Enfermidade de Refsum", "text": ""}
{"id": "445545", "revid": "56817", "url": "https://gl.wikipedia.org/wiki?curid=445545", "title": "Porta de Damasco", "text": "A Porta de Damasco (, , \"Sha'ar Sh'khem\") \u00e9 unha das principais entradas \u00e1 cidade vella de Xerusal\u00e9n. Est\u00e1 situada na muralla ao noroeste da cidade e con\u00e9ctase cunha autoestrada ata Nablus, que segundo a Biblia hebrea co\u00f1ec\u00edase como Shechem ou Sichem, e desde al\u00ed, ata a capital de Siria, Damasco. Por isto o seu nome moderno \u00e9 Porta de Damasco, mentres que en hebreo moderno o seu nome \u00e9 \"Sha'ar Shkhem\" (), que significa Porta de Shechem, ou Porta de Nablus. En \u00e1rabe un dos seus nomes \u00e9 \"Bab al-Nasr\" () que significa \"porta da vitoria,\" e Bab al-Amud () que significa \"porta da columna\". Este \u00faltimo nome, en uso continuado polo menos desde o s\u00e9culo X, preserva a memoria da columna romana que se erix\u00eda sobre a praza que hai detr\u00e1s da porta e que data do s\u00e9culo II.\nDescrici\u00f3n.\nA Porta de Damasco est\u00e1 franqueada por d\u00faas torres, cada unha delas equipadas cun matac\u00e1n. A porta sit\u00faase no l\u00edmite dun bazar \u00e1rabe e dun mercado no barrio musulm\u00e1n da cidade vella. En contraste coa Porta de Iafa, onde as escaleiras ascenden cara a porta, na de Damasco as escaleiras descenden cara ela. Ata 1967, a porta ti\u00f1a unha torreta con crester\u00eda que quedou danada trala batalla por tomar o control da porta durante a guerra dos Seis D\u00edas. En agosto de 2011, Israel\u00a0restaurou a torreta, inclu\u00edndo as seteiras, axud\u00e1ndose de imaxes de comezos do s\u00e9culo XX tomadas durante o Mandato Brit\u00e1nico."}
{"id": "445559", "revid": "89787", "url": "https://gl.wikipedia.org/wiki?curid=445559", "title": "Barrio musulm\u00e1n de Xerusal\u00e9n", "text": "O Barrio musulm\u00e1n de Xerusal\u00e9n ( \"\u1e24\u0101ra\u1e6b al-Muslim\u012bn\"; \"Ha-Rovah ha-Muslemi\") \u00e9 un dos catro barrios situados na cidade vella de Xerusal\u00e9n. Ocupa 31 hect\u00e1reas ao nordeste do recinto amurallado. O barrio \u00e9 o m\u00e1is grande e m\u00e1is poboado da cidade vella e est\u00e9ndese desde a Porta dos Le\u00f3ns ao leste, pasando polo muro norte do Monte do Templo no sur, e desde a Porta de Damasco ata o Muro das Lamentaci\u00f3ns polo oeste. A V\u00eda Dolorosa comeza neste barrio.\nA poboaci\u00f3n deste barrio \u00e9 de 22.000 persoas."}
{"id": "445560", "revid": "89787", "url": "https://gl.wikipedia.org/wiki?curid=445560", "title": "V\u00eda Dolorosa", "text": "A V\u00eda Dolorosa (en ; ) \u00e9 unha r\u00faa na cidade vella de Xerusal\u00e9n, pola que segundo a tradici\u00f3n cristi\u00e1, cami\u00f1ou Xesucristo ata o lugar da s\u00faa crucifixi\u00f3n. A ruta parte desde a Fortaleza Antonina, no barrio musulm\u00e1n ata a Igrexa do Santo Sepulcro, no barrio cristi\u00e1n \u2013arredor de 600 metros\u2014. A ruta actual quedou establecida no s\u00e9culo XVIII, substitu\u00edndo varias versi\u00f3ns anteriores da mesma. Na actualidade est\u00e1 marcada por nove Estaci\u00f3ns da Cruz, estando as cinco restantes no interior da Igrexa do Santo Sepulcro.\nItinerario Tradicional.\nO itinerario tradicional comeza xusto dentro da Porta dos Le\u00f3ns (Porta de Santo Estevo), preto da localizaci\u00f3n da antiga Fortaleza Antonina, dirix\u00edndose cara o oeste a trav\u00e9s da cidade vella ata a Igrexa do Santo Sepulcro. Este itinerario bas\u00e9ase na procesi\u00f3n organizada polos franciscanos no s\u00e9culo XIV."}
{"id": "445561", "revid": "7802", "url": "https://gl.wikipedia.org/wiki?curid=445561", "title": "Estaci\u00f3ns da Cruz", "text": ""}
{"id": "445563", "revid": "22570", "url": "https://gl.wikipedia.org/wiki?curid=445563", "title": "Soledad Becerril", "text": "Mar\u00eda Soledad Becerril Bustamante Marquesa consorte de Salvatierra, nada en Madrid o 16 de agosto de 1944, \u00e9 unha pol\u00edtica (UCD e PP) e profesora espa\u00f1ola. En 1981 foi nomeada ministra de Cultura, convert\u00e9ndose na primeira muller que ocupou unha carteira ministerial dende a Segunda Rep\u00fablica. En 2012 foi tam\u00e9n a primeira muller que ocupou o cargo de defensora do Pobo.\nTraxectoria.\nSoledad Becerril \u00e9 filla de Enrique Becerril y Ant\u00f3n-Miralles e da s\u00faa dona, Mar\u00eda Bustamante y Polo de Bernab\u00e9. \u00c9 a m\u00e1is nova de catro irm\u00e1ns.\nLicenciada en Filosof\u00eda e Letras, especializada en filolox\u00eda inglesa pola Universidade de Madrid, completou os seus estudos na Universidade de Columbia. Foi profesora na Universidade de Sevilla. Fundou en Sevilla a revista de informaci\u00f3n andaluza \"La Ilustraci\u00f3n Regional\", da que foi conselleira delegada. En 1974, ingresou na Federaci\u00f3n de Partidos Dem\u00f3cratas y Liberales, integr\u00e1ndose despois no Partido Dem\u00f3crata de Andaluc\u00eda que posteriormente se integrou na Uni\u00f3n de Centro Democr\u00e1tico. Foi elixida deputada nas elecci\u00f3ns xerais de 1977 pola UCD. Nas cuart, quinta e sexta lexislaturas foi elixida deputada polo Partido Popular. Formou parte da comisi\u00f3n encargada de redactar o Estatuto de Autonom\u00eda de Andaluc\u00eda.\nDurante a primeira lexislatura foi nomeada por Leopoldo Calvo-Sotelo ministra de Cultura en decembro de 1981, sendo a primeira muller que accedeu ao Consello de Ministros dende a Segunda Rep\u00fablica, cando foran Federica Montseny e, xa no exilio, Victoria Kent. Permaneceu no cargo ata decembro de 1982, cando tomou posesi\u00f3n o primeiro goberno de Felipe Gonz\u00e1lez.\nFoi alcaldesa de Sevilla dende 1995 a 1999 e en 2004 foi elixida senadora pola provincia de Sevilla e en 2008, deputada pola circunscrici\u00f3n electoral de Sevilla.\nO 29 de xu\u00f1o de 2012 foi designada para o cargo de defensora do pobo, sendo a primeira muller escollida para este posto. En xu\u00f1o de 2017 anunciou a s\u00faa renuncia tras cinco anos no cargo, que se fixo efectiva o 21 de xullo."}
{"id": "445564", "revid": "89787", "url": "https://gl.wikipedia.org/wiki?curid=445564", "title": "Pancho Gonzales", "text": "Ricardo Alonso Gonz\u00e1lez, tam\u00e9n co\u00f1ecido como Richard Gonzales e habitualmente como Pancho Gonzales, nado nos \u00c1nxeles (California) o 9 de maio de 1928 e finado en Las Vegas (Nevada) o 3 de xullo de 1995, foi un tenista estadounidense de ascendencia mexicana, considerado como un dos m\u00e1is destacados atletas da historia dese deporte.\nO esplendor da s\u00faa carreira logrouno como profesional entre principios da d\u00e9cada de 1950 e mediados da d\u00e9cada seguinte, nunha \u00e9poca en que os profesionais non pod\u00edan participar nos torneos de Grand Slam, sendo considerado o profesional n\u00famero 1 do mundo entre 1952 e 1960. Como afeccionado conquistou d\u00faas veces o Aberto dos Estados Unidos. Trala s\u00faa morte, un artigo de \"Sports Illustrated\" afirmou: \"Se a terra estivese na li\u00f1a dun partido de tenis, o home que queres que sirva para salvar a humanidade ser\u00eda Ricardo Alonso Gonzales. O comentarista de tenis Bud Collins indicou en 2006: \"Se tivese que escoller algu\u00e9n para que xogase pola mi\u00f1a vida, ser\u00eda Pancho Gonzales\".\nNun famoso partido de 1970 en que o ga\u00f1ador levaba 10\u00a0000 d\u00f3lares, celebrado no Madison Square Garden ante 15000 persoas, Gonzales, que ti\u00f1a 41 anos, venceu a Rod Laver, nese momento n\u00famero 3 do mundo."}
{"id": "445566", "revid": "23204", "url": "https://gl.wikipedia.org/wiki?curid=445566", "title": "Puma Pumku", "text": "Puma Pumku \u00e9 unha banda galega de rock psicod\u00e9lico procedente de Santiago de Compostela. O grupo est\u00e1 composto por Amadeo Varela (guitarra e voz), Nico the Chef (bater\u00eda), Coque Dosil (guitarra), Guillermo Cavero (baixo) e Francisco Varela (teclados).\nHistoria.\nPuma Pumku form\u00e1rona en Santiago de Compostela o vocalista e guitarrista Amadeo Varela, o bater\u00eda \u00d3scar Ra\u00f1a, o guitarrista Coque Dosil e o baixista Guillermo Cavero.\nO primeiro lanzamento da banda foi o EP de catro temas \"Puma Pumku\", publicado en CD e casete por A Seara Records o 29 de abril de 2013.\nO 24 de novembro de 2014 o grupo lanzou o seu primeiro \u00e1lbum, \"Is It In You?\". O disco financiouse a trav\u00e9s de micromecenado, pero a banda acabou asinando co selo Matapadre polo que o traballo aparecer\u00eda publicado en d\u00faas edici\u00f3ns. \"Is It in you?\" foi gravado e mesturado polos membros de Tri\u00e1ngulo de Amor Bizarro Roberto Mallo e Rodrigo Caama\u00f1o.\nPosteriormente entrou na banda Francisco Varela (Dirty Socks) nos teclados para reforzar o seu son en directo. \u00d3scar Ra\u00f1a decidiu centrarse no seu proxecto Dois, formado a mediados de 2014, e no ano 2017 abandonou Puma Pumku sendo substitu\u00eddo por Nico the Chef na bater\u00eda."}
{"id": "445567", "revid": "98629", "url": "https://gl.wikipedia.org/wiki?curid=445567", "title": "Neotragus pygmaeus", "text": "Neotragus pygmaeus \u00e9 unha especie de mam\u00edfero artiod\u00e1ctilo da familia dos b\u00f3vidos, subfamilia dos antilopinos, propio das selvas tropicais h\u00famidas da \u00c1frica occidental.\nCaracter\u00edsticas.\n\u00c9 un ant\u00edlope diminuto, do tama\u00f1o dun coello, o menor de todos os ant\u00edlopes, de todos os ungulados e de todos os ruminantes do mundo. De corpo delicado e compacto, sen \"cristas\" no curuto da cabeza, e lombo arredondado. S\u00f3 os machos presentan cornos, que son rectos, pequenos e rematados en punta. As orellas son m\u00e1is ben curtas. O foci\u00f1o est\u00e1 espido. Os pezu\u00f1os interiores son estreitos e apuntados. Presenta gl\u00e1ndulas preorbitais e nos pezu\u00f1os, e carece de gl\u00e1ndulas inguinais. As ubres das femias te\u00f1en catro tetos.\nA cabeza e o pescozo son de cor parda escura (ag\u00e1s nos lados da cara e do pescozo, que son de coloraci\u00f3n parda amarelada brillante), que se torna m\u00e1is clara na parte superior do dorso. As patas e os flancos do tronco son m\u00e1is claros, de cor parda amarelada, que contratan coas parte inferiores do corpo, que son de cor branca pura. Presentan un \"colar\" rubio na garganta. A cola \u00e9 m\u00e1is ben longa, est\u00e1 moi poboada de pelo, parde escura por riba, ag\u00e1s na parte final, que \u00e9 branca, o mesmo ca parte interior. Os cornos (s\u00f3 nos machos) son moi pequenos, de 2,5 a 4\u00a0cm, pralelos, lisos en toda a s\u00faa lonxitude, incinados cara a atr\u00e1s e rematados en puntas moi finas. As femias son similares aos machos, pero sen cornos.\nA lonxitude da cabeza e o tronco oscila entre os 40 e os 50\u00a0cm, a cola mide de 3 a 8\u00a0cm, e a alzada (altura na cruz) \u00e9 duns 25 xm. O peso pode variar entre 1,8 e 2,5\u00a0kg.\nH\u00e1bitat e distribuci\u00f3n.\nVive nas selvas tropicais h\u00famidas da \u00c1frica occidental, pod\u00e9ndose encotrar en Costa do Marfil, Ghana, Guinea, Liberia e Serra Leoa.\nDepredadores.\nOs seus principais depredadores son o leopardo, o ratel, as aguias, a serpe pit\u00f3n e os varanos.\nTaxonom\u00eda.\nDescrici\u00f3n.\nA especie foi descrita por Linneo en 1758 na p\u00e1xina 69 do volume I da 10\u00aa edici\u00f3n do seu \"Systema Naturae\",\nbaixo oi nome de \"Capra pygmaea\".\nEtimolox\u00eda.\nO nome espec\u00edfico, \"pygmaeus\", \u00e9 un substantivo do lat\u00edn cient\u00edfico tirado do grego antigo \u03c0\u03c5\u03b3\u03bc\u03b1\u1fd6\u03bf\u03c2 \"pygma\u0129os\", 'anano'.\n(Para a etimolox\u00eda do x\u00e9nero, ver o artigo \"Neotragus\").\nSin\u00f3nimos.\nAdemais de polo nome actualmente v\u00e1lido, a especie foi reco\u00f1ecida tam\u00e9n polos sin\u00f3nimos seguintes: \nNomes vulgares.\nNos diferentes idiomas co\u00f1\u00e9cese como \"ant\u00edlope real\", \"ant\u00edlope anano\" e \"neotrago\" (coas adaptaci\u00f3ns pertinentes en cada lingua).\nA controvertida taxonom\u00eda dos neotraguinos.\nSegundo Eva V. B\u00e4rmann, da Universidade de Cambridge, e o seu colega Tim Schikora, do Centro de Investigaci\u00f3n da Biodiversidade e o Clima de Frankfurt, a pesar de que as especies de ant\u00edlopes ananos se reuniron comunmente na tribo dos neotraguinos debido \u00e1 s\u00faa aparencia morfol\u00f3xica xeral, as an\u00e1lises filoxen\u00e9ticas demostraron que non todos est\u00e1n estreitamente relacionados, polo que suxeriron restrinxir o nome de Neotragini ao x\u00e9nero tipo \"Neotragus\". No seu estudo utilizaron secuencias do citocromo b mitocondrial e medici\u00f3ns lineais do cranio para investigar m\u00e1is a fondo a similitude das tres especies de \"Neotragus\". Estas an\u00e1lises apoian a estreita relaci\u00f3n de \"N. moschatus\" e \"N. batesi\". Por\u00e9n, \"N. pygmaeus\", a especie tipo \u2014que nunca antes se inclu\u00edra nas an\u00e1lises filoxen\u00e9ticas\u2014 non est\u00e1 estreitamente relacionada. Segundo estes autores, poder\u00eda compartir un antepasado com\u00fan m\u00e1is recente con outro \"ant\u00edlope anano\", o \"Oreotragus oreotragus\", e cos duiqueros do taxon Cephalophini. Polo tanto, suxeriron resucitar o x\u00e9nero \"Nesotragus\" Von Dueben, 1846 para \"Nesotragus moschatus\" e \"N. batesi\", e deixando a \"Neotragus pygmaeus\" como a \u00fanica especie do x\u00e9nero."}
{"id": "445568", "revid": "89787", "url": "https://gl.wikipedia.org/wiki?curid=445568", "title": "Hipocalcina", "text": "A hipocalcina \u00e9 unha prote\u00edna que nos humanos est\u00e1 codificada no xene \"HPCA\" do cromosoma 1.\nA hipocalcina \u00e9 unha prote\u00edna que se une ao calcio que pertence \u00e1 familia de prote\u00ednas do sensor de calcio neuronal (NCS). Expr\u00e9sase en cerebros de mam\u00edferos especialmente no hipocampo. Pos\u00fae un interruptor Ca2+/miristo\u00edlo.\nProcesos.\nA hipocalcina toma parte nos seguintes procesos:\nInteracci\u00f3ns.\nA hipocalcina interacciona coas seguintes prote\u00ednas:"}
{"id": "445569", "revid": "5863", "url": "https://gl.wikipedia.org/wiki?curid=445569", "title": "Mar\u00eda Teresa Barro", "text": ""}
{"id": "445572", "revid": "27155", "url": "https://gl.wikipedia.org/wiki?curid=445572", "title": "\u00c1cido prist\u00e1nico", "text": "O \u00e1cido prist\u00e1nico (\u00e1cido 2,6,10,14-tetrametilpentadecanoico) \u00e9 un \u00e1cido terpenoide presente en concentraci\u00f3ns micromolares no plasma sangu\u00edneo de individuos sans. Tam\u00e9n se encontra en l\u00edpidos de moitas procedencias como os de esponxas de auga doce, krill, mi\u00f1ocas, baleas, graxas do leite humano, graxas de dep\u00f3sito bovinas, graxas de manteiga ou petr\u00f3leo de California. Xeralmente est\u00e1 presente en combinaci\u00f3n co \u00e1cido fit\u00e1nico. En humanos, o \u00e1cido prist\u00e1nico obtense de d\u00faas fontes: ou diectamente da dieta ou como produto da alfa-oxidaci\u00f3n do \u00e1cido fit\u00e1nico. A concentraci\u00f3ns fisiol\u00f3xicas o \u00e1cido prist\u00e1nico \u00e9 un ligando natural para o receptor activado polo proliferador do peroxisoma alfa (PPAR\u03b1). No f\u00edgado, o \u00e1cido prist\u00e1nico \u00e9 degradado pola beta-oxidaci\u00f3n peroxis\u00f3mica a propionil-CoA. Xunto co \u00e1cido fit\u00e1nico, o \u00e1cido prist\u00e1nico acum\u00falase en varios trastornos herdados como a s\u00edndrome de Zellweger.\nOs sales e \u00e9steres de \u00e1cido prist\u00e1nico denom\u00ednanse pristanatos.\nO \u00e1cido prist\u00e1nico foi illado primeiramente das graxas do leite por R. P. Hansen e J. D. Morrison en 1964. O nome da substancia deriva de pristano (2,6,10,14-tetrametilpentadecano), o hidrocarburo correspondente. O pristano foi illado do f\u00edgado do tibur\u00f3n e foi nomeado a partir do lat\u00edn \"pristis\", 'tibur\u00f3n'."}
{"id": "445573", "revid": "27155", "url": "https://gl.wikipedia.org/wiki?curid=445573", "title": "Pristanato", "text": ""}
{"id": "445574", "revid": "27155", "url": "https://gl.wikipedia.org/wiki?curid=445574", "title": "HPCA", "text": ""}
{"id": "445575", "revid": "89787", "url": "https://gl.wikipedia.org/wiki?curid=445575", "title": "Nesotragus", "text": "Nesotragus \u00e9 un x\u00e9nero de mam\u00edferos artiod\u00e1ctilos da familia dos b\u00f3vidos, subfamilia dos antilopinos creado no ano 1846 polo naturalista sueco Von Dueben, nun traballo publicado na revista \"Ofvers. K. VetenskAcad. F\u00f6rh. Stockholm\", 3 (7): 221.\nInicialmente inclu\u00eda as especies \"Nesotragus moschatus\" Von Dueben, 1846 e \"N. livingstonianus\" Kirk, 1865.\nPero m\u00e1is tarde o x\u00e9nero foi abandonado, e ambas as d\u00faas especies foron inclu\u00eddas no x\u00e9nero \"Neotragus\" C. H. Smith, 1827.\nEtimolox\u00eda.\nO nome \"Nesotragus\" est\u00e1 formado polos elementos do lat\u00edn cient\u00edfico \"neso-\" e \"-tragus\". O primeiro \u00e9 un calco do prefixo grego antigo \u03bd\u1fc6\u03c3\u03bf- \"n\u1ec5so-\", derivado de \u03bd\u1fc6\u03c3\u03bf\u03c2 \"n\u1ec5sos\", 'illa', e o segundo elemento est\u00e1 tirado do substantivo do grego antigo \u03c4\u03c1\u03ac\u03b3\u03bf\u03c3 \"tr\u00e1gos\", 'bode', 'cabr\u00f3n', 'castr\u00f3n', 'chibo'. Literalmente, 'bode que est\u00e1 no medio', 'bode intermedio'.\nUnha nova vida para \"Nesotragus\".\nNo ano 2014, os investigadores Eva V. B\u00e4rmann, da Universidade de Cambridge, e o seu colega Tim Schikora, do Centro de Investigaci\u00f3n da Biodiversidade e o Clima de Frankfurt, nun estudo da polimorf\u00eda do x\u00e9nero \"Neotragus\", afirmaron que, a pesar de que as especies de \"ant\u00edlopes ananos\" se reuniron comunmente na tribo dos neotraguinos debido \u00e1 s\u00faa aparencia morfol\u00f3xica xeral, as an\u00e1lises filoxen\u00e9ticas demostraron que non todos est\u00e1n estreitamente relacionados, polo que suxeriron restrinxir o nome de Neotragini ao x\u00e9nero tipo \"Neotragus\". No seu estudo utilizaron secuencias do citocromo b mitocondrial e medici\u00f3ns lineais do cranio para investigar m\u00e1is a fondo a similitude das tres especies de \"Neotragus\". Estas an\u00e1lises apoian a estreita relaci\u00f3n de \"N. moschatus\" e \"N. batesi\". Por\u00e9n, \"Neotragus pygmaeus\", a especie tipo \u2014que nunca antes se inclu\u00edra nas an\u00e1lises filoxen\u00e9ticas\u2014 non est\u00e1 estreitamente relacionada. Segundo estes autores, poder\u00eda compartir un antepasado com\u00fan m\u00e1is recente con outro \"ant\u00edlope anano\", o \"Oreotragus oreotragus\", e cos duiqueros do taxon Cephalophini. Polo tanto, suxeriron resucitar o x\u00e9nero \"Nesotragus\" von Dueben, 1846 para \"Nesotragus moschatus\" e \"N. batesi\", e deixando a \"Neotragus pygmaeus\" como a \u00fanica especie do seu x\u00e9nero.\nPor\u00e9n, a maior\u00eda dos autores non consideran v\u00e1lido o x\u00e9nero \"Nesotragus\".\nA\u00ednda que a Uni\u00f3n Internacional para a Conservaci\u00f3n da Natureza incl\u00fae, na p\u00e1xina \"Neotragus\", as tres especies \"Neotragus batesi\", \"Neotragus pygmaeus\" e \"Nesotragus moschatus\", na p\u00e1xina de \"Nesotragus moschatus\" os asesores da UICN indican que esta especie foi inclu\u00edda no x\u00e9nero \"Neotragus\", xunto con \"Neotragus batesi\" e \"N. pygmaeus\", por varios autores, pero que al\u00ed se incl\u00fae no x\u00e9nero monot\u00edpico \"Nesotragus\" seguindo a Ellerman \"et al\". (1953), e Kingdon (2013).\nClasificaci\u00f3n das tres especies, segundo B\u00e4rmann &amp; Schikora.\nPolo tanto, segundo estes autores, a clasificaci\u00f3n das tres especies citadas quedar\u00eda as\u00ed:"}
{"id": "445576", "revid": "96271", "url": "https://gl.wikipedia.org/wiki?curid=445576", "title": "Benz Patent-Motorwagen", "text": "O Benz Patent-Motorwagen (en galego: \"coche de motor patentado\"), constru\u00eddo en 1885, \u00e9 amplamente considerado como o primeiro autom\u00f3bil de produci\u00f3n do mundo, \u00e9 dicir, un veh\u00edculo dese\u00f1ado para ser propulsado por un motor de combusti\u00f3n interna. O custo orixinal do veh\u00edculo en 1885 era de 600 marcos de ouro alem\u00e1n, aproximadamente 150 d\u00f3lares estadounidenses (3.600 euros de 2017).\nO veh\u00edculo foi galardonado coa patente alem\u00e1 n\u00famero 37435, para a que Karl Benz aplicou o 29 de xaneiro de 1886. Seguindo os procedementos oficiais, a data da solicitude converteuse na data de patente da invenci\u00f3n unha vez concedida a patente, que se produciu en novembro dese ano.\nA esposa de Benz, Bertha Benz, financiou o proceso de desenvolvemento. De acordo coa lei moderna, ter\u00eda recibido os dereitos de patente, pero as mulleres casadas non ti\u00f1an permiso para solicitar patentes nese intre.\nBenz deu a co\u00f1ecer o seu invento ao p\u00fablico o 3 de xullo de 1886, na Ringstrasse en Mannheim.\nAo redor de 25 exemplares do Patent-Motorwagen constru\u00edronse entre 1886 e 1893.\nEspecificaci\u00f3ns.\nDespois de desenvolver un exitoso motor de pist\u00f3n de dous tempos en 1873, Benz centrouse no desenvolvemento dun veh\u00edculo motorizado mentres manti\u00f1a unha carreira como dese\u00f1ador e fabricante de motores fixos xunto cos seus socios.\nO Benz Patent-Motorwagen era un autom\u00f3bil de tres rodas cun motor de tracci\u00f3n traseira. O veh\u00edculo conti\u00f1a moitas novas invenci\u00f3ns. Constru\u00eduse con tubos de aceiro con paneis de madeira. As rodas con pinas de aceiro e pneum\u00e1ticos de caucho s\u00f3lido eran un dese\u00f1o propio de Benz. A direcci\u00f3n era a trav\u00e9s dunha cremalleira e pi\u00f1\u00f3n que pivotaba a roda dianteira sen avanzar. Utiliz\u00e1ronse resortes totalmente el\u00edpticos na parte traseira xunto cun eixo r\u00edxido e cadea de transmisi\u00f3n en ambos os dous lados. Un sistema de correas simple serviu como transmisi\u00f3n mec\u00e1nica dunha soa velocidade, variando o torque entre un disco aberto e un drive disc.\nO primeiro Motorwagen usou o motor Benz 954 cc de cilindro \u00fanico de catro tempos con ignici\u00f3n trembler coil. Este novo motor produc\u00eda 2/3\u00a0hp a 250 rpm no Patent-Motorwagen, a\u00ednda que as probas posteriores realizadas pola Universidade de Mannheim demostraron que era capaz de 0.9\u00a0hp a 400 rpm. Foi un motor moi lixeiro para a \u00e9poca, pesando sobre 100\u00a0kg. A\u00ednda que o seu c\u00e1rter aberto e o seu sistema de engraxe por goteo resultan alleo a un mec\u00e1nico moderno, o uso dunha v\u00e1lvula de asento para o escape ser\u00eda bastante familiar. Un gran volante de inercia horizontal estabilizaba a sa\u00edda de potencia do motor dun s\u00f3 cilindro. Un carburador evaporativo controlado por unha v\u00e1lvula de camisa regulaba a potencia e a velocidade do motor. O primeiro modelo do Motorwagen non se constru\u00edu cun carburador, sen\u00f3n unha base de fibras empapadas de combustible que proporcionaba combustible ao cilindro por evaporaci\u00f3n.\nBenz m\u00e1is tarde fixo m\u00e1is modelos do Motorwagen: o modelo n\u00ba 2 ti\u00f1a o motor 1.5\u00a0hp (1.1\u00a0kW), e o n\u00famero 3, de 2\u00a0hp, permitindo que o veh\u00edculo alcance unha velocidade m\u00e1xima de aproximadamente 16\u00a0km/h. O chasis foi mellorado en 1887 coa introduci\u00f3n de rodas de radios de madeira, tanque de combustible e un freo de tambor manual nas rodas traseiras.\nViaxe hist\u00f3rica de Bertha Benz.\nBertha Benz, a esposa de Karl, cuxa dote financiou a s\u00faa empresa, realizou a primeira viaxe de autom\u00f3bil de longa distancia para demostrar a viabilidade do Benz Patent-Motorwagen N\u00ba3. A principios de agosto de 1888, e ao parecer sen o co\u00f1ecemento de Karl, Bertha viaxou cos seus fillos Eugen e Richard (de 15 e 13 anos, respectivamente) dende Mannheim a trav\u00e9s de Heidelberg e Wiesloch ate a s\u00faa cidade natal, Pforzheim. Ademais de conducir o autom\u00f3bil, Benz actuou como mec\u00e1nica. Limpou o carburador cun alfinete do seu sombreiro e usou unha liga para illar un f\u00edo. En Wiesloch tivo que comprar na farmacia local uns litros de ligro\u00edna, o carburante co que funcionaba o veh\u00edculo. Este estabelecemento converteuse as\u00ed na primeira estaci\u00f3n de servizo da historia. Despois de informar cun telegrama ao seu marido da s\u00faa chegada a Pforzheim, pasou a noite na casa da s\u00faa nai e regresou a casa tres d\u00edas m\u00e1is tarde.\nEn 2008 a Bertha Benz Memorial Route foi reco\u00f1ecida oficialmente como itinerario de patrimonio industrial da humanidade."}
{"id": "445577", "revid": "785", "url": "https://gl.wikipedia.org/wiki?curid=445577", "title": "Santa Mar\u00eda de Ois", "text": ""}
{"id": "445578", "revid": "785", "url": "https://gl.wikipedia.org/wiki?curid=445578", "title": "Santiago de Ois", "text": ""}
{"id": "445580", "revid": "23204", "url": "https://gl.wikipedia.org/wiki?curid=445580", "title": "William Edward de Winton", "text": "William Edward de Winton, nado o 6 de setembro de 1856 ou 1857 no condado de Carmarthenshire, Gales (a\u00ednda que moitas fontes, inclu\u00eddo o obituario na revista \"Ibis\" do ano 1923 ou os arquivos do Reais Xard\u00edns Bot\u00e1nicos de Kew, especifican 1856 como o ano do seu nacemento, a s\u00faa l\u00e1pida mostra o 6 de setembro de 1857 como a s\u00faa data de nacemento), e finado o 30 de agosto de 1922, foi un zo\u00f3logo e coleccionista de animais brit\u00e1nico.\nO seu principal interese de investigaci\u00f3n centr\u00e1base na teriolox\u00eda, a\u00ednda ue tam\u00e9n se ocupou da avifauna.\nTraxectoria.\nDe Winton foi o segundo fillo do capit\u00e1n Robert Henry de Winton. Comezou a s\u00faa su carreira como empresario en Londres antes de dedicarse \u00e1 historia natural. En 1893 entrou como membro na Uni\u00f3n de ornit\u00f3logos brit\u00e1nicos e, pouco despois fundou, en 1892, o Club de ornit\u00f3logos brit\u00e1nicos. Nos primeiros n\u00fameros do Bolet\u00edn dese Club publicou varios rexistros de aves e ensaios breves. En 1899, De Winton foi elixido sucesor do tesoureiro honorario Howard Saunders e segundo secretario do Club de ornit\u00f3logos brit\u00e1nicos, cargo que desemple\u00f1ou at\u00e9 1904.\nDespois de que John Samuel Budgett (1872-1904) renunciase ao seu posto no Zool\u00f3xico de Londres, de Winton asumiu en 1903 temporalmente o cargo de director interino do Xard\u00edn Zool\u00f3xico en Regent's Park. En 1904 casou coa segunda filla de William Edwardes, cuarto bar\u00f3n de Kensington. Deste matrimonio neceron tres fillas e dous fillos.\nAdemais, entre outras, f\u00f3ra dos cric\u00e9tidos, d\u00e9benslle as descrici\u00f3ns de \"Pudu mephistophiles\" (o pud\u00fa do norte), \"Lepus corsicanus\" (a lebre de C\u00f3rsega), \"Ammodillus imbellis\" (o xerbo somal\u00ed), \"Fukomys bocagei\" (a rata toupa de Bocage), \"Chodsigoa hypsibia\" (a musara\u00f1a de De Winton), \"Chimarrogale styani\" (a musara\u00f1a chinesa], \"Funisciurus substriatusla\" (o esqu\u00edo listado de Kintampo) e \"Giraffa reticulatala\" (a xirafa reticulada).\nA s\u00faa colecci\u00f3n de fotos de \u00c1frica oriental, de finais da d\u00e9cada de 1890, cons\u00e9rvanse no Museo de Historia Natural de Londres.\nEspecies dedicadas.\nEn 1901, Oldfield Thomas describiu un morcego ao que denominou \"Laephotis wintoni\", e en 1907 unha toupa dourada \u00e1 que chemou \"Cryptochloris wintoni\". Por outra parte, a subespecie da ave da familia dos motac\u00edlidos \"Macronyx ameliae wintoni\", de Kenya e Tanzania, a s\u00faa dedicaci\u00f3n atribuiuse erroneamente a William Edward de Winton.\nAbreviatura.\nA abreviatura de Winton empr\u00e9gase para reco\u00f1ecer a como autoridade na descrici\u00f3n e taxonom\u00eda en zoolox\u00eda."}
{"id": "445582", "revid": "7523", "url": "https://gl.wikipedia.org/wiki?curid=445582", "title": "Dragan Bender", "text": "Dragan Bender, nado o 17 de novembro de 1997 en \u010capljina, \u00e9 un xogador profesional de baloncesto croata. Cunha estatura de 2,16 metros xoga nas posici\u00f3ns de ala-pivote e pivote.\nTraxectoria profesional.\nO 23 de xu\u00f1o de 2016, Bender foi seleccionado na 4\u00aa posici\u00f3n do Draft da NBA de 2016 polos Phoenix Suns. O 7 de xullo de 2016, Bender asinou cos Suns o seu contrato coma rookie. Debutou na NBA cos Suns o 26 de outubro de 2016 contra os Sacramento Kings. En tan s\u00f3 12 minutos de xogo, sa\u00edndo dende o banco, fixo 10 puntos na derrota dos Suns por 113-94.\nO 25 de xullo de 2019, Bender asinou un contrato de dous anos cos Milwaukee Bucks. Bender foi asignado \u00f3s Wisconsin Herd da NBA G League para o comezo da tempada. O 10 de febreiro de 2020, Bender foi cortado polos Bucks.\nO 23 de febreiro de 2020, Bender asinou un contrato de dez d\u00edas cos Golden State Warriors. O 5 de marzo de 2020, asinou un novo contrato de dez d\u00edas cos Warriors.\nO 23 de agosto de 2022, anunciouse a fichaxe de Bender por unha tempada polo Obradoiro CAB da Liga ACB."}
{"id": "445592", "revid": "5863", "url": "https://gl.wikipedia.org/wiki?curid=445592", "title": "Tratado de paz entre Israel e Xordania", "text": "O Tratado de Paz entre o Estado de Israel e o Reino haxemita de Xordania asinouse o 26 de outubro de 1994 e normalizou as relaci\u00f3ns entre ambos os pa\u00edses, resolvendo as s\u00faas disputas territoriais, iniciadas na Guerra \u00e1rabe-israel\u00ed de 1948 e agravadas na Guerra dos Seis D\u00edas. A firma, realizada en Arav\u00e1 polo primeiro ministro israel\u00ed Isaac Rabin e o primeiro ministro xordano Abdelsalam al-Majali, realizouse no contexto dos esforzos por chegar a un acordo de paz entre Israel e a OLP. Foi o segundo tratado de paz que asinou Israel desde a s\u00faa independencia, tras o rubricado con Exipto en 1979.\nEste tratado comprende seis puntos principais que se refiren \u00e1 demarcaci\u00f3n da fronteira, asuntos referentes aos recursos h\u00eddricos, \u00e1 seguridade, \u00e1 liberdade de movemento, aos lugares de significado hist\u00f3rico e relixioso e aos refuxiados e persoas desprazadas.\nHistoria.\nEn 1987 o ministro de asuntos exteriores de Israel, Shimon Peres e o rei Hussein I de Xordania trataron de acordar en segredo un acordo de paz segundo o cal Israel ceder\u00eda Cisxordania\u00a0a Xordania. Os dous firmaron un acordo definindo o marco de traballo para unha conferencia de paz en Oriente Pr\u00f3ximo. A proposta non chegou a consumarse debido \u00e1s obxecci\u00f3ns do primeiro ministro de Israel Isaac Rabin. O ano seguinte Xordania abandonou as s\u00faas reclamaci\u00f3ns sobre Cisxordania en favor dunha resoluci\u00f3n pac\u00edfica do conflito entre Israel e a OLP.\nAs conversas comezaron en 1994. O primeiro ministro israel\u00ed Isaac Rabin, xunto ao seu ministro de asuntos exteriores Shimon Peres informaron ao rei Hussein que tralos acordos de Oslo coa OLP, Xordania pod\u00eda \"quedar fora do gran xogo\". Hussein consultou ao presidente de Exipto Hosni Mubarak e ao sirio Hafez al-Asad. Mubarak animouno a asinar un acordo, mentres que al-Asad recomendoulle unicamente \"falar\" pero non firmar ning\u00fan acordo con Israel. O presidente dos Estados Unidos, Bill Clinton, premeu a Hussein para que comezara as conversas e asinar un tratado de paz con Israel, coa promesa de que as d\u00e9bedas de Xordania quedar\u00edan perdoadas. Os esforzos tiveron froito e Xordania asinou un tratado de non belixerancia con Israel. Rabin, Hussein e Clinton asinaron unha declaraci\u00f3n en Washington DC o 25 de xullo\u00a0de 1994. A declaraci\u00f3n dic\u00eda que Israel e Xordania remataban o seu estado oficial de inimizade e comezar\u00edan unhas negociaci\u00f3ns para conseguir o fin \"da matanza e a dor\" as\u00ed como un tratado de paz xusto e duradeiro.\nSinatura.\nO 26 de outubro\u00a0de 1994, Xordania e Israel asinaron o tratado de paz nunha cerimonia celebrada no val de Arava en Israel, ao norte de Eilat e preto da fronteira con Xordania. O primeiro ministro Rabin e o xordano Abdelsalam al-Majali asinaron o tratado e o presidente de Israel Ezer Weizman deuse a man co rei Hussein. O presidente estadounidense Bill Clinton, observou todo o acto acompa\u00f1ado polo seu secretario de estado Warren Christopher.\nExipto celebrou o acordo entre ambos pa\u00edses, mentres que Siria o ignorou. A milicia libanesa Hezbollah resistiuse ao tratado e 20 minutos antes da cerimonia lanzou un ataque con morteiro e m\u00edsiles sobre varias cidades do norte de Galilea.\nContidos.\nO Tratado de Paz consta dun pre\u00e1mbulo, 30 artigos, 5 anexos e minutas acordadas. Establece acordos sobre o territorio, a seguridade, as augas e a cooperaci\u00f3n entre varias materias.\nAs Minutas Acordadas do tratado establecen alg\u00fans detalles para a implantaci\u00f3n do tratado de paz."}
{"id": "445596", "revid": "7802", "url": "https://gl.wikipedia.org/wiki?curid=445596", "title": "Tratado de Paz xordano-israel\u00ed de 1994", "text": ""}
{"id": "445598", "revid": "98629", "url": "https://gl.wikipedia.org/wiki?curid=445598", "title": "Igrexa de Cristo (Ad\u00e9n)", "text": "A igrexa de Cristo \u00e9 un templo parroquial da diocese de Chipre e o Golfo, unha das catro dioceses da Igrexa episcopal en Xerusal\u00e9n e Oriente Medio, localizado na cidade de Ad\u00e9n, no Iemen.\nHistoria.\nO templo foi cobstru\u00eddo en 1863 como capela para as forzas armadas brit\u00e1nicas de Ad\u00e9n, e permaneceu activo at\u00e9 1970, cando foi expropiado polo goberno do Iemen do Sur, e foi empregado como almac\u00e9n e como ximnasio. En 1993 foi devolto \u00e1 diocese logo das negociaci\u00f3ns entre o bispo John Brown e as autoridades iemen\u00eds, cun acordo que levaba asociada a construci\u00f3n dunha cl\u00ednica. Logo da restauraci\u00f3n, o templo foi rededicado en 1997.\nCl\u00ednica Ras Morbat.\nA igrexa ten asociada unha cl\u00ednica, a Cl\u00ednica Ras Morbat, que proporciona atenci\u00f3n sanitaria \u00e1 poboaci\u00f3n local m\u00e1is empobrecida. Ten especial presenza no \u00e1mbito oftalmol\u00f3xico, e o Departamento de Oftalmolox\u00eda dela \u00e9 colaborador asociado do ACNUR. Tam\u00e9n realiza unha labor formativa para a poboaci\u00f3n local, funcionando como lugar de pr\u00e1cticas para a Facultade de Medicina da Universidade de Ad\u00e9n."}
{"id": "445601", "revid": "23204", "url": "https://gl.wikipedia.org/wiki?curid=445601", "title": "Rafiki", "text": "Rafiki\u00a0\u00e9 un filme kenyano de 2018 dirixido por Wanuri Kahiu. Inspirado na historia da escritora ugandesa Monica Arac de Nyeko \"Jambula Tree\", ga\u00f1adora do premio Caine no 2007, \"Rafiki\" \u00e9 a historia de amizade e de amor entre d\u00faas rapazas, Kena e Ziki, no medio das presi\u00f3ns familiares e pol\u00edticas. O filme foi estreado internacionalmente na secci\u00f3n Un Certain Regard do Festival de Cannes de 2018.\nProhibici\u00f3n.\n\"Rafiki\" foi prohibido pola Kenya Film Classification Board (KFCB) \"debido \u00e1 s\u00faa tem\u00e1tica homosexual e o claro intento de promocionar o lesbianismo en Kenya en contra da lei\". A KFCB tam\u00e9n advertiu de que calquera que fose descuberto en posesi\u00f3n do filme estar\u00eda a romper a lei en Kenya, onde o sexo homosexual est\u00e1 penado con 14 anos de c\u00e1rcere. A prohibici\u00f3n provocou a indignaci\u00f3n internacional entre os partidarios dos dereitos LGBT.\nA directora do filme, Wanuri Kahiu, demandou \u00f3 goberno de Kenya para conseguir que o filme fose estreado nos cinemas e fose elixible como candidato de Kenya no \u00d3scar \u00f3 mellor filme en lingua non inglesa na 91\u00aa edici\u00f3n dos premios. O 21 de setembro de 2018, o Tribunal Supremo de Kenya levantou a prohibici\u00f3n do filme, permitindo que se proxectase no pa\u00eds durante sete d\u00edas, cumprindo as\u00ed os requisitos de elixibilidade. Despois de que a prohibici\u00f3n fose levantada, o filme foi mostrado a unha multitude con t\u00f3dalas entradas vendidas nun cinema de Nairobi. Malia o cesamento da prohibici\u00f3n, non foi escollido como candidato de Kenya nos Oscar, sendo elixido \"Supa Modo\" no seu canto."}
{"id": "445605", "revid": "15490", "url": "https://gl.wikipedia.org/wiki?curid=445605", "title": "Premio de Xornalismo Manuel Lueiro Rey", "text": "O Premio de Xornalismo Manuel Lueiro Rey \u00e9 un galard\u00f3n que concede o Concello de Fornelos de Montes desde o ano 2017. Este premio reco\u00f1ece a figura de Manuel Lueiro Rey e procura a promoci\u00f3n xornal\u00edstica en galego.\nConsidera artigos xornal\u00edsticos de denuncia social."}
{"id": "445606", "revid": "65337", "url": "https://gl.wikipedia.org/wiki?curid=445606", "title": "Royal Numismatic Society", "text": "A Royal Numismatic Society -RNS- (en galego \"Real Sociedade Numism\u00e1tica\") \u00e9 unha sociedade erudita e sen \u00e1nimo de lucro situada en Londres, Reino Unido, encargada da promoci\u00f3n da investigaci\u00f3n en todas as ramas de numism\u00e1tica. A partir de 2014 ten o patrocinio da Ra\u00ed\u00f1a Isabel II.\nAfiliaci\u00f3n.\nO Consello da sociedade \u00e9 quen elixe os seus membros, maioritariamente destacados coleccionistas e investigadores, tanto profesionais como afeccionados, no \u00e1mbito da numism\u00e1tica.\nHistoria.\nA sociedade fundouse en 1836 coa denominaci\u00f3n de \"Numismatic Society of London\", e recibiu o t\u00edtulo de \"Real Sociedade Numism\u00e1tica\" de mans do rei Eduardo VII por unha carta rexia (\"Real Charter\") en 1904. A historia da sociedade foi publicada nunha serie anual de artigos por R. A. G. Carson, en \"Numismatic Chronicle\", o \u00f3rgano de expresi\u00f3n da entidade, entre 1975 e 1978. A quinta e derradeira entrega foi escrita para conmemorar o 150 aniversario da entidade en 1986, e nese mesmo ano publicouse o texto completo como monograf\u00eda baixo o t\u00edtulo de \"A History of the Royal Numismatic Society, 1936-1986\".\nPublicaci\u00f3ns.\nAdemais do seu peri\u00f3dico anual, \"The Numismatic Chronicle\", a sociedade leva a cabo tam\u00e9n outras publicaci\u00f3ns extraordinarias focalizadas nos m\u00e1is diversos aspectos da numism\u00e1tica, que incl\u00faen estudos detallados das emisi\u00f3ns monetarias de diferentes rexi\u00f3ns do mundo.\nPremios da \"Royal Numismatic Society\".\nMembro de Honra.\nReco\u00f1ecemento outorgado aos membros da sociedade que fixeran unha contribuci\u00f3n salientable \u00e1 numism\u00e1tica. \u00c9 un premio vitalicio e o habitual \u00e9 que existan arredor de 25 membros con esta consideraci\u00f3n. O membro de honra vivo m\u00e1is antigo no momento de redactar este artigo era o Pr\u00edncipe Filipe, Duque de Edinburgo, reco\u00f1ecido en 1967.\nMedalla da \"Royal Numismatic Society\".\nFoi institu\u00edda en 1883, como galard\u00f3n anual a persoas que se distingan polos seus servizos \u00e1 ciencia numism\u00e1tica, por elecci\u00f3n do consello da sociedade. A medalla conc\u00e9dese na Xunta Xeral Anual de decembro, durante a cal o galardoado pronuncia un discurso solemne. Os cu\u00f1os da medalla de prata orixinal son obra de Sir John Evans, en 1883. En 1993 encarg\u00f3uselle a Ian Rank-Broadley o dese\u00f1o dunha nova medalla de prata fundida. Entre os posuidores desta medalla est\u00e1n os ingleses Barclay Head (1907), Harold Mattingly (1941), Humphrey V. Sutherland (1954), Robert Carson (1972) e o franc\u00e9s Ernest Babelon (1899), as\u00ed como o rei V\u00edtor Manuel III de Italia (1904). S\u00f3 dous espa\u00f1ois acadaron a medalla: Leandre Villaronga (1989) e Pere Pau Ripoll\u00e8s (2016).\nPremio Parkes Weber.\nInstitu\u00eduse en 1954 grazas \u00e1 xenerosidade de F. Parkes Weber. Dotado cunha modesta cantidade econ\u00f3mica, conc\u00e9dese a traballos orixinais breves (non m\u00e1is de 5000 palabras) presentados por autores de menos de 31 anos de calquera nacionalidade acerca dalg\u00fan asunto de libre elecci\u00f3n relativo a moedas, medallas, fichas monetarias ou papel moeda.\nPremio Lhotka.\nFoi creado en 1962 polo membro honorario J.F. Lhotka, da Universidade de Oklahoma, en memoria do seu pai (do mesmo nome). Conc\u00e9deselle ao autor do libro ou do artigo en ingl\u00e9s considerado como m\u00e1is \u00fatil para os estudantes que se inician na numism\u00e1tica, publicado durante os dous anos anteriores \u00e1 s\u00faa concesi\u00f3n.\nPremio Samir Shamma.\nFoi establecido polo membro honorario Samir Shamma en 1992, para reco\u00f1ecer, con car\u00e1cter bianual, o libro, artigo ou conxunto de artigos, preferiblemente en ingl\u00e9s, publicados durante os tres anos anteriores \u00e1 s\u00faa concesi\u00f3n, considerados como m\u00e1is \u00fatiles para os estudosos da numism\u00e1tica dos pa\u00edses isl\u00e1micos. Na edici\u00f3n de 2017 estivo dotado con 2000 libras esterlinas.\nPremio Gilljam.\nEstablecido polo membro da sociedade H.H. Gilljam, o seu consello reco\u00f1ece con el bianualmente o libro ou artigo publicado nos tres anos anteriores que supo\u00f1a a mellor contribuci\u00f3n ao estudo da numism\u00e1tica do s\u00e9culo III anterior \u00e1 reforma monetaria de Diocleciano. Out\u00f3rgase preferentemente a traballos centrados \u00e1s emisi\u00f3ns na Galia e na Britania.\nPresidentes da \"Royal Numismatic Society\".\nEsta \u00e9 unha lista dos presidentes da \"Royal Numismatic Society\" desde a s\u00faa fundaci\u00f3n en 1836:"}
{"id": "445607", "revid": "65337", "url": "https://gl.wikipedia.org/wiki?curid=445607", "title": "Real Sociedade Numism\u00e1tica (Reino Unido)", "text": ""}
{"id": "445609", "revid": "23204", "url": "https://gl.wikipedia.org/wiki?curid=445609", "title": "Un bot\u00edn de 500.000 d\u00f3lares", "text": "Un bot\u00edn de 500.000 d\u00f3lares (en ) \u00e9 un filme estadounidense de 1974 escrito e dirixido por Michael Cimino. Est\u00e1 protagonizado por Clint Eastwood, Jeff Bridges, George Kennedy e Geoffrey Lewis.\nEstreouse en galego baixo o t\u00edtulo o \"Thunderbolt e Lightfoot\" o 16 de decembro de 1987 a trav\u00e9s da TVG, e co t\u00edtulo \"Un bot\u00edn de 500.000 d\u00f3lares\" o 14 de outubro de 2001."}
{"id": "445610", "revid": "23204", "url": "https://gl.wikipedia.org/wiki?curid=445610", "title": "Thunderbolt and Lightfoot", "text": ""}
{"id": "445611", "revid": "23204", "url": "https://gl.wikipedia.org/wiki?curid=445611", "title": "Thunderbolt e Lightfoot", "text": ""}
{"id": "445612", "revid": "65337", "url": "https://gl.wikipedia.org/wiki?curid=445612", "title": "Real Sociedade de Numism\u00e1tica", "text": "A denominaci\u00f3n Real Sociedade de Numism\u00e1tica pode estar referida a:"}
{"id": "445613", "revid": "65337", "url": "https://gl.wikipedia.org/wiki?curid=445613", "title": "Royal Numismatic Society (hom\u00f3nimos)", "text": "A denominaci\u00f3n Royal Numismatic Society pode estar referida a:"}
{"id": "445624", "revid": "197", "url": "https://gl.wikipedia.org/wiki?curid=445624", "title": "Gram\u00e1tica galega", "text": ""}
{"id": "445625", "revid": "5863", "url": "https://gl.wikipedia.org/wiki?curid=445625", "title": "Gram\u00e1tica da lingua galega", "text": "Gram\u00e1tica da lingua galega ou Gram\u00e1tica galega pode referirse a moitas e diferentes obras de descrici\u00f3n ou prescrici\u00f3n da estrutura gramatical da lingua galega, entre as que c\u00f3mpre mencionar:"}
{"id": "445626", "revid": "98629", "url": "https://gl.wikipedia.org/wiki?curid=445626", "title": "Brannigan", "text": "Brannigan \u00e9 un filme brit\u00e1nico de 1975 de DeLuxe Color dirixido por Douglas Hickox. Est\u00e1 protagonizado por John Wayne e Richard Attenborough. Un dos guionistas foi o fillo de Dalton Trumbo, Christopher Trumbo.\nAmbientado principalmente en Londres, o filme \u00e9 sobre un detective de Chicago enviado \u00f3 Reino Unido para organizar a extradici\u00f3n dun delincuente estadounidense."}
{"id": "445627", "revid": "98629", "url": "https://gl.wikipedia.org/wiki?curid=445627", "title": "A brigada do demo", "text": "A brigada do demo (en ) \u00e9 un filme estadounidense de 1968 dirixido por Andrew V. McLaglen. Foi rodado en Panavision, e bas\u00e9ase no libro hom\u00f3nimo de 1966, escrito por Robert H. Adleman e George Walton, un membro da brigada.\nEstreouse en galego o 10 de agosto de 2001 a trav\u00e9s da TVG."}
{"id": "445628", "revid": "23204", "url": "https://gl.wikipedia.org/wiki?curid=445628", "title": "The Devil's Brigade", "text": ""}
{"id": "445629", "revid": "23204", "url": "https://gl.wikipedia.org/wiki?curid=445629", "title": "Bruno (filme)", "text": "Bruno \u00e9 un filme estadounidense de\u00a02000 dirixido por Shirley MacLaine. Est\u00e1 protagonizado por Alex D. Linz e Shirley MacLaine. O filme foi o \u00fanico que filmou MacLaine."}
{"id": "445630", "revid": "98629", "url": "https://gl.wikipedia.org/wiki?curid=445630", "title": "Buchanan cabalga de novo", "text": "Buchanan cabalga de novo (en ) \u00e9 un filme estadounidense de 1958 dirixido por Budd Boetticher. Est\u00e1 protagonizado por Randolph Scott, Craig Stevens e Barry Kelley. Bas\u00e9ase na novela de 1956 \"The Name's Buchanan\" de Jonas Ward.\nEstreouse en galego o 11 de setembro de 2000 a trav\u00e9s da TVG."}
{"id": "445631", "revid": "23204", "url": "https://gl.wikipedia.org/wiki?curid=445631", "title": "Buchanan Rides Alone", "text": ""}
{"id": "445632", "revid": "23204", "url": "https://gl.wikipedia.org/wiki?curid=445632", "title": "Bule, isto \u00e9 Nova York", "text": "Bule, isto \u00e9 Nova York (en ) \u00e9 un filme estadounidense de 2004 dirixido por Dennie Gordon. Est\u00e1 protagonizado por Mary-Kate Olsen, Ashley Olsen e Eugene Levy. No filme, Mary-Kate e Ashley interpretan d\u00faas irm\u00e1s xemelgas con personalidades opostas nunha serie de aventuras na cidade de Nova York. \"Bule, isto \u00e9 Nova York\" re\u00fane a Mary-Kate e Ashley co seu compa\u00f1eiro de \"Full House\" Bob Saget. Foi o primeiro filme das irm\u00e1s Olsen dende \"It Takes Two\" en 1995."}
{"id": "445634", "revid": "23204", "url": "https://gl.wikipedia.org/wiki?curid=445634", "title": "New York Minute", "text": ""}
{"id": "445635", "revid": "25871", "url": "https://gl.wikipedia.org/wiki?curid=445635", "title": "Os b\u00fafalos de Durham", "text": "Os b\u00fafalos de Durham (en ) \u00e9 un filme estadounidense de 1988 escrito e dirixido por Ron Shelton. Est\u00e1 parcialmente baseado nas experiencias de nas ligas menores de b\u00e9isbol e nos Durham Bulls de Shelton. Est\u00e1 protagonizado por Kevin Costner como \"Crash\" Davis."}
{"id": "445637", "revid": "23204", "url": "https://gl.wikipedia.org/wiki?curid=445637", "title": "Bull Durham", "text": ""}
{"id": "445643", "revid": "98629", "url": "https://gl.wikipedia.org/wiki?curid=445643", "title": "Bullitt", "text": "Bullitt \u00e9 un filme estadounidense de 1968 dirixido por Peter Yates e producido por Philip D'Antoni. Est\u00e1 protagonizado por Steve McQueen, Robert Vaughn e Jacqueline Bisset. O gui\u00f3n \u00e9 obra de Alan R. Trustman e Harry Kleiner e bas\u00e9ase na novela de 1963, \"Mute Witness\", de Robert L. Fish, escrita baixo o alcume Robert L. Pike. Lalo Schifrin compuxo a banda sonora orixinal baseada no jazz."}
{"id": "445644", "revid": "98629", "url": "https://gl.wikipedia.org/wiki?curid=445644", "title": "Bell YOH-4", "text": "O Bell YOH-4 (orixinalmente YHO-4) foi un helic\u00f3ptero lixeiro monomotor desenvolvido para o programa Light Observation Helicopter (LOH) do Ex\u00e9rcito dos Estados Unidos. A pesar de que o YOH-4A non tivo \u00e9xito na competici\u00f3n orixinal do LOH, Bell redese\u00f1ouno como o Bell 206A JetRanger de li\u00f1as limpas para o mercado comercial, conseguindo un \u00e9xito instant\u00e1neo e duradeiro. En 1967 o Ex\u00e9rcito volveu a abrir a competici\u00f3n LOH, e o OH-58 Kiowa, baseado no 206A, foi escollido.\nDesenvolvemento.\nO 14 de outubro de 1960 a Armada dos Estados Unidos solicitou respostas a 25 fabricantes aeron\u00e1uticos a unha solicitude de propostas no nome do Ex\u00e9rcito para un Helic\u00f3ptero de Observaci\u00f3n Lixeiro (LOH). Bell entrou na competici\u00f3n xunto con outros 12 fabricantes, inclu\u00eddos Hiller Aircraft e Hughes Tool Co., Aircraft Division. En xaneiro de 1961 Bell presentou o dese\u00f1o 250 (D-250), que finalmente ser\u00eda designado como o YHO-4. O 19 de maio de 1961, Bell e Hiller foron anunciados como ga\u00f1adores da competici\u00f3n de dese\u00f1o.\nBell fabricou cinco prototipos do D-250, como Model 206, en 1962, facendo o primeiro prototipo o seu voo de estrea o 8 de decembro dese ano. Ao pouco tempo todas as aeronaves comezaron a designarse segundo un novo sistema, polo que o prototipo pasou a ser chamado YOH-4A. O YOH-4A tam\u00e9n era co\u00f1ecido co nome Ugly Duckling (O parrulo feo) en comparaci\u00f3n cos seus competidores. Tras probar os prototipos de Bell, Hughes e Fairchild-Hiller, o Hughes OH-6 foi seleccionado en maio de 1965.\nDespois do errado contrato militar, Bell intentou comercializar o Model 206, pero non lle foi ben comercialmente. A investigaci\u00f3n de mercado de Bell amosou que os clientes pensaban que o dese\u00f1o era desagradable. Bell finalmente redese\u00f1ar\u00eda o corpo do aparello para ter un dese\u00f1o m\u00e1is atractivo e est\u00e9tico e o reintroduxo como o Bell 206A JetRanger."}
{"id": "445647", "revid": "98629", "url": "https://gl.wikipedia.org/wiki?curid=445647", "title": "Ulrica Leonor de Suecia", "text": "Ulrica Leonor de Suecia (en sueco: \"Ulrika Eleonora\"), nada en Estocolmo o 23 de febreiro de 1688 e finada na mesma cidade o 24 de novembro de 1741, foi a ra\u00ed\u00f1a de Suecia dende o 30 de novembro de 1718 ao 29 de febreiro de 1720, e dende ese momento ata a s\u00faa morte, ra\u00ed\u00f1a consorte. Era tam\u00e9n duquesa de Bremen e princesa de Verden (1718-1719) a\u00ednda que estes territorios estaban ocupados polos daneses dende 1712. Foi a filla m\u00e1is nova do rei sueco Carlos XI e de Ulrica Leonor de Dinamarca. Contraeu matrimonio co pr\u00edncipe Frederico de Hesse-Kassel o 24 de marzo de 1715, mais non tivo fillos.\nPor mor da morte do seu irm\u00e1n Carlos XII o 30 de novembro de 1718, produc\u00edronse unha serie de discusi\u00f3ns sobre a sucesi\u00f3n, as cales se resolveron no seu favor despois de que ela aceptase abolir a monarqu\u00eda absoluta. O seu goberno foi d\u00e9bil, dependente da aristocracia e sobre todo do seu marido, circunstancia que a levou a depor a coroa tras pouco m\u00e1is dun ano de reinado.\nTraxectoria.\nDe princesa a rexente.\nUlrica Leonor naceu o 23 de xaneiro de 1688 no castelo de Estocolmo, filla do matrimonio de Carlos XI e Ulrica Leonor de Dinamarca. Foi chamada as\u00ed en honra \u00e1 s\u00faa nai. Durante a s\u00faa infancia foi relegada a un segundo plano, opacada pola s\u00faa irm\u00e1 m\u00e1is vella Eduvixes Sof\u00eda, quen ti\u00f1a maiores calidades intelectuais.\nAxi\u00f1a que alcanzou a idade adulta tivo moitos pretendentes, entre os que se atopaba o pr\u00edncipe Frederico, herdeiro de Hesse-Kassel. Este pediu a man da princesa dende 1710, cando Ulrica Leonor contaba con doce anos, mais o compromiso oficial non foi at\u00e9 o 23 de xaneiro de 1714. O matrimonio celebrouse o 24 de marzo de 1715.\nDespois da morte da s\u00faa irm\u00e1 Eduvixes Sof\u00eda en 1708, Ulrica Leonor era o \u00fanico membro da familia real con maior\u00eda de idade, salvo a s\u00faa anci\u00e1 avoa Eduvixes Leonor. Ao atoparse o seu irm\u00e1n o rei Carlos XII de campa\u00f1a no estranxeiro, a princesa comezou a inmiscirse nos asuntos pol\u00edticos.\nA finais de 1712 ou comezos de 1713 o rei considerou designar a Ulrica Leonor como rexente, pero nunca o levou a cabo. O consello real convenceu a princesa de asistir \u00e1s s\u00faas asembleas. En 1713, alg\u00fans membros do consello propuxeron que Ulrica Leonor fose nomeada vicerra\u00ed\u00f1a en ausencia do rei e como a m\u00e1is pr\u00f3xima herdeira da coroa. Ante o parlamento, a princesa mostrou aptitudes pol\u00edticas e grande interese polos asuntos do Estado. A partir de ent\u00f3n, comezou a gobernar \"de facto\" como rexenta, e asinaba a maior\u00eda dos escritos do parlamento.\nRa\u00ed\u00f1a de Suecia.\nO 5 de decembro de 1718, Ulrica Leonor desubriu a morte do seu irm\u00e1n o rei, e deseguido, nunha asemblea do parlamento, foi elevada a ra\u00ed\u00f1a, por ser ela a m\u00e1is pr\u00f3xima na sucesi\u00f3n real. O consello non estivo de acordo, e preferiu levar a cabo unha elecci\u00f3n para decidir cal ser\u00eda o pr\u00f3ximo rei de Suecia. O rival de Ulrica Leonor foi o seu sobri\u00f1o, o fillo de Eduvixes Sof\u00eda, Carlos Frederico de Holstein-Gottorp. Ulrica Leonor contou coa aprobaci\u00f3n do consello de guerra, grazas \u00e1s xesti\u00f3ns que realizou o seu marido Frederico de Hesse. O consello logrou arrincar de Ulrica Leonor a renuncia aos seus dereitos hereditarios, de modo que se converter\u00eda nunha ra\u00ed\u00f1a electa e non por herdanza. As\u00ed a princesa renunciaba tam\u00e9n ao absolutismo, pasando gran parte do seu poder \u00e1 aristocracia. Foi elixida ra\u00ed\u00f1a o 23 de xaneiro de 1719 e a coroaci\u00f3n levouse a cabo en Uppsala o 17 de marzo dese mesmo ano.\nA\u00ednda que non era brillante, como ra\u00ed\u00f1a Ulrica Leonor mostrou un car\u00e1cter resolto, meticuloso e con sentido da xustiza; pero do mesmo xeito que o seu irm\u00e1n, era obstinada e deix\u00e1base levar polas paix\u00f3ns. Entrou en conflito co home m\u00e1is destacado do consello, o chanceler Arvid Horn, quen tivo que deixar o seu posto. Tampouco puido p\u00f3rse de acordo cos sucesores de Horn, o que motivou cambios sucesivos na chanceler\u00eda, e efectos negativos na administraci\u00f3n da guerra e as negociaci\u00f3ns de paz.\nDende que foi electa como ra\u00ed\u00f1a, Ulrica Leonor pretendeu reinar de maneira conxunta co seu marido, o pr\u00edncipe Frederico, de maneira similar ao reinado en Inglaterra de Guillerme III e Mar\u00eda II, mais recibiu o rexeitamento da nobreza. Para ent\u00f3n, Frederico aumentara a s\u00faa influencia na ra\u00ed\u00f1a e nos asuntos do Estado e achegouse aos homes m\u00e1is poderosos do reino, quen axi\u00f1a consideraron un cambio no trono.\nA ra\u00ed\u00f1a escribiu ao parlamento para pedirlle autorizaci\u00f3n de cogobernar con Frederico, proposta que foi rexeitada. Nunha nova carta, o 29 de febreiro de 1720, notificou o seu desexo de abdicar en favor do seu home, coa condici\u00f3n de que, en caso da morte deste, ela asumise novamente a s\u00faa dignidade de ra\u00ed\u00f1a reinante. O 24 de marzo de 1720 Frederico de Hesse foi ascendido a rei e a partir de ent\u00f3n Ulrica Leonor foi a ra\u00ed\u00f1a consorte.\nRa\u00ed\u00f1a consorte.\nA\u00ednda que Ulrica Leonor demostrase interese polos asuntos p\u00fablicos, despois da s\u00faa abdicaci\u00f3n en 1720 afastouse por completo deles. Dedicou a s\u00faa vida \u00e1 lectura e \u00e1s obras de beneficencia e a cultivar amizades, principalmente do seu mesmo x\u00e9nero. Ocupouse brevemente do goberno en d\u00faas ocasi\u00f3ns: durante a viaxe ao estranxeiro que realizou Frederico en 1731 e cando este enfermou en 1738. Foi landgrave consorte de Hesse-Kassel dende 1730, pero nunca visitou ese pa\u00eds. O matrimonio nunca tivo fillos; o rei, en cambio, atopou unha amante na arist\u00f3crata Hedvig Taube, coa que procreou fillos ilex\u00edtimos.\nUlrica Leonor faleceu o 24 de novembro de 1741 en Estocolmo, v\u00edtima da var\u00edola.\nDevanceiros.\nDevanceiros de Ulrica Leonor de Suecia"}
{"id": "445649", "revid": "1888", "url": "https://gl.wikipedia.org/wiki?curid=445649", "title": "Lu\u00eds Marcelino Pereira Castrigo", "text": ""}
{"id": "445650", "revid": "98629", "url": "https://gl.wikipedia.org/wiki?curid=445650", "title": "A burla do demo", "text": "A burla do demo (en ) \u00e9 un filme brit\u00e1nico-italiano de 1953 dirixido por John Huston. Est\u00e1 protagonizado por Humphrey Bogart, Jennifer Jones e Gina Lollobrigida, xunto con Robert Morley, Peter Lorre e Bernard Lee. Huston e Truman Capote escribiron o gui\u00f3n, vagamente baseado na novela hom\u00f3nima do xornalista brit\u00e1nico Claud Cockburn, escrita baixo o alcume James Helvick. Huston fixo o filme como unha parodia do x\u00e9nero.\nEstreouse en galego o 2 de xullo de 1994 a trav\u00e9s da TVG."}
{"id": "445651", "revid": "23204", "url": "https://gl.wikipedia.org/wiki?curid=445651", "title": "Beat the Devil", "text": ""}
{"id": "445652", "revid": "89787", "url": "https://gl.wikipedia.org/wiki?curid=445652", "title": "Igrexa de San Sava (Estocolmo)", "text": "A igrexa de San Sava (en ; en ) \u00e9 unha igrexa en Estocolmo. Comezou a ser usada en 1991, mais non foi inaugurada oficialmente at\u00e9 o 5 de outubro de 2014. \u00c9 a catedral da eparqu\u00eda de Gran Breta\u00f1a e Escandinavia da Igrexa ortodoxa serbia."}
{"id": "445657", "revid": "7523", "url": "https://gl.wikipedia.org/wiki?curid=445657", "title": "James Gist", "text": "James Clough Gist III, nado na Provincia de Adana (Turqu\u00eda) o 26 de outubro de 1986, \u00e9 un xogador de baloncesto profesional estadounidense que xoga no ASVEL Basket da LNB Pro A.\nTraxectoria profesional.\nGist foi seleccionado na 57\u00aa posici\u00f3n do Draft da NBA de 2008 polos San Antonio Spurs. Tras pasar un ano no Pallacanestro Biella italiano, Gist asinou co Lokomotiv Kuban ruso. Gist xogou para os Spurs na Liga de Ver\u00e1n da NBA en 2010, pero foi cortado o 19 de outubro de 2010.\nO 15 de agosto de 2012, Gist asinou un contrato dun ano co Unicaja M\u00e1laga da Liga ACB. En decembro de 2012, Gist fichou polo Panathinaikos como parte do traspaso por Andy Panko.\nO 8 de xullo de 2019, Gist asinou un contrato de dous anos co KK Crvena zvezda serbio."}
{"id": "445658", "revid": "98629", "url": "https://gl.wikipedia.org/wiki?curid=445658", "title": "Neotragus batesi", "text": "Neotragus batesi \u00e9 unha especie de mam\u00edfero artiod\u00e1ctilo da familia dos b\u00f3vidos, subfamilia dos antilopinos, cuxa clasificaci\u00f3n \u00e9 discutida na actualidade. \u00c9 un pequeno ant\u00edlope que vive nas selvas h\u00famidas da \u00c1frica central e oriental.\nTaxonom\u00eda.\nDescrici\u00f3n.\nA especie foi descrita en 1903 polo zo\u00f3logo e coleccionista de animais brit\u00e1nico William Edward de Winton, na revista \"Proc. Zool. Soc. Lond.\", 1903 (1): 192.\nEtimolox\u00eda.\nPara a etimolox\u00eda do x\u00e9nero, v\u00e9xase \"Neotragus\".\nO nome esprec\u00edfico, \"batesi\", \u00e9 en honor do naturalista e explorador brit\u00e1nico Henry Walter Bates.\nNomes com\u00fans.\nNa maior parte dos idiomas europeos co\u00f1\u00e9cese cos nomes de ant\u00edlope anano de Bates ou neotrago de Bates (coas modificaci\u00f3ns propias de cada lingua).\nSubespecies.\nA maior\u00eda dos autores non reco\u00f1ecen en \"Neotragus batesi\" subespecies.\nPor\u00e9n, alg\u00fans reco\u00f1ecen d\u00faas, base\u00e1ndose en variaci\u00f3ns na coloraci\u00f3in da pelaxe do tronco e das patas: \nPero estas variaci\u00f3ns no foron confirmadas por evidencias xen\u00e9ticas, polo que s\u00f3 poden atribu\u00edrse \u00e1 separaci\u00f3n existente entre ambas as subpoboaci\u00f3ns (v\u00e9xase m\u00e1is abaixo \"distribuci\u00f3n\").\nA controvertida taxonom\u00eda dos neotraguinos.\nSegundo Eva V. B\u00e4rmann, da Universidade de Cambridge, e o seu colega Tim Schikora, do Centro de Investigaci\u00f3n da Biodiversidade e o Clima de Frankfurt, a pesar de que as especies de ant\u00edlopes ananos se reuniron comunmente na tribo dos neotraguinos debido \u00e1 s\u00faa aparencia morfol\u00f3xica xeral, as an\u00e1lises filoxen\u00e9ticas demostraron que non todos est\u00e1n estreitamente relacionados, polo que suxeriron restrinxir o nome de Neotragini ao x\u00e9nero tipo \"Neotragus\". No seu estudo utilizaron secuencias do citocromo b mitocondrial e medici\u00f3ns lineais do cranio para investigar m\u00e1is a fondo a similitude das tres especies de \"Neotragus\". Estas an\u00e1lises apoian a estreita relaci\u00f3n de \"Neotragus moschatus\" e \"Neotragus batesi\". Por\u00e9n, \"Neotragus pygmaeus\", a especie tipo \u2014que nunca antes se incluira nas an\u00e1lises filoxen\u00e9ticas\u2014 non est\u00e1 estreitamente relacionada. Segundo estes autores, poder\u00eda compartir un antepasado com\u00fan m\u00e1is recente con outro \"ant\u00edlope anano\", o \"Oreotragus oreotragus\", e cos duiqueros do taxon Cephalophini. Polo tanto, suxeriron resucitar o x\u00e9nero \"Nesotragus\" Von Dueben, 1846 para inclu\u00edr nel a \"Neotragus moschatus\" e \"Neotragus batesi\", deixando a \"Neotragus pygmaeus\" como a \u00fanica especie do x\u00e9nero.\nCatacter\u00edsticas.\nAparencia xeral.\n\u00c9 un ant\u00edlope moi pequeno, o segundo m\u00e1is pequeno detr\u00e1s do ant\u00edlope real ou ant\u00edlope anano (\"Neotragus pygmaeus\"), ao que s\u00f3 supera nuns poucos cent\u00edmetros de longo (de 5 a 10). Moi similar a este, de corpo delicado e compacto, sen \"cristas\" no curuto da cabeza, e lombo arredondado. S\u00f3 os machos presentan cornos, que son rectos, pequenos, con aneis e rematados en punta. As orellas son m\u00e1is ben curtas. O foci\u00f1o est\u00e1 espido. Os pezu\u00f1os interiores son estreitos e apuntados. Presenta gl\u00e1ndulas preorbitais e nos pezu\u00f1os, e carece de gl\u00e1ndulas inguinais. As diferenzas, ademais do tama\u00f1o, consisten, \u00e1 parte dalg\u00fan pequenos detalles anat\u00f3micos, en que a cor da cola \u00e9 parda escura uniforme, en que presenta de aneis na base dos cornos, que son totalmente lisos no real, e nos pezu\u00f1os laterais, que non son normalmente vis\u00edbeis. Tam\u00e9n se pode confundir con outros \"ant\u00edlopes ananos\", como os duiqueros, que son algo m\u00e1is grandes, a forma xeral do corpo \u00e9 diferente, non presentan un perfil recto na cabeza, e si en cambio \"cristas\" entre os pequenos cornos.\nA coloraci\u00f3n xeral da s\u00faa pelaxe \u00e9 parda escura brillante no lombo e m\u00e1is clara nos flancos. A garganta e o ventre son brancos, tinxidos \u00e1s veces de amarelada apagada. A cola \u00e9 uniformemente apardazada.\nOs cornos, presentes s\u00f3 nos machos, como quedou dito, son moi pequenos (de 2,5 a 4\u00a0cm), robustos e anelados na base, lisos nas partes superiores, inclinados cara a atr\u00e1s e rematados en agudas puntas.\nDimensi\u00f3ns.\nA lonxitude da cabeza e tronco oscila entre os 50 e os 55\u00a0cm, a cola mide de 5 a 8\u00a0cm, a altura na cernella \u00e9 duns 30 cm, e o peso rolda entre os 4 e os 5\u00a0kg. Os machos son bastante m\u00e1is grandes e pesados que as femias.\nBiolox\u00eda.\nH\u00e1bitat e distribuci\u00f3n.\nO h\u00e1bitat t\u00edpico de \"Neotragus batesi\" son as densas selvas h\u00famidas das terras baixas da \u00c1frica central,onde encontra agocho nas matogueiras densas. Pero tam\u00e9n habita en plantaci\u00f3ns, bosques secundarios, \u00e1reas despexadas e zonas ao redor dos asentamentos humanos.A s\u00faa \u00e1rea de distribuci\u00f3n div\u00eddese tres poboaci\u00f3ns separadas: ao norte, enc\u00f3ntrase nunha pequena zona do sueste de Nixeria; en \u00c1frica occidental, na conca baixa do Congo, est\u00e9ndese por unha ampla \u00e1rea do sur do Camer\u00fan, en toda a Guinea Ecuatorial e o Gab\u00f3n e unha pequena zona do sueste da Rep\u00fablica Centroafricana e porci\u00f3ns m\u00e1is amplas do norte e o sur da Rep\u00fablica do Congo e, na \u00c1frica central ocupa o unha ampla parte do nordeste da Rep\u00fablica Democr\u00e1tica do Congo e unha pequena do oeste de Uganda.\nAlimentaci\u00f3n.\nOs ant\u00edlopes ananos de Bates comn follas e abrochos dos arbustos, cogomelos, pastan e prados e comen tam\u00e9n outras plantas herb\u00e1ceas. E tam\u00e9n plantas cultivadas, polo que son animais pouco pulares entre os agricultores que, moitas veces, os cazan con trampas cerca dos seus campos agr\u00edcolas.\nCostumes.\nOs machos son territoriais, marcando o seu territorio coa secreci\u00f3no das s\u00faa gl\u00e1ndulas preorbita\u00eds; a extensi\u00f3n t\u00edpica do seu territorio \u00e9 de 2 a 4 hect\u00e1reas. As femias son m\u00e1i sociais entre si e, \u00e1s veces, viven en grupos pequenos. Cando se asustan, foxen emitindo unha especie de ladrido.\nReproduci\u00f3n.\nA maior\u00eda dos ant\u00edlopes ananos apar\u00e9anse nas estaci\u00f3ns secas serodias e nas temper\u00e1s h\u00famidas. O per\u00edodo de xestaci\u00f3n \u00e9 de 180 d\u00edas. As femias paren unha soa cria, que pesa ao nacer entre 1,6 e 2,4\u00a0kg.\nStatus.\nSeguindo a Uni\u00f3n Internacional para a Conservaci\u00f3n da Natureza a especie non est\u00e1 en perigo, a\u00ednda que se enfronta \u00e1 perda do seu h\u00e1bitat, porque, en xeral, \u00e9 capaz de adaptarse aos bosques secundarios, plantaci\u00f3ns, bordos de cami\u00f1os e xard\u00edns dos poboados. Por\u00e9n, a expansi\u00f3n da poboaci\u00f3n humana ten un efecto negativo na poboaci\u00f3n futura deste pequeno ant\u00edlope. A\u00ednda que non se caza comercialmente, os agricultores c\u00e1zano en cantidcades limitadas para aproveitar a s\u00faa carne, que usan como alimento. Por iso estra entidade cualifica o seu status como \"LC\" (pouco preocupante)."}
{"id": "445659", "revid": "865", "url": "https://gl.wikipedia.org/wiki?curid=445659", "title": "Asuntos que se resolven co tempo", "text": "Asuntos que se resolven co tempo \u00e9 un \u00e1lbum da banda galega de post-rock Noise Project, publicado o 9 de marzo de 2010 a trav\u00e9s do selo A Regueifa Discos."}
{"id": "445660", "revid": "5863", "url": "https://gl.wikipedia.org/wiki?curid=445660", "title": "M. Lugr\u00eds Freire", "text": ""}
{"id": "445662", "revid": "89787", "url": "https://gl.wikipedia.org/wiki?curid=445662", "title": "Sime\u00f3n I de Bulgaria", "text": "Sime\u00f3n I, chamado Sime\u00f3n o Grande (en b\u00falgaro: \u0421\u0438\u043c\u0435\u043e\u043d I \u0412\u0435\u043b\u0438\u043a\u0438, \"Simeon I Veliki\", antigo b\u00falgaro: \u0421\u0477\u043c\u0454\u0461\u043d\u044a \u0410\u0483 \u0412\u0454\u043b\u0438\u043a\u044a), nado en 864 ou 865 e finado en Preslav o 27 de maio de 927, foi un tsar (emperador) do Primeiro Imperio b\u00falgaro (925-927) e un soberano guerreiro que fixo da s\u00faa corte un centro cultural. Educado en Constantinopla, Sime\u00f3n sucedeu ao seu pai, Boris I, en 893 despois do breve reinado do seu disoluto irm\u00e1n m\u00e1is vello, Vladimir.\nA s\u00faa ambici\u00f3n dominante, que foi ascender ao trono imperial de Bizancio, unha aspiraci\u00f3n compartida as\u00ed mesmo por moitos tsares b\u00falgaros posteriores, conduciu a Sime\u00f3n a embarcarse en moitas guerras co Imperio bizantino (894, 896, 913, 917, 923). Nunca conseguiu tomar Constantinopla, a pesar de que estivo varias veces \u00e1 s\u00faa mercede, mais tomou para el o t\u00edtulo de \u00abtsar de todos os b\u00falgaros\u00bb (925) e tam\u00e9n declarou o Arcebispado aut\u00f3nomo b\u00falgaro como autoc\u00e9falo e elevouno \u00e1 categor\u00eda de Patriarcado. Nos Balc\u00e1ns, estendeu o poder de Bulgaria sobre o sur de Macedonia, o sur de Albania, e Serbia, que se converteron nos seus vasalos; pero o dominio b\u00falgaro ao norte do Danubio perdeuse probablemente durante o seu reinado. Sime\u00f3n casou d\u00faas veces e deixou catro fillos, dos cales o m\u00e1is vello do seu segundo matrimonio, Pedro I, o sucedeu.\nPrimeiros anos e ascenso ao trono.\nSime\u00f3n naceu en 864 ou 865, como o terceiro fillo do \"kniaz\" (pr\u00edncipe) Boris I, quen pertenc\u00eda \u00e1 dinast\u00eda Krum. Debido a que o seu pai cristianizara Bulgaria en 865, Sime\u00f3n naceu e permaneceu cristi\u00e1n durante toda a s\u00faa vida. Nomeando o seu fillo m\u00e1is vello, Vladimir, como o seu herdeiro natural ao trono b\u00falgaro, Boris quer\u00eda que o seu fillo m\u00e1is novo se convertese nun cl\u00e9rigo de alto rango, posiblemente en arcebispo de Bulgaria, e, con este obxectivo, enviouno con trece anos \u00e1 Universidade de Constantinopla para que recibise unha educaci\u00f3n teol\u00f3xica. Adoptou o nome de Sime\u00f3n durante o seu noviciado nun mosteiro da capital imperial. Na d\u00e9cada seguinte (ca. 878-888), recibiu unha excelente educaci\u00f3n e estudou a ret\u00f3rica de Dem\u00f3stenes e Arist\u00f3teles. Tam\u00e9n aprendeu a falar fluidamente o grego ata o punto de ser chamado \u00abmedio grego\u00bb nas cr\u00f3nicas bizantinas. Espec\u00falase que puido estar baixo a tutela do patriarca, Focio, algo que non \u00e9 posible comprobar en ningunha fonte co\u00f1ecida.\nArredor de 888, volveu a Bulgaria e estableceuse no acabado de fundar mosteiro real de Preslav \u00abna desembocadura do Ti\u010da\u00bb, onde, baixo a supervisi\u00f3n de Naum de Preslav, se dedicou \u00e1 traduci\u00f3n de importantes obras relixiosas do grego ao antigo eslavo eclesi\u00e1stico (b\u00falgaro antigo) xunto con outros estudantes de Constantinopla. Mentres tanto, Vladimir ascendeu ao trono despois de que o seu pai Boris se retirase a un mosteiro. O novo gobernante intentou reintroducir o tengrianismo no imperio e \u00e9 posible que tam\u00e9n asinase un pacto contra os bizantinos con Arnulfo de Carintia, o que obrigou a Boris a sa\u00edr do seu retiro. Sime\u00f3n recibiu o trono despois que o seu pai depuxese a Vladimir e ordenase que fose encarcerado e cegado. A s\u00faa ascensi\u00f3n foi confirmada nunha asemblea en Preslav que tam\u00e9n proclamou o b\u00falgaro como a \u00fanica lingua oficial do estado e da igrexa e trasladou a capital de Pliska a Preslav para consolidar a conversi\u00f3n do pa\u00eds ao cristianismo. Desco\u00f1\u00e9cese por que Boris non colocou o seu segundo fillo, Gabriel, no trono en vez do seu terceiro fillo.\nGuerra comercial contra o Imperio bizantino e invasi\u00f3ns maxiares.\nCon Sime\u00f3n no trono, a longa paz cos bizantinos asinada polo seu pai estaba a piques de acabar. Un conflito xurdiu cando o emperador Le\u00f3n VI o Sabio, supostamente actuando baixo a presi\u00f3n da s\u00faa amante Zoe Zautzina e do seu pai, Estiliano Zautzes, trasladou o monopolio comercial b\u00falgaro de Constantinopla a Tesal\u00f3nica, onde os comerciantes b\u00falgaros estaban obrigados a pagar pesados impostos. Os comerciantes pediron a axuda do monarca b\u00falgaro, quen reclamou a Le\u00f3n mais foi completamente ignorado.\nNo outono de 894, Sime\u00f3n invadiu o Imperio bizantino dende o norte e atopou pouca resistencia debido a que as tropas bizantinas estaban concentradas en Anatolia oriental para conter as invasi\u00f3ns \u00e1rabes. Informado da ofensiva b\u00falgara, o sorprendido Le\u00f3n enviou un ex\u00e9rcito composto de gardas e outras unidades militares que conseguiu xuntar na capital para detela, pero foi completamente destru\u00eddo nalgunha parte do thema de Macedonia. Os b\u00falgaros apresaron a maior parte dos gardas, que eran mercenarios xazaros e mataron moitos arcontes, inclu\u00eddo un xeneral. Con todo, tiveron que retirarse apresuradamente para facer fronte a unha invasi\u00f3n dos maxiares no norte de Bulgaria. Estes sucesos foron posteriormente chamados \u00aba primeira guerra comercial na Europa medieval\u00bb polos historiadores b\u00falgaros.\nIncapaz de responder de forma efectiva \u00e1 campa\u00f1a b\u00falgara por causa do posicionamento das s\u00faas tropas, os bizantinos convenceron os maxiares para que atacasen Bulgaria promet\u00e9ndolles a axuda da s\u00faa armada para cruzar o Danubio. Tam\u00e9n puido ser que Le\u00f3n VI asinase un acordo con Arnulfo para asegurar que os francos non apoiasen a Sime\u00f3n contra os maxiares. Ademais diso, o xeneral Nic\u00e9foro Focas foi chamado de volta do sur de Italia para dirixir outro ex\u00e9rcito en 895 coa intenci\u00f3n de intimidar os b\u00falgaros. Sime\u00f3n, sen saber da ameaza do norte, foi ao encontro das forzas de Focas, mais os dous ex\u00e9rcitos non chegaron a enfrontarse. En lugar diso, os bizantinos ofreceron unha paz, informando o monarca b\u00falgaro sobre os ataques por terra e por mar bizantinos, mais sen mencionar o planeado ataque maxiar. Sime\u00f3n, sospeitando, arrestou o emisario bizantino e ordenou que a ruta empregada pola armada bizantina para chegar ao Danubio fose bloqueada con cordas e cadeas ata que puidese facer fronte \u00e1s forzas de Nic\u00e9foro Focas.\nA pesar dos problemas provocados por este bloqueo, os bizantinos finalmente conseguiron axudar os maxiares, liderados polo fillo de \u00c1rp\u00e1d, Li\u00fcntika, no seu cruzamento polo Danubio, probablemente nalg\u00fan lugar preto da moderna cidade de Gala\u0163i, e axud\u00e1ronos a saquear as terras b\u00falgaras. Ao descubrir a invasi\u00f3n, Sime\u00f3n marchou cara ao norte deixando algunhas tropas no sur para evitar un posible ataque por parte de Focas. Os dous encontros que tivo co inimigo no norte de Dobruja resultaron vitorias maxiares e viuse obrigado a retirarse a Drastar. Despois de saquear a maior parte de Bulgaria e chegar \u00e1s portas de Preslav, os maxiares regresaron a casa, mais non antes de que Sime\u00f3n conclu\u00edse un armisticio con Bizancio no ver\u00e1n de 895. A paz a\u00ednda ter\u00eda que agardar, pois Le\u00f3n VI quer\u00eda que os prisioneiros bizantinos da guerra comercial fosen liberados.\nCampa\u00f1a contra os maxiares e novas guerras contra os bizantinos.\nDespois de lidar coa presi\u00f3n dos maxiares e dos bizantinos, Sime\u00f3n estaba agora libre para formular unha campa\u00f1a de represalia contra os maxiares. Negociou a creaci\u00f3n dunha forza conxunta cos veci\u00f1os orientais dos maxiares, os pechenegos, e aprisionou o enviado bizantino Le\u00f3n Querosfactes para atrasar a liberaci\u00f3n dos prisioneiros ata despois da campa\u00f1a, o que lle permitir\u00eda negociar a paz en mellores condici\u00f3ns. Nun intercambio de correspondencia co enviado, o monarca rexeitou liberar os prisioneiros e ridiculizou as habilidades astrol\u00f3xicas de Le\u00f3n VI.\nEmpregando a invasi\u00f3n maxiar nas terras eslavas veci\u00f1as en 896 como \"casus belli\", finalmente marchou contra os maxiares xunto cos seus novos aliados pechenegos ese mesmo ano, derrot\u00e1ndoos completamente na batalla do Buh meridional. Os maxiares v\u00edronse forzados a abandonar Etelk\u00f6z para sempre e traslad\u00e1ronse a Panonia. Despois desta vitoria, Sime\u00f3n finalmente puxo en liberdade os prisioneiros bizantinos a cambio dos b\u00falgaros capturados en 895.\nAlegando que non todos os prisioneiros foran postos en liberdade, Sime\u00f3n invadiu novamente o Imperio bizantino no ver\u00e1n de 896 e marchou directamente cara a Constantinopla. Na Tracia bizantina, tivo que enfrontar un ex\u00e9rcito bizantino reunido apresuradamente, mais aniquilouno na batalla de Bulgar\u00f3figo (preto da actual Babaeski, Turqu\u00eda). Armando prisioneiros \u00e1rabes e envi\u00e1ndoos a combater contra os b\u00falgaros como unha medida desesperada, Le\u00f3n VI conseguiu repelelos de Constantinopla, xa que estaban siti\u00e1ndoa. A guerra rematou cun tratado a paz que durou ata a morte de Le\u00f3n VI en 912 e cuxos termos forzaban a Bizancio a pagar un tributo anual aos b\u00falgaros. O tratado tam\u00e9n obrigaba os bizantinos a ceder a \u00e1rea entre o mar Negro e Istranca ao Imperio b\u00falgaro. Durante este per\u00edodo, Sime\u00f3n tam\u00e9n conseguiu impo\u00f1er a s\u00faa autoridade sobre Serbia e, \u00e1 s\u00faa vez, reco\u00f1eceu a Pedro Gojnikovi\u0107 como pr\u00edncipe.\nPor\u00e9n, o monarca b\u00falgaro frecuentemente violaba os termos do tratado, atacando e conquistando territorios bizantinos en diversas ocasi\u00f3ns, como en 904, cando o xeneral bizantino renegado Le\u00f3n de Tr\u00edpoli e os seus \u00e1rabes aproveitaron a confusi\u00f3n provocada polas incursi\u00f3ns b\u00falgaras para lanzar unha campa\u00f1a mar\u00edtima e atacar Tesal\u00f3nica. Despois de que os \u00e1rabes saqueasen a cidade, Tesal\u00f3nica convert\u00e9rase nun albo f\u00e1cil non s\u00f3 para Bulgaria, sen\u00f3n tam\u00e9n para os veci\u00f1os eslavos. Para disuadir a Sime\u00f3n de capturar a cidade e poboala con eslavos, Le\u00f3n VI viuse obrigado a facer novas concesi\u00f3ns territoriais aos b\u00falgaros na rexi\u00f3n de Macedonia: todas as terras habitadas polos eslavos al\u00ed e en Albania foron cedidas aos b\u00falgaros e a fronteira foi trazada a s\u00f3 20\u00a0km de Tesal\u00f3nica.\nReco\u00f1ecemento como emperador.\n\u00c1 morte de Le\u00f3n VI o 11 de maio de 912 e a ascensi\u00f3n do seu pequeno fillo Constantino VII baixo a tutela do seu t\u00edo Alexandre, que expulsou a Zoe Karbonopsina, nai do menor e cuarta esposa de Le\u00f3n, do palacio, constitu\u00edu unha grande oportunidade para Sime\u00f3n de intentar outra campa\u00f1a contra Constantinopla. Na primavera de 913, os seus emisarios que chegaran \u00e1 capital para renovar a paz de 896 foron expulsados por Alexandre, quen se negou a pagar o tributo anual e lle advirtiu que se preparase para a guerra. Antes de que Sime\u00f3n puidese atacar, Alexandre faleceu (6 de xu\u00f1o de 913), deixando o imperio en mans dunha rexencia encabezada polo patriarca de Constantinopla Nicolao I o M\u00edstico. Moitos residentes de Constantinopla non reco\u00f1eceron o mozo emperador e en cambio apoiaron o pretendente Constantino Ducas, que, exacerbados polas revoltas no sur de Italia e a planeada invasi\u00f3n \u00e1rabe en Anatolia oriental, unicamente favorec\u00edan a Sime\u00f3n. Nicolao tratou de disuadir a Sime\u00f3n da s\u00faa planeada invasi\u00f3n nunha longa serie de cartas, mais o monarca b\u00falgaro atacou cun grande ex\u00e9rcito en xullo ou agosto de 913, chegando \u00e1s portas de Constantinopla sen enfrontar resistencia e siti\u00e1ndoa novamente.\nNon obstante, a anarqu\u00eda en Constantinopla cesara despois do asasinato do pretendente Constantino Ducas, e form\u00e1rase un goberno co patriarca Nicolao \u00e1 cabeza. Isto instou o b\u00falgaro a levantar o seu asedio e entrar en negociaci\u00f3ns de paz, para alegr\u00eda dos bizantinos. As prolongadas negociaci\u00f3ns deron como resultado o pagamento dos tributos atrasados, a promesa de que Constantino VII se casar\u00eda cunha das fillas de Sime\u00f3n e, m\u00e1is importante, o reco\u00f1ecemento oficial do monarca b\u00falgaro como emperador polo patriarca Nicolao no palacio de Blanquerna.\nPouco despois da visita de Sime\u00f3n a Constantinopla, a nai de Constantino, Zoe, regresou \u00e1 corte ante a insistencia do mozo emperador e inmediatamente comezou a eliminar os rexentes. A trav\u00e9s dun complot, conseguiu asumir o poder en febreiro de 914 practicamente quitando a Nicolao do goberno e comezou a rexeitar e ocultar o reco\u00f1ecemento do t\u00edtulo imperial b\u00falgaro. Ademais, tam\u00e9n cancelou o planeado matrimonio do seu fillo coa filla do emperador b\u00falgaro. Sime\u00f3n invadiu Tracia novamente no ver\u00e1n de 914 e capturou Adrian\u00f3polis. Zoe apresurouse a enviar numerosos presentes para intentar reconciliarse e conseguiu convencelo de devolver a cidade e retirarse. Nos anos seguintes, as forzas b\u00falgaras continuaron a actuar nas provincias bizantinas ao noroeste, preto de Dirraquio e Tesal\u00f3nica, mais non houbo unha nova campa\u00f1a contra Constantinopla.\nVitorias en Aqueloo e Katasyrtai.\nEn 917, Sime\u00f3n estaba a prepararse para outra guerra contra o Imperio bizantino. Intentou crear unha alianza cos pechenegos, mais os seus emisarios non consegu\u00edan competir cos recursos financeiros dos bizantinos, que armaron unha gran campa\u00f1a contra Bulgaria. Mesmo intentaron convencer o pr\u00edncipe serbio Pedro Gojnikovi\u0107 de participar no ataque co apoio dos maxiares.\nNese mesmo ano, un poderoso ex\u00e9rcito bizantino dirixido por Le\u00f3n Focas o Vello, fillo de Nic\u00e9foro Focas, invadiu Bulgaria nun ataque coordinado coa armada bizantina comandada por Romano Lecapeno. De cami\u00f1o a Mesembria, onde deb\u00edan atoparse cos reforzos que estaban a ser transportados pola armada, as forzas de Focas acamparon preto do r\u00edo Aqueloo, non moi lonxe do porto de Anquialo. Cando se decatou da invasi\u00f3n, o tsar marchou inmediatamente para interceptar os bizantinos e atacou dende os outeiros pr\u00f3ximos, tom\u00e1ndoos por sorpresa. A batalla de Aqueloo, librada o 20 de agosto, foi unha das m\u00e1is grandes da historia medieval e rematou nunha decisiva vitoria b\u00falgara. A\u00ednda que Focas conseguira escapar cara a Mesembria, a maior parte dos seus comandantes morreran. D\u00e9cadas despois, Le\u00f3n o Di\u00e1cono, escribiu que \u00abmoreas de \u00f3sos a\u00ednda se pod\u00edan ver ata o d\u00eda de hoxe no r\u00edo Aqueloo, onde un ex\u00e9rcito bizantino foi destru\u00eddo de forma infame\u00bb.\nO planeado ataque dos pechenegos polo norte tam\u00e9n fracasou debido a que discutiron co almirante Lecapeno e terminou neg\u00e1ndose a transportalos a trav\u00e9s do Danubio. Os maxiares e os serbios tampouco entraron na guerra: os primeiros estaban ocupados cos seus aliados francos en Europa Occidental e os serbios mostr\u00e1banse reticentes porque Miguel de Zahumlia, un aliado de Bulgaria, avisara a Sime\u00f3n do plan.\nO ex\u00e9rcito b\u00falgaro continuou a facer campa\u00f1a despois da vitoria en Aqueloo e axi\u00f1a conseguiu outra vitoria. A forza b\u00falgara enviada para perseguir o que quedara das forzas bizantinas aproximouse a Constantinopla e enfrontouse novamente con Le\u00f3n Focas, quen conseguira volver ao territorio bizantino preto do lugar de Katasyrtai, nas aforas da capital. As forzas b\u00falgaras atacaron novamente e lograron derrotar os bizantinos, destru\u00edndo as s\u00faas \u00faltimas unidades antes de regresar a Bulgaria.\nSublevaci\u00f3n serbia e campa\u00f1as finais contra os bizantinos.\nPouco despois da campa\u00f1a, Sime\u00f3n volveuse contra o pr\u00edncipe serbio Pedro Gojnikovi\u0107 por intentar aliarse cos bizantinos. O tsar enviou un ex\u00e9rcito liderado por dous dos seus comandantes, Teodoro Sigritsa e Marmais a Serbia. Os dous conseguiron convencer a Pedro de participar persoalmente nunha reuni\u00f3n na que foi capturado e enviado a Bulgaria, onde morreu nun alxube. Sime\u00f3n colocou a Pablo Branovi\u0107, que estaba exiliado en Bulgaria, no trono de Serbia, recuperando as\u00ed o control da rexi\u00f3n por un tempo. \nMentres tanto, os fracasos militares bizantinos provocaron un novo cambio de goberno en Constantinopla: o almirante Romano Lecapeno substitu\u00edu a Zoe como rexente do pequeno Constantino VII en 919, forz\u00e1ndoa a entrar nun convento. Romano obrigou o mozo a casa coa s\u00faa filla, Helena, e proclamouse coemperador en decembro de 920, asumindo o control do imperio e frustrando as\u00ed novamente o plan do emperador b\u00falgaro.\nIncapaz de tomar o trono bizantino por medios diplom\u00e1ticos, o enfurecido emperador b\u00falgaro novamente tivo que guerrear para impor a s\u00faa vontade. Entre 920 e 922, Bulgaria aumentou a presi\u00f3n sobre os bizantinos, facendo campa\u00f1a no oeste a trav\u00e9s de Tesalia ata chegar ao istmo de Corinto e no leste en Tracia ata alcanzar e cruzar os Dardanelos para p\u00f3r sitio \u00e1 cidade de L\u00e1mpsaco. As forzas b\u00falgaras apareceron \u00e1s portas de Constantinopla en 921 despois de que capturasen Adrian\u00f3polis novamente e esixisen a deposici\u00f3n de Romano. O ano seguinte, despois da vitoria na batalla de Pegai, os b\u00falgaros queimaron case todo o Corno de Ouro e capturaron Bizye. Mentres tanto, os bizantinos intentaron incitar os serbios contra Sime\u00f3n, pero o emperador b\u00falgaro reaccionou primeiro e substitu\u00edu a Pablo por Zacar\u00edas Pribislavljevi\u0107, que estaba refuxiado en Constantinopla antes de ser capturado.\nDesesperado por conquistar Constantinopla, Sime\u00f3n dese\u00f1ara unha gran campa\u00f1a para 924 e enviou emisarios ao califa fatim\u00ed, Abdullah al-Mahdi Billah para tratar de empregar a s\u00faa poderosa armada no ataque. O califa accedeu e enviou os seus propios emisarios aos b\u00falgaros para acordar os detalles, pero os enviados foron capturados polos bizantinos en Calabria e Romano, para saber do plan, ofreceu a paz e xenerosos presentes aos \u00e1rabes, arruinando a alianza do emperador b\u00falgaro.\nEn Serbia, Zacar\u00edas foi persuadido polos bizantinos a rebelarse e recibiu o apoio de moitos b\u00falgaros insatisfeitos coas incesantes campa\u00f1as de Sime\u00f3n contra o Imperio bizantino. O emperador b\u00falgaro enviou as s\u00faas tropas, novamente baixo o mando de Sigritsa e Marmais, pero foron derrotadas e os dous comandantes, decapitados, obrigando a Sime\u00f3n a un armisticio cos bizantinos para poder concentrarse na revolta. Sime\u00f3n enviou un novo ex\u00e9rcito, esta vez encabezado por \u010caslav Klonimirovi\u0107, para depo\u00f1er a Zacar\u00edas, que fuxiu a Croacia. Despois desta vitoria, a nobreza serbia foi convocada polo novo pr\u00edncipe para que xurase lealdade \u00e1 s\u00faa persoa e persoalmente a Bulgaria. Por\u00e9n, non apareceron. Todos os nobres foron arrestados e decapitados e Bulgaria anexionou directamente Serbia.\nNo ver\u00e1n de 924, Sime\u00f3n conseguiu novamente chegar a Constantinopla e esixiu reunirse co patriarca e o emperador. Falou con Romano no Corno de Ouro o 9 de setembro e acordou unha tregua cuns termos que esix\u00edan o pagamento dun tributo anual polos bizantinos aos b\u00falgaros. A cambio, o emperador b\u00falgaro ter\u00eda que devolver algunhas cidades na costa do mar Negro. Durante a conversa, dise que d\u00faas aguias foron vistas no ceo, primeiro xuntas e logo separadas, unha voando a Constantinopla e a outra a Tracia, que foi tomada como un signo de imposibilidade de reconciliaci\u00f3n entre os dous emperadores. Na s\u00faa descrici\u00f3n da reuni\u00f3n, Te\u00f3fanes Continuatus menciona que \u00abos dous emperadores... falaron\u00bb, o que poder\u00eda indicar que os bizantinos pasar\u00edan a reco\u00f1ecer novamente as s\u00faas pretensi\u00f3ns imperiais.\nGuerra contra Croacia e \u00faltimos anos.\nProbablemente despois (ou posiblemente na mesma \u00e9poca) da morte do patriarca Nicolao I o M\u00edstico en 925, Sime\u00f3n elevou o status da Igrexa b\u00falgara a un Patriarcado. O acto puido estar relacionado cos contactos diplom\u00e1ticos do emperador co papado entre 924 e 926 en que esixiu (e recibiu) de Xo\u00e1n X o reco\u00f1ecemento ao seu t\u00edtulo de \u00abemperador dos romanos\u00bb, id\u00e9ntico ao emperador bizantino, e, posiblemente, a confirmaci\u00f3n da condici\u00f3n patriarcal do l\u00edder da Igrexa b\u00falgara.\nEn 926, as forzas do emperador b\u00falgaro, comandadas por Alogobotur, invadiron Croacia, aliados cos bizantinos, mais foron completamente derrotados polo ex\u00e9rcito do rei Tomislav I de Croacia na batalla das Terras Altas de Bosnia. Temendo unha represalia, Tomislav aceptou abandonar a s\u00faa alianza cos bizantinos e coa axuda do legado papal Madalberto, asinou unha paz baseada no \"status quo ante bellum\". Nos \u00faltimos meses da s\u00faa vida, Sime\u00f3n estaba a preparar un novo asedio a Constantinopla a pesar dos desesperados chamamentos de paz por parte de Romano.\nO 27 de maio de 927, faleceu dun ataque card\u00edaco no seu palacio de Preslav. Os cronistas bizantinos relatan unha lenda segundo a cal o emperador b\u00falgaro morreu ao mesmo tempo que Romano decapitou unha estatua de Sime\u00f3n.\nFoi sucedido polo seu fillo Pedro, con Xurxo Sursuvul, o av\u00f3 ou t\u00edo materno do neno, que serviu como rexente. Como parte do tratado de paz que os b\u00falgaros e os bizantinos firmaron en outubro de 927, e confirmado polo matrimonio de Pedro con Mar\u00eda (Irene), unha neta de Romano, as fronteiras existentes foron confirmadas as\u00ed como a dignidade imperial do gobernante b\u00falgaro e o estado patriarcal da Igrexa de Bulgaria.\nMatrimonio e descendencia.\nSime\u00f3n casou dous veces. Coa s\u00faa primeira esposa, cuxa identidade \u00e9 desco\u00f1ecida, tivo un fillo chamado Miguel, que naceu antes de 913. Foi exclu\u00eddo da sucesi\u00f3n en 927 e enviado a un mosteiro. Morreu en 931 despois de organizar unha revolta.\nCoa s\u00faa segunda esposa chamada Mar\u00eda Sursuvul, a filla ou irm\u00e1 do influente Xurxo Sursuvul, tivo tres fillos: Pedro, quen o sucedeu no trono en 927 e gobernou ata 969; Iv\u00e1n, quen se rebelou contra Pedro en 928 e fuxiu a Bizancio; e Benxam\u00edn ou Boyan, que, segundo o historiador lombardo Liutprando de Cremona, \u00abposu\u00eda o poder de transformarse en lobo ou noutro animal estra\u00f1o\u00bb.\nSime\u00f3n tam\u00e9n tivo varias fillas, inclu\u00edndo unha que foi comprometida con Constantino VII en 913 e que, polo tanto, naceu antes diso. Este matrimonio foi anulado pola nai de Constantino, Zoe Karbonopsina, despois de que conseguise regresar \u00e1 corte bizantina despois de que fose expulsada polo t\u00edo do rapaz, o emperador Alexandre.\nLegado.\nDurante o reinado de Sime\u00f3n, Bulgaria alcanzou o seu apoxeo cultural, convert\u00e9ndose no centro literario e espiritual da Europa eslava. Sime\u00f3n continuou a pol\u00edtica cultural de Boris, para consolidar e diseminar a cultura eslava; e de atraer acad\u00e9micos e escritores. Foi na escola literaria de Preslav e na escola literaria de Ohrid, ambas fundadas por Boris, que se concentrou a produci\u00f3n literaria b\u00falgara do per\u00edodo.\nO per\u00edodo final do s\u00e9culo IX e inicio do s\u00e9culo X constitu\u00edu o m\u00e1is antigo e m\u00e1is produtivo da literatura medieval b\u00falgara. Tras pasar os seus primeiros anos en Constantinopla, Sime\u00f3n introduciu a cultura bizantina na corte b\u00falgara ao mesmo tempo que consegu\u00eda evitar a asimilaci\u00f3n cultural a trav\u00e9s do poder\u00edo militar e da autonom\u00eda relixiosa. Os disc\u00edpulos de Cirilo e Metodio, entre eles Clemente de Ohrid, Naum e Constantino de Preslav, continuaron o seu traballo educativo en Bulgaria, traducindo diversos textos cristi\u00e1ns, como a Biblia e as obras de Xo\u00e1n Cris\u00f3stomo, Basilio de Ces\u00e1rea, Cirilo de Alexandr\u00eda, Gregorio Nacianceno, Atanasio de Alexandr\u00eda, e tam\u00e9n as cr\u00f3nicas hist\u00f3ricas como as de Xo\u00e1n Malalas e Xurxo Hamartolus, ao b\u00falgaro. O reinado de Sime\u00f3n tam\u00e9n foi testemu\u00f1a da produci\u00f3n de diversos traballos teol\u00f3xicos e seculares orixinais, como os \"Seis D\u00edas\" (\"\u0160estodnev\") de Xo\u00e1n o Exarca, unha \"Oraci\u00f3n Alfab\u00e9tica\" e a \"Proclamaci\u00f3n do Santo Evanxeo\" de Constantino de Preslav e \"Un Relato sobre as Ep\u00edstolas\" de Cernorizec Hrabar. A contribuci\u00f3n do propio Sime\u00f3n a este florecemento literario foi eloxiada polos seus contempor\u00e1neos, como \u00e9 o caso do \u00abEloxio ao tsar Sime\u00f3n\u00bb, preservado na colecci\u00f3n \"Zlatostruj\", e a \u00abColecci\u00f3n de Sime\u00f3n\u00bb, cuxa adici\u00f3n foi escrita polo propio emperador.\nSime\u00f3n transformou a s\u00faa nova capital, Preslav, nun magn\u00edfico centro relixioso e cultural cun prop\u00f3sito que non era ser apenas unha fortaleza militar e a residencia do emperador, sen\u00f3n tam\u00e9n unha demostraci\u00f3n da evoluci\u00f3n b\u00falgara. segundo o historiador Pet\u01cer Delev, \u00abcoas s\u00faas m\u00e1is de vinte igrexas en cruz con c\u00fapula, diversos mosteiros, un impresionante palacio real e a magn\u00edfica Igrexa Dourada (ou Redonda), Preslav era unha verdadeira capital imperial\u00bb. O desenvolvemento da arte no per\u00edodo pode ser representado pola icona en cer\u00e1mica de Teodoro Stratelates e nos azulexos pintados no estilo de Preslav.\nSime\u00f3n I na cultura popular.\nO tsar Sime\u00f3n I \u00e9 considerado unha das m\u00e1is importantes e queridas figuras hist\u00f3ricas b\u00falgaras e ocupou o cuarto lugar como \u00abo mellor b\u00falgaro dos tiempos\u00bb no programa de televisi\u00f3n \"Velikite Balgari\" (unha serie derivada dos 100 Greatest Britons) en febreiro de 2007. O \u00faltimo monarca b\u00falgaro, Sime\u00f3n de Saxonia-Coburgo-Gotha, foi bautizado na s\u00faa honra. Nos \u00faltimos anos do dominio otom\u00e1n, a popularidade de Sime\u00f3n I creceu moito e era visto como un exemplo no per\u00edodo co\u00f1ecido como o \u00abDespertar nacional b\u00falgaro\u00bb.\nUnha marca fina de \"rakia\" (un licor moi popular nos Balc\u00e1ns), \"Car Simeon Veliki\", tam\u00e9n leva o nome de Sime\u00f3n e un pico na Ant\u00e1rtida, na illa Livingston (parte das Illas Shetland do Sur) recibiu da Comisi\u00f3n B\u00falgara para os Top\u00f3nimos Ant\u00e1rticos o nome de \"Pico Sime\u00f3n\".\nSime\u00f3n o Grande tam\u00e9n aparece regularmente en obras de ficci\u00f3n. O escritor b\u00falgaro Ivan Vazov dedicoulle o poema patri\u00f3tico para nenos \u00abCar Simeon\u00bb que despois recibiu un arranxo musical, \u00abKraj Bosfora \u0161um se vdiga\u00bb (\u00abUn clamor el\u00e9vase polo B\u00f3sforo\u00bb). Unha serie dram\u00e1tica de once episodios filmada en 1984, \"Zlatnijat vek\" (\"Idade de Ouro\"), relata a historia do reinado de Sime\u00f3n, que foi interpretado por Marius Donkin.\nA pintura \u00abO tsar B\u00falgaro Sime\u00f3n\u00bb \u00e9 parte dos 20 lenzos feitos por Alfons Mucha, \"A \u00c9pica Eslava\".\nV\u00e9xase tam\u00e9n.\nLigaz\u00f3ns externas.\n "}
{"id": "445663", "revid": "89787", "url": "https://gl.wikipedia.org/wiki?curid=445663", "title": "A\u00e9rospatiale SA 315B Lama", "text": "O A\u00e9rospatiale SA 315B Lama \u00e9 un helic\u00f3ptero franc\u00e9s dun motor desenvolvido para cumprir os requistos operativos en ambientes quentes e de grande altitude das Forzas Armadas da India. Combina a c\u00e9lula m\u00e1is lixeira do A\u00e9rospatiale Alouette II cos compo\u00f1entes e o motor do Alouette III. O Lama ten un rendemento excepcional a grande altitude; o 21 de xu\u00f1o de 1972 o tipo estableceu un r\u00e9cord de altitude absoluto para helic\u00f3pteros de 12 442 metros que non ser\u00eda superado ata setembro de 2017.\nO helic\u00f3ptero foi fabricado baixo licenza por Hindustan Aeronautics Limited (HAL) na India, co\u00f1ecido como o Cheetah; HAL posteriormente desenvolveu unha versi\u00f3n mellorada, impulsada polo motor Turbomeca TM 333-2M2, co\u00f1ecida como Cheetal. HAL tam\u00e9n fabricou unha versi\u00f3n armada, comercializada como Lancer. O modelo tam\u00e9n foi producido baixo licenza por Helibras no Brasil co nome de Gavi\u00e3o.\nDese\u00f1o e desenvolvemento.\nO SA 315B Lama foi dese\u00f1ado orixinalmente para cumprir un requirimento do Servizo A\u00e9reo do Ex\u00e9rcito do Nepal e a Forza A\u00e9rea da India para un helic\u00f3ptero capaz de relizar operaci\u00f3ns en condici\u00f3ns quentes e altas. No Himalaia incluso os helic\u00f3pteros medios relativamente potentes non pod\u00edan operar de xeito efectivo, polo que os dous pa\u00edses desexaban un veh\u00edculo a\u00e9reo capaz de traballar nese ambiente desafiante. Para conseguir o rendemento desexado A\u00e9rospatiale elixiu combinar elementos de dous pupulares helic\u00f3pteros da compa\u00f1\u00eda, o A\u00e9rospatiale Alouette II e o A\u00e9rospatiale Alouette III, para producir un novo aparello especializado en tarefas a grande altitude. O novo helic\u00f3ptero, chamado Lama, estaba impulsado polo motor Turbomeca Artouste do Alouette III e os seus sistemas din\u00e1micos, e equipouse cunha versi\u00f3n reforzada da c\u00e9lula do Alouette II.\nO 17 de marzo de 1969 o primeiro SA 315B, equipado cun motor Artouste IIB, realizou o seu primeiro voo. O 30 de setembro de 1970 o tipo obtivo o seu certificado de aeronavegabilidade e entrou en servizo en xullo de 1971. Debido ao seu bo rendemento a grande altitude, o Lama f\u00edxose rapidamente popular con operadores de todo o mundo, sebdo frecuentemente despregado en ambientes monta\u00f1osos. Ao igual que a serie Alouette, o modelo pod\u00eda realizar varios roles, como transporte lixeiro de pasaxeiros, tarefas agr\u00edcolas, exploraci\u00f3n de gas e petr\u00f3leo, ou loita antiincendios. Entre as tarefas das variantes militares do Lama estaba o enlace, observaci\u00f3n, fotograf\u00eda, rescate, transporte e ambulancia. O SA315B \u00e9 particularmente axeitado para \u00e1reas monta\u00f1osas debido ao seu rendemento e pode transportar cargas de ata 1 000\u00a0kg. En decembro de 1976 68 operadores pediran un total de 191 unidades.\nUn bo n\u00famero de SA 315B Lama foi fabricado baixo licenza na India por Hindustan Aeronautics Limited (HAL) co nome Cheetah. Despois de tres d\u00e9cadas dende o inicio da produci\u00f3n na India, HAL a\u00ednda recib\u00eda pedidos para exportar o Cheetah orixinal. Xunto co Alouette III, o Cheetah foi un produto clave para HAL; a experiencia fabricando este modelo axudou posteriormente ao desenvolvemento de helic\u00f3pteros avanzados propios como o HAL Dhruv. Durante os anos 90 HAL desenvolveu un helic\u00f3ptero de ataque lixeiro baseado no Cheetah, bautizado como Lancer.\nEn 2006 HAL propuxo unha variante modernizada para o Ex\u00e9rcito da India designada como Cheetal. O principal cambio foi a adopci\u00f3n dun moderno e m\u00e1is potente motor Turbomeca TM 333-2M2 no lugar do Artouste. Outras melloras son novos avisos de advertencia, un gravador de voces de cabina, sistema de monitorizaci\u00f3n de voo, horizonte artificial, e eectr\u00f3nicas modernizadas. Ese ano a Forza A\u00e9rea da India ordeonou 10 Cheetal. En febreiro de 2013 anunciouse que os ex\u00e9rcitos da India e do Nepal asinaran un contrato duns 55 mill\u00f3ns de d\u00f3lares para a adquisici\u00f3n urxente doutros 20 Cheetal.\nHistorial operacional.\nO Lama foi desenvolvido especificamente para proporcionar un helic\u00f3ptero cun rendemento excepcional a gran altitude. Na pr\u00e1ctica, o tipo foi considerablemente usado en rexi\u00f3ns que ti\u00f1an grandes cadeas monta\u00f1osas, como Am\u00e9rica do Sur e India, sendo capaz de levantar cargas e despregar persoal en \u00e1reas nas que anteriormente era imposible acceder doutro xeito.\nEn 1969 realiz\u00e1ronse no Himalaia unha serie de primeiros voos de demonstraci\u00f3n co SA 315B; durante un destos voos un \u00fanico helic\u00f3ptero con dous tripulantes e 120 kg de combustible aterrou e despois engalou na que ent\u00f3n era a altitude m\u00e1is alta rexistrada, 7 500 m. O 21 de xu\u00f1o de 1972, un Lama cun \u00fanico piloto (Jean Boulet) a bordo estableceu un r\u00e9cord absoluto de altitude de helic\u00f3pteros de 12 442 m, un r\u00e9cord que a\u00ednda manti\u00f1a en xu\u00f1o de 2022. Durante o mesmo voo, o motor do Lama apagouse no punto m\u00e1is alto, que fixo que sen queres establecese tam\u00e9n un r\u00e9cord para a autorrotaci\u00f3n m\u00e1is longa da historia, despois de que o helic\u00f3ptero fose levado a unha aterraxe segura sen motor. D\u00edas antes, o mesmo piloto e o mesmo aparello estableceran un r\u00e9cord semellante cun maior peso.\nTras os r\u00e9cords establecidos polo helic\u00f3ptero, o goberno indio fixo un gran pedido en 1971 que inclu\u00eda un acordo para a produci\u00f3n baixo licenza indefinida do SA 315B por Hindustan Aeronautics Limited (HAL) na s\u00faa planta de Bangalore. O primeiro SA 315B montado no pa\u00eds realizou o seu voo de estrea o 6 de outubro de 1972, comezando as s\u00faas entregas en decembro de 1973; os helic\u00f3pteros de produci\u00f3n india recibiron o nome de \"Cheetah\". Operado tanpo pola Forza A\u00e9rea da India como polo Corpo de Aviaci\u00f3n do Ex\u00e9rcito da India, o Cheetah demostrou ser capaz de operar e \u00e1reas remotas e dif\u00edciles, como a monta\u00f1osa rexi\u00f3n de Siachen, e durante tempos de conflito co veci\u00f1o Paquist\u00e1n. Os Cheetah tam\u00e9n foron operados en tarefas civ\u00eds, como por exemplo como aeronave agr\u00edcola.\nOs Lamas fabricados por HAL tam\u00e9n foron mercados por Nepal para roles militares. As vendas inclu\u00edron unha cantidade dunha variante armada, comecializada como o \"HAL Lancer\"; dos que segundo os informes entregouse un lote entre xu\u00f1o de 2003 e setembro de 2004. A venda de Lancers a Nepal atopou pol\u00e9mica internacional debido \u00e1s acusaci\u00f3ns de que estes helic\u00f3pteros participaron en operaci\u00f3ns de combate contra membros do Partido Comunista de Nepal durante a guerra civil nepalesa.\nAdemais da India, outros pa\u00edses participaron en actividades de produci\u00f3n baixo licenza. En 1978 acadouse un acordo de exportaci\u00f3n co fabricante brasileiro Helibras, baixo o cal a compa\u00f1\u00a1ia realizar\u00eda a montaxe dom\u00e9stica do Lama. Os SA 315B producidos por Helibras comercializ\u00e1ronse coa designaci\u00f3n \"Gavi\u00e3o\", e varios exemplares export\u00e1ronse a Bolivia.\nM\u00e1is tarde, o atractivo comercial do Lama diminu\u00edu en favor do novo Eurocopter AS350 \u00c9cureuil, que ti\u00f1a menos requeirimentos de mantemento e era capaz de maiores velocidades, a\u00ednda que non pod\u00eda igualar o rendemento do Lama en altura. O tipo permaneceu en servizo comercial ata entrado o s\u00e9culo XXI, sendo pouco a pouco retirado xa que a\u00ednda era axeitado para as tarefas para as que estaba dese\u00f1ado. Segundo \"Vertical Magazine\", as cualidades populares do Lama inclu\u00edan o seu motor capaz, unha estabilidade favorable mentres flotaba, e a s\u00faa capacidade para transportar cargas \u00fatiles de forma eficaz en altitude incluso con temperaturas m\u00e1ximas.\nEn 2009, debido a problemas co novo helic\u00f3ptero HAL Dhruv, o ex\u00e9rcito da India aumentou o uso dos seus vellos aparellos Cheetah/Cheetal para cubrir o d\u00e9ficit temporal. En setembro de 2012 informouse de que unha cantidade cada vez menor de pezas de recambio compatibles co Cheetah provocou que os operadores deste tipo fosen obrigados a canibalizar helic\u00f3pteros para proporcionar compo\u00f1entes para outros. En agosto de 2016 a No. 114 Helicopter Unit da Forza A\u00e9rea da India amosouse interesada en introducir o modernizado Cheetal como substituto dos Cheetah para o despregamento continuo no glaciar Siachen.\nVariantes.\nSA 315B Lama"}
{"id": "445665", "revid": "5863", "url": "https://gl.wikipedia.org/wiki?curid=445665", "title": "Xo\u00e1n Xos\u00e9 Costa Casas", "text": ""}
{"id": "445666", "revid": "5863", "url": "https://gl.wikipedia.org/wiki?curid=445666", "title": "Ram\u00f3n Alvari\u00f1o", "text": ""}
{"id": "445667", "revid": "5863", "url": "https://gl.wikipedia.org/wiki?curid=445667", "title": "Francisco Xavier Fr\u00edas Conde", "text": ""}
{"id": "445669", "revid": "63181", "url": "https://gl.wikipedia.org/wiki?curid=445669", "title": "Nurmij\u00e4rvi", "text": "Nurmij\u00e4rvi \u00e9 un municipio de Finlandia situado na rexi\u00f3n de Uusimaa. En 2018 a s\u00faa poboaci\u00f3n era de 42\u00a0305 habitantes. A superficie do termo municipal \u00e9 de 367,26\u00a0km2, dos cales 5,39\u00a0km2 son auga. O concello ten unha densidade de poboaci\u00f3n de 116,9 hab./km\u00b2.\nLimita cos municipios de Espoo, Hyvink\u00e4\u00e4, Tuusula, Vantaa e Vihti, todos eles na rexi\u00f3n de Uusimaa.\nO concello \u00e9 uniling\u00fce en fin\u00e9s."}
{"id": "445671", "revid": "89787", "url": "https://gl.wikipedia.org/wiki?curid=445671", "title": "\u00c1cido f\u00edtico", "text": "O \u00e1cido f\u00edtico, tam\u00e9n chamado inositol hexaquisfosfato (IP6), ou, cando est\u00e1 en forma de sales, fitato, \u00e9 un \u00e9ster fosfato do inositol. Cont\u00e9n seis grupos fosfato. A pH fisiol\u00f3xico, estes fosfatos est\u00e1n parcialmente ionizados. O ani\u00f3n resultante \u00e9 unha especie qu\u00edmica incolora que ten un papel nutricional significativo como principal forma de almacenamento do fosfato en moitos tecidos de plantas, especialmente na fibra vexetal e nas sementes. Pode encontrarse nos cereais.\nOs catabolitos do \u00e1cido f\u00edtico denom\u00ednanse inositol polifosfatos inferiores. Exemplos son os inositol penta- (IP5), tetra- (IP4) e trifosfato (IP3).\nImportancia na agricultura.\nO f\u00f3sforo e o inositol en forma de fitato non est\u00e1n, en xeral, biodispo\u00f1ibles para animais non ruminantes porque estes animais carecen do encima dixestivo fitase necesario para hidrolizar os enlaces inositol-fosfato. Os ruminantes poden dixerir facilmente o fitato porque os microorganismos do rume producen fitase.\nEn moitas granxas comerciais, os animais dom\u00e9sticos non ruminantes, como os porcos, aves, xunto cos alg\u00fans peixes de acuicultura, son alimentados con alimentos vexetais que conte\u00f1en fitatos. Como o fitato procedente deses alimentos non se pode absorber, o fitato non absorbido pasa a trav\u00e9s do tracto gastrointestinal, elevando a cantidade de f\u00f3sforo no esterco. O exceso na excreci\u00f3n de f\u00f3sforo pode orixinar problemas medioambientais, como a eutrofizaci\u00f3n.\nAdemais, desenvolv\u00e9ronse li\u00f1as mutantes viables baixas en \u00e1cido f\u00edtico en varias especies agr\u00edcolas nas cales as sementes te\u00f1en niveis moi reducidos de \u00e1cido f\u00edtico e un incremento concomitante de f\u00f3sforo inorg\u00e1nico. Por\u00e9n, os problemas de xerminaci\u00f3n dificultaron ata agora a utilizaci\u00f3n deses cultivares. Isto pode deberse a que o \u00e1cido f\u00edtico poder\u00eda ter un papel importante no almacenamento de f\u00f3sforo e i\u00f3ns met\u00e1licos.\nO uso de grans xerminados reduce a cantidade de \u00e1cido f\u00edtico na alimentaci\u00f3n, sen ningunha reduci\u00f3n significativa no valor nutricional.\nCertas variantes de fitatos te\u00f1en tam\u00e9n o potencial de utilizarse na remediaci\u00f3n de solos para inmobilizar uranio, n\u00edquel e outros contaminantes inorg\u00e1nicos.\nFunci\u00f3ns biol\u00f3xicas e fisiol\u00f3xicas.\nA\u00ednda que \u00e9 indixerible para moitos animais, o \u00e1cido f\u00edtico e os seus metabolitos, como os que aparecen en sementes e cereais, desempe\u00f1an inportantes papeis nos brotes de plantas en crecemento.\nPrincipalmente, o \u00e1cido f\u00edtico funciona como almac\u00e9n de f\u00f3sforo, almac\u00e9n de enerx\u00eda, fonte de cati\u00f3ns e de mioinositol (un precursor da parede celular). O \u00e1cido f\u00edtico \u00e9 a principal forma de almacenamento do f\u00f3sforo en sementes de plantas.\nNas c\u00e9lulas animais, os polifosfatos de mioinositol son moi com\u00fans, o \u00e1cido f\u00edtico (mioinositol hexaquisfosfato) \u00e9 o m\u00e1is abundante, e a s\u00faa concentraci\u00f3n vai de 10 a 100 \u00b5M en c\u00e9lulas de mam\u00edferos, dependendo do tipo celular e do estadio de desenvolvemento.\nEste \u00faltimo composto non se obt\u00e9n da dieta animal, sen\u00f3n que debe ser sintetizado dentro da c\u00e9lula a partir de fosfato e inositol (que, \u00e1 s\u00faa vez, se orixina a partir da glicosa, xeralmente nos riles). A interacci\u00f3n do \u00e1cido f\u00edtico intracelular con prote\u00ednas intracelular espec\u00edficas foi investigado in vitro, e viuse que estas interacci\u00f3ns causan a inhibici\u00f3n ou a potenciaci\u00f3n das actividades fisiol\u00f3xicas desas prote\u00ednas. As evidencias obtidas neses estudos indican unha funci\u00f3n intracelular do \u00e1cido f\u00edtico como cofactor na reparaci\u00f3n do ADN por uni\u00f3n de extremos non hom\u00f3logos. Outros estudos feitos con l\u00e9vedos mutantes indican tam\u00e9n que o \u00e1cido f\u00edtico pode estar implicado na exportaci\u00f3n do ARNm desde o n\u00facleo ao citosol.\nEstudouse o papel do inositol fosfato na maduraci\u00f3n do VIH-1. Atopouse que o inositol hexafosfato (IP6) facilita a formaci\u00f3n de feixes de seis h\u00e9lices e a ensamblaxe do ret\u00edculo de Gag do VIH-1 inmaturo. O IP6 establece contactos i\u00f3nicos con dous aneis de residuos de lisina no centro do hex\u00e1mero Gag. A clivaxe proteol\u00edtica enmascara os sitios de uni\u00f3n alternativos, nos que a interacci\u00f3n de IP6 promove a ensamblaxe do ret\u00edculo da c\u00e1pside viral madura. En conclusi\u00f3n, estes estudos sinalan que o IP6 \u00e9 unha pequena mol\u00e9cula natural que promove a ensamblaxe e a maduraci\u00f3n do VIH-1.\nCiencia dos alimentos.\nO \u00e1cido f\u00edtico descubriuse en 1903, O \u00e1cido f\u00edtico, principalmente como fitato en forma de fitina, enc\u00f3ntrase nas cascas de sementes, inclu\u00edndo as noces, grans de cereais e legumes. As t\u00e9cnicas de preparaci\u00f3n da comida en casa poden degradar o \u00e1cido f\u00edtico de todos eses alimentos. Simplemente coci\u00f1ando o alimento red\u00facese o seu contido en \u00e1cido f\u00edtico en certo grao. Os m\u00e9todos m\u00e1is efectivos son po\u00f1er a remollo en medio \u00e1cido, o xerminado e a fermentaci\u00f3n l\u00e1ctica, como na masa nai e vinagretas. Non hai fitatos detectables (menos do 0,02 % do peso h\u00famido) en vexetais como ceboletas e verzas ou en froitas como as maz\u00e1s, laranxas, pl\u00e1tanos ou peras.\nO \u00e1cido f\u00edtico ten unha forte afinidade para unirse a \"minerais,\" como o calcio, ferro e zinc. A uni\u00f3n do \u00e1cido f\u00edtico co ferro \u00e9 m\u00e1is complexa, a\u00ednda que certamente hai unha forte afinidade de uni\u00f3n ao \u00e1cido f\u00edtico, as mol\u00e9culas como os fenois e taninos tam\u00e9n infl\u00faen nesta uni\u00f3n. Cando o ferro e o zinc se unen ao \u00e1cido f\u00edtico forman precipitados insolubles e son moito menos absorbibles polo intestino. Estes procesos poden, por tanto, contribu\u00edr \u00e1s deficiencias de ferro e zinc en persoas cuxas dietas dependen deses alimentos para a s\u00faa inxesta de minerais, como ocorre en pa\u00edses en desenvolvemento e nalg\u00fans vexetarianos.\nComo aditivo alimentario, o \u00e1cido f\u00edtico util\u00edzase como conservante.\nAs casta\u00f1as conte\u00f1en 47\u00a0mg de \u00e1cido f\u00edtico por cada 100g.\nAs landras de \"Quercus ilex\" (aci\u00f1eiras) conte\u00f1en 127\u00a0mg de \u00e1cido f\u00edtico por cada 100g.\nEfectos sobre a sa\u00fade humana.\nAlg\u00fans autores como Norbdo e Gunnar (1972) describen o \u00e1cido f\u00edtico como \"cariost\u00e1tico\" ou que tende a inhibir a formaci\u00f3n de carie. Por\u00e9n, a literatura vella cont\u00e9n visi\u00f3ns m\u00e1is matizadas e sofisticadas sobre esta substancia. Nun artigo de 1939, Douglas Harrison e Edward Mellanby describ\u00edan como o \u00e1cido f\u00edtico pode ser lixeiramente cariost\u00e1tico nunha dieta na que as proporci\u00f3ns de calcio e f\u00f3sforo est\u00e1n desequilibradas. Por\u00e9n, o \u00e1cido f\u00edtico conduce normalmente ao desenvolvemento do raquitismo e da carie porque \u00fanese ao calcio (entre outros minerais) e pode as\u00ed causar deficiencias na captaci\u00f3n de calcio. A acci\u00f3n raquiticox\u00e9nica pode ser reducida por medio da suplementaci\u00f3n mineral, utilizaci\u00f3n de m\u00e9todos de preparaci\u00f3n de alimentos que destr\u00faen o \u00e1cido f\u00edtico ou o uso de fitases (encimas que converten o f\u00f3sforo do \u00e1cido f\u00edtico nunha forma inorg\u00e1nica utilizable).\nComo o \u00e1cido f\u00edtico pode afectar \u00e1 absorci\u00f3n do ferro, Hurrell et al argu\u00edron que a \"desfitinizaci\u00f3n deber\u00eda considerarse como unha estratexia principal para mellorar a nutrici\u00f3n de ferro durante o per\u00edodo de destete\". As propiedades quelantes do \u00e1cido f\u00edtico d\u00e9ronlle a este \u00e1cido unha reputaci\u00f3n como antinutriente con aspectos delet\u00e9reos; alg\u00fans autores argumentaron que esta estigmatizaci\u00f3n ignora as s\u00faas propiedades beneficiosas e usos modernos.\nMoitos autores modernos consideran que o \u00e1cido fitico pode ser beneficioso para a sa\u00fade humana porque \u00e9 un antioxidante. Os experimentos in vitro indican que o \u00e1cido f\u00edtico pode ter propiedades que axudan na loita contra o cancro. Un estudo piloto do inositol hexafosfato m\u00e1is inositol atopou que un paciente mostraba unha velocidade de crecemento do tumor reducida (non se deron cifras); por\u00e9n, os investigadores fixeron notar que comprir\u00eda facer ensaios cl\u00ednicos aleatorios controlados para confirmar estas observaci\u00f3ns. Os mesmos investigadores, Ivana Vucenik e AbulKalam Shamsuddin, tam\u00e9n sinalan que o inositol hexafosfato \u00e9 un \"nutriente esencial\" e 'ten moitas caracter\u00edsticas de vitamina, ao contrario do dogma establecido e, desafortunadamente, a\u00ednda existente entre os nutricionistas sobre o seu papel como \u201cantinutriente\u201d '."}
{"id": "445672", "revid": "27155", "url": "https://gl.wikipedia.org/wiki?curid=445672", "title": "Fitato", "text": ""}
{"id": "445673", "revid": "89787", "url": "https://gl.wikipedia.org/wiki?curid=445673", "title": "Eurocopter AS365 Dauphin", "text": "O Eurocopter AS365 Dauphin (no presente Airbus Helicopters), tam\u00e9n co\u00f1ecido anteriormente como A\u00e9rospatiale SA 365 Dauphin 2, \u00e9 un helic\u00f3ptero multiprop\u00f3sito de peso medio e dous motores fabricado no presente po Airbus Helicopters. Orixinalmente foi desenvolvido e fabricado pola firma francesa A\u00e9rospatiale, que se fusionou na multinacional Eurocopter nos anos 90. Dende que entrou en produci\u00f3n en 1975 o modelo estivo fabric\u00e1ndose continuamente durante m\u00e1is de 40 anos. O sucesor previsto para o Dauphin \u00e9 o Airbus Helicopters H160, que deber\u00eda entrar en servizo no ano 2019.\nO Dauphin 2 comparte moitas semellanzas co A\u00e9rospatiale SA 360, un helic\u00f3ptero dun \u00fanico motor que tivo un grande \u00e9xito comercial. Por\u00e9n, o bimotor Dauphin 2 cumpriu coas demandas dos clientes e foi operado por unha ampla variedade de operadores civ\u00eds e militares. Dende a s\u00faa introduci\u00f3n nos anos 70, desenvolv\u00e9ronse e fabric\u00e1ronse distintas variantes e versi\u00f3ns especializadas do Dauphin 2, como o militar Eurocopter Panther, o helic\u00f3ptero de rescate mar\u00edtimo HH/MH-65 Dolphin, o Harbin Z-9 de fabricaci\u00f3n chinesa, e o modernizado Eurocopter EC155.\nDesenvolvemento.\nO SA 365/AS365 Dauphin 2 \u00e9 un desenvolvemento bimotor do pouco exitoso comercialmente A\u00e9rospatiale SA 360 Dauphin dun \u00fanico motor; s\u00f3 uns poucos anos despois da entrada do SA 360 en servizo A\u00e9rospatiale reco\u00f1eceu que unha plataforma equipada con dous motores en vez dun encaixar\u00eda mellor tanto en opraci\u00f3ns civ\u00eds como en militares, as\u00ed que iniciou un programa de redese\u00f1o. En xaneiro de 1975 a primeiro Dauphin con dous motores realizou o seu voo de estrea; o prototipo alcanzou ao pouco tempo unha velocidade de 170 n\u00f3s a nivel de voo e estableceu m\u00faltiples r\u00e9cords de velocidade, entre eles un voo entre Par\u00eds e Londres a unha velocidade media de 322\u00a0km/h. As entregas dos modelos de produci\u00f3n comezar\u00edan posteriormente nesa mesma d\u00e9cada.\nA variante inicial de produci\u00f3n entrou en servizo baixo a designaci\u00f3n orixinal de SA 365C; a certificaci\u00f3n francesa deste modelo obt\u00edvose en xullo de 1978. En 1982 o SA 356C Dauphin deu paso ao m\u00e1is capaz SA 365 N. Entre varios grandes cambios e melloras no dese\u00f1o, o SA 365 N contaba con motores m\u00e1is potentes, un maior uso de materiais compostos, unha mellor disposici\u00f3n da cabina e un tren de aterraxe retr\u00e1ctil.\nRealiz\u00e1ronse m\u00e1is melloras coa introduci\u00f3n do SA 365 N1, que ten un dispositivo anti-torque Fenestron redese\u00f1ado, e co SA 365 N2, equipado cos m\u00e1is potenes motores turboeixo Turbomeca Arriel 1C2.[5] En xaneiro de 1990 todo o tipo foi formalmente redesignado AS365. O AS365 Dauphin \u00e9 un dos dese\u00f1os m\u00e1is exitosos de Eurocopter e foi amplamente usado como transporte corporativo, helic\u00f3ptero policial, helic\u00f3ptero para emerxencias m\u00e9dicas ou busca e rescate.\nO Dauphin base foi posteriormente desenvolvido en distintas variantes. Durante os anos 80 o SA 365 N usouse como base para unha versi\u00f3n militarizada do aparello, inicialmente designada AS 365 K, usada como utilitario, transporte de tropas e operaci\u00f3ns mar\u00edtimas e co\u00f1ecida como Eurocopter Panther. Unha variante do Dauphin foi desenvolvida especificamente para a Garda Costeira dos Estados Unidos baixo a designaci\u00f3n HH/MH-65 Dolphin. O modelo SA 365 M tam\u00e9n foi fabricado baixo licenza na China como o Z-9 por Harbin Aircraft Manufacturing Corporation; o Z-9 foi posteriormente desenvolvido no helic\u00f3ptero armado WZ-9 e no de ataque Z-19."}
{"id": "445674", "revid": "89787", "url": "https://gl.wikipedia.org/wiki?curid=445674", "title": "Bell OH-58 Kiowa", "text": "A Bell OH-58 Kiowa \u00e9 unha familia de helic\u00f3pteros utilitarios militares dun motor usados para observaci\u00f3n e apoio directo de fogo. Bell Helicopter fabricou o OH-58 para o Ex\u00e9rcito dos Estados Unidos base\u00e1ndose no seu Model 206A JetRanger. O OH-58 estivo en servizo co Ex\u00e9rcito estadounidense dende 1969 ata 2017, cando foi substitu\u00eddo no seu rol polo Boeing AH-64 Apache.\nO seu \u00faltimo modelo, o OH-58D Kiowa Warrior, \u00fasase principalmente como helic\u00f3ptero de reco\u00f1ecemento armado en apoio a tropas de terra. O OH-58 exportouse a Austria, Canad\u00e1, Croacia, Rep\u00fablica Dominicana, Taiw\u00e1n, Arabia Saudita e Grecia. Tam\u00e9n foi fabricado baixo licenza en Australia.\nDesenvolvemento.\nHelic\u00f3ptero de Observaci\u00f3n Lixeiro (LOH).\nO 14 de outubro de 1960 a Armada dos Estados Unidos solicitou a 25 fabricantes de helic\u00f3pteros no nome do Ex\u00e9rcito propostas para un Helic\u00f3ptero de Observaci\u00f3n Lixeiro (LOH). Bell Helicopter entrou na competici\u00f3n xunto con outros 12 fabricantes, inclu\u00eddos Hiller Aircraft e Hughes Tool Co., Aircraft Division. Bell presentou o dese\u00f1o D-250, que ser\u00eda designado YOH-4. O 19 de maio de 1961 Bell e Hiller foron anunciados como ga\u00f1adores da competici\u00f3n de dese\u00f1o.\nBell desenvolveu o dese\u00f1o D-250 no helic\u00f3ptero Model 206, redesignado como YOH-4A en 1962, e fabricou cinco prototipos para a fase de avaliaci\u00f3n e probas do Ex\u00e9rcito. O primeiro fixo o seu voo de estrea o 8 de decembro dese ano. O YOH-4A tam\u00e9n foi co\u00f1ecido como o Ugly Duckling (o parrulo feo) en comparaci\u00f3n cos outros aparellos da competici\u00f3n. Tras probar os prototipos de Bell, Hughes e Fairchild-Hiller, o Hughes OH-6 Cayuse foi escollido en maio de 1965.\nCando o YOH-4A foi rexeitado polo Ex\u00e9rcito Bell resolveu o problema de comercializar o aparello. Ademais do problema de imaxe, o helic\u00f3ptero carec\u00eda de espazo de carga e s\u00f3 ti\u00f1a espazo reducido para os tres pasaxeiros planeados na parte de atr\u00e1s. A soluci\u00f3n foi redese\u00f1ar a fuselaxe para que fose m\u00e1is elegante e est\u00e9tica, engadindo 0,45 m3 de espazo de carga no proceso. O aparello redese\u00f1ado foi designado como Model 206A e o presidente de Bell Edwin J. Ducayet chamouno JetRanger denotando unha evoluci\u00f3n dende o popular Bell 47J Ranger.\nEn 1967 o Ex\u00e9rcito reabr\u00edu as ofertas para a competici\u00f3n LOH debido a que Hughes Tool Co. Aircraft Division non poder\u00eda cumprir coa demanda contractual de produci\u00f3n. Bell reenviou ao programa o Bell 206A. Fairchild-Hiller non puido volver a enviar o seu YOH-5A, que comercializara exitosamente como o FH-1100. Ao final Bell mellorou a oferta de Hughes para ga\u00f1ar o contrato e o Bell 206A pasar\u00eda a ser designado OH-58A. Segundo a convenci\u00f3n de nomes do Ex\u00e9rcito o OH-58A foi bautizado como Kiowa, na honra da tribo nativa americana.\nHelic\u00f3ptero de exploraci\u00f3n avanzado.\nNos anos 70 o Ex\u00e9rcito estadounidense comezou a avaliar a necesidade de mellorar as capacidades dos seus aparellos de exploraci\u00f3n. Anticipando a substituci\u00f3n do venerable AH-1 por parte do AH-64A, o Ex\u00e9rcito comezou a barallar a idea dun Programa de Exploraci\u00f3n A\u00e9rea para estimular o desenvolvemento de capacidades tecnol\u00f3xicas avazadas para un equipo de visi\u00f3n nocturna e navegaci\u00f3n de precisi\u00f3n.\nO Ex\u00e9rcito creou unha forza especial en Fort Knox para desenvolver os requisitos do sistema a principios de marzo de 1974, e en 1975 a forza especial ideara os requisitos para un para un programa de Helic\u00f3ptero de Exploraci\u00f3n Avanzado (ASH). Os requisitos formul\u00e1ronse en torno a unha aeronave capaz de actuar de d\u00eda, de noite e con meteorolox\u00eda adversa, e que fose compatible con todos os sistemas de armas avanzados planeados para ser desenvolvidos e despregados nos 80. O programa foi aprobado polo Consello de Revisi\u00f3n de Adquisici\u00f3n do Sistema e o Ex\u00e9rcito preparouse para un desenvolvemento competitivo que comezar\u00eda o seguinte ano. Por\u00e9n, cando o Ex\u00e9rcito intentaba de facer queo proxecto sa\u00edse adiante, o Congreso negouse a proporcionar financiamento no presuposto do ano fiscal de 1977 e a oficina do director do proxecto ASH pechouse o 30 de setembro de 1976.\nA\u00ednda que non se produciu ning\u00fan desenvolvemento nos seguintes anos, o programa sobreviviu como un requisito sen financiamento. O 30 de novembro de 1979 tomouse a decisi\u00f3n de adiar o desenvolvemento dun helic\u00f3ptero de exploraci\u00f3n avanzada en favor de buscar a modificaci\u00f3n de c\u00e9lulas existentes no inventario como unha opci\u00f3n de helic\u00f3ptero explorador a curto prazo (NTSH polas s\u00faas siglas en ingl\u00e9s). O desenvolvemento dunha mira montada nun mastro ser\u00eda o foco principal para mellorar a habilidade do aparello para realizar misi\u00f3ns de reco\u00f1ecemento, vixilancia e adquisici\u00f3n de brancos mentres permanec\u00eda oculto tras \u00e1rbores ou o terreo. Tanto o UH-1 como o OH-58 foron avaliados como candidatos NTSH, pero o UH-1 foi eliminado debido ao seu tama\u00f1o m\u00e1is grande e facilidade de detecci\u00f3n. O OH-58 pola s\u00faa banda demostrou unha reduci\u00f3n dram\u00e1tica na detectabilidade cunha mira montada nun mastro.\nO 10 de xullo de 1980 o Ex\u00e9rcito decidiu que o NTSH ser\u00eda un programa de modificaci\u00f3n competitivo baseado nos desenvolvementos da industria de helic\u00f3pteros comerciais, en particular no desenvolvemento de Hughes Helicopters do Hughes 500D que proporcionou importantes melloras sobre o OH-6.\nPrograma de Mellora do Helic\u00f3ptero do Ex\u00e9rcito (AHIP).\nA decisi\u00f3n do Ex\u00e9rcito de mercar o NTSH resultou no Programa de Mellora do Helic\u00f3ptero do Ex\u00e9rcito (AHIP). Tanto Bell Helicopter como Hughes Helicopters redese\u00f1aron as s\u00faas aeronaves de exploraci\u00f3n para competir polo contrato. Bell ofreceu unha versi\u00f3n m\u00e1is robusta do OH-58 no seu modelo 406, e Hughes ofreceu unha versi\u00f3n actualizada do OH-6. O 21 de setembro de 1981, Bell Helicopter Textron foi premiada cun contrato de desenvolvemento. O primeiro prototipo voou o 6 de outubro de 1983 e o aparello entrou en servizo en 1985 como o OH-58D.\nInicialmente destinado aos roles de ataque, cabaleir\u00eda e artiller\u00eda, o Ex\u00e9rcito s\u00f3 aprobou un nivel baixo de produci\u00f3n inicial e dedicou o OH-58D a roles de observaci\u00f3n de campo de artiller\u00eda. O Ex\u00e9rcito tam\u00e9n ordenou que se realizase unha proba de seguimento para avialiar m\u00e1is o aparello debido \u00e1s deficiencias detectadas. O 1 de abril de 1986 o Ex\u00e9rcito creou un grupo de traballo en Fort Rucker, Alabama, para arranxar as deficiencias do AHIP. En 1988 o Ex\u00e9rcito planeara rematar co OH-58D e centrarse no LHX; por\u00e9n, o Congreso aprobou 138 mill\u00f3ns de d\u00f3lares para ampliar o programa, pedindo que o AHIP operase co Apache como un equipo de cazador/asasino; o AHIP localizar\u00eda obxectivos e o Apache acabar\u00eda con eles nun retorno \u00e1 tradicional relaci\u00f3n OH-58/AH-1.\nA Secretar\u00eda do Ex\u00e9rcito ordenou no seu lugar que os sistemas de armamento do aparello se actualizasen, base\u00e1ndose na experiencia do rendemento operativo dos OH-58D armados da Task Force 118 no golfo P\u00e9rsico apoiando a operaci\u00f3n Prime Chance, que foron usados principalmente para a observaci\u00f3n e o reco\u00f1ecemento armado. A aeronave armada ser\u00eda co\u00f1ecida como o OH-58D Kiowa Warrior, denotando a s\u00faa nova configuraci\u00f3n armada. Comezando coa produci\u00f3n do aparello 202 (s/n 89-0112) en maio de 1991, todos os OH-58D restantes foron fabricados na configuraci\u00f3n Kiowa Warrior. En xaneiro de 1992 Bell Helicopter recibiu o contrato para converter os restantes OH-58D Kiowa \u00e1 configuraci\u00f3n Kiowa Warrior."}
{"id": "445675", "revid": "27155", "url": "https://gl.wikipedia.org/wiki?curid=445675", "title": "Inositol hexaquisfosfato", "text": ""}
{"id": "445676", "revid": "27155", "url": "https://gl.wikipedia.org/wiki?curid=445676", "title": "IP6", "text": ""}
{"id": "445677", "revid": "89787", "url": "https://gl.wikipedia.org/wiki?curid=445677", "title": "Eurocopter AS332 Super Puma", "text": "O Eurocopter AS332 Super Puma (no presente Airbus Helicopters H215) \u00e9 un helic\u00f3ptero utilitario de tama\u00f1o medio bimotor desenvolvido e comercializado orixinalmente por A\u00e9rospatiale, posteriormente por Eurocopter, e no presente por Airbus Helicopters. Tr\u00e1tase dunha versi\u00f3n remotorizada e m\u00e1is voluminosa do A\u00e9rospatiale SA 330 Puma orixinal. O Super Puma substitu\u00edu ao SA 330 Puma como principal modelo en fabricaci\u00f3n do tipo en 1980. Dende o ano 1990 os Super Puma en servizo militar son comercializados coa designaci\u00f3n AS532 Cougar. No servizo civil introduc\u00eduse un substituto de nova xeraci\u00f3n en 2004, o m\u00e1is grande Eurocopter EC225 Super Puma.\nDesenvolvemento.\nOrixe.\nEn 1974 A\u00e9rospatiale comezou a desenvolver un novo helic\u00f3ptero medio de transporte baseado no seu SA 330 Puma. O proxecto anunciouse publicamente no Paris Air Show de 1975. A\u00ednda que o novo dese\u00f1o manti\u00f1a un esquema semellante ao do AS 330, estaba impulsado por dous dos novos e m\u00e1is potentes motores turboeixo Turbomeca Makila, que mov\u00edan un rotor principal de catro palas que fac\u00edan uso de materiais compostos. P\u00faxose un gran nivel de atenci\u00f3n en facer que o novo modelo soportase mellor o dano. Adoptouse unha estrutura da fuselaxe m\u00e1is robusta xunto cun tren de aterraxe m\u00e1is resistente, e incluso as palas do rotor eran capaces de aguantar un certo nivel de dano en batalla, as\u00ed como outros sistemas mec\u00e1nicos clave do aparello.\nAs caracter\u00edsticas externas distintivas con respecto ao SA 330 son unha aleta ventral baixo a pluma de cola e un nariz m\u00e1is estilizado. Dende o principioo novo helic\u00f3ptero estaba planeado para estar dispo\u00f1ible con d\u00faas lonxitudes da fuselaxe: unha versi\u00f3n con fuselaxe curta que ofrec\u00eda unha capacidade semellante \u00e1 do SA 330 a\u00ednda que proporcionando un rendemento superior en condici\u00f3ns quentes e a grande altitude, e unha versi\u00f3n alongada que permit\u00eda m\u00e1is carga interior ou m\u00e1is pasaxeiros.\nUn prototipo de preproduci\u00f3n, o SA 331, modificado a partir da c\u00e9lula dun SA 330 con motores Makila e unha nova caixa de cambios voou o 5 de setembro de 1977. O primeiro prototipo do Super Puma completo realizou o seu voo de estrea o 13 de setembro de 1978, seguido por cinco prototipos m\u00e1is. As probas de voo revelaron que o AS 330 Super Puma ti\u00f1a unha maior velocidade de cruceiro e alcance que o SA 330 Puma, en parte debido \u00e1 maior potencia dos motor Makila e a que consum\u00eda un 17% menos de combustible. O Super Puma tam\u00e9n demostrou ser moito m\u00e1is estable en voo e depend\u00eda menos dos sistemas automatizados de correcci\u00f3n. O desenvolvemento das variantes militar e civil f\u00edxose en paralelo, inclu\u00eddo o proceso de certificaci\u00f3n. No ano 1981 entregouse o primeiro Super Puma civil.\nProduci\u00f3n e melloras.\nEn 1980 o AS 332 Super Puma substitu\u00edu ao m\u00e1is vello SA 330 Puma como o principal helic\u00f3ptero utilitario de A\u00e9rospatiale. O AS 332 Super Puma demostrou ser moi popular. Entre xullo de 1981 e abril de 1987 houbo unha produci\u00f3n media de tres helic\u00f3pteros por mes, tanto para clientes militares como civ\u00eds. Indonesian Aerospace (IPTN) tam\u00e9n fabricou tanto o SA 330 como o AS 332 baixo licenza para clientes dom\u00e9sticos e estranxeiros. En 2005 varios modelos de Super Puma estaba operando con clientes de 38 naci\u00f3ns nunha ampla variedade de tarefas. En total, nese ano entreg\u00e1ranse ou estaban pedidos 565 Super Puma (inclu\u00eddos os Cougar militares).\nO \u00e9xito do AS 332 Super Puma levou \u00e1 procura de programas de desenvolvemento prolongados para producir novos modelos avanzados. Entre as caracter\u00edsticas inclu\u00eddas hab\u00eda palas m\u00e1is longas, motores e transmisi\u00f3ns m\u00e1is potentes, aumentos no peso de engalaxe, e avi\u00f3nica modernizada. Unha ampla variedade de Super Puma especializados seguiron ao modelo b\u00e1sico de transporte, inclu\u00eddas versi\u00f3ns de busca e rescate (SAR) e guerra antisubmarina. Os Super Puma militares comercializ\u00e1ronse como o AS532 Cougar dende 1990. Como alternativa ao NHIndustries NH90, tam\u00e9n se considerou desenvolver un Mark III Super Puma.\nEn febreiro de 2012 Eurocopter ofreceu unha configuraci\u00f3n b\u00e1sica do Super Puma a prezo m\u00e1is baixo co obxectivo de competir co ruso Mil Mi-17. Starlite Aviation converteuse no cliente de lanzamento para esta nova variante, designada AS 332 C1e. En novembro de 2015 Airbus Helicopters anunciou que a fabricaci\u00f3n do AS 332 Super Puma, que fora redesignado H215 nese momento, pasar\u00eda a realizarse nunha nova planta contru\u00edda para ese prop\u00f3sito en Brasov, Roman\u00eda. Este movemento ten como obxectivo reducir o tempo e o custo de produci\u00f3n simplificando a fabricaci\u00f3n a unha \u00fanica configuraci\u00f3n de base que se adaptar\u00e1 para atender \u00e1s necesidades dos clientes civ\u00eds e militares.."}
{"id": "445679", "revid": "1131", "url": "https://gl.wikipedia.org/wiki?curid=445679", "title": "La Scuola", "text": "La scuola (\" La Schola\" en siciliano), ou simplemente Scuola, \u00e9 unha illa situada no territorio de Marsala, unha comuna Italiana da provincia de Trapani en Sicilia.\nDescrici\u00f3n.\nA Scuola \u00e9 a menor das illas Stagnone (forma oval de 80 x 50 m), situado entre Mozia e 'Illa Gande. Durante a \u00e9poca romana hab\u00eda unha escola de ret\u00f3rica, de onde v\u00e9n o top\u00f3nimo, onde entre outras cousas se pensa que ensinou Cicer\u00f3n nos d\u00edas en que era superintendente de Cidade lilibetana. Actualmente, existen tres edificios dos anos trinta e unha cisterna, todo en estado de abandono. Edificios que foron utilizados durante a segunda guerra mundial como hospital para pacientes infecciosos.\nE propiedade do concello de Marsala, xa que foi adquirida ao Marques Sala Span\u00f2 en 1936.\nEn decembro de 2015 naceu o \"Proxecto Schola\", co obxectivo de reconstru\u00edr a illa."}
{"id": "445685", "revid": "89787", "url": "https://gl.wikipedia.org/wiki?curid=445685", "title": "A\u00e9rospatiale", "text": "A\u00e9rospatiale foi un fabricante aeroespacial estatal franc\u00e9s que produc\u00eda tanto aeronaves civ\u00eds como militares, foguetes e sat\u00e9lites. Orixinalmente era co\u00f1ecida como Soci\u00e9t\u00e9 nationale industrielle a\u00e9rospatiale (SNIAS). A s\u00faa sede atop\u00e1base no 16\u00ba distrito de Par\u00eds. O nome cambiou a A\u00e9rospatiale no ano 1970.\nDurante os anos 90 A\u00e9rospatiale pasou por varias reestruturaci\u00f3ns e fusi\u00f3ns significativas. A s\u00faa divisi\u00f3n de helic\u00f3pteros combinouse coa compa\u00f1\u00eda alem\u00e1 DaimlerBenz Aerospace AG (DASA) para formar o Eurocopter Group. En 1999 a maior\u00eda de A\u00e9rospatiale, ag\u00e1s as s\u00faas actividades de sat\u00e9lites, fusion\u00e1ronse coa divisi\u00f3n de defensa do conglomerado franc\u00e9s Matra, Matra Haute Technologie, para formar A\u00e9rospatiale-Matra. Ese mesmo ano a divisi\u00f3n de sat\u00e9lites uniuse a Alcatel para converterse en Alcatel Space, no presente Thales Alenia Space. En 2001 A\u00e9rospatiale-Matra fusionouse coa compa\u00f1\u00eda espa\u00f1ola Construcciones Aeron\u00e1uticas SA (CASA) e a alem\u00e1 DaimlerChrysler Aerospace AG (DASA) para formar a multinacional European Aeronautic Defence and Space Company (EADS). No presente a meirande parte dos antigos activos da compa\u00f1\u00eda son parte do consorcio multinacional Airbus.\nHistoria.\nFormaci\u00f3n.\nNo ano 1970 naceu \"A\u00e9rospatiale\" co nome \"SNIAS\" como resultado da fusi\u00f3n de varias empresas estatais francesas: Sud Aviation, Nord Aviation e Soci\u00e9t\u00e9 d'\u00e9tude et de r\u00e9alisation d'engins balistiques (SEREB). A nova entidade era a compa\u00f1\u00eda aeroespacial de Francia. Dende o principio o goberno franc\u00e9s tivo o control de A\u00e9rospatiale, chegando a ter ata o 97% das s\u00faas acci\u00f3ns nalg\u00fan momento.\nEn 1971 A\u00e9rospatiale estaba dirixida polo industrial franc\u00e9s Henri Ziegler. Ese mesmo ano o departamento de mercadotecnia e vendas da firma en Am\u00e9rica do Norte, que anterormente fora operado baixo o nome \"French Aerospace Corporation\", pasou a chamarse oficialmente \"European Aerospace Corporation\", reflectindo intencionadamente o desexo de A\u00e9rospatiale de colaborar m\u00e1is cos seus socios europeos.\nActividades principais.\nMoitos dos programas iniciais de A\u00e9rospatiale foron vestixios dos seus predecesores, particularmente de Sud Aviation. Quizais os m\u00e1is ic\u00f3nico e con m\u00e1is repercusi\u00f3ns deses programas foi o Concorde, un traballo conxunto franco-brit\u00e1nico para desenvolver e comercializar un avi\u00f3n de pasaxeiros supers\u00f3nico. Os traballos para este proxecto comez\u00e1ronos Sud Aviation e Bristol Aeroplane Company. Os motores para o Concorde tam\u00e9n foron desenvolvidos como un esforzo conxunto anglo-franc\u00e9s entre SNECMA e Bristol Siddeley. Por\u00e9n, o programa estaba moi politizado e tivo considerables sobrecustos e atrasos. Finalmente o avi\u00f3n viuse negativamente afectado tanto polas decisi\u00f3ns pol\u00edticas como pola crise do petr\u00f3leo dos 70, polo que finalmente s\u00f3 d\u00faas aeroli\u00f1as mercaron o Concorde.\nA direcci\u00f3n de A\u00e9rospatiale estaba disposta a evitar os erros do programa Concorde. O seu segunte gran proxecto ser\u00eda un consorcio internacional con British Aerospace e a compa\u00f1\u00eda de Alema\u00f1a occidental Messerschmitt-B\u00f6lkow-Blohm (MBB), que ser\u00eda chamado Airbus Industries.\nAirbus Industries creouse co obxectivo de fabricar un avi\u00f3n de pasaxeiros bimotor de fuselaxe ancha que se converter\u00eda no Airbus A300. A\u00ednda que ao principio ao consorcio custoulle conseguir vendas e as perspectivas para o A300 semellaban negativas, A\u00e9rospatiale continuou fabricando o avi\u00f3n sen pedidos ao non poder reducir razoablemente a produci\u00f3n, xa que a lei francesa requir\u00eda que os empregados despedidos recibisen o 90% do salario durante un ano e conservasen todos os seus beneficios sanitarios.\nAs vendas do A300 dispar\u00e1ronse e finalmente converteuse nun grande \u00e9xito comercial, botando porteriormente do mercado aos Lockheed L-1011 e McDonnell Douglas DC-10 estadounidenses debido a que era m\u00e1is barato de operar. Como resultado deste \u00e9xito m\u00e1is empresas comezar\u00edan a fabricar baixo a marca Airbus e a compa\u00f1\u00eda converter\u00edase nun l\u00edder mundial no mercado dos grandes avi\u00f3ns de pasaxeiros durante os anos 90.\nA\u00e9rospatiale xogou un papel de liderado no desenvolvemento do sector espacial europeo. Durante os anos 60 Sud Aviation estivo involucrado nun programa multinacional europeo para producir o veh\u00edculo de lanzamento espacial Europa, un foguete de tres etapas sendo estas fabricadas en Reino Unido, Francia e Alema\u00f1a. Por\u00e9n, todos os voos de proba foron un fracaso; este fracaso atribu\u00eduse a que non hab\u00eda unha autoridade central responsable das operaci\u00f3ns e foi resultado de que as cuesti\u00f3ns do repartimento de traballo estivesen altamente politizadas.\nCando A\u00e9rospatiale interveu, no ano 1973, estaba decidida a non repetir os erros do Europa. A compa\u00f1\u00eda propuxo fabricar en Europa un novo veh\u00edculo pesado de lanzamento, que posteriormente ser\u00eda co\u00f1ecido como o Ariane. A\u00ednda que se invitaron a outras naci\u00f3ns europeas a participar no programa, ser\u00edan os funcionarios franceses os responsables principais, tomando as\u00ed as decisi\u00f3ns m\u00e1is importantes. Este enfoque foi acordado con outras naci\u00f3ns durante 1979.\nO Ariane foi un \u00e9xito inmediato, permitindo aos franceses conseguir unha certa vantaxe sobre Estados Unidos, que centrara os seus esforzos no transbordador espacial. Por\u00e9n, o desastre do \"Challenger\" en 1986 demostrou que era demasiado complexo para ser usado con regularidade para lanzar sat\u00e9lites. A\u00e9rospatiale desenvolver\u00eda versi\u00f3ns m\u00e1is capaces do Ariane, que quitaron gran parte do negocio dos lanzamentos espaciais aos estadounidenses nos anos 90.\nPrivatizaci\u00f3n e fusi\u00f3ns.\nEn 1992 a compa\u00f1\u00eda de defensa alem\u00e1 DaimlerBenz Aerospace AG (DASA) e A\u00e9rospatiale combinaron as s\u00faas divisi\u00f3ns de helic\u00f3pteros para formar o Eurocopter Group; compartindo a propiedade desta nova entidade entre as d\u00faas empresas.\nA finais dos anos 90 o goberno do primeiro ministro franc\u00e9s Lionel Jospin iniciou a privatizaci\u00f3n de A\u00e9rospatiale. En 1999 a meirande parte da compa\u00f1\u00eda, ag\u00e1s as actividades de sat\u00e9lites, fusionouse coa difisi\u00f3n de defensa do conglomerado franc\u00e9s Matra, Matra Haute Technologie, para formar A\u00e9rospatiale-Matra. Durante o ano 2001 a divisi\u00f3n de m\u00edsiles de A\u00e9rospatiale-Matra fusionouse co grupo anglo-franc\u00e9s Matra BAe Dynamics e coa divisi\u00f3n de m\u00edsiles de Alenia Marconi Systems para formar a multinacional MBDA.\nO 10 de xullo de 2000 A\u00e9rospatiale-Matra fusion\u00e1ronse coa espa\u00f1ola Construcciones Aeron\u00e1uticas SA (CASA) e a alem\u00e1 DaimlerChrysler Aerospace AG (DASA) para formar a multinacional European Aeronautic Defence and Space Company (EADS). EADS posteriormente pasar\u00eda a chamarse Airbus Military."}
{"id": "445702", "revid": "23204", "url": "https://gl.wikipedia.org/wiki?curid=445702", "title": "Buscando a Susan desesperadamente", "text": "Buscando a Susan desesperadamente \u00e9 un filme estadounidense\u00a0de 1985 dirixido por Susan Seidelman. Est\u00e1 protagonizado por Rosanna Arquette e Madonna. Ambientado en Nova York, o argumento bas\u00e9ase na interacci\u00f3n entre d\u00faas mulleres a trav\u00e9s de mensaxes nunha columna de xornal.\nEste filme foi o debut de Madonna no cinema, e foi un dos primeiros filmes para outros actores reco\u00f1ecidos como John Turturro, Laurie Metcalf, Aidan Quinn e Steven Wright. \"The New York Times\" nomeouno un dos dez mellores filmes de 1985.\nEstreouse en galego o 1 de xullo de 1997 a trav\u00e9s da TVG."}
{"id": "445704", "revid": "59564", "url": "https://gl.wikipedia.org/wiki?curid=445704", "title": "Su Garrido Pombo", "text": "Susana Garrido Pombo, nada en Vigo o 16 de xaneiro de 1982, \u00e9 unha cantante e compositora galega.\nTraxectoria.\nCriouse en Traspielas, no concello de Fornelos de Montes.\nO seu estilo musical abrangue diversos x\u00e9neros con matices de bossa, folk, jazz ou lat\u00edn.Traballa en proxectos individuais e en proxectos colectivos.\nAs estancias coa s\u00faa avoa Leonora en Traspielas, Fornelos de Montes, marcaron a s\u00faa m\u00fasica.\nTen unha ampla formaci\u00f3n acad\u00e9mica: Conservatorio Mayeusis (Vigo, guitarra), Universidade de Santiago de Compostela, (Historia da arte) Universidade de Salamanca (Musicolox\u00eda), Universidade de Granada, (bolsa Seneca) Universidade de Florencia, (bolsa Erasmus).\nFormou parte do grupo folk Lembranzas Galegas, do grupo Sonhos, do grupo TREME (con Margarida Mari\u00f1o) e en 2018 de Son Tr\u00edo coa pianista e compositora Katerina Linke\u00a0e a cellista Susanna Blanco.\nEn 2018 gravou o seu primeiro disco en solitario \"Quedo a vivir aqu\u00ed\" e presentouno con xiras en Galicia, Portugal e Irlanda. En decembro de 2022 sa\u00edu \"Patios de luz\"."}
{"id": "445706", "revid": "23204", "url": "https://gl.wikipedia.org/wiki?curid=445706", "title": "Desperately Seeking Susan", "text": ""}
{"id": "445708", "revid": "23204", "url": "https://gl.wikipedia.org/wiki?curid=445708", "title": "Buscando xustiza", "text": "Buscando xustiza (en ) \u00e9 un filme estadounidense de 1991 dirixido por John Flynn. Foi producido e dirixido por Steven Seagal. Supuxo o debut no cinema de Julianna Margulies."}
{"id": "445709", "revid": "23204", "url": "https://gl.wikipedia.org/wiki?curid=445709", "title": "Out for Justice", "text": ""}
{"id": "445710", "revid": "98629", "url": "https://gl.wikipedia.org/wiki?curid=445710", "title": "O buscavidas", "text": "O buscavidas (en ) \u00e9 un filme estadounidense de 1961 dirixido por Robert Rossen. \u00c9 unha adaptaci\u00f3n da novela hom\u00f3nima de Walter Tevis (1955), e o gui\u00f3n foi escrito polo propio Rossen e Sidney Carroll.\nEstreouse en galego o 18 de marzo de 2000 a trav\u00e9s da TVG.\nSinopse.\nEddie Felson \u00e9 un talentoso xogador de billar, mais de personalidade autodestrutiva. Desaf\u00eda o gran xogador Minnesota Fats nunha grande aposta, pero \u00e9 derrotado tras horas seguidas de xogo. Sen cartos e sen axente procura reencontrar a confianza en si mesmo e no seu xogo. Env\u00f3lvese con Sarah e na tentativa de desafiar de novo a Minnesota Fats x\u00fantase co axente sen escr\u00fapulos Bert Gordon."}
{"id": "445711", "revid": "85894", "url": "https://gl.wikipedia.org/wiki?curid=445711", "title": "Semana de Cine Euro\u00e1rabe AMAL", "text": "A Semana de Cine Euro\u00e1rabe AMAL \u00e9 unha festival anual de cinema que se realiza en Santiago de Compostela. En 2018 chegou \u00e1 s\u00faa XVI edici\u00f3n.\nLigaz\u00f3ns externas.\nP\u00e1xina web"}
{"id": "445712", "revid": "23204", "url": "https://gl.wikipedia.org/wiki?curid=445712", "title": "The Hustler", "text": ""}
{"id": "445713", "revid": "42924", "url": "https://gl.wikipedia.org/wiki?curid=445713", "title": "AgustaWestland", "text": "AgustaWestland (coa marca Leonardo Helicopters dende xaneiro de 2016) foi unha compa\u00f1\u00eda de dese\u00f1o e fabricaci\u00f3n de helic\u00f3pteros. Era unha subsidiaria da firma italiana Leonardo S.p.A. (anteriormente Finmeccanica). Formouse en xullo do ano 2000 como unha compa\u00f1\u00eda multinacional anglo-italiana, cando Finmeccanica e GKN fusionaron as s\u00faas respectivas subsidiarias de helic\u00f3pteros (Agusta e Westland Helicopters) para crear AgustaWestland, mantendo cada unha o 50% das acci\u00f3ns. Finmeccanica marcou a participaci\u00f3n de GKN en AgustaWestland en 2004."}
{"id": "445714", "revid": "23204", "url": "https://gl.wikipedia.org/wiki?curid=445714", "title": "Buster, o roubo do s\u00e9culo", "text": "Buster, o roubo do s\u00e9culo (en ) \u00e9 un filme brit\u00e1nico de 1988 dirixido por David Green. \u00c9 unha comedia baseada nos eventos do asalto \u00f3 tren postal de Glasgow-Londres. Est\u00e1 protagonizado polo m\u00fasico Phil Collins, Julie Walters, Larry Lamb e Sheila Hancock.\nEstreouse en galego o 13 de marzo de 2000 a trav\u00e9s da TVG."}
{"id": "445716", "revid": "29496", "url": "https://gl.wikipedia.org/wiki?curid=445716", "title": "Arrep\u00edo", "text": ""}
{"id": "445717", "revid": "98629", "url": "https://gl.wikipedia.org/wiki?curid=445717", "title": "Butterfield oito", "text": "Butterfield oito (en ) \u00e9 un filme estadounidense de 1960 dirixido por Daniel Mann. Est\u00e1 protagonizado por Elizabeth Taylor e Laurence Harvey. Taylor ga\u00f1ou o seu primeiro Oscar \u00e1 mellor actriz na 33\u00aa edici\u00f3n dos premios pola s\u00faa interpretaci\u00f3n. O filme bas\u00e9ase na novela hom\u00f3nima de 1935 escrita por John O'Hara.\nEstreouse en galego o 7 de maio de 1990 a trav\u00e9s da TVG."}
{"id": "445718", "revid": "23204", "url": "https://gl.wikipedia.org/wiki?curid=445718", "title": "Butterfield 8", "text": ""}
{"id": "445720", "revid": "89787", "url": "https://gl.wikipedia.org/wiki?curid=445720", "title": "Pistacatro", "text": "Pistacatro \u00e9 unha compa\u00f1\u00eda do novo circo galego fundada en 2006.\nSon ou foron integrantes de Pistacatro Jos\u00e9 Exp\u00f3sito, Pablo Reboleiro, Aitor Garuz, Oscar P\u00e1ez, Xabier Mera, Manu Lago, Natalia Outeiro 'Pajarito', Borja Fern\u00e1ndez, Alfonso Lupo, Ant\u00f3n Coucheiro e Bel\u00e9m Brandido.\nRecibiu o Premio de Honra Roberto Vidal Bola\u00f1o da Mostra Internacional de Teatro de Ribadavia."}
{"id": "445721", "revid": "89787", "url": "https://gl.wikipedia.org/wiki?curid=445721", "title": "Talwar", "text": "O talwar ou tulwar \u00e9 un sabre do Indost\u00e1n, de folla curva, principalmente dun s\u00f3 f\u00edo e cuxa caracter\u00edstica principal que os distingue doutros sabres turco-musulm\u00e1ns \u00e9 a s\u00faa caracter\u00edstica empu\u00f1adura, de pu\u00f1o aplanado, curtos gabi\u00e1ns rectos rematados en labores semicirculares, con aro gardam\u00e1n\u00a0que sae do gabi\u00e1n no lado no que cae o f\u00edo, acabando a empu\u00f1adura nun notable pomo de forma circular aplanada e rematando con ap\u00e9ndice de motivos naturais. Esta espada permite t\u00e9cnicas de esgrima diferentes e orixinarias da India.\nEtimolox\u00eda.\nA verba \"talwar\" prov\u00e9n do s\u00e1nscrito \"tarav\u0101ri\" (en ) que quere dicir \"espada dun f\u00edo\".\nOrixes.\nEste sabre nativo da India xorde a partir do s\u00e9culo XVI e \u00e9 unha evoluci\u00f3n ou copia \u2014sobre todo pola s\u00faa folla\u2014 dos sabres kili\u00e7 turcos ou shamshir persa, e dos pulowar afg\u00e1ns e khanda aut\u00f3ctonos hind\u00fas, dos que tomou parte do seu peculiar empu\u00f1adura e que \u00f3 cabo lle dar\u00e1 a s\u00faa propia identidade.\nO feito de que sexa considerada un sabre con categor\u00eda propia \u00e9 polas claras diferenzas con respecto dos sabres dos que prove\u00f1en e \u00e1s evoluci\u00f3ns serodias destes \u00faltimos. Ademais, \u00f3 ser a arma que substitu\u00edu \u00e1s demais espadas e sabres nativos indios, e por acabar os seus d\u00edas como arma de parada da aristocracia, \u00f3 talwar reco\u00f1ec\u00e9uselle o status de arma singular e non variante de."}
{"id": "445723", "revid": "23204", "url": "https://gl.wikipedia.org/wiki?curid=445723", "title": "Madame Tussaud's", "text": ""}
{"id": "445725", "revid": "56817", "url": "https://gl.wikipedia.org/wiki?curid=445725", "title": "Polimetilmetacrilato", "text": "O metacrilato, tam\u00e9n co\u00f1ecido polas s\u00faas siglas PMMA, \u00e9 un dos pl\u00e1sticos de enxe\u00f1ar\u00eda. A placa de acr\u00edlico obtense da polimerizaci\u00f3n do metacrilato de metilo e a presentaci\u00f3n m\u00e1is frecuente que se atopa na industria do pl\u00e1stico \u00e9 en gr\u00e1nulos ou en placas. Os gr\u00e1nulos son para o proceso de inxecci\u00f3n ou extrusi\u00f3n e as placas para termoformado ou para mecanizado.\nCompite en canto a aplicaci\u00f3ns con outros pl\u00e1sticos como o policarbonato (PC) ou o polistireno (PS), pero o acr\u00edlico salienta fronte a outros pl\u00e1sticos transparentes en canto a resistencia \u00e1 intemperie, transparencia e resistencia \u00f3 raiado.\nPor estas calidades \u00e9 utilizado na industria do autom\u00f3bil como o faro do coche, iluminaci\u00f3n, cosm\u00e9ticos, espect\u00e1culos, construci\u00f3n e \u00f3ptica, entre moitas outras. No eido da medicina util\u00edzase a resina de polimetilmetacrilato para a fabricaci\u00f3n de pr\u00f3teses \u00f3seas e dentais e como aditivo en po na formulaci\u00f3n de moitas das p\u00edlulas v\u00eda oral. Neste caso act\u00faa como retardante \u00e1 acci\u00f3n do medicamento para que esta sexa progresiva.\nEn gr\u00e1nulos o acr\u00edlico \u00e9 un material higrosc\u00f3pico, raz\u00f3n pola cal \u00e9 necesario secalo antes de procesalo.\nDist\u00ednguese o metacrilato como nome com\u00fan para os ferros ou placas de polimetilmetacrilato, sendo o nome qu\u00edmico moito m\u00e1is xen\u00e9rico a todo tipo de elemento (non s\u00f3 placas) formado con este material (resinas, pastas, gr\u00e1nulos, adhesivos, emulsi\u00f3ns...)."}
{"id": "445726", "revid": "89787", "url": "https://gl.wikipedia.org/wiki?curid=445726", "title": "Airbus Helicopters", "text": "Airbus Helicopters SAS (anteriormente Eurocopter Group) \u00e9 a divisi\u00f3n de fabricaci\u00f3n de helic\u00f3pteros de Airbus. \u00c9 a compa\u00f1\u00eda m\u00e1is grande da industria en termos ingresos e helic\u00f3pteros de turbina entregados. A s\u00faa sede at\u00f3pase no aeroporto de Marsella Provenza, en Marignane, Francia, preto de Marsella. As s\u00faas principais instalaci\u00f3ns at\u00f3panse en Marignane e en Donauw\u00f6rth, Alema\u00f1a, con plantas de produci\u00f3n adicionais no Brasil (Helibras), Australia, Espa\u00f1a e os Estados Unidos. A compa\u00f1\u00eda foi renomeada Airbus Helicopters o 2 de xaneiro de 2014.\nHistoria.\nAirbus Helicopters formouse en 1992 como Eurocopter Group a trav\u00e9s da fusi\u00f3n das divisi\u00f3ns de helic\u00f3pteros de A\u00e9rospatiale e DASA. A herdanza da compa\u00f1\u00eda rem\u00f3ntase a Louis Bl\u00e9riot e Lior\u00e9 et Olivier en Francia e a Messerschmitt e Focke-Wulf en Alema\u00f1a.\nAirbus Helicopters e as compa\u00f1\u00edas predecesoras estableceran unha gran cantidade de fitos na industria dos helic\u00f3pteos, como o primeiro helic\u00f3ptero de produci\u00f3n cun turboeixo (o A\u00e9rospatiale Alouette II de 1955); a introduci\u00f3n do rotor de cola Fenestron (no Gazelle de 1968); o primeiro helic\u00f3ptero certificado para voos completos en condici\u00f3ns de xeo (o AS332 Super Puma en 1984); o primeiro helic\u00f3ptero de produci\u00f3n cun sistema de control fly-by-wire (o NHIndustries NH90); o primeiro helic\u00f3ptero en usar un control primario fly-by-light (un banco de probas EC135 en 2003); e a primeira aterraxe dun helic\u00f3ptero no Everest (conseguido por un AS350 B3 en 2005).\nComo consecuencia da fusi\u00f3n dos anteriores participantes de Airbus Helicopters en 2000, a firma no presente \u00e9 unha filial propiedade na s\u00faa totalidade de Airbus. A creaci\u00f3n do que ent\u00f3n foi chamado EADS en 2000 tam\u00e9n incorporaba \u00e1 espa\u00f1ola CASA, que tam\u00e9n ti\u00f1a unha historia relacionada cos helic\u00f3pteros que se remontaba aos tempos de Talleres Loring, e inclu\u00eda a montaxe local do Bo105.\nNo presente Airbus Helicopters ten catro f\u00e1bricas principais en Europa (Marignane e La Courneuve en Francia, e Donauw\u00f6rth e Kassel en Alema\u00f1a), e outras 32 de filiais e participantes en todo o mundo, como as de Brisbane en Australia, Albacete en Espa\u00f1a e Grand Prairie nos Estados Unidos.\nDende aproximadamente 2006 Eurocopter estivo involucrado no proxecto do proposto Futuro Helic\u00f3ptero de Transporte Paneuropeo.\nEn 2014 hab\u00eda m\u00e1is de 12 000 aparellos de Airbus Helicopters en servizo con m\u00e1is de 3 000 clientes de 150 pa\u00edses.\nNo ano 2019 Airbus Helicopters obtivo 369 pedidos de 161 clientes en 51 pa\u00edses e entregou 332 aparellos, conseguindo o 54% do mercado de halic\u00f3pteros en todo o mundo."}
{"id": "445727", "revid": "85894", "url": "https://gl.wikipedia.org/wiki?curid=445727", "title": "Maruxa Olavide", "text": "Maruxa Olavide Verd\u00eda, nada na Coru\u00f1a, \u00e9 unha escritora e pintora galega.\nTraxectoria.\nEstudou en Madrid, e comezou a debuxar no estudio do pintor arxentino Rafael Usandivaras. Realizou exposici\u00f3ns na Sala do Palacio Municipal da Coru\u00f1a (1972), C\u00edrculo das Artes de Lugo (1974), Sala da Caixa de Aforros de Galicia na Coru\u00f1a (1979) e no Casino de Viveiro (1983 e 1998).\nColabora en \"El Ideal Gallego\" coa secci\u00f3n \"Las Cosas de Maruxa\", en \"El Correo Gallego\" con \"Personas y Cosas\", e en \"Heraldo de Vivero\".\n\u00c9 nai do avogado Ignacio Berm\u00fadez de Castro Olavide."}
{"id": "445728", "revid": "1131", "url": "https://gl.wikipedia.org/wiki?curid=445728", "title": "Maruxa Olavide Verd\u00eda", "text": ""}
{"id": "445729", "revid": "89787", "url": "https://gl.wikipedia.org/wiki?curid=445729", "title": "Cel", "text": " chamada \"anime cel\", \u00e9 unha folla semi tansparente usada para o debuxo previo \u00f3 proceso de animaci\u00f3n. \u00c9 usado na industria da animaci\u00f3n tradicional, onde cada folla representa un fotograma; o seguinte paso no proceso \u00e9 usar unha t\u00e1boa de tempos, que indica a posici\u00f3n dun na secuencia animada. O celuloide foi usado durante a primeira metade do s\u00e9culo XX, pero debido \u00e1 s\u00faa condici\u00f3n de inflamable, foi substitu\u00eddo por un composto de acetato de celulosa. Co constante crecemento da animaci\u00f3n por computadora, o uso de \"cels\" foi \u00f3s poucos abandonado. Os estudos Disney deixaron de usar \"cels\" nos seus debuxos animados en 1990, cando chegou un programa de animaci\u00f3n por computadora a substitu\u00edlos.\nT\u00e9cnica.\nOs personaxes son debuxados nun cel. Unha vez rematado o debuxo, en produci\u00f3n agr\u00e9gase un fondo est\u00e1tico feito por separado. Isto axuda reducindo o n\u00famero de veces que unha imaxe debe ser redebuxada e dividir o traballo de forma m\u00e1is eficiente. Earl Hurd \u00e9 considerado o inventor desta t\u00e9cnica, cando patentou o proceso no ano 1914.\nO debuxo rematado era coloreado por separado a man ou usando t\u00e9cnicas diferentes; os estudos de animaci\u00f3n Production I.G at\u00e9 1999 segu\u00edan usando \"cels\" para a maior\u00eda das s\u00faas animaci\u00f3ns e pintaban a man os seus traballos; para as li\u00f1as e a definici\u00f3n final da escena, dende 1960 \u00fasase o xerografado. Outro importante avance na t\u00e9cnica foi o proceso de foto-transferencia, visto por primeira vez en \"The Black Cauldron\" en 1985."}
{"id": "445730", "revid": "1410", "url": "https://gl.wikipedia.org/wiki?curid=445730", "title": "Copia por contacto", "text": "A copia por contacto \u00e9 un procedemento fotogr\u00e1fico que permite obter copias a partir dunha pel\u00edcula fotogr\u00e1fica do mesmo tama\u00f1o sobre papel, cham\u00e1ndose \u00e1 resultado \"folla de contactos.\" Normalmente obtense a partir de negativos pero tam\u00e9n poder\u00edan obterse a partir de diapositivas co que o resultado ser\u00eda un negativo.\nDesenvolvemento hist\u00f3rico.\nO procedemento empreg\u00e1base dun xeito habitual nos primeiros tempos da fotograf\u00eda para obter as copias a partir das placas fotogr\u00e1ficas nas c\u00e1maras de gran formato. Co desenvolvemento das c\u00e1maras fotogr\u00e1ficas de 35\u00a0mm. f\u00edxose necesario por unha banda seleccionar os negativos entre os m\u00faltiples que realizaba o fot\u00f3grafo e doutra banda observalos con detalle para planificar o proceso de positivado que se \u00eda realizar.\nO procedemento consist\u00eda en colocar sobre o papel fotogr\u00e1fico os negativos ordenados de xeito que cadrasen as s\u00faas emulsi\u00f3ns fotogr\u00e1ficas e darlle unha breve exposici\u00f3n con luz branca, finalmente revel\u00e1base o papel. \u00d3\u00a0dispor as tiras de negativos dunha certa curvatura utiliz\u00e1base un dispositivo axeitado ou simplemente un cristal trasparente que co seu peso pu\u00f1a en contacto directo a ambas emulsi\u00f3ns.\nTrala aparici\u00f3n da fotograf\u00eda en cor\u00a0continuouse utilizando este procedemento como un medio para a clasificaci\u00f3n das fotograf\u00edas, a\u00ednda que normalmente as follas de contactos obt\u00ed\u00f1anse por procedementos autom\u00e1ticos."}
{"id": "445732", "revid": "89787", "url": "https://gl.wikipedia.org/wiki?curid=445732", "title": "Lens flare", "text": "Lens flare \u00e9 unha aberraci\u00f3n \u00f3ptica causada pola dispersi\u00f3n da luz que entra na lente a trav\u00e9s das s\u00faas extremidades. Ese defecto causa certas manchas de luz en formas circulares ou hexagonais. Isto provoca unha diminuci\u00f3n de contraste da imaxe final e, xeralmente, o asunto est\u00e1 na sombra, o que torna dif\u00edcil de enfocar.\nEste tipo de \"defecto\" \u00f3ptico f\u00edxose popular no medio cinematogr\u00e1fico, sendo considerado un \"efecto\" que inclusive conta con plugins para Photoshop e outros \"softwares\" de edici\u00f3n de v\u00eddeo."}
{"id": "445733", "revid": "65337", "url": "https://gl.wikipedia.org/wiki?curid=445733", "title": "American Numismatic Society", "text": "A American Numismatic Society -ANS- (en galego: \"Sociedade de Numism\u00e1tica dos Estados Unidos\") \u00e9 unha unha sociedade erudita e sen \u00e1nimo de lucro dos Estados Unidos dedicada ao estudo e a investigaci\u00f3n en materia numism\u00e1tica.\nO obxecto da sociedade \u00e9 o estudo das moedas, a circulaci\u00f3n monetaria, as medallas, as fichas comerciais e diversos obxectos relacionados, procedentes de calquera rexi\u00f3n do mundo e de calquera momento hist\u00f3rico. A s\u00faa sede central, no n\u00famero 75 de Varick Street, en Manhattan, Nova York, acolle a biblioteca e a colecci\u00f3n dedicadas \u00e1 investigaci\u00f3n numism\u00e1tica m\u00e1is importantes dos Estados Unidos. Estes recursos serven de apoio a especialistas, acad\u00e9micos, coleccionistas de moedas, numism\u00e1ticos profesionais e persoas afeccionadas.\nHistoria.\nA \"American Numismatic Society\" constitu\u00eduse en 1858 polo empe\u00f1o dun grupo de coleccionistas neoiorquinos, nun momento de auxe na aparici\u00f3n de sociedades cient\u00edficas en Norteam\u00e9rica e en Europa. A\u00ednda que o primeiro encontro destes coleccionistas tivo lugar no mes de marzo, a constituci\u00f3n formal da sociedade non tivo lugar ata o 6 de abril dese mesmo ano, cando se aprobaron os estatutos, e inmediatamente produciuse a adquisici\u00f3n das primeiras moedas que constutuir\u00edan a s\u00faa incipiente colecci\u00f3n. En 1865 o nome da sociedade ampliouse a \"American Numismatic and Archaeological Society\" (ANAS), a\u00ednda que en 1907 recuperou a s\u00faa denominaci\u00f3n orixinal.\nOs fundadores foron Edward Groh, James Oliver, Isaac H. Gibbs, Henry Whitmore, James D. Foskett, Alfred Boughton, Ezra Hill, Augustus B. Sage, Asher D. Atkinson, John Cooper Vail, W. H. Morgan, Thomas Dunn English e Theophilus W. Lawrence. Benson Lossing escribiu en 1884 que os obxectivos principais da sociedade eran \"o cultivo da ciencia numism\u00e1tica, a promoci\u00f3n do estudo de arqueolox\u00eda americana e o coleccionismo de moedas, medallas e esp\u00e9cimes de restos arcaicos\u201d. M\u00e1is tarde, ANS reconduciu o seu obxectivo para se centrar principalmente en todos os aspectos de moedas e medallas.\nBaixo a direcci\u00f3n dos seus primeiros presidentes, caracterizados polo seu dinamismo, o seu enxe\u00f1o e a s\u00faa xenerosidade, a ANS foi medrando ata se converter nun importante centro internacional de investigaci\u00f3n numism\u00e1tica. Un destes presidentes, Archer M. Huntington, descendente da familia que constru\u00edra o \"Southern Pacific Railroad \"e un gran coleccionista, dooulle \u00e1 sociedade uns terreos en Broadway e contribu\u00edu \u00e1 construci\u00f3n do edificio neocl\u00e1sico que se inaugurou en 1908. En 1929, Huntington sufragou tam\u00e9n a ampliaci\u00f3n da construci\u00f3n, que dobrou o seu tama\u00f1o. Outro dos seus presidentes senlleiros foi Edward T. Newell (entre 1916 e 1941), unha autoridade na moeda grega, que fixo que a sociedade cobrase sona internacional, ademais de deixar a s\u00faa importante colecci\u00f3n nparticular como legado para a institic\u00f3n.\nNon foi ata a segunda metade do s\u00e9culo XX cando a ANS chegou a ser a entidade de investigaci\u00f3n numism\u00e1tica m\u00e1is importante dos Estados Unidos. O seu gabinete alberga case un mill\u00f3n de obxectos e sup\u00f3n un recurso extraordinario para os estudantes de humanidades, e a s\u00faa biblioteca tem\u00e1tica de arredor de 100.000 referencias \u00e9 a m\u00e1is completa das existentes.\nColecci\u00f3n.\nFondo numism\u00e1tico.\nA colecci\u00f3n de moedas, medallas e papel moeda est\u00e1 constitu\u00edda por arredor de 800.000 pezas procedentes de todos os per\u00edodos e culturas, o que a fai a m\u00e1is completa do mundo en determinados campos e unha das m\u00e1is significativas en xeral. A colecci\u00f3n abrangue desde perimitivos obxectos premonetarios e monetarios da Grecia Antiga e da Rep\u00fablica Romana, a partir do ano 700 a. de C., ata unha importante representaci\u00f3n de moedas e billetes americanos, europeos e do Oriente Medio e Extremo. Ademais, p\u00f3dense atopar tam\u00e9n medallas e condecoraci\u00f3ns, as m\u00e1is antigas das cales datan do cuarto milenio antes da nosa era. O departamento de conservaci\u00f3n da ANS conserva, estuda e documenta a extensa colecci\u00f3n. Este labor incl\u00fae o mantemento e a actualizaci\u00f3n da base de datos MANTI, que recolle todas as pezas, en moitos casos con imaxes incorporadas. Esta base de datos en li\u00f1a sup\u00f3n unha oportunidade significativa para o estudo de numism\u00e1tica, xa que \u00e9 unha das m\u00e1is completas do seu tipo e \u00e9 de acceso libre.\nRecursos en li\u00f1a.\nA \"American Numismatic Society \"tam\u00e9n colabora con outras instituci\u00f3ns do mundo para favorecer o acceso en li\u00f1a ao estudo da numism\u00e1tica. En asociaci\u00f3n co \"Institute for the Study of the Ancient World \"(\"Instituto para o Estudo do Mundo Antigo\") est\u00e1 a elaborar o proxecto \"Online Coins of the Roman Empire \"-OCRE- (\"Moedas do Imperio Romano en Li\u00f1a\"), que aspira a rexistrar e facer accesibles en li\u00f1a todos os tipos co\u00f1ecidos das moedas deste per\u00edodo.\nA ANS tam\u00e9n participa no proxecto \"Nomisma.org\", que persegue proporcionar correspondencias dixitais estables de conceptos numism\u00e1ticos segundo os principios da ligaz\u00f3n de datos abertos (\"Linked Open Data\").\nPor outra parte, a sociedade mant\u00e9n o sitio web \"The Jewish Museum in Cyberspace\" (\u201cMuseo Xudeu no Ciberespazo\").\nExposici\u00f3ns.\nA ANS ten aberta ao p\u00fablico unha pequena exposici\u00f3n permanente de parte dos seus fondos, na s\u00faa sede central de Manhattan. Por outra parte, a ANS presta obxectos das s\u00faas colecci\u00f3ns a outras instituci\u00f3ns de todo o mundo para seren exhibidos, e unha boa parte dos seus fondos est\u00e1n expostos permanentemente no Museo Metropolitano de Arte de Nova York.\nBiblioteca.\nA biblioteca da \"American Numismatic Society\", unha das m\u00e1is completas do mundo neste campo, componse de m\u00e1is de 100.000 referencias, entre libros, publicaci\u00f3ns peri\u00f3dicas, cat\u00e1logos de poxas, manuscritos, fotograf\u00edas e folletos. Unha parte salientable da biblioteca \u00e9 a sala de libros raros, coa s\u00faa colecci\u00f3n \u00fanica de literatura numism\u00e1tica antiga.\nPremios.\nO ANS reco\u00f1ece con diversos premios as persoas que contrib\u00faen \u00e1 numism\u00e1tica e ao desenvolvemento da propia instituci\u00f3n.\nMedalla Huntington.\nOut\u00f3rgase anualmente, na honra de Archer M. Huntington, un importante colaborador e benefactor da ANS nos principios do s\u00e9culo XX, que tam\u00e9n presidiu a sociedade. Este premio reco\u00f1ece as contribuci\u00f3ns destacadas aos estudos numism\u00e1ticos. O primeiro en recibila foi Edward T. Newell en 1918 e, desde ent\u00f3n foron reco\u00f1ecidos con ela numism\u00e1ticos relevantes como Ernest Babelon (1922), Harold Mattingly (1938), C.H.V. Sutherland (1950), Robert Carson (1977), ou os espa\u00f1ois Mateu i Llopis (1979) e Leandre Villaronga (1993).\nPremio Sanford Saltus de Medalla.\nRecibe o seu nome de J. Sanford Saltus, quen inaugurou este galard\u00f3n en 1913. Este premio out\u00f3rgaselles a escultores e gravadores pola s\u00faa distinci\u00f3n no campo da arte da medalla. Inicialmente trat\u00e1base dun reco\u00f1ecemento exclusivo a artistas dos Estados Unidos, a\u00ednda que desde 1983 est\u00e1 aberto tam\u00e9n aos estranxeiros. Por exemplo, o ga\u00f1ador en 2011 foi o portugu\u00e9s Jo\u00e3o Duarte.\nPremio Burnett Anderson Memorial.\nAdemais, a ANS, en conxunto coa \"American Numismatic Association\" e o Gremio Literario Numism\u00e1tico (\"Numismatic Literary Guild\") outorga o Premio Burnett Anderson Memorial (formalmente e en ingl\u00e9s: \"Burnett Anderson Memorial Award for Excellence in Numismatic Writing\") concedido anualmente a un autor, xornalista ou investigador en reco\u00f1ecemento das contribuci\u00f3ns \u00e1 numism\u00e1tica entendida como un hobby, feitas ao longo da s\u00faa carreira.\nTrustees' Award.\nEn 2003 comezou a outorgarse este premio no marco da cea de gala anual da ANS que se celebra en xaneiro. O premio reco\u00f1ece as persoas ou entidades cunha contribuci\u00f3n extraordinaria aos prop\u00f3sitos da sociedade, e entre eles est\u00e1n figuras tan salientables como \"Heritage Auctions\", David Hendin, Eric P. Newman, John W. Adams, Chester L. Krause ou Q. David Bowers.\nFormaci\u00f3n.\nEn 1952, \"American Numismatic Society\" estabeleceu o seminario de posgrao que leva o nome do numism\u00e1tico norteamericano Eric P. Newman, un dos membros notables da entidade. Este evento formativo en materia numism\u00e1tica ten lugar cada ver\u00e1n e moitos dos seus antigos alumnos exerceron posteriormente a s\u00faa actividade docente en diversas instituci\u00f3ns universitarias. Ademais, a ANS administra unha serie de bolsas de estudos e subvenci\u00f3ns destinadas \u00e1 promoci\u00f3n do estudo e da investigaci\u00f3n en numism\u00e1tica.\nPresidentes da ANS.\nEstes son os os presidentes e os presidentes de honra da \"American Numismatic Society\" desde a s\u00faa fundaci\u00f3n:\nPublicaci\u00f3ns.\nTam\u00e9n \u00e9 misi\u00f3n da ANS a divulgaci\u00f3n dos resultados das investigaci\u00f3ns; de feito, \u00e9 a maior editora mundial sen \u00e1nimo de lucro no terreo numism\u00e1tico. Con este prop\u00f3sito, publica libros, monograf\u00edas, cat\u00e1logos, artigos de conferencias e actas de encontros cient\u00edficos, nunha grande variedade de series e n\u00fameros especiais.\nPublicaci\u00f3ns peri\u00f3dicas.\nAdemais, a ANS mant\u00e9n tres publicaci\u00f3ns peri\u00f3dicas: \"American Journal of Numismatics\" (1866-1924 e desde 1989), de periodicidade anual; \"Colonial Newsletter\" (desde 1960), trianual; e a revista trimestral \"ANS Magazine\" (desde 2001). Entre 1947 e 2007 publicou tam\u00e9n o desaparecido \"Numismatic Literature\".\nAs s\u00faas publicaci\u00f3ns electr\u00f3nicas son \"ANS eNews\" e o blog \"Pocket Change.\"\nMonograf\u00edas.\nEsta \u00e9 unha escolla non exhaustiva das m\u00faltiples monograf\u00edas publicadas pola ANS, na que se amosan, a modo de exemplo, d\u00faas publicaci\u00f3ns correspondentes a cada d\u00e9cada:\n\"Sylloge Nummorum Graecorum\".\nA \"Sylloge Nummorum Graecorum: The Collection of the American Numismatic Society\" (\"SNG\" ) \u00e9 unha serie de publicaci\u00f3ns a trav\u00e9s das cales a ANS fai unha descrici\u00f3n sistem\u00e1tica da s\u00faa colecci\u00f3n de moeda grega. Previamente, a participaci\u00f3n da sociedade no proxecto global \"Sylloge Nummorum Graecorum\" comezara xa en 1961 coa publicaci\u00f3n da colecci\u00f3n Burton Y Berri, mais non foi ata 1969 cando a \"American Numismatic Society\" publicou o seu primeiro fasc\u00edculo sobre os fondos da s\u00faa propia colecci\u00f3n, comezando polas moedas de Italia. A derradeira publicaci\u00f3n desta serie corresponde a 1998.\nEsta \u00e9 unha serie detallada das publicaci\u00f3ns da ANS dentro do proxecto \"Sylloge Nummorum Graecorum\":"}
{"id": "445735", "revid": "65337", "url": "https://gl.wikipedia.org/wiki?curid=445735", "title": "Sociedade Numism\u00e1tica dos Estados Unidos", "text": ""}
{"id": "445736", "revid": "65337", "url": "https://gl.wikipedia.org/wiki?curid=445736", "title": "Sociedade Numism\u00e1tica Americana", "text": ""}
{"id": "445737", "revid": "23204", "url": "https://gl.wikipedia.org/wiki?curid=445737", "title": "Arquieparqu\u00eda maior de Lviv", "text": ""}
{"id": "445738", "revid": "89787", "url": "https://gl.wikipedia.org/wiki?curid=445738", "title": "Impresora \u00f3ptica", "text": "Unha impresora \u00f3ptica \u00e9 un dispositivo que consiste nun ou m\u00e1is proxectores de filmes mecanicamente enlazados a unha c\u00e1mara cinematogr\u00e1fica. Permite \u00f3s cineastas re-fotografar unha ou m\u00e1is cintas de pel\u00edcula. A impresora \u00f3ptica \u00fasase para crear efectos especiais en filme, ou para copiar e restaurar material de filmes antigos.\nOs efectos \u00f3pticos com\u00fans incl\u00faen fundidos, encadeados, c\u00e1mara lenta, c\u00e1mara r\u00e1pida, e composici\u00f3n matte. Traballos m\u00e1is complicados poden implicar ducias de elementos, todos combinados nunha \u00fanica escena.\nHistoria.\nAs primeiras impresoras \u00f3pticas simples foron constru\u00eddas a principios da d\u00e9cada de 1920. Linwood G. Dunn expandiu o concepto durante a d\u00e9cada de 1930, e durante segunda guerra mundial as unidades fotogr\u00e1ficas das forzas armadas dos Estados Unidos encarg\u00e1ronlle dese\u00f1ar unha impresora \u00f3ptica que puidese ser solicitada como un artigo com\u00fan, como unha c\u00e1mara. O desenvolvemento continuou at\u00e9 ben entrada a d\u00e9cada de 1980, cando as impresoras eran controladas con mini-ordenadores. Exemplos destacables do uso da impresi\u00f3n \u00f3ptica son as composici\u00f3nes mate na Guerra das galaxias (1977)."}
{"id": "445740", "revid": "1131", "url": "https://gl.wikipedia.org/wiki?curid=445740", "title": "Mott Community College", "text": "Charles Stewart Mott Community College (usualmente acurtado Mott Community College ou abreviado MCC) \u00e9 unha instituci\u00f3n p\u00fablica de ensino superior de Flint, M\u00edchigan. Recibe o seu nome do pol\u00edtico, home de negocios e fil\u00e1ntropo Charles Stewart Mott. O College ofrece 61 graos asociados e 40 certificados preasociados. Tam\u00e9n conta con campus sat\u00e9lite en Clio, Fenton, Lapeer e Howell. A maior\u00eda dos estudantes prove\u00f1en de Genesee, Lapeer e o noroeste do condado de Oakland."}
{"id": "445741", "revid": "23204", "url": "https://gl.wikipedia.org/wiki?curid=445741", "title": "Charles Stewart Mott Community College", "text": ""}
{"id": "445743", "revid": "6939", "url": "https://gl.wikipedia.org/wiki?curid=445743", "title": "M\u00fasica do Romanticismo", "text": "A m\u00fasica do Romanticismo \u00e9 aquela composta segundo os principios da est\u00e9tica do Romanticismo, predominante durante o s\u00e9culo XIX. Na historia da m\u00fasica, corresponde ao per\u00edodo que se seguiu ao clasicismo.\nHistoria e caracter\u00edsticas.\nA Sinfon\u00eda n\u00ba 3 (\"Eroica\"), de Beethoven, obra de 1804, \u00e9 por veces considerada como o marco do fin do per\u00edodo cl\u00e1sico e do comezo da m\u00fasica rom\u00e1ntica. Mais alg\u00fans music\u00f3logos sit\u00faan o inicio do romanticismo na m\u00fasica xa a finais do s\u00e9culo XVIII, mentres outros consideran que o per\u00edodo rom\u00e1ntico comezou arredor de 1810), ano en que o termo \"rom\u00e1ntico\", antes s\u00f3 era aplicado \u00f3 movemento literario, foi usado para cualificar Beethoven por E.T.A. Hoffmann (1776-1822), nos seus ensaios sobre a Sinfon\u00eda n\u00ba 5 . Xa o final do Romanticismo na m\u00fasica \u00e9 situado entre 1880 e 1910, segundo o autor. \nA \u00e9poca do Romanticismo musical coincide co Romanticismo na literatura, filosof\u00eda e artes pl\u00e1sticas. A idea xeral do Romanticismo \u00e9 que a verdade non poder\u00eda ser deducida a partir de axiomas. Certas realidades s\u00f3 poder\u00edan ser captadas a trav\u00e9s da emoci\u00f3n, do sentimento e da intuici\u00f3n. Por esa raz\u00f3n, a m\u00fasica rom\u00e1ntica \u00e9 caracterizada pola maior flexibilidade das formas musicais e procurando enfocar m\u00e1is o sentimento transmitido pola m\u00fasica do que propiamente a est\u00e9tica, \u00f3 contrario do clasicismo. Por\u00e9n, os x\u00e9neros musicais cl\u00e1sicos, tales como a sinfon\u00eda e o concerto, continuaron sendo escritos.\nEst\u00e9tica musical.\nNo Romanticismo, estabelec\u00e9ronse varios conceptos de tonalidades para describir os vocabularios harm\u00f3nicos herdados do Barroco e do clasicismo. Os compositores rom\u00e1nticos tentaron xuntar as grandes estruturas harm\u00f3nicas desenvolvidas por Haydn e perfeccionadas por Mozart e Beethoven con s\u00faas propias innovaci\u00f3ns, buscando maior fluidez de movemento, maior contraste, e cubrir as necesidades harm\u00f3nicas de obras m\u00e1is extensas. O cromatismo utilizou unha forma m\u00e1is frecuente e variada, as\u00ed como as disonancias. A mudanza de ton acontec\u00eda de maneira m\u00e1is brusca que no Clasicismo, e as modulaci\u00f3ns ocorr\u00edan entre tons cada vez m\u00e1is distantes. As propiedades dos acordes de s\u00e9tima menor, que permiten modular a practicamente calquera tonalidade, foron explotadas exhaustivamente.\nPosromanticismo.\nEstabelecer a herdanza do romanticismo \u00e9 unha tarefa tan complexa como estabelecer as orixes do movemento. Alg\u00fans compositores do s\u00e9culo XX, como Sergei Rachmaninov\u00a0(1873 \u2014 1943), continuar\u00e1n a ser rom\u00e1nticos, sen por\u00e9n declaralo. De certo modo, movementos como o impresionismo de Claude Debussy (1862 \u2014 1918) e Maurice Ravel (1875 - 1937), e o verismo de Giacomo Puccini (1858 - 1924) tam\u00e9n son herdeiros da tradici\u00f3n rom\u00e1ntica."}
{"id": "445744", "revid": "23204", "url": "https://gl.wikipedia.org/wiki?curid=445744", "title": "Romanticismo musical", "text": ""}
{"id": "445745", "revid": "5312", "url": "https://gl.wikipedia.org/wiki?curid=445745", "title": "D\u00eda dos Ca\u00eddos (Estados Unidos)", "text": "O D\u00eda dos ca\u00eddos en guerra ou Memorial Day \u00e9 unha data conmemorativa de car\u00e1cter federal que ten lugar nos Estados Unidos de Am\u00e9rica o \u00faltimo luns de maio de cada ano, co obxectivo de lembrar os soldados estadounidenses que morreron en combate. Inicialmente foi estabelecido para conmemorar os soldados ca\u00eddos da Uni\u00f3n americana que participaron na guerra civil estadounidense, a\u00ednda que trala primeira guerra mundial foi estendido para render homenaxe a t\u00f3dolos soldados estadounidenses falecidos nas guerras nas que participou ese pa\u00eds.\nComezou como un ritual de conmemoraci\u00f3n e reconciliaci\u00f3n trala guerra civil, a\u00ednda que posteriormente, a principios do s\u00e9culo XX, empezou a ser visto como unha ocasi\u00f3n para render homenaxe \u00f3s mortos en xeral. Tal \u00e9 as\u00ed que os cidad\u00e1ns visitan as tumbas dos seus parentes falecidos, sirvan no ex\u00e9rcito ou non. As\u00ed mesmo converteuse nun d\u00eda de reuni\u00f3n familiar, onde a xente realiza diversas actividades recreativas como ir de compras ou pasar un d\u00eda na praia, e de eventos masivos a nivel nacional, tales como as 500 millas de Indian\u00e1polis, que se disputan nesta data anualmente dende 1911.\nEn 1971 o Congreso dos Estados Unidos aprobou a acta Nacional dos festivos. Foi o momento que se decidiu que o D\u00eda dos ca\u00eddos se conmemorar\u00eda o derradeiro luns de maio, cun fin de semana con tres d\u00edas de d\u00f3. \u00c9 com\u00fan que o presidente dos Estados Unidos dea un discurso nesta data no que se lembre o labor dos soldados ca\u00eddos en combate."}
{"id": "445746", "revid": "23204", "url": "https://gl.wikipedia.org/wiki?curid=445746", "title": "Memorial Day", "text": ""}
{"id": "445748", "revid": "104999", "url": "https://gl.wikipedia.org/wiki?curid=445748", "title": "Pilar Careaga", "text": "Mar\u00eda del Pilar Careaga Basabe, nada en Madrid o 26 de outubro de 1908 e finada na mesma cidade o 10 de xu\u00f1o de 1993, foi unha pol\u00edtica espa\u00f1ola, alcaldesa de Bilbao durante o franquismo e a primeira enxe\u00f1eira titulada de Espa\u00f1a.\nTraxectoria.\nPertenc\u00eda a unha familia da burgues\u00eda financeira e industrial de Neguri. Era filla do diplom\u00e1tico bisca\u00ed\u00f1o Pedro Gonz\u00e1lez de Careaga y Quintana, conde de Cadagua, e de Concepci\u00f3n Basabe y Zubir\u00eda. En 1929 foi a primeira muller espa\u00f1ola en licenciarse en enxe\u00f1ar\u00eda industrial na Escola de Enxe\u00f1eiros Industriais de Madrid, as\u00ed como a primeira muller que conduciu un ferrocarril. Tam\u00e9n obtivo o t\u00edtulo de patr\u00f3n de embarcaci\u00f3ns de recreo.\nDurante a Segunda Rep\u00fablica Espa\u00f1ola militou en Renovaci\u00f3n Espa\u00f1ola de Jos\u00e9 Calvo Sotelo xunto a Jos\u00e9 F\u00e9lix de Lequerica Erquiza, Jos\u00e9 Mar\u00eda de Areilza, Ramiro de Maeztu e Antonio Goicoechea, e impulsou a revista \"Acci\u00f3n Espa\u00f1ola\", inspirada nas ideas de Charles Maurras e do tradicionalismo espa\u00f1ol. Foi candidata de Renovaci\u00f3n Espa\u00f1ola por Biscaia \u00e1s elecci\u00f3ns xerais de Espa\u00f1a de 1933, onde obtivo o 14% dos votos pero non escano.\nAo comezo da Guerra Civil espa\u00f1ola atop\u00e1base en Bilbao, onde foi encarcerada na prisi\u00f3n de Larrinaga polas autoridades republicanas. O 11 de setembro de 1936 foi intercambiada xunto con 150 presos franquistas m\u00e1is a cambio dos nenos dunha colonia escolar bilba\u00edna en Laguardia (A Rioxa Alavesa). Marcha a Valladolid e desde al\u00ed \u00e1 fronte de Madrid, onde foi delegada de Asistencia \u00e1 fronte e Hospitais da Falange Espa\u00f1ola Tradicionalista y de las JONS e organiza a asistencia a feridos franquistas. Ao acabar a guerra foi condecorada polas autoridades franquistas e establ\u00e9cese en Bilbao, onde se adicou \u00e1s tarefas de asistencia e beneficencia sendo vicepresidenta da Xunta de Protecci\u00f3n de Menores e vicepresidenta (1958) e vicepresidenta (1965) da Xunta Provincial de Beneficencia.\nO 23 de outubro de 1943 casou co enxe\u00f1eiro Enrique de Lequerica Erquiza (1892-1987), irm\u00e1n do alcalde de Bilbao Jos\u00e9 F\u00e9lix de Lequerica, con quen viviu no palacio de Neguri desde 1957. En 1959 foi membro da Real Sociedade Bascongada de Amigos do Pa\u00eds. En 1964 foi nomeada conselleira do Consello Provincial do Movemento Nacional, sendo a primeira deputada provincial de Biscaia (1964-1969), e presidindo a comisi\u00f3n de beneficencia e obra social.\nO 7 de xullo de 1969 substitu\u00edu a Javier Ybarra Berg\u00e9 como alcalde de Bilbao, sendo a primeira muller en ocupar unha alcald\u00eda durante a ditadura franquista. En 1970 tam\u00e9n foi escollida como procuradora en Cortes. Durante o seu mandato enfrontouse \u00e1 insuficiencia de infraestruturas de tr\u00e1fico e comunicaci\u00f3ns, agravada pola falta de recursos econ\u00f3micos municipais. Tam\u00e9n condecorou en nome da vila de Bilbao a todas as persoas que sufriran atentados de ETA, inclu\u00eddo o almirante Luis Carrero Blanco.\nDimitiu como alcaldesa o 7 de xullo de 1975 e abandonou a pol\u00edtica activa, a pesar de dar apoio a organizaci\u00f3ns de extrema dereita e participar na fundaci\u00f3n de Fuerza Nueva. O 25 de marzo de 1979 sufriu un atentado de ETA en Guecho, que a feriu gravemente no pulm\u00f3n e a\u00ednda que se recuperou, qued\u00e1ronlle secuelas. Instalouse ent\u00f3n en Madrid. Morreu nunha cl\u00ednica de Madrid debido a complicaci\u00f3ns hep\u00e1ticas.\nO 28 de outubro de 1970 recibiu a gran cruz da Orde de Cisneros, concedida o 18 de xullo polo Goberno.\nV\u00e9xase tam\u00e9n.\nLigaz\u00f3ns externas.\n "}
{"id": "445751", "revid": "1131", "url": "https://gl.wikipedia.org/wiki?curid=445751", "title": "Instituto de Investigaci\u00f3ns Feministas", "text": ""}
{"id": "445752", "revid": "197", "url": "https://gl.wikipedia.org/wiki?curid=445752", "title": "Mosteiro de Santa Mar\u00eda de Penamaior", "text": "O mosteiro de Santa Mar\u00eda de Penamaior \u00e9 unha antiga abad\u00eda beneditina situado na parroquia de Penamaior, no concello de Becerre\u00e1.\nHistoria.\nA referencia m\u00e1is antiga deste mosteiro \u00e9 do ano 922, cando Ordo\u00f1o II encargou \u00f3 abade Virila a restauraci\u00f3n do mosteiro de Samos, daquela en clara decadencia. Virila enviou 16 dos seus monxes at\u00e9 Samos a facer este traballo. Ent\u00e9ndese logo que Penamaior foi fundado nunha data anterior \u00f3 922. Por\u00e9n, semella que o edificio actual foi constru\u00eddo nunha data un pouco posterior, xa o t\u00edmpano da entrada foi gravado no 1177.\nEn 1188, depend\u00eda como priorado do mosteiro de Carracedo e \u00e9 en 1203 cando Carracedo se afilia \u00e1 abad\u00eda de C\u00edster cos dez mosteiros que controlaba, entre os cales estaba o de Penamaior. En 1225, o mosteiro de Penamaior aparece co t\u00edtulo de abad\u00eda que depende de Citeaux.\nNo ano 1505, o mosteiro afiliouse \u00e1 Congregaci\u00f3n de Castela, quedando unida a San Salvador de Salamanca e perdendo definitivamente a dignidade abacial. Penamaior era un dos mosteiros cistercenses m\u00e1is pequenos de Galicia, cunha comunidade que contaba con tres membros, en 1584 ou sete, en 1803."}
{"id": "445755", "revid": "35560", "url": "https://gl.wikipedia.org/wiki?curid=445755", "title": "Google Maps", "text": "Google Maps \u00e9 un servizo de mapeo web desenvolvido por Google. Foi anunciado por primeira vez en Google Blog o 8 de febreiro de 2005. Orixinalmente soportar\u00eda s\u00f3 \u00f3s usuarios de Internet Explorer e Mozilla Firefox, pero o soporte para Opera e Safari foi engadido o 25 de febreiro de 2005. O software estivo na s\u00faa fase beta durante seis meses, antes de converterse en parte de Google Local, o 6 de outubro de 2005.\nComo nas aplicaci\u00f3ns web de Google, \u00fasanse un gran n\u00famero de arquivos Javascript para crear Google Maps. Como o usuario pode mover o mapa, a visualizaci\u00f3n do mesmo b\u00e1ixase dende o servidor. Cando un usuario busca un negocio, a localizaci\u00f3n \u00e9 marcada por un indicador en forma de pin, o cal \u00e9 unha imaxe PNG transparente sobre o mapa. Para lograr a conectividade sen sincron\u00eda co servidor, Google aplicou o uso de AJAX dentro desta aplicaci\u00f3n. \u00c9 unha aplicaci\u00f3n para o desenvolvemento de mapas."}
{"id": "445757", "revid": "98629", "url": "https://gl.wikipedia.org/wiki?curid=445757", "title": "Andrej Kryt", "text": "Andrej Kryt (en ), nado como Aliaksandr Piatrovi\u010d Kryt (en ) o 3 de xullo de 1901 en Marcha\u010do\u016d\u0161\u010dyna (ent\u00f3n na gobernaci\u00f3n de Minsk, Imperio Ruso) e finado o 21 de maio de 1983 en Cleveland (Ohio), foi un eclesi\u00e1stico belaruso, primado da Igrexa ortodoxa autoc\u00e9fala belarusa entre 1971 e 1983.\nTraxectoria.\nFoi fillo de Piotr Varfalamiejevi\u010d Kryt e de Teklia Kryt, un matrimonio de ortodoxos belarusos. En 1924 graduouse polo ximnasio de Niasvi\u017e, e en 1927 comezou a estudar para mestre en Rada\u0161kovi\u010dy. At\u00e9 1939 residiu no territorio da Segunda Rep\u00fablica de Polonia, participando no movemento nacional belaruso e sendo membro da Uni\u00f3n dos Campesi\u00f1os e Traballadores Belarusos.\nEn 1939, como soldado do ex\u00e9rcito polaco, foi capturado. Logo de ser liberado, uniuse \u00e1 vida social dos belarusos en Alema\u00f1a. Por invitaci\u00f3n do seu amigo Fabijan Akin\u010dyc, uniuse en 1941 ao Comit\u00e9 de Autoaxuda Belaruso en Berl\u00edn, traballando na escola de Wustrau. En 1948 trasladouse ao Reino Unido, sendo membro da Asociaci\u00f3n de Belarusos en Gran Breta\u00f1a, da que foi vicepresidente entre 1949 e 1950. No pa\u00eds co\u00f1eceu e mantivo amizade co greco-cat\u00f3lico \u010casla\u016d Sipovi\u010d, quen lle conseguir\u00eda entre outras cousas libros lit\u00farxicos cos que celebrar.\nO 25 de xu\u00f1o de 1950 foi ordenado sacerdote da Igrexa ortodoxa autoc\u00e9fala belarusa polo bispo Vasi\u013a Tama\u0161\u010dyk. Creou a parroquia de Bradford, e foi o organizador da s\u00faa Igrexa no Reino Unido. En febreiro de 1961 trasladouse aos Estados Unidos, e estableceuse en Cleveland. Sete anos m\u00e1is tarde ingresou na vida mon\u00e1stica, tomando o nome de Andrej, e posteriormente foi elevado \u00e1 dignidade de arquimandrita.\nO 15 de febreiro de 1968 foi ordenado bispo co t\u00edtulo de Hrodna-Navahrudak e Cleveland. Recibiu a consagraci\u00f3n episcopal de mans de Sierhij Achatenka, primeiro xerarca da Igrexa, e de Dimitrije Bala\u0107, bispo de Australia e Nova Zelandia da Igrexa ortodoxa serbia libre. A consagraci\u00f3n tivo lugar na cidade australiana de Adelaida.\nEn 1970 foi elixido para dirixir a Igrexa nos Estados Unidos. Durante este per\u00edodo, estebeleceu como s\u00e9 a parroquia de Cleveland. Posteriormente levou a cabo unha viaxe polo Reino Unido, visitando diferentes parroquias, e o 25 de setembro de 1971 visitou a casa mariana de Londres, onde foi recibido por \u010casla\u016d Sipovi\u010d.\nEn 1972 foi elixido primeiro xerarca da Igrexa belarusa, elev\u00e1ndoo ao rango de arcebispo. Nun segundo s\u00ednodo en maio de 1972 en Nova Jersey a Igrexa foi organizada como metr\u00f3pole, e noutro s\u00ednodo do 13 de xullo de 1973 se definiron as eparqu\u00edas dos Estados Unidos e Australia, da que Kryt foi nomeado metropolita, e a do Canad\u00e1 e Europa, da que foi nomeado arcebispo Mikalaj Macukievi\u010d. Co gallo do pasamento do greco-cat\u00f3lico Le\u016d Haro\u0161ka en 1977 escribiu unha carta de condolencia.\nNos seus \u00faltimos anos tivo desacordos co bispo Macukievi\u010d. O conflito comezou en 1981, por mor da decisi\u00f3n de Andrej Kryt de nomear bispo a Iziasla\u016d Brucki; sen escoitar a opini\u00f3n de Macukievi\u010d, Kryt consagrou a Brucki como bispo, co t\u00edtulo de Polack; isto provocou un cisma que durar\u00eda at\u00e9 2003, cando se realizou un s\u00ednodo de unificaci\u00f3n entre as d\u00faas facci\u00f3ns.\nO metropolita Andrej finou o 21 de maio de 1983. As s\u00faas exequias foron celebradas na catedral de San Cirilo de Tura\u016d de Brooklyn, e est\u00e1 enterrado no cemiterio de East Brunswick, en Nova Jersey."}
{"id": "445758", "revid": "5863", "url": "https://gl.wikipedia.org/wiki?curid=445758", "title": "Gonz\u00e1lez Fern\u00e1ndez", "text": "Os apelidos Gonz\u00e1lez Fern\u00e1ndez poden referirse a:"}
{"id": "445759", "revid": "1131", "url": "https://gl.wikipedia.org/wiki?curid=445759", "title": "Garc\u00eda de Diego", "text": "Os apelidos Garc\u00eda de Diego poden referirse a:"}
{"id": "445760", "revid": "23204", "url": "https://gl.wikipedia.org/wiki?curid=445760", "title": "Cabaleiros da morte", "text": "Cabaleiros da morte (en ) \u00e9 un filme estadounidense de 1995 dirixido por Jacobsen Hart e Paul G. Volk. Est\u00e1 protagonizado por Joe Lara, Bo Svenson, Stacie Foster, Brion James, Kane Hodder, James C. Victor, Billy L. Sullivan, Robert O'Reilly, Brian Huckeba e Adolfo Quinones. Est\u00e1 ambientado nun oeste americano postapocal\u00edptico.\nEstreouse en galego o 30 de maio de 2002 a trav\u00e9s da TVG."}
{"id": "445761", "revid": "23204", "url": "https://gl.wikipedia.org/wiki?curid=445761", "title": "Steel Frontier", "text": ""}
{"id": "445763", "revid": "23204", "url": "https://gl.wikipedia.org/wiki?curid=445763", "title": "Lingua rife\u00f1a", "text": "A lingua rife\u00f1a ou b\u00e9rber rife\u00f1o (nome nativo \"Tmazi\u0263t\"; nome externo: \"Tarifit\") \u00e9 unha lingua b\u00e9rber do norte. \u00c9 falado por uns 1,4 mill\u00f3ns de rife\u00f1os de Marrocos e Alxeria, principalmente nas provincias do Rif, en Al Hoceima, Nador, Driouch, Berkane e como lingua minoritaria en T\u00e1nxer, Oujda-Angad, Tetu\u00e1n e Le\u025brayec. Ademais, o rife\u00f1o \u00e9 falado polas comunidades emigrantes noutros pa\u00edses."}
{"id": "445764", "revid": "23204", "url": "https://gl.wikipedia.org/wiki?curid=445764", "title": "Lingua tarifit", "text": ""}
{"id": "445766", "revid": "63181", "url": "https://gl.wikipedia.org/wiki?curid=445766", "title": "Tuusula", "text": "Tuusula (en sueco \"Tusby\") \u00e9 un municipio de Finlandia situado na rexi\u00f3n de Uusimaa. En 2018 a s\u00faa poboaci\u00f3n era de 38\u00a0773 habitantes. A superficie do termo municipal \u00e9 de 225,45\u00a0km2, dos cales 5,96\u00a0km2 son auga. O concello ten unha densidade de poboaci\u00f3n de 176,7 hab./km\u00b2. O seu centro administrativo est\u00e1 na vila de Hyryl\u00e4.\nLimita cos municipios de Hyvink\u00e4\u00e4, J\u00e4rvenp\u00e4\u00e4, Kerava, M\u00e4nts\u00e4l\u00e4, Nurmij\u00e4rvi, Sipoo e Vantaa, todos eles na rexi\u00f3n de Uusimaa.\nO concello \u00e9 uniling\u00fce en fin\u00e9s."}
{"id": "445767", "revid": "65337", "url": "https://gl.wikipedia.org/wiki?curid=445767", "title": "Lisipo", "text": "Lisipo (en grego antigo: \u039b\u03cd\u03c3\u03b9\u03c0\u03c0\u03bf\u03c2) foi un escultor e arquitecto grego do s\u00e9culo IV a.C., nado en Sici\u00f3n, Peloponeso, cara ao 390 a. C. e finado polo 318 a. C. Xunto con Escopas e Prax\u00edteles, foi considerado un dos tres escultores m\u00e1is grandes da etapa do clasicismo tard\u00edo da escultura grega, que serviu de transici\u00f3n ao per\u00edodo helen\u00edstico. \nO estudo de Lisipo enfr\u00f3ntase ao problema da dificultade de identificaci\u00f3n do seu estilo a partir das copias existentes pois, non s\u00f3 ti\u00f1a un gran taller con moitos disc\u00edpulos no seu c\u00edrculo m\u00e1is pr\u00f3ximo sen\u00f3n que tam\u00e9n houbo unha forte demanda de copias e reproduci\u00f3ns dos seus traballos, mesmo cando el viv\u00eda, fornecida dende f\u00f3ra do seu c\u00edrculo, e que se incrementou durante a \u00e9poca helen\u00edstica e, despois, durante a \u00e9poca romana. A \"Xuventude Vitoriosa\", tam\u00e9n chamada o \"bronce Getty\", descuberta contra 1972, ser\u00eda un deses casos.\nTraxectoria.\nAlg\u00fans autores opinan que foi disc\u00edpulo de Policleto mentres outros afirman que foi autodidacta aprendendo dende novo a t\u00e9cnica do traballo co bronce. Despois ensinou a arte de escultura, e chegou a ser director da escola de Argos e de Sici\u00f3n. Segundo Plinio, produciu m\u00e1is que 1 500 traballos, todo deles en bronce. Os comentaristas anotaron a s\u00faa graza e elegancia, e a \"simetr\u00eda\", ou equilibrio coherente, das s\u00faas figuras, as cales eran m\u00e1is esveltas c\u00f3 ideal representado por Policleto e con proporcionalmente cabezas m\u00e1is pequenas, d\u00e1ndolles a impresi\u00f3n de altura m\u00e1is grande. Era famoso polo detallismos nas p\u00e1lpebras e nas u\u00f1as dos p\u00e9s. \nObras e legado.\nNa s\u00faa \u00e9poca, Lisipo sucedeu en reputaci\u00f3n a Policleto. Entra as obras que se lle atrib\u00faen destacan os denominados \"Cabalos de san Marcos\", \"Eros tensando o arco\" (do que existen varias copias, a mellor no British Museum), \"Agias\" (co\u00f1ecido pola copia de m\u00e1rmore atopada e conservada en Delfos), o \"Hermes en repouso,\" o \"H\u00e9rcules Farnesio\" (que fora colocado orixinalmente nos Ba\u00f1os de Caracalla, e a copia que hoxe subsiste est\u00e1 no Museo Arqueol\u00f3xico de N\u00e1poles) e o \"Apoxiomeno\" (co\u00f1ecido a partir da copia de m\u00e1rmore que se conserva nos Museos Vaticanos).\nTam\u00e9n foi famoso polas esculturas de bronce de Zeus e Heracles. Desta \u00faltima, a \u00fanica versi\u00f3n que existe \u00e9 unha copia romana do \"H\u00e9rcules Farnesio\" de Glicon de Atenas, cunha musculatura moi pesada, caracter\u00edstica da escultura romana de comezos do s\u00e9culo III, na que o semideus aparece apoiado nunha maza.\nDisc\u00edpulo.\nO seu disc\u00edpulo m\u00e1is co\u00f1ecido, Cares de Lindos, constru\u00edu o \"Coloso de Rodas\", un das Sete Marabillas do Mundo Antigo. Debido a que esta escultura no existe hoxe en d\u00eda, o debate contin\u00faa a respecto de se as s\u00faas secci\u00f3ns foron realizadas coa t\u00e9cnica da fundici\u00f3n en bronce ou foron amarteladas sobre o bronce puro.\nLisipo e Alexandre.\nDurante a s\u00faa vida, Lisipo foi o escultor persoal de Alexandre o Grande; de feito, era o \u00fanico artista a quen o conquistador considerou axeitado para representalo; de feito, tam\u00e9n lle foi atribu\u00eddo a Lisipo, un retrato de Alexandre co cabelo despeiteado e os beizos separados mirando para enriba. Unha copia romana da \u00e9poca imperial atopada en T\u00edvoli, at\u00f3pase no Museo do Louvre.\nUn epigrama de Posidipo de Pella, anteriormente s\u00f3 co\u00f1ecido na \"Antolox\u00eda de Planudes\" (APl 119), mais tam\u00e9n atopado no recentemente descuberto \"Papiro Mil\u00e1n\" (65 Austin-Bastianini), tomou a xeito de inspiraci\u00f3n un deses retratos de bronce de Alexandre:\nE de xeito semellante, outro epigrama de Asclepiades de Samos (APl 120):\nDescubrimento dunha pos\u00edbel estatua orixinal de Alexandre Magno.\nEn 26 de febreiro de 2010, as autoridades gregas arrestaron dous homes por posesi\u00f3n ilegal de varias antig\u00fcidades, inclu\u00edndo unha estatua de bronce de Alexandre , o cal ser\u00eda posibelmente un traballo de Lisipo. De confirmarse, converter\u00edase no primeiro traballo orixinal descuberto de Lisipo. A estatua examinouse no laboratorio do Museo Arqueol\u00f3xico de Tesal\u00f3nica, esperando confirma-la s\u00faa autenticidade.\nA \"Xuventude Vitoriosa\" (ou \"Bronce Getty\").\nEn 1972, descubriuse a \"Xuventude Vitoriosa\", tam\u00e9n denominada como o \"Bronce Getty (Atleta di Fano\" para os italianos) e a instancias de Paul Getty soi comprado polo Museo Getty. O bronce foi sacado do mar e restaurado e debido \u00e1 cantidade de corrosion e a grosa capa de incrustaci\u00f3ns que ti\u00f1a a estatua, cando foi atopada, p\u00f3dese deducir que estivera varios s\u00e9culos debaixo da auga. Por\u00e9n, isto \u00e9 pouco sorprendente pois a maior\u00eda das estatuas de bronce cl\u00e1sicas descubertas polos arque\u00f3logos foron sacadas do mar Mediterr\u00e1neo dado que era com\u00fan que algo tan valorado como as estatuas de bronce foran intercambiadas con zonas afastadas e, en ocasi\u00f3ns, os barcos naufragaran. Esa corrosi\u00f3n pod\u00eda eliminarse limpando, mecanicamente, a superficie cun escalpelo.\nAlg\u00fans atrib\u00faen o bronce Getty a autor\u00eda de Lisipo ou, polo menos, unha copia da obra de Lisipo porque os detalles son propios do seu estilo e do seu canon de proporci\u00f3ns. Este estilo, \u00e9 descrito polas fontes antigas como naturalista, con proporci\u00f3ns esveltas e, a mi\u00fado, con trazos faciais esaxerados. As obras de Lisipo ti\u00f1an unhas cabezas m\u00e1is pequenas c\u00e1s obras do seu mentos Policleto porque empregou un canon transmitido por Vitrubio que modifica o de Policleto para pasar a ser de 8 cabezas a altura total do corpo."}
{"id": "445768", "revid": "15490", "url": "https://gl.wikipedia.org/wiki?curid=445768", "title": "Lysippos", "text": ""}
{"id": "445774", "revid": "98629", "url": "https://gl.wikipedia.org/wiki?curid=445774", "title": "Tempada 2018-2019 da OK Liga Feminina", "text": "A tempada 2018-2019 da OK Liga Feminina \u00e9 a 11\u00aa edici\u00f3n da m\u00e1xima competici\u00f3n do h\u00f3ckey a pat\u00edns espa\u00f1ol. Comezou o 20 de outubro de 2018 e finalizar\u00e1 o 25 de maio de 2019 coa disputa da derradeira xornada."}
{"id": "445775", "revid": "27155", "url": "https://gl.wikipedia.org/wiki?curid=445775", "title": "Mioinositol", "text": ""}
{"id": "445776", "revid": "27155", "url": "https://gl.wikipedia.org/wiki?curid=445776", "title": "Inositol hexafosfato", "text": ""}
{"id": "445790", "revid": "1131", "url": "https://gl.wikipedia.org/wiki?curid=445790", "title": "Scoglio d'Africa", "text": "O Scoglio d'Africa (ou Scoglio d'Affrica) tam\u00e9n chamado Formica di Monte Cristo (\"Formiga de Monte Cristo\"), \u00e9 un arrecife solitario pertencente ao Arquip\u00e9lago Toscano situado no mar aberto entre o Mar Tirreno e a Canle de C\u00f3rsega. Est\u00e1 situado a 18\u00b45\u00a0km ao oeste da illa de Montecristo, 23\u00b45\u00a0km ao sur de Pianosa e 43\u00b41\u00a0km ao leste de C\u00f3rsega. Administrativamente pertence \u00e1 comunidade de Campo nell'Elba. Tam\u00e9n forma parte do Parque Nacional do Arquip\u00e9lago T\u00e1rtaro.\nDescrici\u00f3n.\nEn canto ao seu tama\u00f1o e forma, pode considerarse a todos os efectos unha rocha emerxente nun tramo de mar baixo. Ten un contorno redondeado cun di\u00e1metro de 70 metros, cunha superficie de 3.000 metros cadrados e unha altitude de s\u00f3 3 metros sobre o nivel do mar, dependendo da marea e das ondas.\nXeoloxicamente, o arrecife pertence a unha crista submarina a poucos quil\u00f3metros ao leste de Capraia e est\u00e9ndese cara ao sur ata chegar a Pianosa. A crista est\u00e1 a unha profundidade media de 80 metros pero dimin\u00fae na proximidade da illa para chegar a 8 metros. As profundidades da rexi\u00f3n entre o arrecife e Montecristo alcanzan os 200 metros.\nFauna.\nO leito mari\u00f1o ao redor da rocha est\u00e1 composto por dous tipos de briozoos, o primeiro est\u00e1 formado por algas, briozoos e polychaetes que forman unha estrutura rica en cavidades; o segundo est\u00e1 formado por prader\u00edas de Posidonia."}
{"id": "445791", "revid": "865", "url": "https://gl.wikipedia.org/wiki?curid=445791", "title": "Human Flesh", "text": "Human Flesh \u00e9 o \u00e1lbum de estrea da banda galega de stoner rock/grunge Bala, publicado o 14 de setembro de 2015 a trav\u00e9s do selo Matapadre. O disco foi gravado e mesturado por Hugo Santeiro e Fernando Mejuto nos Estudios Montealto da Coru\u00f1a."}
{"id": "445794", "revid": "89787", "url": "https://gl.wikipedia.org/wiki?curid=445794", "title": "Melinda Gates", "text": "Melinda Ann Gates DBE (de solteira French), nada en Dallas o 15 de agosto de 1964 \u00e9 unha fil\u00e1ntropa estadounidenses, cofundadora da Bill &amp; Melinda Gates Foundation. Traballou en Microsoft, onde foi \"project manager\" de Microsoft Bob, \"Encarta\" e Expedia.\nTraxectoria.\nMelinda Ann French naceu en Dallas (Texas) en 1964. \u00c9 a segunda dos catro fillos de Raymond Joseph French Jr., enxe\u00f1eiro aerospacial, e Elaine Agnes Amerland, ama de casa. Melinda ten unha irm\u00e1 m\u00e1is vella e dous irm\u00e1ns m\u00e1is novos.\nMelinda, cat\u00f3lica, estudou en St. Monica Catholic School, onde tivo o mellor expediente da s\u00faa promoci\u00f3n.\nMelinda graduouse con honra da Ursuline Academy of Dallas en 1982. Recibiu un grao en ciencia da computaci\u00f3n e econom\u00eda da Duke University en 1986 e un MBA da Fuqua School of Business de Duke en 1987. En Duke, foi membro da fraternidade feminina de Kappa Alpha Theta, Beta Rho Chapter.\nPouco despois de graduarse da universidade uniuse a Microsoft e participou no desenvolvemento de moitos dos produtos multimedia da empresa, inclu\u00edndo Publisher, Microsoft Bob, Encarta e Expedia. Cando traballaba al\u00ed co\u00f1eceu a Bill Gates. Casaron en 1994 nunha cerimonia privada en Lanai, Hawai. Pouco despois, deixou Microsoft para centrarse na formaci\u00f3n da s\u00faa familia. O seu \u00faltimo cargo foi o de General Manager of Information Products.\nGates foi membro do consello de administraci\u00f3n da Universidade de Duke entre 1996 e 2003. Asiste ademais \u00e1s conferencias do grupo Bilderberg e mant\u00e9n un asento no cadro directivo da compa\u00f1\u00eda de \"The Washington Post\". Retirouse da xunta de Drugstore.com en agosto de 2006 para pasar m\u00e1is tempo traballando para a Bill &amp; Melinda Gates Foundation.\nAta 2014, Melinda e Bill Gates doaran 28 mil mill\u00f3ns de d\u00f3lares \u00e1 fundaci\u00f3n.\nVida privada.\nMelinda e Bill Gates te\u00f1en tres fillos: three children: Jennifer Katharine Gates (nada en 1996), Rory John Gates (nado en 1999) e Phoebe Adele Gates (nada en 2002). A familia reside nunha propiedade na beira do lago Washington preto de Seattle.\nTraballo coas mulleres na tecnolox\u00eda.\nEn setembro de 2016, Gates anunciou o seu desexo de traballar na falta de mulleres na tecnolox\u00eda, dicindo:\nExplicou que durante os seguintes dous anos estar\u00eda en \"modo aprendizaxe\" tralo que comezar\u00eda a dirixir o problema.\nTam\u00e9n falou do tema como conferenciante na Grace Hopper Celebration o 4 de outubro de 2017. Na carta anual da Gates Foundation de 2016, indicou que as mulleres deber\u00eda \"pasar m\u00e1is tempo facendo traballo pagado, comezando negocios ou contribu\u00edndo de calquera xeito no benestar econ\u00f3mico das sociedades arredor do mundo. O feito de que non poidan, cont\u00e9n as s\u00faas familias e as s\u00faas comunidades\"."}
{"id": "445806", "revid": "113870", "url": "https://gl.wikipedia.org/wiki?curid=445806", "title": "Tempada 2018-2019 do Campionato su\u00edzo de h\u00f3ckey a pat\u00edns", "text": "A tempada 2018-2019 da LNA \u00e9 a 87\u00aa edici\u00f3n da m\u00e1xima categor\u00eda do h\u00f3ckey a pat\u00edns su\u00edzo. Comezou o 7 de outubro de 2018. Nesta edici\u00f3n tomaron parte na competici\u00f3n nove equipos, oito su\u00edzos e un austr\u00edaco. O equipo ascendido foi o RHC Wimmis, que ocupou a praza do RSV Weil alem\u00e1n, descendido na edici\u00f3n precedente.\nSistema de competici\u00f3n.\nA competici\u00f3n consta de d\u00faas fases, unha liga regular na que todos os equipos se enfrontan a dobre volta, e os \"play-offs\" polo t\u00edtulo.\nO sistema de puntuaci\u00f3n empregado na liga regular \u00e9 o que segue:"}
{"id": "445807", "revid": "1131", "url": "https://gl.wikipedia.org/wiki?curid=445807", "title": "Illa de Sant'Antioco", "text": "A 'isola di Sant'Antioco (en sardo \"isula 'e S\u00e0ntu Anti\u00f2gu\", en tabarchino \"uiza de Sant'Anti\u00f3ccu\") est\u00e1 situado no extremo suroeste de Sarde\u00f1a e unida a ela por unha ponte e un istmo artificial. Nos tempos de Roma, co\u00f1ec\u00edase como Insula Plumbaria..\nXeografia.\nTerritorio.\nSant'Antioco \u00e9 a cuarta illa por superficie da Rep\u00fablica de Italia (108\u00b49\u00a0km\u00b2), tras Elba, ( Sant'Antioco ten case a metade da superficie de Elba), e antes de Pantelleria (83\u00a0km\u00b2) en sexto lugar atopamos a illa \"irm\u00e1\" de Sant'Antioco, a illa de San Pietro.\nA illa ten gran parte de orixe volc\u00e1nica, \u00e9 un vulcanismo antigo e leva inactivo durante polo menos 15-20 mill\u00f3ns de anos. A costa da illa \u00e9 principalmente rochosa.\nNa parte occidental (cara ao mar aberto), a costa caracter\u00edzase por muroas verticais ou moi escarpadas cant\u00eds, con covas intercaladas e algunhas entradas, con poucas pero grandes praias.\nA costa leste, fronte a Sarde\u00f1a ten unha costa baixa e areosa no istmo que a conecta a Sarde\u00f1a, asume progresivamente o aspecto dunha lagoa.\nO golfo meridional, ao sur do istmo, cont\u00e9n grandes praias de area, limitadas por tombolos e dunas.\nA illa est\u00e1 xeograficamente dividido en dous municipios, a parte sur \u00e9 administrado pola cidade de Sant'Antioco, a parte norte da cidade de Calasetta.\nO interior da illa \u00e9 monta\u00f1oso con altitudes limitadas, sen cursos de auga significativos.\nNa costa sur, hai alg\u00fans illotes deshabitados e dif\u00edciles de acceder a illotes rochosos, o maior dos cales \u00e9 a illa Toro.\nA illa est\u00e1 salpicada por \u00e1reas abrigadas compostas por pequenos xard\u00edns e vi\u00f1edos familiares, especialmente na parte m\u00e1is protexida (oriental). Os froitos m\u00e1is cultivados son a vide (Vitis vinifera) con diferentes variedades, figos e figos da India.\nAlg\u00fans endemismos raros est\u00e1n presentes na illa.\nHistoria.\nFoi habitada na \u00e9poca prehist\u00f3rica polos pobos nativos da \u00e9poca nuraga. Na parte nord\u00e9s os fenicios fundaron, preto do s\u00e9culo IX aC, un asentamento urbano chamado Sulki. M\u00e1is tarde, a illa foi conquistada por Cartago en torno ao s\u00e9culo VI aC, e a continuaci\u00f3n, sometida polo Imperio Romano despois das Guerras P\u00fanicas co nome de Sulcis, que tam\u00e9n deu o nome actual \u00e1 rexi\u00f3n circundante.\nDurante o dominio romano, a illa tam\u00e9n co\u00f1eceuse como Insula Plumbaria ou Insula Plumbea. A orixe do nome \u00e9 discutido, poder\u00eda ser debido \u00e1 presenza de antigas minas de chumbo e prata na illa ou, a\u00ednda que m\u00e1is probablemente, Sulcis era o centro onde vend\u00edan os metais extra\u00eddos na rexi\u00f3n de Sulcis.\nTras o Imperio Romano foi anexada ao Imperio Romano de Oriente e gozou dunha relativa autonom\u00eda baixo o Giudicato di Cagliari. Sufriu ataques sarracenos, o dominio Pisano \u00e9 aragon\u00e9s ata o Tratado de Utrecht (1713), cando foi anexionada con toda Sarde\u00f1a ao Reino de Sarde\u00f1a dos Savoia.\nDurante moito tempo foi base permanente dos piratas, especialmente en calas deshabitada, a situaci\u00f3n det\u00edvose coa supresi\u00f3n do fen\u00f3meno en todo o Mediterr\u00e1neo, ao redor de 1830.\nSant'Antioco \u00e9 o \u00fanico caso en Europa dunha pequena illa onde hai poboaci\u00f3ns historicamente diferentes en lingua, tradici\u00f3ns e costumes. Na parte norte, que pertence ao municipio de Calasetta, est\u00e1 habitada por unha poboaci\u00f3n de orixe, cultura, e de fala Ligur, esta poboaci\u00f3n ch\u00e1mase \"tabarquina\". O termo \"Tabarquino\" v\u00e9n da colonia da Liguria, de Pegli e arredores, preto de X\u00e9nova, que se estableceu ao redor de 1540 en Tunisia que ti\u00f1a a concesi\u00f3n do illote de Tabarca e logo mudouse, en parte, en 1738, \u00e1 illa de San Pietro, onde fundaron Carlisle, e, en parte, en 1770, a Sant'Antioco, onde fundaron Calasetta. No centro de Sant'Antioco falan unha variedade da lingua sarda.."}
{"id": "445808", "revid": "1576", "url": "https://gl.wikipedia.org/wiki?curid=445808", "title": "Henrique de Winchester", "text": ""}
{"id": "445813", "revid": "89787", "url": "https://gl.wikipedia.org/wiki?curid=445813", "title": "Copa das Naci\u00f3ns de Montreux 2017", "text": "A Copa das Naci\u00f3ns de Montreux 2017 foi a 67\u00aa edici\u00f3n da competici\u00f3n hom\u00f3nima. O torneo, organizado polo Montreux Hockey Club, tivo lugar entre o 12 e o 16 de abril de 2017.\nAo finalizar o torneo a selecci\u00f3n arxentina conquistou o terceiro t\u00edtulo da s\u00faa historia."}
{"id": "445823", "revid": "89787", "url": "https://gl.wikipedia.org/wiki?curid=445823", "title": "Copa das Naci\u00f3ns de Montreux 2015", "text": "A Copa das Naci\u00f3ns de Montreux 2015 foi a 66\u00aa edici\u00f3n da competici\u00f3n hom\u00f3nima. O torneo, organizado polo Montreux Hockey Club, tivo lugar entre o 1 e o 5 de abril de 2015 na cidade su\u00edza de Montreux.\nAo finalizar o torneo a selecci\u00f3n portuguesa conquistou o 18\u00ba t\u00edtulo da s\u00faa historia, sendo a cuarta vitoria consecutiva."}
{"id": "445825", "revid": "23204", "url": "https://gl.wikipedia.org/wiki?curid=445825", "title": "Copa das Naci\u00f3ns de Montreux 2013", "text": "A Copa das Naci\u00f3ns de Montreux 2013 foi a 65\u00aa edici\u00f3n da competici\u00f3n hom\u00f3nima. O torneo, organizado polo Montreux Hockey Club, tivo lugar entre o 27 e o 31 de marzo de 2013 na cidade su\u00edza de Montreux.\nAo finalizar o torneo a selecci\u00f3n portuguesa conquistou o 17\u00ba t\u00edtulo da s\u00faa historia, sendo a terceira vitoria consecutiva, conseguindo as\u00ed o seu primeiro Challenge Marcel Monney."}
{"id": "445826", "revid": "89787", "url": "https://gl.wikipedia.org/wiki?curid=445826", "title": "Copa das Naci\u00f3ns de Montreux 2019", "text": "A Copa das Naci\u00f3ns de Montreux 2019 ser\u00e1 a 68\u00aa edici\u00f3n da competici\u00f3n hom\u00f3nima. O torneo, organizado polo Montreux Hockey Club, ter\u00e1 lugar entre o 17 e o 21 de abril de 2019."}
{"id": "445833", "revid": "89787", "url": "https://gl.wikipedia.org/wiki?curid=445833", "title": "Vasi\u013a Tama\u0161\u010dyk", "text": "Vasi\u013a Tama\u0161\u010dyk (en ), nado como Uladzimir Tama\u0161\u010dyk (en ) o 15 de abril de 1900 en Ozierany Wielkie (Gobernaci\u00f3n de Grodno, Imperio Ruso; hoxe Polonia) e finado o 9 de xu\u00f1o de 1970 en Nova York, foi un eclesi\u00e1stico ortodoxo belaruso, arcebispo da Igrexa ortodoxa autoc\u00e9fala belarusa.\nTraxectoria.\nNaceu nunha familia ortodoxa belarusa, fillo de Danila e Maria. En 1915, por mor da primeira guerra mundial a s\u00faa familia trasladouse a Omsk, e non volveu at\u00e9 1921. Dende os anos 20 estivo asociado co movemento nacional belaruso en Polonia, polo que estivo 3 anos na cadea en Polonia. Trasladouse a Checoslovaquia, e graduouse pola Facultade de Agronom\u00eda da Universidade T\u00e9cnica de Praga en 1934. Entre 1941 e 1944 foi unha figura activa no comit\u00e9 belaruso de Bia\u0142ystok, e participou no segundo congreso panbelaruso que tivo lugar en Minsk en xu\u00f1o de 1944. A partir de 1944 estivo no exilio en Alema\u00f1a, residindo en M\u00fanic.\nO 23 de abril de 1949 foi tonsurado monxe en Constanza, e no mesmo ano, o 19 de decembro, foi consagrado bispo polo arcebispo de Minsk e Belar\u00fas Sierhij Achatenka, primado da Igrexa ortodoxa autoc\u00e9fala belarusa, e polos bispos da Igrexa ortodoxa autoc\u00e9fala ucra\u00edna Platon Artemiuk e Viacheslav Lysytskyi. Trasladouse aos Estados Unidos en 1951, e recibiu o t\u00edtulo de arcebispo de Vilnius e Nova York, dirixindo a diocese norteamericana da Igrexa belarusa. Finou o 9 de xu\u00f1o de 1970 en circunstancias non aclaradas, e est\u00e1 enterrado no cemiterio belaruso de East Brunswick."}
{"id": "445836", "revid": "5863", "url": "https://gl.wikipedia.org/wiki?curid=445836", "title": "Premio Laudamuco", "text": "O Premio Laudamuco \u00e9 un galard\u00f3n anual concedido polo Concello de Bri\u00f3n, a Academia Galega de Teatro e Edici\u00f3ns Positivas de forma anual a partir do ano 2019 a obras dram\u00e1ticas escritas en lingua galega.\nO seu nome conmemora a figura de Roberto Vidal Bola\u00f1o ao darlle o nome da s\u00faa obra \"Laudamuco, se\u00f1or de ningures\". Ten dotaci\u00f3n econ\u00f3mica, 7000 euros en 2018."}
{"id": "445837", "revid": "56817", "url": "https://gl.wikipedia.org/wiki?curid=445837", "title": "Lingua flamenga", "text": "O neerland\u00e9s flamengo (\"vlaams-nederlands\"), ou simplemente flamengo (\"vlaams\"), \u00e9 o dialecto ou variedade rexional da lingua neerlandesa\u00a0falada en Flandres polo pobo flamengo, e polo tanto unha das linguas de B\u00e9lxica. O neerland\u00e9s era falado orixinalmente na zona da desembocadura dos r\u00edos Rin, Escalda e Mosa que aproximadamente cubr\u00eda os actuais Pa\u00edses Baixos, Norte de B\u00e9lxica, Norte de Francia (Dunkerque, Calais) e unha pequena parte do noroeste de Alema\u00f1a.\nA guerra dos Oitenta Anos (1568-1648) provocou a divisi\u00f3n das Dezasete Provincias nas Provincias Unidas\u00a0\u00f3 norte e os Pa\u00edses Baixos do Sur\u00a0\u00f3 sur. Esta separaci\u00f3n pol\u00edtica entre as provincias neerland\u00f3fonas provocou que en cada zona a lingua sufrise unha evoluci\u00f3n con algunhas singularidades.\nA hexemon\u00eda das provincias de Flandres no sur e de Holanda no norte deu lugar a que, de maneira algo informal, se usase o termo flamengo para distinguir as peculiaridades do sur e holand\u00e9s para as do norte, a\u00ednda que ambos deben ser considerados dous dos principais dialectos do neerland\u00e9s.\nAdemais, cada cidade, vila e aldea ten a s\u00faa propia fala, case sempre en progresivo declive. O conxunto de todos os dialectos falados na rexi\u00f3n de Flandres ser\u00eda o que se adoita chamar \"lingua flamenga\".\nDistribuci\u00f3n dos dialectos.\nExisten en realidade moitos dialectos do neerland\u00e9s, tanto nos Pa\u00edses Baixos como en B\u00e9lxica, se ben as singularidades que se atopan en Flandres son m\u00e1is rechamantes.\nUnha r\u00e1pida clasificaci\u00f3n que adoita facerse \u00e9 reducir os seus dialectos a dous, holand\u00e9s no norte e flamengo no sur. Nunha clasificaci\u00f3n m\u00e1is polo mi\u00fado ter\u00edamos oito variantes principais que en realidade ser\u00edan grupos de dialectos locais.\nOs mapas amosan a distribuci\u00f3n dos dialectos do neerland\u00e9s, obviando algunhas peculiaridades que se dan nalgunhas cidades. O baixo sax\u00f3n neerland\u00e9s, o zeland\u00e9s e o limburgu\u00e9s am\u00f3sanse tam\u00e9n como dialectos, se ben \u00e9 discutible se se trata dun dialecto ou unha lingua diferenciada, pois nas linguas xerm\u00e1nico-occidentais \u00e9 moi problem\u00e1tico estabelecer unha clara fronteira entre \"dialecto\" e \"lingua\".\nFlamengo \u00e9 como se denomina en xeral \u00f3 conxunto de dialectos do sur, marcados cos n\u00fameros 1, 22, 23 e 24*."}
{"id": "445838", "revid": "23204", "url": "https://gl.wikipedia.org/wiki?curid=445838", "title": "Neerland\u00e9s flamengo", "text": ""}
{"id": "445839", "revid": "23204", "url": "https://gl.wikipedia.org/wiki?curid=445839", "title": "Os cabaleiros do rei Artur", "text": "Os cabaleiros do rei Artur (en ) \u00e9 un filme estadounidense de 1953 dirixido por Richard Thorpe e producido por Pandro S. Berman. Foi o primeiro filme en CinemaScope feito por Metro-Goldwyn-Mayer. O gui\u00f3n \u00e9 obra de Talbot Jennings, Jan Lustig e Noel Langley a partir da obra \"Le Morte d'Arthur\" de Thomas Malory, publicada por vez primeira en 1485 por William Caxton.\nEstreouse en galego baixo o t\u00edtulo \"Os cabaleiros da t\u00e1boa redonda\" o 4 de agosto de 1989, a trav\u00e9s da TVG, e co t\u00edtulo \"Os cabaleiros do rei Artur\" o 22 de decembro de 2007."}
{"id": "445840", "revid": "23204", "url": "https://gl.wikipedia.org/wiki?curid=445840", "title": "Os cabaleiros da t\u00e1boa redonda", "text": ""}
{"id": "445841", "revid": "23204", "url": "https://gl.wikipedia.org/wiki?curid=445841", "title": "Knights of the Round Table", "text": ""}
{"id": "445842", "revid": "98629", "url": "https://gl.wikipedia.org/wiki?curid=445842", "title": "A\u00e9rospatiale SA 330 Puma", "text": "O A\u00e9rospatiale SA 330 Puma \u00e9 un helic\u00f3ptero de transporte/utilitario mediano con catro palas. O Puma foi constru\u00eddo orixinalmente pola empresa francesa Sud Aviation e posteriormente pasou a ser producido por A\u00e9rospatiale. Tam\u00e9n foi fabricado baixo licenza en Roman\u00eda como o IAR 330, e en Sur\u00e1frica produc\u00edronse dous derivados avanzados sen licenza, o Denel Rooivalk e o Atlas Oryx. O Puma foi un \u00e9xito comercial e rapidamente desenvolv\u00e9ronse modelos m\u00e1is avanzados como o AS332 Super Puma e o AS532 Cougar, fabricados por Eurocopter dende principios dos anos 90. Estes descendentes do Puma a\u00ednda seguen fabric\u00e1ndose no presente.\nO Puma participou en combate en varios teatros operado por distintos pa\u00edses; entre as operaci\u00f3ns m\u00e1is significativas est\u00e1n a guerra do Golfo, a guerra da fronteira de Sur\u00e1frica, a guerra colonial portuguesa, as guerras iugoslavas, a guerra civil libanesa, a guerra de Iraq, e a guerra das Malvinas. O tipo tam\u00e9n foi moi popular no servizo civil voando cunha gran cantidade de operadores.\nDesenvolvemento.\nO SA 330 Puma foi desenvolvido orixinalmente por Sud Aviation para cumprir un requirimento da Armada francesa para un helic\u00f3ptero medio todotempo capaz de levar ata 20 soldados ademais de realizar varias tarefas de carga. Elixiuse facer un dese\u00f1o completamente novo para o helic\u00f3ptero e comezouse a traballar nel en 1963 coa axuda do goberno franc\u00e9s. O primeiro dos dous prototipos do Puma voou o 15 de abril de 1965; tam\u00e9n se constru\u00edron seis modelos de preproduci\u00f3n, o \u00faltimo deles voando o 30 de xullo de 1968. A primeira unidade de produci\u00f3n do SA 330 Puma voou por vez primeira en setembro de 1968, comezando as entregas \u00e1 Armada a principios de 1969.\nEn 1967 o Puma foi seleccionado pola Royal Air Force (RAF), que quedou impresionada polo rendemento do aparello. Na RAF recibiu a designaci\u00f3n Puma HC Mk 1. Asinouse un importante acordo de fabricaci\u00f3n entre A\u00e9rospatiale e Westland Helicopters; a colaboraci\u00f3n entre as d\u00faas compa\u00f1\u00edas tam\u00e9n resultou nas posteriores compras do A\u00e9rospatiale Gazelle polo Reino Unido e do Westland Lynx por Francia. En virtude do acordo, Westland fabricou varios compo\u00f1entes para o Puma e ademais realizou a montaxe dos aparellos pedidos pola RAF.\nO SA 330 foi un \u00e9xito no mercado de exportaci\u00f3n, numerosos pa\u00edses mercaron variantes militares do Puma para servir nas s\u00faas forzas armadas; o tipo tam\u00e9n foi popular no mercado civil, sendo moi usado para tarefas de transporte en plataformas petrol\u00edferas. Durante a maior parte dos anos 70 o SA 330 Puma foi o helic\u00f3ptero de tansporte producido en Europa m\u00e1is vendido. En xullo de 1978 xa foran entregados uns 50 Puma a clientes civ\u00eds e toda a frota acumulara 500 000 horas de voo.\nRoman\u00eda chegou a un acordo con A\u00e9rospatiale para producir o Puma baixo licenza como o IAR 330, fabricando polo menos 163 unidades para as forzas armadas do pa\u00eds, operadores civ\u00eds e varios clientes de exportaci\u00f3n. Indonesia tam\u00e9n fabricou localmente o SA 330. Sur\u00e1frica, un entusiasta usuario do modelo, realizou o seu gran propio programa de modificaci\u00f3n e fabricaci\u00f3n realizado pola empresa estatal Atlas Aircraft para mellorar os seus Puma, o aparello resultante foi chamado Oryx. Nos anos 90 Denel tam\u00e9n desenvolver\u00eda un helic\u00f3ptero de ataque para a Forza A\u00e9rea de Sur\u00e1frica baseado no Puma e co\u00f1ecido como o Denel Rooivalk.\nEn 1974 A\u00e9rospatiale comezou a desenvolver variantes do Puma melloradas co obxectivo de producir un sucesor do modelo; eses esforzos culminaron no AS332 Super Puma. O primeiro prototipo do AS332 Super Puma voou o 15 de setembro de 1978 e contaba con motores m\u00e1is potentes e unha fuselaxe ampliada m\u00e1is aerodin\u00e1mica e eficiente. En 1980 a produci\u00f3n do AS332 Super Puma superou ao do SA 330 Puma. A fabricaci\u00f3n do SA 330 Puma por parte de A\u00e9rospatiale rematou en 1987, e nese momento vend\u00e9ranse 697 unidades; a produci\u00f3n en Roman\u00eda continuou ata o s\u00e9culo XXI.\nDese\u00f1o.\nO SA 330 Puma \u00e9 un helic\u00f3ptero bimotor planeado para tarefas de transporte de persoal e de apoio lox\u00edstico. Como transporte de topas pode levar ata 16 soldados en asentos plegables; na configuraci\u00f3n de evacuaci\u00f3n de baixas a cabina pode ter seis padiolas e espazo para catro persoas m\u00e1is; o Puma tam\u00e9n pode realizar tarefas de transporte de carga usando tanto o espazo interno como unha eslinga externa, cun peso m\u00e1ximo de 2 500 kg. Os Puma civ\u00eds contan con distintas configuraci\u00f3ns de cabina para pasaxeiros, inclu\u00eddas aquelas para realizar servizos VIP. En operaci\u00f3ns de busca e rescate adoita a instalarse un montacargas, normalmente montado no lado de estribor da fuselaxe.\nO rotor principal de catro palas do Puma est\u00e1 impulsado por un par de motores turboeixo Turbomeca Turmo montados no teito. Os rotores do helic\u00f3ptero son conducidos a unha velocidade de aproximadamente 265 rpm a trav\u00e9s dunha transmisi\u00f3n de cinco etapas de reduci\u00f3n. O dese\u00f1o da transmisi\u00f3n conta con varias caracter\u00edsticas \u00fanicas e pouco com\u00fans para a \u00e9poca, como a fabricaci\u00f3n nunha soa peza do eixo do rotor e as medidas antivibraci\u00f3n integradas na transmisi\u00f3n principal e nas palas do rotor principal. O Puma tam\u00e9n conta cun sistema autom\u00e1tico de inpecci\u00f3n das palas, que protex\u00eda e alertaba \u00e1s tripulaci\u00f3ns das roturas por fatiga nas palas do rotor. Hai dous sistemas hidr\u00e1ulicos a bordo que operan de xeito completamente independente, un sistema d\u00e1 potencia s\u00f3 aos controis de voo do helic\u00f3ptero, mentres que o outro serve ao piloto autom\u00e1tico, ao tren de aterraxe, ao freo do rotor e aos controis de voo.\nEn voo o Puma foi dese\u00f1ado para acadar altas velocidades, exhibir gran manobrabilidade, e ter un bo rendemento en ambientes c\u00e1lidos e altos; os motores te\u00f1en un alto nivel de potencia de reserva intencionada para permitir ao helic\u00f3ptero voar efectivamente ao seu m\u00e1ximo peso cun s\u00f3 un motor en funcionamento e continuar coa s\u00faa misi\u00f3n se as circunstacias o require. A cabina de mando ten controis duais convencionais para piloto e copiloto, e proporci\u00f3nase un terceiro asento para un membro de reserva da tripulaci\u00f3n ou un mando. O Puma conta cun piloto autom\u00e1tico electrohidr\u00e1ulico SFIM-Newmark Type 127.\nO Puma \u00e9 facilmente transportable en avi\u00f3ns como o Transall C-160 e o Lockheed C-130 Hercules; o rotor principal, o tren de aterraxe e a pluma de cola son desmontables para ocupar menos espazo. A facilidade de mantemento foi un dos obxectivos perseguidos no dese\u00f1o do Puma; moitos dos compo\u00f1entes e sistemas que requirir\u00edan inspecci\u00f3ns rutineiras foron situados para que estivesen visibles a nivel do chan, o uso de compo\u00f1entes cunha vida limitada minimizouse, e as \u00e1reas clave dos sistemas mec\u00e1nicos foron dese\u00f1adas para poder acceder a elas facilmente. O Puma tam\u00e9n \u00e9 capaz de operar de noite, en condici\u00f3ns inh\u00f3spitas de voo, ou nunha ampla gama de climas desde o \u00c1rtico ata o deserto.\nA\u00ednda que non se inclu\u00edron durante a produci\u00f3n orixinal, numerosos operadores de Puma instalaron caracter\u00edsticas adicionais e equipo moderno durante a vida \u00fatil do aparello. A RAF equipou \u00e1 s\u00faa frota de Puma con equipo de navegaci\u00f3n GPS, xunto cunha variedade de medidas de autodefensa que incl\u00faen bloqueadores de infravermellos, dispensadores autom\u00e1ticos de bengalas e lentes de visi\u00f3n nocturna para voos nocturnos. A Aviaci\u00f3n Lixeira do Ex\u00e9rcito franc\u00e9s modernizo os seus Puma para cumprir as normas da Organizaci\u00f3n de Aviaci\u00f3n Civil Internacional, o que implicaba sistemas dixitais adicionais. Compa\u00f1\u00edas de terceiros como a surafricana Thunder City proporcionaron extensi\u00f3ns de vida e programas de modernizaci\u00f3n para o Puma, e alg\u00fans operadores elixiron renovar as s\u00faas frotas con cabinas de cristal.\nHistorial operacional.\nArxentina.\nDurante a guerra das Malvinas en 1982, cinco SA 330 Puma do Ex\u00e9rcito arxentino e un da Garda Costeira arxentina foron despregados no teatro de operaci\u00f3ns; estes pod\u00edan operar tanto dende as cubertas dos buques da Armada como realizar misi\u00f3ns ao longo das illas. Os seus aparellos perder\u00edanse durante o conflito. O 3 de abril, mentres despregaba tropas arxentinas como parte da captura de South Georgia, un Puma foi gravemente danado por armas lixeiras disparadas polas forzas de terra brit\u00e1nicas e esnafrouse pouco despois. O 9 de maio un Puma foi destru\u00eddo por un m\u00edsil Sea Dart lanzado dende o HMS \"Coventry\". O 23 de maio un par de Sea Harrier da Royal Navy interceptaron tres Puma no medio dunha misi\u00f3n de subministraci\u00f3n a Port Howard; durante o enfrontamento un Puma foi destru\u00eddo ao chocar contra o terro e un segundo foi incapacitado e posteriormente destru\u00eddo polo can\u00f3n dun dos Sea Harrier, o terceiro Puma escapou. O 30 de maio un Puma perdeuse na veci\u00f1anza de Mount Kent baixo circunstancias desco\u00f1ecidas, probablemente debido a fogo amigo.\nFrancia.\nEn setembro de 1979 empreg\u00e1ronse catro Puma durante a Operaci\u00f3n Barracuda para transportar a un equipo de asalto franc\u00e9s \u00e1 sede do goberno do Imperio Centroafricano; estes extraer\u00edan rapidamente valioso material diplom\u00e1tico e pol\u00edtico \u00e1 pr\u00f3xima embaixada francesa.\nUn uso distintivo do Puma no servizo franc\u00e9s foi como transporte VIP para transportar ao presidente do pa\u00eds tanto en misi\u00f3ns diplom\u00e1ticas dom\u00e9sticas como no estranxeiro; esas tarefas pasou a realizalas o m\u00e1is grande AS332 Super Puma cando estivo dispo\u00f1ible en cantidades suficientes.\nDurante a guerra do Golfo en 1991 Francia optou por enviar varios Puma para apoiar \u00f1as forzas da coalici\u00f3n implicadas nun conflito con Saddam Hussein, presidente de Iraq. Eses Puma asignados a tarefas de busca e rescate de combate foron rapidamente equipados con receptores GPS para mellorar as s\u00faas capacidades de navegaci\u00f3n.\nComo parte da contribuci\u00f3n francesa \u00e1 intervenci\u00f3n liderada pola OTAN nas guerras iugoslavas nos anos 90, varios Puma franceses operaron na rexi\u00f3n xunto a aparellos doutros pa\u00edses como Reino Unido e Emiratos \u00c1rabes Unidos; unha misi\u00f3n frecuente do modelo era a de proporcionar axuda humanitaria aos refuxiados que escapaban do xenocidio \u00e9tnico. En abril de 1994 un Puma franc\u00e9s realizou unha extracci\u00f3n nocturna dun pelot\u00f3n do SAS brit\u00e1nico e dun piloto dun Sea Harrier derrubado dende o territorio hostil bosn\u00edaco, sendo disparado por armas lixeiras mentres se retiraba. \nO 19 de xu\u00f1o de 1999 unha \u00fanica inserci\u00f3n a\u00e9rea coordinada de d\u00faas compa\u00f1\u00edas de paracaidistas franceses foi realizada por 20 Puma, xudando a encabezar o r\u00e1pido afianzamento de Kosovska Mitrovica polas forzas terrestres da OTAN. \nEn 2010, tanto o Ex\u00e9rcito como a Armada francesa optaron por facerse con diferentes variantes do NHIndustries NH90 para substitu\u00edr os Puma no servizo militar franc\u00e9s.\nNo ano 2016 a Forza A\u00e9rea de Francia a\u00ednda ti\u00f1a 20 SA 330 Puma en servizo. Dous Puma do \"Escadron d'H\u00e9licopt\u00e8res 1/67 'Pyr\u00e9n\u00e9es\" (EH 1/60) foron despregados no Chad e N\u00edxer dende xu\u00f1o de 2014 como parte da Operaci\u00f3n Barkhane para loitar contra insurgencia isl\u00e1mica na rexi\u00f3n do Sahel. Inicialmente operaron dende Xamena no Chad, pero posteriormente o destacamento trasladouse cara Dirkou e Madama en Nixer, apoiando \u00e1s tropas terrestres e interceptando as rutas de subministraci\u00f3n dos insurxentes. O destacamento regresou a Francia en setembro de 2015, sendo relevado por helic\u00f3pteros do Ex\u00e9rcito franc\u00e9s.\nL\u00edbano.\nEn 1980-84 a Forza A\u00e9rea do L\u00edbano recibiu de Francia dez SA 330C Puma para equipar ao seu novo 9\u00ba escuadr\u00f3n de transporte na base a\u00e9rea de Beirut, onde foi baseado inicialmente. En 1983 o escuadr\u00f3n foi trasladado ao norte da capital, sendo os helic\u00f3pteros dispersados en pequenos heliportos ao redor de Jounieh e Adma por raz\u00f3ns de seguridade. O 23 de agosto de 1984 un Puma que transportaba ao Xefe do Estado Maior das Forzas Armadas Libanesas e comandante da S\u00e9tima Brigada , o xeneral Nadim al-Hakim, e a outros oito oficiais militares de alto rango esnafrouse pola densa br\u00e9tema preto de Beirut morrendo todas as persoas a bordo. O 1 de xu\u00f1o de 1987 o primeiro ministro liban\u00e9s Rachid Karami foi asasinado a bordo dun Puma en ruta cara Beirut cando estoupou unha bomba sitada nun malet\u00edn no seu regazo. No estoupido resultou ferido o ministro do interior Abdullah Rassi e tres dos outros doce ocupantes do helic\u00f3ptero, que resultou seriamente danado. O 17 de xaneiro de 1988 outro Puma esnafrouse no mar Mediterr\u00e1neo fronte a costa de Bouar, matando ao seu piloto e copiloto. Durante a fase final da guerra civil libanesa a frota de Puma, reducida a seis ou sete aparellos en condici\u00f3n de voo, foi usada en voos de enlace con Chipre en nome do goberno militar provisional do xeneral Michel Aoun, a\u00f1inda que a escaseza de combustible e os problemas de mantemento obrigaron \u00e1s s\u00faas tripulaci\u00f3ns a mantelos en terra durande a meirande parte do tempo ata o final da guerra en outubro de 1990.\nEn 2013 a Forza A\u00e9rea do L\u00edbano converteu un SA 330C nun helic\u00f3ptero de ataque montando sobre un soporte xiratorio lateral un can\u00f3n ADEN Mk 4/5 de 30mm e un par de lanzadores de foguetes SNEB de 68mm collidos de cazas retirado Hawker Hunter FGA.70 e FGA.70A. Redesignado SA 330SM, a nova versi\u00f3n de ataque do Puma foi probado o 10 de outubro dese ano durante unhas manobras na base a\u00e9rea de Hamat Air. A\u00ednda que as probas foron exitosas o SA 300SM non foi aceptado para o servizo activo, en cambio, o Mando da Forza A\u00e9rea decidiuse por unha versi\u00f3n armada do Eurocopter AS532 Cougar, do cal ti\u00f1a previsto recibir sete helic\u00f3pteros nos seguintes tres anos.\nMarrocos.\nEn 1974 Marrocos chegou a un acordo con Francia para mercar 40 Puma para as s\u00faas forzas armadas. Durante os anos 70 e 80 os Puma marroqu\u00eds combateron contra o Fronte Polisario e axudaron ter un maior control sobre a rexi\u00f3n do S\u00e1hara Occidental; o uso do poder a\u00e9reo marroqu\u00ed reduc\u00eduse severamente despois de que varias aeronaves se perdesen ou fosen danadas debido \u00e1 presenza de m\u00edsiles terra-aire 2K12 Kub de procedencia sovi\u00e9tica en mans rebeldes a principios dos 80.\nEn outubro de 2007, como parte dun contrato por valor de 2 000 mill\u00f3ns de euros entre Marrocos e Francia, un total de 25 Puma foron sometidos a unha ampla modernizaci\u00f3n e actualizaci\u00f3n.\nPaquist\u00e1n.\nO Ex\u00e9rcito de Paquist\u00e1n estivo usando o Puma para transportar persoal, comida e equipos a Siachen. O glaciar de Siachen \u00e9 o campo de batalla a m\u00e1is altitude do planeta. Paquist\u00e1n mant\u00e9n unha presenza militar permanente na rexi\u00f3n a unha altura de m\u00e1is de 6 000 metros.\nPortugal.\nEn 1969 Portugal apareceu como un dos primeiros clientes de exportaci\u00f3n do Puma, pedindo 12 helic\u00f3pteros para a Forza A\u00e9rea; Portugal tam\u00e9n ser\u00eda o primeiro pa\u00eds en empregar o Puma en operaci\u00f3ns de combate durante a guerra colonial portuguesa. O tipo foi usado operacionalmente para complementar ao m\u00e1is pequeno Alouette III durante as guerras de independencia de Angola e Mozambique. O Puma ti\u00f1a a vantaxe dunha grande autonom\u00eda e capacidade de transporte sobre outros helic\u00f3pteros operados.\nDurante os anos 80 Portugal participou nun arranxo il\u00edcito con Sur\u00e1frica co obxectivo de evitar o embargo das Naci\u00f3ns Unidas sobre o pa\u00eds africano segundo o cal Francia se negara a subministrar actualizaci\u00f3ns e pezas de reposto \u00e1 frota de Puma surafricana. No acordo segredo, Portugal pediu motores m\u00e1is potentes e nova avi\u00f3nica coa intenci\u00f3n p\u00fablica de empregalos nos seus propios Puma, por\u00e9n moitos dos compo\u00f1entes foron desviados a trav\u00e9s dunha firma de Zaire \u00e1 compa\u00f1\u00eda de defensa surafricana Armscorp, onde se utilizaron para revisar, actualizar e reconstru\u00edr os existentes Puma, resultando finalmente no Atlas Oryx; os Puma portugueses tam\u00e9n recibiron significativas melloras que foron pagadas baixo os termos do acordo.\nEn 2006 a Forza A\u00e9rea portuguesa comezou a recibir as entregas do AgustaWestland AW101 Merlin, un helic\u00f3ptero m\u00e1is grande e capaz, substitu\u00ednda \u00e1 vella frota de Puma.\nDende o ano 2007 Portugal intentou sen \u00e9xito vender 8 Puma., e en maio de 2015 intentou vendelosnovamente.\nReino Unido.\nOs primeiros dous Puma para a Royal Air Force foron entregados o 29 de xaneiro de 1971, form\u00e1ndose o primeiro escuadr\u00f3n operaci\u00f3nsl (33 Squadron) en RAF Odiham o 14 de xu\u00f1o dese ano. A RAF pedir\u00eda un total de 48 Puma HC Mk 1 para tarefas de transporte; durante a guerra das Malvinas foi capturado un SA 330J operado pola Prefectura Naval arxentina que foi levado ao Reino Unido e usado como unha axuda de adestramento est\u00e1tico da RAF durante varios anos. Este SA 330J posteriormente foi restaurado por Westland usando partes do Puma da RAF XW215 danado e posto en servizo como ZE449. O Puma converteuse nun veh\u00edculo com\u00fan para as forzas especiais brit\u00e1nicas, como o SAS, e foi descrito como \"bo para misi\u00f3ns encubertas\".\nEntre principios dos 70 e os 90 os Puma da RAF estiveron baseados en RAF Odiham (33 Squadron e 240 OCU), RAF Gutersloh (230 Squadron) e en RAF Belize (No. 1563 Flight RAF). Durante o conflito de Irlanda do Norte tam\u00e9n era com\u00fan un destacamento baseado en RAF Aldergrove. En 1994 o 230 Squadron foi trasladado a RAF Aldergrove para proorcionar unha presenza permanente e para aumentar o 72 Squadron de Westland Wessex. En 2009 o 230 Squadron trasladouse a RAF Benson xunto co 33 Squadron de RAF Odiham.\nOs Puma da Royal Air Force tam\u00e9n serviron activamente en Venezuela, Iraq, Iugoslavia e Zaire. O Reino Unido enviou con frecuencia os seus helic\u00f3pteros Puma en misi\u00f3ns humanitarias e de socorro como durante as inundaci\u00f3ns en Xamaica no ano 1988 e en Mozambique no 2000, ou para realizar operaci\u00f3ns de mantemento da paz en rexi\u00f3ns como Cimbabue e o golfo P\u00e9rsico.\nDurante o cl\u00edmax da primeiro guerra do Golfo, unha forza conxunta de Puma dos 230 e 33 Squadrons demostraron ser decisivos na r\u00e1pida mobilizaci\u00f3n e despregue de tropas para evitar que os soldados iraqu\u00eds saboteasen o campo petrol\u00edfero de Rumaila. Dende o principio da guerra de Iraq, entre 2003 e 2009, Os Puma da RAF ser\u00edan usados para proporcionar mobilidade \u00e1s tropas por todo o teatro de operaci\u00f3ns. O 15 de abril de 2007 dous Puma da RAF chocaron durante unha misi\u00f3n das forzas especiais preto de Bagdad. En novembro dese ano un Puma esnafrouse durante unha operaci\u00f3n contra os insurxentes en Iraq; unha investigaci\u00f3n atopou que a causa foi principalmente un erro do piloto, a\u00ednda que o Ministro de Defensa foi criticado por non equipar os Puma da RAF con equipos de visi\u00f3n nocturna e polas revisi\u00f3ns de mantemento pouco axeitadas que compromet\u00edan a seguridade; esas deficiencias resolv\u00e9ronse tras o accidente.\nCo obxectivo de aumentar a vida do tipo, o Reino Unido mercou seis SA 330L que pertenceran a Sur\u00e1frica en 2002. Un programa para producir unha grande actualizaci\u00f3n nos Puma da RAF viu o primeiro Puma HC Mk2 en servizo a finais de 2012. O programa completouse a principios de 2014, permitindo \u00e1 frota de Puma permanecer en servizo ata o ano 2025. En 2008 estaba previsto que se actualizasen 30 aparellos, despois recortouse a 22, e finalmente se produciron un total de 24 Puma HC Mk2. Entre as actualizaci\u00f3ns estaban a integraci\u00f3n de dous motores Turbomeca Makila, novas transmisi\u00f3ns e rotores de cola, novos controles dos motores, piloto autom\u00e1tico dixital, un sistema de xesti\u00f3n de voo, un conxunto mellorado de axudas defensivas e protecci\u00f3n bal\u00edstica para a tripulaci\u00f3n e os pasaxeiros. O aparello actualizado pode transportar o dobre de carga \u00fatil a tres veces m\u00e1is distancia que o seu predecesor, e pode ser despregado como transporte de tropas t\u00e1ctico, ademais de para operaci\u00f3ns humanitarias e movementos r\u00e1pidos de combate.\nSur\u00e1frica.\nDende 1972 en diante os Puma operados pola SAAF foron despregados en longas operaci\u00f3ns nas veci\u00f1as Namibia e Angola durante a guerra da fronteira de Sur\u00e1frica. Durante o primeiro despregue en Caprivi Leste, un tripulante de Puma converteuse no primeiro membro da SAAF en recibir a Honoris Crux. O Puma traballou coa trpa normal, en misi\u00f3ns de despregue r\u00e1pido durante as operaci\u00f3ns de seguimento, actuando como transmisores de radio, evacuando baixas, rescatando tripulaci\u00f3ns derrubadas, para a inservi\u00f3n de forzas especiais, e operaci\u00f3ns a grande escala cruzando as fronteiras como as Savannah, Uric, Protea, Super e Modular.\nA meirande parte das compras para os Puma surafricanos, inclu\u00eddas as pezas de reposto, realiz\u00e1ronse antes do embargo previsto das Naci\u00f3ns Unidas que foi aplicado en 1977. Sur\u00e1frica posteriormente modernizou moitos dos seus Puma, chegando finalmente ao derivado ind\u00edxena Atlas Oryx; a asistencia externa e os compo\u00f1entes obtiv\u00e9ronse a trav\u00e9s dun acordo segredo con Portugal durante o emgargo.\nEn decembro de 1979 o goberno de Sur\u00e1frica reco\u00f1eceu a presenza das s\u00faas forzas militares operando en Cimbabue; os Puma eran usados con frecuencia para apoiar \u00e1s forzas de terra do Ex\u00e9rcito surafricano. En xu\u00f1o de 1980 20 Puma acompa\u00f1aron a unha forza de 8 000 soldados durante unha invasi\u00f3n surafricana de Angola perseguindo combatentes nacionalista da SWAPO. En 1982 o goberno confirmou que 15 militares morreran cando un Puma surafricano foi derrubado polas forzas da SWAPO, sendo unha das peores perdas sufridas nun \u00fanico incidente no conflito.\nDurante os anos 90 o ent\u00f3n presidente da Rep\u00fablica do Congo Pascal Lissouba realizou esforzos clandestinos para mercar Puma da SAAF excedentes, probablemente destinados \u00e1 guerra civil da Rep\u00fablica do Congo. Cando o MTS \"Oceanos\" afund\u00eduse na costa de Sur\u00e1frica en 1991 ata 13 Puma xogaron un papel crucial nos traballos de rescate, crucial roles in the rescue efforts, levando a 219 superviventes a unha zona segura no medio de malas condici\u00f3ns meteorol\u00f3xicas."}
{"id": "445843", "revid": "865", "url": "https://gl.wikipedia.org/wiki?curid=445843", "title": "AS332 Super Puma", "text": ""}
{"id": "445844", "revid": "98629", "url": "https://gl.wikipedia.org/wiki?curid=445844", "title": "Os cabaleiros pref\u00edrenas loiras", "text": "Os cabaleiros pref\u00edrenas loiras (en ) \u00e9 un filme estadounidense de 1953 dirixido por Howard Hawks. Tr\u00e1tase dunha comedia musical baseada e foi estreada por 20th Century Fox. Est\u00e1 protagonizado por Jane Russell e Marilyn Monroe, xunto con Charles Coburn, Elliott Reid, Tommy Noonan, George Winslow, Taylor Holmes e Norma Varden nos papeis secundarios.\nO gui\u00f3n \u00e9 obra de Charles Lederer e bas\u00e9ase no musical hom\u00f3nimo de Broadway de 1949, dirixido por John C. Wilson. \u00c1 s\u00faa vez, o musical bas\u00e9ase na novela \"Gentlemen Prefer Blondes: The Intimate Diary of a Professional Lady\" de 1925.\nEstreouse en galego o 2 de maio de 1987 a trav\u00e9s da TVG."}
{"id": "445845", "revid": "23204", "url": "https://gl.wikipedia.org/wiki?curid=445845", "title": "Gentlemen Prefer Blondes (filme de 1953)", "text": ""}
{"id": "445846", "revid": "56817", "url": "https://gl.wikipedia.org/wiki?curid=445846", "title": "IAR 316", "text": "O IAR 316 \u00e9 un helic\u00f3ptero A\u00e9rospatiale SA 316B Alouette III fabricado baixo licenza en Roman\u00eda por Industria Aeronautic\u0103 Rom\u00e2n\u0103 (IAR).\nDesenvolvemento.\nIAR comezou a fabricar o IAR 316 en 1971 na s\u00faa planta preto de Bra\u0219ov, Roman\u00eda. A produci\u00f3n rematou en 1987. Fabric\u00e1ronse 250 unidades, 125 das cales foron para as forzas armadas romanesas que a\u00edndan as usan no presente como adestradores. Alg\u00fans IAR 316 foron operados en roles civ\u00eds tanto e Roman\u00eda como noutros pa\u00edses a onde se exportou o modelo, como Paquist\u00e1n, Angola e Guinea. O IAR 316 foi modificado para poder levar armas m\u00e1is com\u00fans no bloque oriental, como foguetes de 57\u00a0mm, metralladoras de 7,62\u00a0mm, e m\u00edsiles anti-carro. Un dos primeiros exemplares foi exhibido no Paris Air Show en xu\u00f1o de 1973.\nIAR 317.\nO 317 foi un intento de IAR de facer un helic\u00f3ptero de ataque \u00e1 parte do IAR 316. Equipado co mesmo motor turboeixo Turbomeca Artouste IIIB fabricado baixo licenza, o IAR 317 contaba cunha cabina blindada en t\u00e1ndem para o piloto e o artilleiro. A pluma de cola e a fuselaxe traseira eran case id\u00e9nticas \u00e1s do 316. Mont\u00e1ronse p\u00edos nos dous lados da fuselaxe para levar armas como foguetes, metralladoras ou m\u00edsiles. Foi chamado Airfox a\u00ednda que finalmente s\u00f3 se constru\u00edu un prototipo que participou no Paris Air Show de 1985."}
