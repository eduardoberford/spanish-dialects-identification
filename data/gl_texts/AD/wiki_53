{"id": "497682", "revid": "6266926", "url": "https://gl.wikipedia.org/wiki?curid=497682", "title": "Plans de Desenvolvemento Econ\u00f3mico-Social de Espa\u00f1a", "text": "Os Plans de Desenvolvemento Econ\u00f3mico e Social foron tres plans de \"planificaci\u00f3n indicativa\", cos que se superou en Espa\u00f1a o per\u00edodo estrutural econ\u00f3mico denominado \"Autarqu\u00eda\", que se remontaba \u00e1 posguerra. \nArrincan do Plan de Estabilizaci\u00f3n de 1959 e o seu promotor foi Laureano L\u00f3pez Rod\u00f3. Provocaron un potente crecemento econ\u00f3mico, cunha taxa media acumulativa do 7,2\u00a0% anual no aumento do PIB. Os anos da s\u00faa vixencia co\u00f1\u00e9cense como \"Desarrollismo\". \nBoa parte do \u00e9xito dos plans estivo baseado nunha balanza comercial desequilibrada (as importaci\u00f3ns permit\u00edan o \"take-off\" econ\u00f3mico), cuxo d\u00e9ficit compens\u00e1base coas remesas da emigraci\u00f3n espa\u00f1ola a Europa e cos ingresos polo turismo, \u00e1 parte das entradas directas de capital estranxeiro, que se liberalizaron. \nA industrializaci\u00f3n contou coa existencia dos denominados \"Polos de Desenvolvemento\": zonas de preferente instalaci\u00f3n de empresas industriais, como Valladolid e Vigo (onde se instalaron f\u00e1bricas automobil\u00edsticas de Renault e Citro\u00ebn respectivamente), Puertollano (refinar\u00eda), etc.\nHistoria.\nCreouse un ministerio \"ad hoc\", o Ministerio de Planificaci\u00f3n y Desarrollo, que desde 1967 a 1973 ocupou Laureano L\u00f3pez Rod\u00f3, persoa destacada entre os chamados \"tecn\u00f3cratas\" do [[Opus Dei]], grupo que actuaba como unha das \"[[Franquismo|familias do franquismo]]\" con maior control sobre a \u00e1rea econ\u00f3mica, polo menos at\u00e9 o estalido do esc\u00e1ndalo [[Matesa]] ([[1969]]).\nO Terceiro Plan de Desenvolvemento tivo que declararse inconcluso, por estrangulamento financeiro, inici\u00e1ndose a transici\u00f3n estrutural da econom\u00eda espa\u00f1ola (denominada \"reconversi\u00f3n industrial\"), que se solapar\u00eda coa [[Transici\u00f3n espa\u00f1ola|transici\u00f3n pol\u00edtica]] tras a morte de [[Francisco Franco|Franco]]; transici\u00f3ns que se estender\u00edan at\u00e9 xa entrados os anos [[1980]], co ingreso de [[Espa\u00f1a]] na [[Comunidade Europea]], cando se puxo en marcha o modelo econ\u00f3mico que tivo na construci\u00f3n a locomotora industrial, e que se financiou coas propias axudas europeas e mediante o endebedamento masivo de fogares e sociedades financeiras e non financeiras co exterior. \nHoubo tres plans de desenvolvemento, sucesivamente:\n[[Ficheiro:Oil Prices Since 1861.svg|miniatura|300px|Gr\u00e1fico da evoluci\u00f3n dos prezos do petr\u00f3leo a longo prazo (1861-2007). A ll\u00f1a laranxa mostra o nivel de prezos constantes, axustado segundo a inflaci\u00f3n. A li\u00f1a azul mostra os prezos correntes.]]\nPrincipais obxectivos.\nOs polos de desenvolvemento implant\u00e1ronse para intentar compensar a paulatina desaparici\u00f3n do mundo rural. Con todo, a zona que se privilexiou foi a do [[Mediterr\u00e1neo]] [[Espa\u00f1a|espa\u00f1ol]].\nUnha chuvia de mill\u00f3ns do [[Fondo Monetario Internacional]] e do [[Banco Mundial]] caeu sobre a zona, as\u00ed como unha entrada masiva de [[turismo|turista]]s de clase traballadora europea que comezaban a sa\u00edr do desastre da [[segunda guerra mundial]] e vi\u00f1an na busca de sol e praias.\nO Mediterr\u00e1neo non se elixiu como principal zona a potenciar por casualidade. A s\u00faa xeograf\u00eda plana, o f\u00e1cil acceso por mar de mercador\u00edas, a comunicaci\u00f3n [[Europa]]-[[Norte de \u00c1frica]] a trav\u00e9s de [[Alxeciras]], etc, d\u00e9ronlle vantaxes competitivas insuper\u00e1beis. Hoxe estas zonas, inclu\u00edndo as [[Baleares]], son das m\u00e1is ricas de Espa\u00f1a e Europa.\nOs polos de desenvolvemento non puideron absorber toda a man de obra sobrante do campo. Ademais, a [[inflaci\u00f3n]] castigou especialmente esas zonas \u2014parte de [[Andaluc\u00eda]], [[Estremadura]], [[Galicia]] e ambas as [[Castela]]s\u2014, obrigando \u00e1 xente a [[emigraci\u00f3n|emigrar]] \u00e1s zonas ricas, Mediterr\u00e1neo e [[Cant\u00e1brico]] (especialmente, este \u00faltimo, ao [[Pa\u00eds Vasco]]). Hoxe en d\u00eda a despoboaci\u00f3n \u00e9 o resultado daquelas pol\u00edticas econ\u00f3micas.\nN\u00f3tese que precisamente a zona mediterr\u00e1nea \u00e9 a que na actualidade \"sofre\" o maior [[d\u00e9ficit fiscal]]. Non \u00e9 casualidade despois do constante investimento millonario de tantos anos do Estado Espa\u00f1ol e parte de Europa.\nV\u00e9xase tam\u00e9n.\nOutros artigos.\n[[Categor\u00eda:Econom\u00eda de Espa\u00f1a]]\n[[Categor\u00eda:Historia de Espa\u00f1a]]\n[[Categor\u00eda:Franquismo]]"}
{"id": "497683", "revid": "23204", "url": "https://gl.wikipedia.org/wiki?curid=497683", "title": "Milagre econ\u00f3mico espa\u00f1ol", "text": "O \"milagre econ\u00f3mico espa\u00f1ol\" foi o nome dado ao per\u00edodo de crecemento acelerado e de auxe econ\u00f3mico ocorrido en Espa\u00f1a entre 1959 e 1974.\nAs crises internacionais do petr\u00f3leo da d\u00e9cada de 1970 (1973 e 1979) supuxeron o final deste per\u00edodo de crecemento elevado. \nHistoria.\nSituaci\u00f3n previa.\nO s\u00e9culo XIX en Espa\u00f1a estivo marcado pola inestabilidade pol\u00edtica e social que continuamente interromp\u00edan o desenvolvemento econ\u00f3mico, deixando a Espa\u00f1a detr\u00e1s do grupo de pa\u00edses m\u00e1is avanzados de Europa occidental. A finais do s\u00e9culo XIX e principios do s\u00e9culo XX, Espa\u00f1a tivo unha relativa estabilidade, na cal foi consider\u00e1bel o desenvolvemento econ\u00f3mico. Pero a inestabilidade pol\u00edtica regresou na d\u00e9cada de 1920 (Ditadura de Primo de Rivera), que se viu agravada pola Gran Depresi\u00f3n, e que culminou na devastadora Guerra civil espa\u00f1ola de 1936 a 1939. A guerra foi ganada polas forzas sublevadas dirixidas por Francisco Franco, quen se instalou como ditador da naci\u00f3n. \nNos primeiros anos da ditadura franquista, o que se co\u00f1ece como o \"Per\u00edodo aut\u00e1rtiquico\", houbo un corte do comercio, tanto cos aliados occidentais como cos pa\u00edses do bloque comunista. O r\u00e9xime de Franco aplicou unha pol\u00edtica de autarqu\u00eda. A recuperaci\u00f3n econ\u00f3mica foi moi lenta. A produci\u00f3n industrial non logrou recuperar o seu nivel de 1936 at\u00e9 o ano 1955, e o sector agr\u00edcola tivo que esperar at\u00e9 1959 para recuperar o seu nivel anterior \u00e1 guerra civil. O restablecemento das relaci\u00f3ns diplom\u00e1ticas cos Estados Unidos e os seus aliados na d\u00e9cada de 1950 (e a sinatura do Concordato coa Santa S\u00e9 en 1953), debido \u00e1 crecente importancia estrat\u00e9xica de Espa\u00f1a no marco da guerra fr\u00eda, levou a un acercamento comercial co bloque occidental e a unha diminuci\u00f3n do illamento internacional, (Espa\u00f1a foi admitida nas Naci\u00f3ns Unidas en 1955), producindo un descenso das dificultades econ\u00f3micas de Espa\u00f1a.\nInicio do \"milagre\".\nO \"milagre econ\u00f3mico\" foi iniciado polas reformas impulsadas polos chamados ministros \"tecn\u00f3cratas\" que, coa aprobaci\u00f3n de Franco, estableceron pol\u00edticas para impulsar o desenvolvemento en Espa\u00f1a baixo a anuencia do Fondo Monetario Internacional. Os tecn\u00f3cratas eran unha nova clase de pol\u00edticos que substitu\u00edu a \"vella garda\" falanxista. A aplicaci\u00f3n destas pol\u00edticas tomou a forma de plans de desenvolvemento e foi un \u00e9xito en gran medida: Espa\u00f1a gozou da segunda maior taxa de crecemento do mundo, un pouco por detr\u00e1s do Xap\u00f3n, e converteuse na novena econom\u00eda m\u00e1is grande do mundo, detr\u00e1s do Canad\u00e1. Espa\u00f1a uniuse definitivamente, deste xeito, as pa\u00edses industrializados, deixando atr\u00e1s a pobreza e o subdesenvolvemento funcional que experimentara desde a perda da maior\u00eda do seu imperio ao longo do s\u00e9culo XIX. \nPor\u00e9n, este alto crecemento auspiciado polo Estado, deixou latentes as s\u00faas carencias coa chegada da crise dos aos 1970. A industrializaci\u00f3n acelerada non s\u00f3 causou graves danos ecol\u00f3xicos e produciu unha focalizaci\u00f3n industrial desigual (deixando a moitas rexi\u00f3ns abandonadas), sen\u00f3n que ademais acabou provocando males end\u00e9micos que at\u00e9 hai pocos lustros eran a\u00ednda materia econ\u00f3mica pendente para Espa\u00f1a.\nDesenvolvemento sostido.\nApertura ao mundo.\nA recuperaci\u00f3n baseouse principalmente no investimento p\u00fablico en infraestruturas, moito investimento estatal en grandes industrias, e na apertura de Espa\u00f1a como destino tur\u00edstico. O milagre terminou co per\u00edodo da autarqu\u00eda e poder\u00eda ser considerado como a resposta \u00e1 crise econ\u00f3mica de Espa\u00f1a despois da Guerra civil e da segunda guerra mundial. No crecemento econ\u00f3mico rexistr\u00e1ronse melloras not\u00e1beis no nivel de vida e no desenvolvemento dunha clase media. A\u00ednda que Espa\u00f1a at\u00e9 a s\u00faa entrada na Comunidade Europea en 1986 seguiu sendo economicamente menos avanzada en relaci\u00f3n cos m\u00e1is dos pa\u00edses da Europa Occidental (con excepci\u00f3n de Portugal, Grecia e Irlanda), por\u00e9n, o crecemento xeral continuou e en poucos anos alcanzou niveis similares ao do resto dos pa\u00edses europeos. Espa\u00f1a converteuse na quinta econom\u00eda m\u00e1is grande da UE e, en termos absolutos, a duod\u00e9cima do mundo. En 1974, a renda per c\u00e1pita espa\u00f1ola era do 79 % da media de Europa Occidental, e antes da ampliaci\u00f3n en 2004 superaba xa o 90 % de renda per c\u00e1pita media, tras a incorporaci\u00f3n \u00e1 Uni\u00f3n Europea de pa\u00edses de Europa do Leste economicamente m\u00e1is atrasados (como Polonia, Roman\u00eda e Bulgaria). Espa\u00f1a situou a s\u00faa renda no 105,7 % por riba da media europea, mentres que o indicador econ\u00f3mico por excelencia, a produci\u00f3n de electricidade, pasou de 3,61 en 1940 a 90,82 mill\u00f3ns de kW-hora en 1976."}
{"id": "497684", "revid": "89787", "url": "https://gl.wikipedia.org/wiki?curid=497684", "title": "Ramanuja", "text": "Ramanuja, Ramanujacharya ou R\u0101m\u0101nuj\u0101 (|\u027da\u02d0ma\u02d0n\u028ad\u0291\u0250|), nado en Sriperumbudur supostamente en 1017 e finado en Sri Rangam en 1137 foi un te\u00f3logo e fil\u00f3sofo indio, un dos m\u00e1is importantes da tradci\u00f3n do Sri Vaishnavism no hindu\u00edsmo. Os seus fundamentos filos\u00f3ficos para o devocionalismo influ\u00edron no movemento Bhakti.\nO gur\u00fa de Ramanuja foi Y\u0101dava Prak\u0101\u015ba, estudoso que formaba parte da tradici\u00f3n mon\u00e1stica do Advaita Ved\u0101nta. A tradici\u00f3n Sri Vaishnava afirma que Ramanuja estaba en desacordo co seu gur\u00fa e coa non dualista Advaita Ved\u0101nta, e pola contra seguiu os pasos dastradici\u00f3ns Tamil Alv\u0101rs e os estudosos N\u0101thamuni e Yamun\u0101ch\u0101rya. Ramanuja \u00e9 co\u00f1ecido por propo\u00f1er a subescola de Vishishtadvaita de Ved\u0101nta, e os seus disc\u00edpulos foron autores de textos como Shatyayaniya Upanishad. O propio Ramanuja escribiu textos influentes, como o bh\u0101sya dos \"Brahma Sutras\" e o \"Bhagavad Gita\", todos eles en s\u00e1nscrito.\nA s\u00faa filosof\u00eda Vishishtadvaita (cualificada como non dualista) competiu coa filosof\u00eda do Dvaita (dualismo te\u00edsta) de Madhv\u0101ch\u0101rya, e coa filosof\u00eda Advaita (non dualista) de \u0100di Shankara, como a tres filosof\u00edas Vedanta m\u00e1is influentes do segundo milenio. Ramanuja presentou a importancia epist\u00e9mica e soteriol\u00f3xica do bhakti, ou a devoci\u00f3n a un deus persoal (no seu caso Vishnu) como medio de liberaci\u00f3n espiritual. As s\u00faas teor\u00edas afirman que existe unha pluralidade e distinci\u00f3n entre \u0100tman (alma) e Brahman (metaf\u00edsica, realidade \u00faltima), mentres que tam\u00e9n afirmou que hai unidade de todas as almas e que a alma individual ten o potencial de darse conta da identidade co Brahman.\nTraxectoria.\nRamanuja naceu na aldea de Sriperumbudur, Tamil Nadu, preto de Chennai. Os seus seguidores no Vaishnava escribiron haxiograf\u00edas, algunhas delas realizadas s\u00e9culos despois da s\u00faa morte, que a tradici\u00f3n considera verdadeiras.\nAs haxiograf\u00edas tradicionais afirman que Ramanuja tivo como nai a K\u0101nthimathi e como pai a Asuri Kesava Somay\u0101ji. Crese que naceu no mes de Chaitra baixo a estrela Tiruvadhirai. Sit\u00faan a s\u00faa vida entre 1017 e 1137, o que sup\u00f3n unha lonxevidade de 120 anos. Estas datas son cuestionadas por estudosos modernos en base a rexistros nos templos e a literatura rexional dos s\u00e9culos XI e XII f\u00f3ra da tradici\u00f3n Sri Vaishnava, e suxiren que puido vivir entre 1077 e 1157.\nRamanuja casou, mudouse a K\u0101nchipuram e estudou nun mosteiro Advaita Ved\u0101nta con Y\u0101dava Prak\u0101\u015ba como gur\u00fa. Ramanuja e o seu gur\u00fa estaban en desacordo con frecuencia na interpretaci\u00f3n dos textos v\u00e9dicos, particularmente o Upanishad. Ramanuja e Y\u0101dava Prak\u0101\u015ba separ\u00e1ronse e posteriormente Ramanuja continuou os seus estudos pola s\u00faa contra.\nIntentou co\u00f1ecer outro co\u00f1ecido estudoso do s\u00e9culo XI, Yamun\u0101ch\u0101rya, mais a tradici\u00f3n afirma que este faleceu antes do encontro. Ramanuja era bisneto de Yamun\u0101ch\u0101rya. Por\u00e9n, alg\u00fans haxi\u00f3grafos afirman que o cad\u00e1ver de Yamun\u0101ch\u0101rya se ergueu de xeito milagroso e nomeou a Ramanuja como o novo l\u00edder da seita de Sri Vaishnava antes liderada por Yamun\u0101ch\u0101rya. Unha haxiograf\u00eda indica que tras deixar a Y\u0101dava Prak\u0101\u015ba, Ramanuja foi iniciado no Sri Vaishnavismo por Periya Nambi, tam\u00e9n chamado Mahapurna, outro estudoso Ved\u0101nta. Ramanuja renunciou \u00e1 vida de casado e converteuse en monxe. Non obstante, Katherine Young indica que a evidencia hist\u00f3rica de se Ramanuja mantivo unha vida matrimonial ou se renunciou a esta para ser monxe \u00e9 incerta.\nRamanuja converteuse en sacerdote do templo de Varadhar\u0101ja Perumal (Vishnu) en K\u0101nchipuram, onde ensinou que o moksha (liberaci\u00f3n do \"samsara\") se consegue non coa metaf\u00edsica, \"nirguna\" Brahman, sen\u00f3n coa axuda dun deus persoal, \"saguna\" Vishnu."}
{"id": "497685", "revid": "47401", "url": "https://gl.wikipedia.org/wiki?curid=497685", "title": "R\u0101m\u0101nuja \u0100ch\u0101rya", "text": ""}
{"id": "497686", "revid": "47401", "url": "https://gl.wikipedia.org/wiki?curid=497686", "title": "R\u0101m\u0101nuj\u0101", "text": ""}
{"id": "497687", "revid": "47401", "url": "https://gl.wikipedia.org/wiki?curid=497687", "title": "Ramanujacharya", "text": ""}
{"id": "497688", "revid": "88215", "url": "https://gl.wikipedia.org/wiki?curid=497688", "title": "Presidente da Rep\u00fablica de Finlandia", "text": ""}
{"id": "497689", "revid": "1505", "url": "https://gl.wikipedia.org/wiki?curid=497689", "title": "Rally do Sil de 1991", "text": "O Rally do Sil de 1991 foi a s\u00e9tima edici\u00f3n de dito rally e a primeira proba da tempada 1991 do Campionato de Galicia de Rally. Disputouse o 6 de abril de 1991 e o vencedor foi Juan Carlos Gonz\u00e1lez \"Culebras\", sobre un BMW M3.\nItinerario.\nA proba constou de once treitos por cinco trazados diferentes, tres deles na comarca do Bierzo (Corull\u00f3n, Friera e Ponferrada, este \u00faltimo sobre terra) e outros dous no concello de Rubi\u00e1, na provincia de Ourense (A Veiga de Cascall\u00e1 e Quere\u00f1o).\nResumo.\nO BMW M3 de 300CV de Juan Carlos Gonz\u00e1lez \"Culebras\" (co que Pep Bassas correra o Campionato de Espa\u00f1a) non tivo oposici\u00f3n e marcou o mellor tempo en todos os treitos da proba. Detr\u00e1s del e a m\u00e1is dun minuto chegou \u00e1 meta o piloto local Antonio Garrido cun Ford Sierra Cosworth e bastante m\u00e1is atrasado entrou en terceira posici\u00f3n Sergio Vallejo. Tanto Manuel Senra como Arturo Rial tiveron sendas sa\u00eddas de pista que os apartaron dos postos de cabeza. Senra debutaba cun Peugeot 205 GTI e tras a sa\u00edda de pista e a pesar dunha boa remontada, s\u00f3 puido chegar cuarto. Pola s\u00faa parte, a sa\u00edda de Rial, coa que rompeu o parabrisas traseiro, atrasouno ata a novena posici\u00f3n final."}
{"id": "497693", "revid": "22570", "url": "https://gl.wikipedia.org/wiki?curid=497693", "title": "Rally de Noia de 1991", "text": "O Rally de Noia de 1991 foi a 8\u00aa edici\u00f3n de dito rally e a segunda proba da tempada 1991 do Campionato de Galicia de Rally. Celebrouse o 27 de abril de 1991 e o vencedor foi Germ\u00e1n Castrill\u00f3n sobre un Ford Sierra Cosworth.\nItinerario.\nO trazado do rally foi exactamente igual ao do ano anterior, formado por 11 treitos cronometrados, con tres pasadas polo treito do Tambre e d\u00faas por San Fins, Lesende e Outes.\nResumo.\nCoa ausencia de \"Culebras\", ga\u00f1ador da primeira proba da tempada, a lista de favoritos reduc\u00edase a Germ\u00e1n Castrill\u00f3n, Manuel Senra e o piloto local Arturo Rial. Senra, cun Peugeot 205 GTI, marcou o mellor tempo no primeiro treito, pero viuse obrigado a abandonar no segundo, en Lesende. Con isto e cos problemas co carburador de Arturo Rial, Castrill\u00f3n non tivo problema para ga\u00f1ar o rally comodamente, marcando o mellor tempo en 7 dos nove treitos. Rial, a pesar dos problemas foi segundo, e o berciano Antonio Garrido, terceiro."}
{"id": "497694", "revid": "65337", "url": "https://gl.wikipedia.org/wiki?curid=497694", "title": "Nicholas Mayhew", "text": "Nicholas Julian Mayhew \u00e9 un profesor em\u00e9rito de Numism\u00e1tica e Historia Monetaria no Museo Ashmolean, da Universidade de Oxford, especializado na historia monetaria medieval brit\u00e1nica e Europea. Foi director adxunto (encargado das colecci\u00f3ns) do Museo Ashmolean.\nReco\u00f1ecementos.\nEn 2015, Mayhew foi honrado, ademais, cunha publicaci\u00f3n en homenaxe \u00e1 s\u00faa carreira, titulada \"Money, Prices and Wages: Essays in Honour of Professor Nicholas Mayhew\", a cargo de Martin Allen e de D\u2019Maris Coffman.\nEscolma de publicaci\u00f3ns.\nEstas son as monograf\u00edas m\u00e1is significativas publicadas por Nicholas Mayhew ao longo da s\u00faa carreira acad\u00e9mica: "}
{"id": "497695", "revid": "65337", "url": "https://gl.wikipedia.org/wiki?curid=497695", "title": "Nicholas Julian Mayhew", "text": ""}
{"id": "497696", "revid": "65337", "url": "https://gl.wikipedia.org/wiki?curid=497696", "title": "Nicholas J. Mayhew", "text": ""}
{"id": "497697", "revid": "27155", "url": "https://gl.wikipedia.org/wiki?curid=497697", "title": "Agaropectina", "text": "A agaropectina \u00e9 un dos dous principais compo\u00f1entes do \u00e1gar-\u00e1gar (o outro \u00e9 a agarosa). A diferenza da agarosa, a agaropectina non pode formar un xel por si mesma, a\u00ednda que s\u00e1bese que favorece a xelificaci\u00f3n do \u00e1gar-\u00e1gar. \nEstrutura.\nA agaropectina \u00e9 unha mestura de galactanos sulfatados cargados que sup\u00f3n un 30% da composici\u00f3n do \u00e1gar-\u00e1gar. Cont\u00e9n D\u2010galactosa, 3,6\u2010anhidro\u2010L\u2010galactosa, unidas por enlace glicos\u00eddico \u03b2-1-3, e unidades monoesterificadas de \u00e1cido sulf\u00farico. Algunhas mostras procedentes de certas algas poden conter outros compo\u00f1entes como unidades de piruvato, L\u2010arabinosa e o D-glicuronato. O \u00e1cido pir\u00favico est\u00e1 posiblemente unido en forma de acetal a residuos de D-galactosa do esqueleto do polisac\u00e1rido. O contido de sulfato do \u00e1gar-\u00e1gar depende da fonte da materia prima da cal se deriva, que poden ser distintas especies de algas. A acetilaci\u00f3n da agaropectina rende o acetato de agaropectina insoluble en cloroformo, a diferenza do acetato de agarosa. Este proceso pode ser utilizado para separar os dous polisac\u00e1ridos por fraccionamento.\nUso.\nA agaropectina non ten valor comercial e \u00e9 desbotada durante o procesamento comercial do \u00e1gar-\u00e1gar, e o \u00e1gar de grao alimentario est\u00e1 principalmente composto de agarosa cun peso molecular duns 120 kDa."}
{"id": "497698", "revid": "22570", "url": "https://gl.wikipedia.org/wiki?curid=497698", "title": "Plan de Estabilizaci\u00f3n de 1959", "text": "O Plan de Estabilizaci\u00f3n de 1959, ou Plan Nacional de Estabilizaci\u00f3n Econ\u00f3mica, foi un conxunto de medidas econ\u00f3micas aprobadas polo goberno de Espa\u00f1a en 1959. \nO obxectivo do plan foi a estabilizaci\u00f3n e liberalizaci\u00f3n da econom\u00eda espa\u00f1ola. Supuxo a ruptura coa pol\u00edtica de Autarqu\u00eda do franquismo, e posibilitou o inicio dunha \u00e9poca de crecemento econ\u00f3mico no pa\u00eds durante os anos 1960, co\u00f1ecida como o \"milagre econ\u00f3mico espa\u00f1ol\"."}
{"id": "497699", "revid": "5312", "url": "https://gl.wikipedia.org/wiki?curid=497699", "title": "Pegaso (automoci\u00f3n)", "text": "Pegaso foi a marca comercial da empresa espa\u00f1ola ENASA (Empresa Nacional de Autocamiones, S. A.) utilizada nos seus autom\u00f3biles, cami\u00f3ns, autobuses e tractores. \nFoi un dos principais fabricantes europeos de veh\u00edculos industriais. En 1990 foi vendida ao grupo italiano Iveco, pertencente ao grupo Fiat, integrando o consorcio os seus autom\u00f3biles e cami\u00f3ns.\nHistoria.\nENASA (Empresa Nacional de Autocamiones, S.A.) foi unha empresa espa\u00f1ola dedicada \u00e1 fabricaci\u00f3n de veh\u00edculos industriais, principalmente cami\u00f3ns, que durante a d\u00e9cada de 1950 tam\u00e9n produciu os autom\u00f3biles deportivos Pegaso. ENASA foi fundada polo Instituto Nacional de Industria (INI) en 1946, da man de Wifredo Ricart, quen recibiu o encargo do presidente do INI Juan Antonio Suances, xeneral de divisi\u00f3n da rama de enxe\u00f1eiros navais. \nPara a fundaci\u00f3n de ENASA utilizouse a divisi\u00f3n de autom\u00f3biles de Hispano-Suiza, que fora nacionalizada polo Estado espa\u00f1ol en 1946. Poucos anos despois inaug\u00farase a colonia Cidade Pegaso en Madrid, para os traballadores da empresa.\nCon ENASA sent\u00e1base a base dunha industria automobil\u00edstica nacional nun momento de total illamento econ\u00f3mico e pol\u00edtico de Espa\u00f1a. As necesidades daquel momento eran primarias: cami\u00f3ns, tractores e tecnolox\u00eda. As\u00ed, sobre os restos de Hispano-Suiza naceu ENASA, cuxa prioridade era a produci\u00f3n de veh\u00edculos de transporte pesado e p\u00fablico.\nContra 1968 ENASA conseguiu facerse co control da empresa rival SAVA. Adquiriu a s\u00faa f\u00e1brica de Valladolid e herdou desta o seu modelo J4, \u00e1 vez que eliminou da s\u00faa gama todos os modelos de cami\u00f3ns que fac\u00edan a competencia.\u200b \nA empresa mantivo a s\u00faa sede central nas antigas instalaci\u00f3ns de Hispano-Suiza en La Sagrera, at\u00e9 que en 1980 se trasladou \u00e1 Zona Franca de Barcelona. En marzo de 1984 adquiriu a empresa brit\u00e1nica Seddon Atkinson polo simb\u00f3lico prezo de unha libra esterlina ao seu anterior socio International Harvester.\u200b\nEn 1990 foi vendida ao consorcio Iveco, pertencente ao grupo Fiat, a\u00ednda que a produci\u00f3n de cami\u00f3ns e motores para autobuses Pegaso non cesar\u00eda at\u00e9 1995. \nVenda a Iveco.\nCoa entrada de Espa\u00f1a na por ent\u00f3n Comunidade Econ\u00f3mica Europea, Pegaso decidiu abrirse a novos mercados no continente. Para iso deb\u00eda actualizar a s\u00faa gama, que daquela estaba anticuada. Por\u00e9n, a situaci\u00f3n econ\u00f3mica da empresa non era a ideal, polo que estas reformas ser\u00edan dif\u00edciles de aplicar. Ademais, tam\u00e9n se necesitar\u00edan actualizar os motores pola entrada en vigor da normativa europea sobre emisi\u00f3ns.\nO proceso de venda desta empresa nacionalizada comezou en 1989. Present\u00e1ronse varias compa\u00f1\u00edas de orixe europea e xaponesa, a\u00ednda que as niponas foron descartadas por non pertenceren ao Espazo Com\u00fan. O comprador elixido foi un consorcio formado polas empresas MAN e Daimler-Benz, que estar\u00edan dispostas a pagar un total de 28 800\u00a0mill\u00f3ns de pesetas polo 80 % da empresa e polas s\u00faas instalaci\u00f3ns co compromiso de manter a marca. Por\u00e9n, a Comisi\u00f3n Europea vetou a compra por motivos de competencia, ofrecendo como alternativa que s\u00f3 unha das d\u00faas (Daimler-Benz ou MAN) compraran Pegaso e ambas as d\u00faas desistiron. \nEn primeira instancia a elecci\u00f3n destas empresas obrigou ao Instituto Nacional de Industria a rexeitar ofertas dos fabricantes Volvo Trucks, DAF e Iveco. Por\u00e9n, dada a negativa por parte dos fabricantes alem\u00e1ns, os propietarios de ENASA tiveron que aceptar a menos mala do resto das ofertas, sendo Iveco quen ofreceu unha suma de 1 200\u00a0mill\u00f3ns de pesetas por un paquete do 60 % das acci\u00f3ns da empresa.\nLogotipo.\nDesde 1936, Ricart estivo traballando no departamento de aviaci\u00f3n de Alfa Romeo, onde era o encargado do mantemento dos motores Bristol Pegasus de orixe brit\u00e1nico. \u00c1 s\u00faa vuelta a Espa\u00f1a, en 1946, decidiu utilizar o nome do cabalo alado para as s\u00faas creaci\u00f3ns.\nO dese\u00f1o do escudo foi realizado polo propio Ricart tras varios esbozos, elixindo a figura equina en salto. Este cabalo enc\u00f3ntrase inscrito nun c\u00edrculo de cor escura para simbolizar a dimensi\u00f3n global do procecto. Ademais, por detr\u00e1s de toda esta figura, se pode encontrar unha gran V met\u00e1lica sinalando os motores V8 que equipaban os seus modelos. Por\u00e9n, este pegaso non disp\u00f3n de \u00e1s, xa que a figura do cabalo alado no mundo da automoci\u00f3n xa era unha marca rexistrada da |petroleira estadounidense Mobil.\nEste feito tam\u00e9n se pode comprender como un ataque cara ao \"Cavallino Rampante\" de Enzo Ferrari, con quen non tivo unha boa relaci\u00f3n durante a s\u00faa etapa en Italia. Segundo a propia cita de Ricart:"}
{"id": "497700", "revid": "22795", "url": "https://gl.wikipedia.org/wiki?curid=497700", "title": "Pegaso (hom\u00f3nimos)", "text": "Pegaso pode referirse a:"}
{"id": "497702", "revid": "98629", "url": "https://gl.wikipedia.org/wiki?curid=497702", "title": "VIII dinast\u00eda exipcia", "text": "A Oitava dinast\u00eda do antigo Exipto (\"VIII Dinast\u00eda\") \u00e9 unha li\u00f1a de fara\u00f3ns mal co\u00f1ecida e de curta duraci\u00f3n que reinou nunha r\u00e1pida sucesi\u00f3n a principios do s\u00e9culo XXII a.C., probablemente coa s\u00faa sede de poder en Menfis. A VIII Dinast\u00eda dominou nun momento co\u00f1ecido como o final do Antigo Reino ou o comezo do Primeiro Per\u00edodo Intermedio. O poder dos fara\u00f3ns diminu\u00edu mentres o dos gobernantes provinciais, co\u00f1ecidos como nomarcas, era cada vez m\u00e1is importante, xa que o estado exipcio convert\u00e9rase de facto nun sistema feudal. Malia as estreitas relaci\u00f3ns entre os reis dos Menfitas e os poderosos nomarcas, especialmente os de Coptos, a VIII Dinast\u00eda foi finalmente derrocada polos nomarcas de Heracle\u00f3polis Magna, que fundaron a IX dinast\u00eda. A VIII Dinast\u00eda \u00e1s veces comb\u00ednase coa VII Dinast\u00eda precedente, debido \u00e1 falta de probas arqueol\u00f3xicas para esta \u00faltima, poida que sexa ficticia.\nOs exipt\u00f3logos estiman que a VIII Dinast\u00eda gobernou Exipto durante aproximadamente de 20 a 45 anos e propux\u00e9ronse diversas datas: 2190 - 2165 a.C., 2181 - 2160 a.C., 2191 - 2145 a.C., 2150 - 2118 a.C.\nFontes.\nHistoria.\nFontes do Novo Reino.\nD\u00faas fontes hist\u00f3ricas que datan do Novo Reino listan fara\u00f3ns pertencentes \u00e1 VIII Dinast\u00eda. A m\u00e1is antiga das d\u00faas e principais fontes hist\u00f3ricas da VIII Dinast\u00eda \u00e9 a Lista Real de Abidos, escrita durante o reinado de Seti I. Os fara\u00f3ns que figuran nas entradas 40 a 56 da lista real de Abidos sit\u00faanse entre o final da VI dinast\u00eda do per\u00edodo do Antigo Reino e o comezo da XI dinast\u00eda do Reino Medio. Ademais, os nomes destes fara\u00f3ns son diferentes dos co\u00f1ecidos das dinast\u00edas IX e X, ning\u00fan dos cales est\u00e1 na lista de Abidos. Como consecuencia, as entradas 40 a 56 da lista as\u00edgnasen \u00e1s VII e VIII Dinast\u00edas.\nA outra fonte do Novo Reino na VIII dinast\u00eda \u00e9 a Lista real de Tur\u00edn, que escrib\u00eduse durante o reinado de Rams\u00e9s II. O papiro de Tur\u00edn copiouse dunha fonte anterior que, como demostrou o exipt\u00f3logo Kim Ryholt, estaba chea de lagoas e deb\u00eda estar en mal estado. Ademais, o papiro de Tur\u00edn est\u00e1 moi danado e non se pode ler sen moitas dificultades. En total hai tres nomes nos fragmentos de papiro que poder\u00edan asignarse a fara\u00f3ns da VIII Dinast\u00eda. Estes son Netjerkare Siptah, outro nome dif\u00edcil de ler e finalmente, o de Qakare Ibi, o 53\u00ba fara\u00f3n da lista real de Abidos. Parece haber espazo para dous ou tres fara\u00f3ns m\u00e1is antes de que rematase a dinast\u00eda, como figura na lista. Isto indicar\u00eda que as partes desaparecidas da lista de Tur\u00edn probablemente conti\u00f1an aos fara\u00f3ns rexistrados do cincuenta e un ao cincuenta e cinco da Lista real de Abidos. Debido a que o papiro de Tur\u00edn omite aos primeiros nove fara\u00f3ns da lista de Abidos, W.C. Hayes cre razoable que os exipcios puidesen dividir nese momento as dinast\u00edas VII e VIII.\nFonte tolemaica.\nO sacerdote exipcio Manet\u00f3n escribiu unha historia de Exipto durante o s\u00e9culo III a.C. co\u00f1ecida como a \"Aegyptiaca\". A obra de Manet\u00f3n non sobreviviu ata o d\u00eda de hoxe e s\u00f3 a co\u00f1ecemos por tres escritores posteriores que a citaron. Por desgraza, estas tres fontes son extremadamente dif\u00edciles de traballar. Por exemplo, moitas veces se contrad\u00edn entre elas, como \u00e9 o caso dos dous historiadores antigos, Sexto Xulio Africano e Eusebio de Cesarea, que citan da secci\u00f3n de \"Aegyptiaca\" sobre a s\u00e9tima e oitava dinast\u00edas. Africano afirma que a VII Dinast\u00eda constaba de 70 fara\u00f3ns que gobernaron durante un per\u00edodo de setenta d\u00edas en Menfis, e a VIII Dinast\u00eda constaba de 27 fara\u00f3ns que reinaron durante 146 anos. Non obstante, Eusebio rexistra que durante a VII Dinast\u00eda cinco fara\u00f3ns gobernaron durante setenta e cinco d\u00edas, e a VIII Dinast\u00eda incl\u00fae cinco fara\u00f3ns que gobernaron durante 100 anos. Setenta fara\u00f3ns en setenta d\u00edas normalmente consid\u00e9rase a versi\u00f3n correcta de Manet\u00f3n sobre a VII Dinast\u00eda, pero probablemente non sexa un relato real da historia. Ao contrario, isto interpretase como que os fara\u00f3ns deste per\u00edodo foron extremadamente ef\u00e9meros e que a utilizaci\u00f3n de setenta pode ser un xogo de palabras sobre o feito hecho de que esta fose a S\u00e9tima Dinast\u00eda de Manet\u00f3n. Debido a que Manet\u00f3n non proporciona datos hist\u00f3ricos reais sobre este per\u00edodo e non apareceron evidencias arqueol\u00f3xicas para a S\u00e9tima Dinast\u00eda, moitos exipt\u00f3logos argumentaron que esta dinast\u00eda \u00e9 ficticia. No que se refire \u00e1 VIII Dinast\u00eda, agora ac\u00e9ptase que a estimaci\u00f3n de Manet\u00f3n para a s\u00faa duraci\u00f3n \u00e9 unha sobreestimaci\u00f3n moi substancial da realidade. \nEvidencia contempor\u00e1nea.\nAs principais evidencias arqueol\u00f3xicas para os fara\u00f3ns da VIII Dinast\u00eda son os decretos reais descubertos en Coptos, que nomean a alg\u00fans dos \u00faltimos fara\u00f3ns da dinast\u00eda. Outras probas dos primeiros fara\u00f3ns da dinast\u00eda prove\u00f1en de tumbas en Saqqara, en particular a pir\u00e1mide de Qakare Ibi en Saqqara. M\u00e1is al\u00f3 diso, hai inscrici\u00f3ns reais atopadas en Wadi Hammamat e no Alto Exipto, ademais doutras non reais do Alto Exipto. \nFin do Antigo Reino e declive ao caos.\nA VIII Dinast\u00eda clasificouse tradicionalmente como a primeira dinast\u00eda do Primeiro per\u00edodo intermedio debido \u00e1 natureza ef\u00e9mera dos reinados dos seus fara\u00f3ns, as\u00ed como \u00e1 escaseza de probas contempor\u00e1neas, deixando entrever unha ca\u00edda do estado no caos. A reavaliaci\u00f3n recente das probas arqueol\u00f3xicas demostrou unha forte continuidade entre a Sexta e a Oitava Dinast\u00edas, polo que o exipt\u00f3logo Hratch Papazian propuxo que a Oitava Dinast\u00eda m\u00e1is que a Sexta deber\u00eda verse como a \u00faltima do per\u00edodo do Antigo Reino. \nDado que cinco fara\u00f3ns da VIII dinast\u00eda levaron o nome de trono de Pepi II \"Neferkare\" como parte dos seus propios nomes, quizais fosen descendentes da VI Dinast\u00eda, que estaban intentando manter alg\u00fan tipo de poder. Alg\u00fans dos actos dos \u00faltimos catro fara\u00f3ns da VIII dinast\u00eda finais est\u00e1n rexistrados nos seus decretos a favor de Shemay, un poderoso visir durante este per\u00edodo, a\u00ednda que s\u00f3 Qakare Ibi pode conectarse a calquera construci\u00f3n monumental. A s\u00faa pir\u00e1mide atopouse en Saqqara preto da de Pepi II e, do mesmo xeito que os seus predecesores, ti\u00f1a os Textos da pir\u00e1mide escritos nas paredes. \nSen importar c\u00e1ntos fara\u00f3ns houbo en realidade, est\u00e1 claro que durante este per\u00edodo estaba en marcha un colapso da autoridade central de Exipto. Os gobernantes destas dinast\u00edas ti\u00f1an a s\u00faa base en Menfis e parece que confiaron no poder dos nomarcas de Coptos, aos que concederon t\u00edtulos e honras. Isto non debeu valer de nada porque a VIII Dinast\u00eda foi derrocada por un grupo rival con sede en Herakleopolis Magna.\nFara\u00f3ns.\nDada a falta de probas para a VII Dinast\u00eda, todos os fara\u00f3ns mencionados na lista real de Abidos nas entradas posteriores \u00e1 de Merenre Nemtyemsaf II e anteriores \u00e1 Montuhotep II normalmente atrib\u00faense \u00e1 VIII Dinast\u00eda. Seguindo a J\u00fcrgen von Beckerath, son:\nO exipt\u00f3logo Hracht Papazian cre que unha reconstruci\u00f3n d\u00e1 demasiado peso ao relato de Manet\u00f3n, segundo o cal a VII Dinast\u00eda \u00e9 esencialmente ficticia e unha met\u00e1fora do caos. En troques, Papaz prop\u00f3n que os primeiros fara\u00f3ns precedentes inmediatos de Pepi II deber\u00edan ser atribu\u00eddos \u00e1 Sexta Dinast\u00eda, mentres que os predecesores pertencen a unha s\u00e9tima dinast\u00eda de curta duraci\u00f3n. A oitava dinast\u00eda s\u00f3 comezar\u00eda co ben testemu\u00f1ado Qakare-Ibi:\nAdemais, a identidade e posici\u00f3n cronol\u00f3xica e alcance do gobernoo dos seguintes gobernantes \u00e9 moi incerto: Wadjkare, Khuiqer, Khui e Iytjenu."}
{"id": "497703", "revid": "89787", "url": "https://gl.wikipedia.org/wiki?curid=497703", "title": "Zwitteri\u00f3n", "text": "Un zwitteri\u00f3n, do alem\u00e1n Zwitter ([\u02c8tsv\u026at\u0250]), 'hermafrodita', \u00e9 unha mol\u00e9cula que cont\u00e9n un n\u00famero igual de grupos funcionais cargados positivamente que cargados negativamente. Os zwitteri\u00f3ns tam\u00e9n se chaman sales internos. Nos amino\u00e1cidos, por exemplo, en soluci\u00f3n establ\u00e9cese un equilibrio qu\u00edmico entre a mol\u00e9cula \"parental\" e o zwitteri\u00f3n.\nAs beta\u00ednas son zwitteri\u00f3ns que non poden isomerizarse a unha forma totalmente neutra, como cando unha carga positiva est\u00e1 localizada sobre un grupo amonio cuaternario. De xeito similar, unha mol\u00e9cula que conte\u00f1a un grupo fosfonio e un grupo carboxilato non se pode isomerizar.\nAmino\u00e1cidos.\nNo caso dos amino\u00e1cidos e equilibrio establ\u00e9cese en d\u00faas etapas. Nunha etapa transf\u00edrese un prot\u00f3n desde o grupo carboxilo a unha mol\u00e9cula de auga. \nNoutra etapa transf\u00edree un prot\u00f3n desde o i\u00f3n hidronio ao grupo amino\nEn conxunto, a reacci\u00f3n \u00e9 unha reacci\u00f3n de isomerizaci\u00f3n\nA raz\u00f3n das concentaci\u00f3ns das d\u00faas especies en solucion \u00e9 independente do pH, xa que \u00e9 igual ao valor da constante de equilibrio para a reacci\u00f3n de isomerizaci\u00f3n. \n[X] significa a concentrci\u00f3n da especie qu\u00edmica X no equilibrio. As\u00famese xeralmente que K&gt;1, \u00e9 dicir, que o zwitteri\u00f3n \u00e9 o is\u00f3mero de amino\u00e1cido predominante en soluci\u00f3n acuosa. Suxeriuse que, base\u00e1ndose nunha an\u00e1lise te\u00f3rica, o zwitteri\u00f3n est\u00e1 estabilizado en soluci\u00f3n acuosa por enlaces de hidr\u00f3xeno con mol\u00e9culas de auga do solvente. As an\u00e1lises de datos de difracci\u00f3n de neutr\u00f3ns para a glicina mostraron que est\u00e1 en forma zwitteri\u00f3nica en estado s\u00f3lido e confrmaron a presenza de enlaces de hidr\u00f3xeno. Utiliz\u00e1ronse c\u00e1lculos te\u00f3ricos para mostrar que os zwitteri\u00f3ns poden tam\u00e9n estar presentes na fase de gas nalg\u00fans casos diferentes da simple transferencia de \u00e1cido carbox\u00edlico a amino.\nOs valores de pKa para a desprotonaci\u00f3n dos amino\u00e1cidos com\u00fans est\u00e1n no rango de 2,15 \u00b1 0,2. Isto \u00e9 tam\u00e9n consistente co predominio do is\u00f3mero zwitteri\u00f3n en soluci\u00f3ns acuosas. Como comparaci\u00f3n, o \u00e1cido carbox\u00edlico \u00e1cido propi\u00f3nico, RCO2H (R=CH3CH2), ten un valor de pK de 4,88.\nOutros compostos.\nO \u00e1cido sulf\u00e1mico cristaliza en forma de zwitteri\u00f3n.\nEn cristais de \u00e1cido antran\u00edlico hai d\u00faas mol\u00e9culas na cela unidade. Unha mol\u00e9cula \u00e9 a forma zwitteri\u00f3nica, a outra non.\nNo estado s\u00f3lido, o H4EDTA \u00e9 un zwitteri\u00f3n con dous prot\u00f3ns que foron transferidos desde grupos \u00e1cido carbox\u00edlico a \u00e1tomos de nitr\u00f3xeno.\nEstudos te\u00f3ricos.\nA\u00ednda que o equilibrio en soluci\u00f3n entre un composto e o seu is\u00f3mero zwitteri\u00f3n non se pode estudar experimentalmente, poden obterse algunhas conclusi\u00f3ns dos resultados dos c\u00e1lculos te\u00f3ricos. Un bo exemplo proporci\u00f3nao o fosfato de piridoxal, unha forma de vitamina B6. Prediciuse un equilibrio tautom\u00e9rico para a obtenci\u00f3n deste composto en soluci\u00f3n acuosa, favorecendo o zwitteri\u00f3n, no cal se transfire un prot\u00f3n do grupo -OH fen\u00f3lico ao \u00e1tomo de nitr\u00f3xeno.\nBeta\u00ednas e compostos similares.\nO composto trimetilglicina, que foi illado da remolacha azucreira (\"Beta vulgaris\"), foi denominado \"beta\u00edna\". Posteriormente, descubr\u00edronse outros compostos que conte\u00f1en o mesmo motivo estrutural, un \u00e1tomo de nitr\u00f3xeno cuaternario cun grupo carboxilato unido a el por medio dun elo de -CH2-. Actualmente, todos os compostos cuxa estrutura incl\u00fae este motivo denom\u00ednanse beta\u00ednas. As bet\u00ednas non se isomerizan porque os grupos qu\u00edmicos unidos ao \u00e1tomo de nitr\u00f3xeno non son l\u00e1biles. Estes compostos poden clasificarse como zwitteri\u00f3ns permanentes, xa que non ocorre a isomerizaci\u00f3n a unha mol\u00e9cula sen cargas el\u00e9ctricas, ou \u00e9 moi lenta.\nOutros exemplos de zwitteri\u00f3ns permanentes son as fosfatidilcolinas e a psilocibina, que tam\u00e9n conte\u00f1en un \u00e1tomo de nitr\u00f3xeno cuaternario, pero cun grupo foasfato cargado negativamente en lugar dun grupo carboxilato e surfactantes pulmonares como a dipalmitoilfosfatidilcolina."}
{"id": "497704", "revid": "27155", "url": "https://gl.wikipedia.org/wiki?curid=497704", "title": "Zwitterion", "text": ""}
{"id": "497705", "revid": "27155", "url": "https://gl.wikipedia.org/wiki?curid=497705", "title": "Sal interno", "text": ""}
{"id": "497706", "revid": "5312", "url": "https://gl.wikipedia.org/wiki?curid=497706", "title": "Instituto Nacional de Industria", "text": "O Instituto Nacional de Industria (INI) foi unha entidade estatal espa\u00f1ola, creada como un soporte institucional para promover o desenvolvemento da industria en Espa\u00f1a. \nHistoria.\nO INI foi fundado por Juan Antonio Suances, xeneral de divisi\u00f3n da rama de enxe\u00f1eiros navais, durante o per\u00edodo da autarqu\u00eda franquista (1939-1959) por unha Lei do 25 de setembro de 1941, co obxectivo de promover a creaci\u00f3n de novas empresas industriais dentro dunha visi\u00f3n aut\u00e1rquica da econom\u00eda:\nSegundo o artigo 1\u00b0 da s\u00faa lei fundacional, o obxectivo era:\nPara a s\u00faa creaci\u00f3n seguiuse o modelo italiano do Istituto per la Ricostruzione Industriale (IRI). As primeiras actuaci\u00f3ns acabaron en fracaso (Adaro, lousa betuminosa), pero co tempo converteuse na maior corporaci\u00f3n industrial de Espa\u00f1a.\nEntre 1939 e 1941 a pol\u00edtica econ\u00f3mica tendera a privilexiar os sindicatos verticais, concedendo ao mesmo tempo un papel a\u00ednda maior \u00e1 iniciativa empresarial privada na reconstruci\u00f3n. \nPara o historiador e hispanista Stanley G. Payne, a destituci\u00f3n do xerarca dos sindicatos Gerardo Salvador Merino, unida ao incremento da influencia militar, fomentaron a formaci\u00f3n deste organismo que desenvolver\u00eda directamente o capitalismo de Estado.\nO INI creouse para reconstru\u00edr e dar impulso \u00e1 econom\u00eda espa\u00f1ola desde unha visi\u00f3n moi particular da econom\u00eda, e encarg\u00e1base de encauzar e po\u00f1er en marcha as cuantiosas inversi\u00f3ns precisas para a industrializaci\u00f3n do pa\u00eds, para atender as necesidades da defensa nacional e para financiar grandes proxectos industriais.\nAs principais cr\u00edticas que se poden facer a s\u00faa actuaci\u00f3n durante os seus primeiros anos son as seguintes:\nA pesar de todas as s\u00faas ineficiencias e erros estrat\u00e9xicos, o INI tivo un efecto positivo indubid\u00e1bel e decisivo no paso da Espa\u00f1a subdesenvolvida e de econom\u00eda fundamentalmente primaria dos anos 1940 \u00e1 puxante e terciarizada dos 1970; pero coa apertura da econom\u00eda espa\u00f1ola ao comercio internacional, e especialmente a Comunidade Econ\u00f3mica Europea o INI perdeu todo sentido e as s\u00faas empresas foron privatiz\u00e1ndose ao longo dos anos 1980.\nPrincipais empresas do INI.\nEntre os anos 1941 e 1980 constitu\u00edu de feito o grupo empresarial m\u00e1is grande e importante de Espa\u00f1a. Durante a s\u00faa existencia as grandes empresas que se estableceron a iniciativa do INI foron SEAT, ENDESA, ENSIDESA, Empresa Nacional Baz\u00e1n, Inespal e outras moitas dedicadas especialmente \u00e9 produci\u00f3n de ferro, aceiro e aluminio, e tam\u00e9n \u00e1 industria petroqu\u00edmica.\nDesaparici\u00f3n.\nEn 1992 autorizouse ao INI para constitu\u00edr unha Sociedade An\u00f3nima \u00e1 que o Instituto achegar\u00eda a totalidade das s\u00faas accions no capital das compa\u00f1\u00edas nas que a\u00ednda participaba. A nova Sociedade An\u00f3nima quedou constitu\u00edda o 4 de xullo do mesmo ano, co nome de TENEO. \nO INI desapareceu en 1995 e as s\u00faas funci\u00f3ns foron asumidas pola Sociedade Estatal de Participaci\u00f3ns Industriais (SEPI).\nO SEPI desf\u00edxose de practicamente todas as s\u00faas participaci\u00f3ns industriais, salvo alg\u00fans casos como Hunosa, ou RTVE."}
{"id": "497707", "revid": "72012", "url": "https://gl.wikipedia.org/wiki?curid=497707", "title": "INI", "text": ""}
{"id": "497710", "revid": "7802", "url": "https://gl.wikipedia.org/wiki?curid=497710", "title": "Estat\u00edstica de Maxwell-Boltzmann", "text": "En f\u00edsica, a estat\u00edstica de Maxwell-Boltzmann \u00e9 unha funci\u00f3n estat\u00edstica desenvolvida para modelar o comportamento de sistemas f\u00edsicos rexidos pola mec\u00e1nica cl\u00e1sica. Esta funci\u00f3n estat\u00edstica cl\u00e1sica, formulada orixinalmente polos f\u00edsicos J.C. Maxwell e L. Boltzmann, rexe a distribuci\u00f3n dun conxunto de part\u00edculas en funci\u00f3n dos posibles valores de enerx\u00eda dos estados que estas poden ocupar. Para cada sistema termodin\u00e1mico, a distribuci\u00f3n de Maxwell-Boltzmann non \u00e9 outra cousa que a aplicaci\u00f3n do colectivo can\u00f3nico da mec\u00e1nica estat\u00edstica, baixo o suposto non-cu\u00e1ntico de que os n\u00fameros de ocupaci\u00f3n de cada estado dispo\u00f1ible son pequenos comparados co n\u00famero m\u00e1ximo de ocupaci\u00f3n.\nEsta funci\u00f3n \u00e9 unha densidade de probabilidade cuxa expresi\u00f3n \u00e9:Ou de forma m\u00e1is xeneralizada, pode expresarse como:\nformula_1\nOnde:\nA distribuci\u00f3n de Maxwell-Boltzmann aplicouse especialmente \u00e1 teor\u00eda cin\u00e9tica de gases, e outros sistemas f\u00edsicos, ademais de en econof\u00edsica para predicir la distribuci\u00f3n da renda. En realidade a distribuci\u00f3n de Maxwell-Boltzmann \u00e9 aplicable a calquera sistema formado por \"N\" \"part\u00edculas\" ou \"individuos\" que intercambian estacionariamente entre si unha certa magnitude \"M\" e cada un deles ten unha cantidade \"mi\" da magnitude \"M\" e ao longo do tempo se cumpre que \"M\" := \"m\"1+\"m\"2+...+ \"mN\".\nL\u00edmites de aplicaci\u00f3n.\nPara un sistema de part\u00edculas cu\u00e1nticas, a hip\u00f3tese de que formula_5 sexa substancialmente menor que formula_7 para os estados diferentes do fundamental en xeral non se cumprir\u00e1 e \u00e9 necesario acudir \u00e1 estat\u00edstica de Bose-Einstein se as part\u00edculas son bos\u00f3nicas ou \u00e1 estat\u00edstica de Fermi-Dirac si as part\u00edculas son fermi\u00f3nicas.\nAs estat\u00edsticas de Fermi\u2013Dirac (+) e Bose\u2013Einstein (\u2212) poden ser expresadas como:Asumindo que o valor m\u00ednimo de formula_6 \u00e9 bastante pequeno, p\u00f3dese verificar que a condici\u00f3n na cal a distribuci\u00f3n de Maxwell-Boltzmann \u00e9 v\u00e1lida \u00e9 cando se cumpre que:Para un gas ideal, podemos calcular os potenciais qu\u00edmicos utilizando o desenvolvemento da ecuaci\u00f3n Sackur\u2013Tetrode para demostrar que\u00a0:onde formula_19 \u00e9 a enerx\u00eda interna total, formula_20 \u00e9 a entrop\u00eda, formula_21 \u00e9 o volume, e formula_22 \u00e9 a lonxitude de onda t\u00e9rmica de De Broglie. A condici\u00f3n de aplicaci\u00f3n para a distribuci\u00f3n Maxwell-Boltzmann nun gas ideal resulta:"}
{"id": "497713", "revid": "1131", "url": "https://gl.wikipedia.org/wiki?curid=497713", "title": "Nandufe", "text": ""}
{"id": "497714", "revid": "1131", "url": "https://gl.wikipedia.org/wiki?curid=497714", "title": "Nara\u00eddo", "text": ""}
{"id": "497715", "revid": "1131", "url": "https://gl.wikipedia.org/wiki?curid=497715", "title": "Naraxa", "text": ""}
{"id": "497716", "revid": "1131", "url": "https://gl.wikipedia.org/wiki?curid=497716", "title": "Nari\u00f1o", "text": "O top\u00f3nimo Nari\u00f1o poder referirse a:\nComo apelido pode referirse a:"}
{"id": "497718", "revid": "1131", "url": "https://gl.wikipedia.org/wiki?curid=497718", "title": "O Nar\u00f3n", "text": ""}
{"id": "497719", "revid": "23204", "url": "https://gl.wikipedia.org/wiki?curid=497719", "title": "Gabriela Sabatini", "text": "Gabriela Beatriz Sabatini, nada en Buenos Aires o 16 de maio de 1970, \u00e9 unha tenista profesional arxentina retirada, a m\u00e1is destacada na historia dese deporte no pa\u00eds. \nEn 1990, Sabatini ga\u00f1ou o Aberto dos Estados Unidos en individual, convert\u00e9ndose na \u00fanica tenista arxentina en logralo e dous WTA Tour Championships en 1988 e 1994. Foi tam\u00e9n finalista nos torneos de Wimbledon de 1981 e no Aberto dos Estados Unidos de 1988, ano en que ga\u00f1ou a medalla de prata nos Xogos Ol\u00edmpicos.\nEn dobres, a s\u00faa actuaci\u00f3n m\u00e1is destacada foi o Campionato de Wimbledon de 1988 logrado xunto a Steffi Graf. En 2006 foi incorporada ao Sal\u00f3n da Fama do Tenis Internacional.\nVida persoal.\nO 22 de maio de 2003, Sabatini puido obter a cidadan\u00eda italiana \"ius sanguinis\" porque o seu bisav\u00f3 David Sabbatini naceu en Potenza Picena na rexi\u00f3n das Marcas e inmigrou \u00e1 Arxentina a finais do s\u00e9culo XIX.\nDende a s\u00faa retirada do tenis aos 26 anos, Sabatini promocionou as s\u00faas li\u00f1as de perfumes e traballou con organizaci\u00f3ns de axuda \u00e1 infancia e \u00e1s persoas sen recursos.\nSabatini dixo que na s\u00faa mocidade perdeu partidos deliberadamente para evitar os xornalistas e os focos. Afirmouno cando ti\u00f1a 43 anos, dicindo que a s\u00faa timidez era un problema grave, e pensaba que ter\u00eda que falar despois de ga\u00f1ar un torneo, polo que adoitaba perder nas semifinais."}
{"id": "497720", "revid": "23204", "url": "https://gl.wikipedia.org/wiki?curid=497720", "title": "Ant\u00f3nio Nobre", "text": "Ant\u00f3nio Pereira Nobre, nado no Porto o 16 de agosto de 1867 e finado na Foz do Douro o 18 de marzo de 1900, m\u00e1is co\u00f1ecido como Ant\u00f3nio Nobre, foi un poeta portugu\u00e9s cuxa obra se insere nas correntes ultra-rom\u00e1ntica, simbolista, decadentista e saudosista (interesada no rexurdir dos valores patrios) da xeraci\u00f3n finisecular do s\u00e9culo XIX portugu\u00e9s. A s\u00faa principal obra, \"S\u00f3\" (Par\u00eds, 1892), est\u00e1 marcada pola lamentaci\u00f3n e a nostalxia, imbu\u00edda de subxectivismo, mais simultaneamente suavizada pola presenza dun f\u00edo de auto-iron\u00eda e coa rotura coa estrutura formal do x\u00e9nero po\u00e9tico en que se insere, traducida na utilizaci\u00f3n do discurso coloquial e na diversificaci\u00f3n estr\u00f3fica e r\u00edtmica dos poemas. A pesar de que a s\u00faa produci\u00f3n po\u00e9tica mostra unha clara influencia de Almeida Garrett e de J\u00falio Dinis, ela ins\u00e9rese decididamente no canon do simbolismo franc\u00e9s. A s\u00faa principal contribuci\u00f3n para o simbolismo lus\u00f3fono foi a introduci\u00f3n da altern\u00e1ncia entre o vocabul\u00e1rio refinado dos simbolistas e outro m\u00e1is coloquial, reflexo da s\u00faa infancia xunto do pobo norte\u00f1o. Faleceu con s\u00f3 32 anos de idade, tras unha prolongada loita contra a tuberculose pulmonar.\nBiograf\u00eda.\nAnt\u00f3nio Nobre naceu na cidade do Porto o 16 de agosto de 1867, nunha familia con recursos que resid\u00eda na R\u00faa de Santa Catarina, 467-469, na \u00e9poca de seu nacemento. Seu pai era natural de Borba de Godim (Lixa), tendo a\u00ed vivido durante sete anos. Pasou a infancia en Tras-os-Montes, na P\u00f3voa de Varzim, Le\u00e7a de Palmeira e na Lixa. En 1888 matriculouse no curso de Dereito da Universidade de Co\u00edmbra, mais non se inseriu na vida estudantil coimbr\u00e1, suspendendo por d\u00faas veces. Optou ent\u00f3n por partir, en 1890, para Par\u00eds onde estudou na Escola Libre de Ciencias Pol\u00edticas (\u00c9cole Libre des Sciences Politiques, de \u00c9mile Boutmy), licenci\u00e1ndose en Ciencias Pol\u00edticas o ano de 1895. Durante a s\u00faa permanencia en Francia familiarizouse coas novas tendencias da poes\u00eda do seu tempo, adher\u00edndose ao simbolismo. Foi tam\u00e9n en Par\u00eds que contactou con E\u00e7a de Queir\u00f3s, na altura c\u00f3nsul de Portugal naquela cidade, e escribiu a maior parte dos poemas que vir\u00edan a constitu\u00edr a colect\u00e1nea \"S\u00f3\", que publicar\u00eda naquela cidade en 1892.\nO libro de poes\u00eda \"S\u00f3\", que ser\u00eda a s\u00faa \u00fanica obra publicada en vida, constit\u00fae un dos marcos da poes\u00eda portuguesa do s\u00e9culo XIX. Esta obra ser\u00eda, a\u00ednda en vida, reeditada en Lisboa, con variantes, lanzando definitivamente o poeta no medio cultural portugu\u00e9s. Aparecida nun per\u00edodo en que o simbolismo era a corrente dominante na poes\u00eda portuguesa coeva, \"S\u00f3\" difer\u00e9nciase dos canons dominantes desta corrente, o que poder\u00e1 explicar as cr\u00edticas pouco lisonxjeiras con que a obra foi inicialmente recibida en Portugal. A pesar dese acollemento, a obra de Ant\u00f3nio Nobre tivo como m\u00e9rito, xuntamente con Ces\u00e1rio Verde, Guerra Junqueiro, Antero de Quental, entre outros, de influenciar decisivamente o modernismo portugu\u00e9s e tornar a escrita simbolista m\u00e1is coloquial e leve.\nNo seu regreso a Portugal decidiu enveredar pola carreira diplom\u00e1tica, participando, sen \u00e9xito, nun concurso para c\u00f3nsul. Non obstante adoece con tuberculose pulmonar, doenza que o obriga a ocupar o resto dos seus d\u00edas en viaxes entre sanatorios na Su\u00edza, na Madeira, pasando por Nova York, polas aforas de Lisboa, pola ent\u00f3n chamada estancia do Seixoso (na Lixa) e pola casa da familia no Seixo, procurando en balde na mudanza de clima o remedio para o seu mal.\nV\u00edtima da tuberculose pulmonar, faleceu na Foz do Douro, o 18 de marzo de 1900, con s\u00f3 32 anos de idade, na casa de seu irm\u00e1n Augusto Nobre, reputado bi\u00f3logo e profesor da Universidade do Porto.\nDeixou in\u00e9dita a maior\u00eda da s\u00faa obra po\u00e9tica. A pesar da morte prematura, e de \"s\u00f3\" publicar en vida unha obra, a colect\u00e1nea \"S\u00f3\", Ant\u00f3nio Nobre influenciou grandes nomes do modernismo portugu\u00e9s, como Fernando Pessoa, M\u00e1rio de S\u00e1-Carneiro, Alfredo Pedro Guisado e Florbela Espanca, deixando unha marca indel\u00e9bel na literatura lus\u00f3fona.\nFoi sepultado no Cemiterio do Prado do Repouso constru\u00eddo en 1907 polo irm\u00e1n Augusto Nobre, mais o corpo do poeta foi posteriormente trasladado en 1946 para o cemiterio de Le\u00e7a da Palmeira, localidade onde crecera.\nUn monumento a Ant\u00f3nio Nobre, dese\u00f1ado polo arquitecto \u00c1lvaro Siza Vieira enc\u00f3ntrase preto da praia da Boa Nova en Le\u00e7a da Palmeira. Est\u00e1 inscrito: \u00abfarto de dores com que o matavam / foi em viagens por esse mundo - a Ant\u00f3nio Nobre, 1980\u00bb.\nObra.\nEn vida, Ant\u00f3nio Nobre publicou nada m\u00e1is a colect\u00e1nea \"S\u00f3\", sa\u00edda ao p\u00fablico en Par\u00eds o ano de 1892. Deixou con todo un conxunto de in\u00e9ditos, que foron publicados postumamente, en colaboraci\u00f3n dispersa por diversos peri\u00f3dicos. "}
{"id": "497721", "revid": "4817", "url": "https://gl.wikipedia.org/wiki?curid=497721", "title": "David C. Hilmers", "text": "David Carl Hilmers, nado en Clinton, Iowa, o 28 de xaneiro de 1950, \u00e9 un astronauta estadounidense retirado que formou parte das misi\u00f3ns STS-51-J, STS-26, STS-36 e STS-42.\nTraxectoria.\nHilmers graduouse en matem\u00e1ticas polo Colexio Cornell en 1972 e \u00e9 m\u00e1ster en enxe\u00f1er\u00eda el\u00e9ctrica pola Escola Naval de Posgraduados dos Estados Unidos en 1978.\nFoi seleccionado pola NASA en xullo de 1980, participando nas misi\u00f3ns STS-51-J, STS-26, STS-36 e STS-42 e pasando un total de 31,94 d\u00edas no espazo."}
{"id": "497722", "revid": "72012", "url": "https://gl.wikipedia.org/wiki?curid=497722", "title": "David Hilmers", "text": ""}
{"id": "497723", "revid": "89787", "url": "https://gl.wikipedia.org/wiki?curid=497723", "title": "Xeoide", "text": "O xeoide (do grego \u03b3\u03b5\u03b9\u03b1 \"gueia\", \u2018terra\u2019, e \u03b5\u03b9\u03b4\u03bf\u03c2 \"eidos\", \u2018forma\u2019, \u2018aparencia\u2019, polo que significar\u00eda \u2018forma que ten a Terra\u2019) \u00e9 o corpo definido pola superficie equipotencial do campo de gravidade terrestre. \u00c9 un modelo bastante acertado da forma da Terra, establecido nunha forma case esf\u00e9rica a\u00ednda que cun lixeiro achatamento nos polos (esferoide), pero que garda as diferenzas propias da gravidade en vinculaci\u00f3n \u00e1s masas diferenciais dos perf\u00eds de composici\u00f3n vertical do planeta.\nHistoria.\nO nome \u00abxeoide\u00bb orix\u00ednase no feito de que o planeta Terra, como outros astros, non \u00e9 unha esfera sen\u00f3n que por efectos da gravitaci\u00f3n e da forza centr\u00edfuga producida ao rotar sobre o seu eixe se xera o aplanamento polar e o alargamento ecuatorial. T\u00e9\u00f1anse en conta que se se considera a cortiza, a Terra non \u00e9 exactamente un xeoide a\u00ednda que si o \u00e9 se se representa o planeta co nivel medio das mareas.\nEsta noci\u00f3n da Terra como xeoide foi predita por Isaac Newton nos seus \"Principia\" durante o ano 1687, para o que se valeu dun sinxelo experimento: facer virar velozmente un corpo viscoso nun flu\u00eddo l\u00edquido; deste xeito expresou que \u00aba forma de equilibrio que ten unha masa baixo o influxo das leis de gravitaci\u00f3n e virando ao redor do seu eixe \u00e9 a dun esferoide esmagado nos seus polos\u00bb.\nEsta hip\u00f3tese newtoniana foi estudada por Domenico e Jacques Cassini, e confirmada polos traballos xeod\u00e9sicos da expedici\u00f3n levada a cabo nas rexi\u00f3ns ecuatoriais por La Condamine, Godin e Bourger durante o s\u00e9culo XVIII. Para iso, realizaron a medici\u00f3n exacta da diferenza dun grao nas proximidades da li\u00f1a do ecuador e contrastaron as diferenzas coas latitudes europeas. Os traballos matem\u00e1ticos e xeom\u00e9tricos realizados no s\u00e9culo XIX por Gauss e Helmert ratificaron os anteriores descubrimentos.\nXeograf\u00eda e xeoide.\nEn xeograf\u00eda e disciplinas af\u00edns ou derivadas (xeodesia, cartograf\u00eda, topograf\u00eda etc.) un \"xeoide\" \u00e9 a superficie f\u00edsica definida mediante o potencial gravitatorio, de modo que sobre el existe en todos os puntos a mesma atracci\u00f3n terrestre. Excl\u00faense os fen\u00f3menos orox\u00e9nicos, polo que as monta\u00f1as non se incl\u00faen no mesmo. Graficamente p\u00f3dese definir como a superficie dos mares en calma prolongada baixo os continentes. Xeometricamente \u00e9 case un esferoide de revoluci\u00f3n (esfera achatada polos polos) con irregularidades menores de douscentos metros.\nGravimetr\u00eda e xeoide.\nTecnicamente e empregando ferramentas gravim\u00e9tricas denom\u00ednase \"xeoide\" a superficie f\u00edsica definida por un determinado potencial gravitatorio (constante en toda a superficie). Para definir o xeoide, ad\u00f3ptase arbitrariamente o valor de potencial cun xeoide asociado que se aproxima m\u00e1is \u00e1 superficie dos oc\u00e9anos (a superficie media do mar, prescindindo da ondada, as mareas, as correntes e a rotaci\u00f3n terrestre, coincide case exactamente cunha superficie equipotencial). A forma do xeoide non coincide necesariamente coa topograf\u00eda terrestre, modelada por forzas end\u00f3xenas (tect\u00f3nica de placas) e ex\u00f3xenas (axentes xeomorfol\u00f3xicos). Xeometricamente, o xeoide \u00e9 parecido a un esferoide (esfera achatada polos polos).\nA forma do xeoide pode determinarse por medio de:\nEsferoide.\nAs superficies de revoluci\u00f3n son aquelas que se xeran facendo virar unha curva ao redor dun eixe. Alg\u00fans xeof\u00edsicos consideran o esferoide como modelo xeom\u00e9trico da terra e non s\u00f3 este sen\u00f3n tam\u00e9n a esfera, polo que o esferoide ten meridiano principal e ecuador.\nAchatamiento.\n\u00c9 a magnitude adimensional:\nsendo o aplanamento a inversa do achatamento.\nAs\u00ed, o di\u00e1metro ecuatorial \u00e9 43 km maior que o di\u00e1metro polar. \u00c9 por iso que os puntos m\u00e1is afastados do centro da Terra e, polo tanto, os puntos que te\u00f1en menor gravidade) ve\u00f1en sendo o volc\u00e1n Chimborazo 6384,4 msnm e outros puntos elevados do continente americano na zona ecuatorial (e en menor grao, o Kilimanjaro e outras monta\u00f1as en \u00c1frica).\nLatitude e latitude xeoc\u00e9ntrica.\nAo ser a Terra aproximadamente un esferoide, a latitude ou \u00e1ngulo que forma un lugar co ecuador terrestre e a latitude xeoc\u00e9ntrica ou \u00e1ngulo que forma o lugar visto dende o centro da Terra con respecto ao ecuador, non coinciden.\nPara relacionalas introd\u00facese a variable auxiliar \"u\":\nSe \"H\" \u00e9 a altura sobre o nivel do mar en metros do observador e formula_3 a distancia ao centro da Terra, c\u00famprese:\nXeoide e xeodesia.\nO \"xeoide\" \u00e9 unha superficie de referencia empregada na xeodesia para determinar perf\u00eds altim\u00e9tricos, isto \u00e9 frecuentemente pola determinaci\u00f3n da cota sobre o nivel medio do mar de todos os puntos da zona que \u00e9 medida.\nDado que o xeoide \u00e9 unha superficie normal en todo punto en direcci\u00f3n vertical, isto \u00e9, na direcci\u00f3n frecuente da forza de gravidade, esta \u00e9 a forma que mellor describe a superficie media dos oc\u00e9anos descontando as variaci\u00f3ns de marea, correntes mari\u00f1as ou eventos meteorol\u00f3xicos, e por isto do planeta; as\u00ed \u00e9 que o \"xeoide\" \u00e9 considerado como unha superficie equipotencial (onde a forza de gravidade ten valores equiparables) sobre o nivel medio do mar.\nCon todo, dende o punto de vista cartogr\u00e1fico o xeoide non pode ser utilizado para determinaci\u00f3ns planim\u00e9tricas precisas dunha porci\u00f3n de terreo porque mesmo se se lograse relacionar a correspondencia dos puntos da superficie da Terra non se poder\u00eda p\u00f3r en correspondencia os puntos do xeoide cun sistema cartesiano plano. \u00c9 por isto que na pr\u00e1ctica non \u00e9 factible usar o xeoide para a creaci\u00f3n dunha planta arquitect\u00f3nica porque os datos derivados da proxecci\u00f3n sobre o xeoide da superficie terrestre non poden ser descritos sobre un plano. Por conseguinte, o xeoide util\u00edzase principalmente para referenciar as cotas de nivel.\nTodo o anterior ocorre porque \u00e9 practicamente imposible describir o xeoide cunha f\u00f3rmula matem\u00e1tica resoluble nun plano: para co\u00f1ecer e representar o relevo do xeoide ser\u00eda necesario co\u00f1ecer en todo punto da superficie terrestre a direcci\u00f3n da forza de gravidade, a cal pola s\u00faa banda depende da densidade que a Terra pos\u00fae en cada punto. Tal co\u00f1ecemento \u00e9 a\u00ednda imposible sen unha certa aproximaci\u00f3n que deixa unha marxe importante de erro, resultando as\u00ed pouco operativa dende o punto de vista matem\u00e1tico a definici\u00f3n do xeoide.\nC\u00f3mpre ent\u00f3n p\u00f3r atenci\u00f3n nas diferenzas existentes entre o xeoide propiamente dito e o esferoide (outra superficie de referencia usada en mapas topogr\u00e1ficos): mentres o primeiro ten xa unha rigorosa definici\u00f3n f\u00edsica, non se describe ben en matem\u00e1ticas. En cambio o segundo (o esferoide) pos\u00fae unha ben definida ecuaci\u00f3n matem\u00e1tica. Polo demais existe unha certa desviaci\u00f3n da vertical entre ambas as superficies."}
{"id": "497724", "revid": "5863", "url": "https://gl.wikipedia.org/wiki?curid=497724", "title": "Juan Barja de Quiroga", "text": "Juan Barja de Quiroga, nado na Coru\u00f1a en setembro de 1897 e finado na provincia de Teruel o 1 de xaneiro de 1938, foi un militar e avogado galego.\nTraxectoria.\nFillo de Manuel Barja Cerdeira. Ingresou na Academia de Toledo con 14 anos. En 1917 ingresou na Escola Superior de Guerra. Participou na guerra de \u00c1frica e en 1927 foi xefe de Estado Maior do xeneral Mola. Foi retirado pola Lei Aza\u00f1a. A finais de 1931 asinou o manifesto fundacional da Coalici\u00f3n Regional de Derechas Democr\u00e1ticas. Durante a Rep\u00fablica licenciouse en Dereito. Colaborou na revista \"Acci\u00f3n Espa\u00f1ola\" a partir de 1933. Foi profesor mercantil e directivo da Caixa de Aforros, Delegado Rexional de Acci\u00f3n Cat\u00f3lica en Galicia, e propagandista agrario, chegando a ser secretario da Federaci\u00f3n Cat\u00f3lico Agraria da Coru\u00f1a, e profesor do Centro de Estudios Sociales. Co golpe de Estado do 18 de xullo de 1936 organizou e mandou a Bandera Legionaria Gallega. Unha vez disolta a Bandera en novembro, incorporouse en decembro ao cuartel xeneral do ex\u00e9rcito do Norte, \u00e1s ordes do xeneral Mola, con destino \u00e1 fronte de Bilbao. Morreu no cerco de Teruel o 1 de xaneiro de 1938. Foi soterrado na Coru\u00f1a.\nVida persoal.\nCasou con Mar\u00eda Josefa Paz Losada en 1923, e foi pai de Juan Manuel, Mar\u00eda Cruz, Jos\u00e9 Mar\u00eda, Mar\u00eda de los Dolores, Margarita e Mar\u00eda Josefa Barja de Quiroga Paz. "}
{"id": "497725", "revid": "47401", "url": "https://gl.wikipedia.org/wiki?curid=497725", "title": "Monte St. Helens", "text": ""}
{"id": "497726", "revid": "98629", "url": "https://gl.wikipedia.org/wiki?curid=497726", "title": "Ces\u00e1rio Verde", "text": "\u00a0\nJos\u00e9 Joaquim Ces\u00e1rio Verde, nado en Lisboa o 25 de febreiro de 1855 e finado no mesmo lugar o 19 de xullo de 1886, foi un poeta portugu\u00e9s, sendo considerado un dos pioneiros, precursores da poes\u00eda que ser\u00eda feita en Portugal o s\u00e9culo XX.\nCo\u00f1ecido como o poeta da cidade de Lisboa, foi igualmente\u00a0o poeta da natureza antiliteraria, nunha antecipaci\u00f3n de Fernando Pessoa.\nVida e Obra.\nFillo do labrego e con recursos, comerciante e ferraxeiro Jos\u00e9 Anast\u00e1cio Verde (1813-1888) e da s\u00faa muller Maria da Piedade David dos Santos (1821-1890), aos 18 anos de idade Ces\u00e1rio matriculouse no Curso Superior de Letras, mais s\u00f3 o frecuentou alg\u00fans meses. Al\u00ed co\u00f1eceu a Silva Pito, que ficou como o seu amigo para o resto da vida. Divid\u00edase entre a produci\u00f3n de poes\u00edas publicadas en xornais, destac\u00e1ndose o semanario \"Branco e Negro\" (1896-1898) e as revistas \"O Occidente\" (1878-1915), \"Renascen\u00e7a\" (1878-1879)e no peri\u00f3dico \"O Azeitonense\" (1919-1922), e as actividades comerciais na R\u00faa dos Fanqueiros herdadas do pai, descendente de comerciantes xenoveses de nome \"Verdi\". Era sobri\u00f1o-neto de Jo\u00e3o Baptista Verde e de D. Mariana Benedita Vict\u00f3ria Verde, que casou co pintor Domingos Sequeira.\nEn 1877 comezou a presentar s\u00edntomas de tuberculose pulmonar, doenza que xa levara a s\u00faa irm\u00e1 Maria J\u00falia Verde (1853-1872) e posteriormente seu irm\u00e1n Joaquim Tom\u00e1s Verde (1858-1882). Estas mortes inspiraron con todo un dos seus principais poemas, \"N\u00f3s\" (1884). Ti\u00f1a outro irm\u00e1n, Jorge dos Santos Verde (1861-1941), que casou cunha das fillas de Manuel Pi\u00f1eiro Chagas, e unha irm\u00e1, Adelaide Euf\u00e9mia Verde (1856-1859), falecida de anxinas.\nTenta curarse da tuberculose mais, sen \u00e9xito, faleceu o d\u00eda 19 de xullo de 1886, no lugar do Pa\u00e7o do Lumiar, aos 31 anos, sendo sepultado no Cemiterio dos Praceres. O ano seguinte Silva Pito organiza \"O Livro de Ces\u00e1rio Verde\", compilaci\u00f3n das s\u00faas poes\u00edas publicada en 1901. O seu pai falecer\u00eda dous anos despois, o 30 de setembro de 1888, aos 75 anos, en Linda-a-Pastora, e a nai en 26 de xaneiro de 1890, aos 68 anos, na Lapa.\nNo seu estilo delicado, Ces\u00e1rio empregou t\u00e9cnicas impresionistas, con extrema sensibilidade ao retratar a cidade e o campo, que son os seus escenarios predilectos. Evitou o lirismo tradicional, expres\u00e1ndose dunha forma m\u00e1is natural.\nEn 1933 o Concello de Lisboa homenaxeou o poeta dando o seu nome a unha r\u00faa na Penha de Fran\u00e7a.\nO Binomio cidade/campo.\nA supremac\u00eda exercida pola cidade sobre o campo leva o poeta a tratar estes dous espazos en termos dicot\u00f3micos. O contacto co campo na s\u00faa infancia determina a visi\u00f3n que del nos d\u00e1 e a s\u00faa preferencia. Ao contrario doutros poetas anteriores, o campo non ten un aspecto id\u00edlico, paradis\u00edaco, buc\u00f3lico, suscept\u00edbel de devaneio po\u00e9tico, mais si un espazo real, concreto, aut\u00e9ntico, que lle revisa liberdade. O campo \u00e9 un espazo de vitalidade, alegr\u00eda, beleza, vida saud\u00e1bel\u2026 Na cidade, o ambiente f\u00edsico, cheo de contrastes, presenta r\u00faas macadamizadas/ esburacadas, casas apala\u00e7adas (habitadas polos burgueses e polos ociosos) casares vellos, edificios cincentos e sucios\u2026 O ambiente humano \u00e9 caracterizado polos calceteiros, cuxa columna nunca se endereita, polos panadeiros cubertos de fari\u00f1a, polas vendedeiras enfezadas, polas engomadeiras t\u00edsicas, polas burgues\u00f1as\u2026 \u00c9 neste sentido que podemos reco\u00f1ecer a capacidade de Ces\u00e1rio Verde en traer para a poes\u00eda o real coti\u00e1n do home da cidade.\nAo ler o poema \"De Tarde\", pertencente a \"Em Petiz\", \u00e9 vis\u00edbel o ton ir\u00f3nico en relaci\u00f3n aos citadinos, mais onde o ton euf\u00f3rico tam\u00e9n sobresae, ao percorrer os lugares campestres ao lado da s\u00faa \"compa\u00f1eira\". A preferencia do poeta polo campo est\u00e1 expresada nos poemas \"De Ver\u00e3o\" e \"N\u00f3s\" (o m\u00e1is longo), onde desaparecen a aspereza e a doenza ligadas \u00e1 vida citadina e xorde o eloxio ao ambiente campesi\u00f1o. A arte de Ces\u00e1rio Verde \u00e9, pois, reveladora dunha preocupaci\u00f3n social e interv\u00e9n criticamente. O campo ofrece ao poeta unha lecci\u00f3n de vida multifacetada (por exemplo, os campesi\u00f1os son retratados no seu traballo diario) que el transmite con obxectividade e realismo. Tr\u00e1tase, pois, dunha visi\u00f3n concreta do campo e non da abstracci\u00f3n da Natureza.\nA forza inspiradora de Ces\u00e1rio \u00e9 a terra-nai, sendo nela que Ces\u00e1rio encontra os seus temas. \u00c9 por isto que, habitualmente, se asocia o poeta ao mito de Anteu.\nA muller en Ces\u00e1rio Verde.\nDeambulando polos dous espazos, depara con dous tipos de muller, que est\u00e1n articulados cos locais. A cidade maldita xorde asociada \u00e1 muller nefasta, fr\u00edvola, calculista, madura, destrutiva, dominadora, sen sentimentos. En contraste con esta muller predadora, xorde un tipo feminino, por exemplo en \"A D\u00e9bil\", que \u00e9 o oposto complementario das espl\u00e9ndidas aristocr\u00e1ticas, presentes en poemas como \"Deslumbramentos\" e \"Vaidosa\". Esa muller \u00e9 fr\u00e1xil, tenra, inxenua e nada pretenciosa.\nA muller (desfavorecida) do campo \u00e9 mostrada nunha perspetiva distinta. A vendedora en \"Num Bairro Moderno\", ou a engomadeira en \"Contrariedades\" mostran as caracter\u00edsticas da muller do pobo no campo. Sempre feas, pobres e por veces doentes, ou en esforzo f\u00edsico, as mulleres traballadoras son obxecto da admiraci\u00f3n de Ces\u00e1rio.\nA s\u00faa caracterizaci\u00f3n \u00e9 dunha duplicidade contrastante: ela \u00e9 pobre, an\u00e9mica, fea, viste mal e ten que traballar para sobrevivir, mais aparece envolvida nunha forza case \u00e9pica, de \"peito erguido\" e \"pulsos nas illargas\", encarnando, pola s\u00faa castidade, a forza xenu\u00edna do pobo traballador, que Ces\u00e1rio tan ben defende.\"\nA po\u00e9tica de Ces\u00e1rio e as escolas literarias.\nPodemos afirmar a s\u00faa aproximaci\u00f3n a varias est\u00e9ticas, a\u00ednda que sexa vis\u00edbel a proximidade con Baudelaire, por retratar realidades coti\u00e1s, o que o aproxima dos poetas portugueses do s\u00e9culo XX e o fixo incomprendido seu tempo.\nA\u00ednda que Ces\u00e1rio Verde non puidese ser enmarcado en ningunha das escolas po\u00e9ticas dos pa\u00edses de lingua portuguesa da \u00e9poca podemos dicir que el non poder\u00eda non estar relacionado coas est\u00e9ticas do seu tempo dalgunha forma. Se se tiver en conta o interese pola captaci\u00f3n do real, por exemplo, ao considerar o tipo de escena a seren retratadas polas cales o poeta optou, os seus cadros e figuras citadinos, concretos, pl\u00e1sticos e colorados, \u00e9 f\u00e1cil detectar aqu\u00ed a afinidade ao Realismo. A conexi\u00f3n aos ideais do Naturalismo verif\u00edcase na medida en que o medio xorde determinante dos comportamentos. Ao considerar o feito do poeta figurar plasticamente unha escena, poder\u00eda aproximalo, inclusive, do Parnasianismo. Por\u00e9n, s\u00faa obra a\u00ednda ten un correcto sentimentalismo que leva ao Romanticismo e as imaxes retratadas, moitas veces de personaxes doentes ou pobres, xamais poder\u00edan ser retratadas por un parnasiano.\nAprox\u00edmase aos impressionistas que captan a realidade mais que a retratan xa filtrada polas percepci\u00f3ns, o que, definitivamente, o inscribe no cadro dos poetas fundadores da modernidade. \nImportancia da representaci\u00f3n do coti\u00e1n na poes\u00eda de Ces\u00e1rio Verde.\nA observaci\u00f3n das situaci\u00f3ns do coti\u00e1n \u00e9 o punto de partida preferencial para os poemas de Ces\u00e1rio Verde. \u00c9 o mundo real, rotineiro, que \u00e9 retratado e analizado, servindo de soporte \u00e1s ideas e sentimentos do poeta.\nOs suxeitos po\u00e9ticos creados por Ces\u00e1rio Verde est\u00e1n atentos ao que pasa. Aquilo que para outro transe\u00fante ser\u00eda unha banalidade \u00e9, na perspectiva do poeta, parte dun cadro do real. Antes de se enfocar nunha situaci\u00f3n particular, que prenda a atenci\u00f3n, o poeta d\u00e1nos unha visi\u00f3n xeral do ambiente. Mais, a pesar de existiren situaci\u00f3ns particulares, estas poder\u00edan ser integradas no movemento coti\u00e1n dunha r\u00faa dunha cidade onde \"(\u2026) ruta, pequeni\u00f1a azafamada,/Notei de costas unha rapariga\" (en \"Num bairro moderno\"), mais que para o suxeito po\u00e9tico toman unha nova dimensi\u00f3n. Un proceso an\u00e1logo pode verificarse en \"Cristaliza\u00e7\u00f5es\", onde as primeiras estrofas constit\u00faen unha visi\u00f3n panor\u00e2mica, para se centrar m\u00e1is \u00e1 cabeza nos \"calceteiros\" ou na \"actrizita\". \u00c9 esencialmente destacado o coti\u00e1n urbano, onde o suxeito po\u00e9tico deambula, sendo o poema \"O sentimento dun occidental\" aquel en que \u00e9 m\u00e1is clara a descrici\u00f3n do d\u00eda a d\u00eda como punto de partida para a revolta contra a vivencia deshumana da cidade. De feito, Ces\u00e1rio Verde est\u00e1 lonxe de se deixar na passividade da observaci\u00f3n casual, e repara naquilo, que t\u00e9ndose tornado parte de cada d\u00eda, \u00e9 un factor de animalizaci\u00f3n e doenza. Outras veces, partindo da realidade, transfig\u00faraa, nun impulso saudador, en que todo parece tomar formas org\u00e1nicas e vivas en oposici\u00f3n ao emparedamento das r\u00faas da cidade: \"Se eu transformase os simples vexetais, nun ser humano que se mova e exista/Cheo de belas proporci\u00f3ns carnais?!\".\nVela\u00ed algunhas das caracter\u00edsticas estil\u00edsticas e ling\u00fc\u00edsticas: vocabulario obxectivo; imaxes extremamente visuais de xeito que dan unha dimensi\u00f3n realista do mundo (de a\u00ed poeta-pintor-calceteiro); pormenor descritivo; mestura o f\u00edsico e o moral; combina sensaci\u00f3ns; usa sinestesias, met\u00e1foras, comparaci\u00f3ns, hip\u00e1laxe; emprega dous ou m\u00e1is adxectivos para cualificar o mesmo substantivo; rueiros, en versos decasil\u00e1bicos ou versos alexandrinos; utilizaci\u00f3n do \"enjambement\".\nInfluencias.\nAs influencias de Ces\u00e1rio Verde proceden case todas do \u00e1mbito da literatura francesa. Ademais de Taine e Baudelaire, hai na s\u00faa poes\u00eda referencias a Balzac e Herbert Spencer. Na s\u00faa correspondencia citou a V\u00edctor Hugo, Gustave Flaubert e Quinet. En canto \u00e1 literatura en lingua portuguesa, referiuse a Lu\u00eds de Cam\u00f5es e Jo\u00e3o de Deus.\nA\u00ednda que, como se dixo m\u00e1is arriba, a obra de Verde non tivo unha boa acolleita en vida do poeta, puido co\u00f1ecer \u00e1s figuras literarias m\u00e1is destacadas da \u00e9poca, en gran medida grazas \u00e1s s\u00faas simpat\u00edas republicanas. Frecuentou, entre outros, a Guerra Junqueiro, Ramalho Ortig\u00e3o, Gomes Leal, Jo\u00e3o de Deus, Abel Botelho e ao pintor Rafael Bordalo Pinheiro.\nTrala s\u00faa morte, a reputaci\u00f3n de Ces\u00e1rio Verde creceu rapidamente. Foi moi admirado polos modernistas-vangardistas portugueses M\u00e1rio de S\u00e1-Carneiro e Fernando Pessoa. Ecos da s\u00faa obra poden ser vistos nos poemas de Fernando Persoa, parecendo Ces\u00e1rio Verde o predecesor do heter\u00f3nimo \u00c1lvaro de Campos de \"Opi\u00e1rio\" e sendo citado varias veces por Alberto Caeiro e Bernardo Soares. Caeiro dedicoulle un dos poemas da serie \"O guardador de rebanhos\".\nEntre os seus admiradores m\u00e1is recentes c\u00f3ntanse Eug\u00e9nio de Andrade e Adolfo Casais Monteiro.\nPublicaci\u00f3n da s\u00faa obra.\nEn vida, Ces\u00e1rio Verde publicou ao redor de corenta poemas en diferentes xornais. Trala s\u00faa morte, en 1887, o seu amigo Silva Pinto publicou \"O Livro de Ces\u00e1rio Verde\", que recompilaba a maior parte da s\u00faa obra po\u00e9tica. Segundo explica Silva Pinto, a estrutura do libro (moi similar \u00e1 de \"As flores do mal\", de Charles Baudelaire) respond\u00eda a desexos do propio autor. Con todo, a\u00ednda existe o interrogante de ata que punto interveu o propio Silva Pinto na ordenaci\u00f3n dos poemas.\nA primeira edici\u00f3n do libro, aparecida en abril de 1887, foi unha edici\u00f3n non venal que constou s\u00f3 de douscentos exemplares. A primeira edici\u00f3n comercial da obra realizouse en 1901. Edici\u00f3ns m\u00e1is recentes alteraron o n\u00famero e a orde dos poemas integrantes do libro. A edici\u00f3n de referencia \u00e9 a da \"Obra completa\" publicada por Joel Serr\u00e3ou en 1992. O libro non incl\u00fae toda a obra po\u00e9tica do autor."}
{"id": "497727", "revid": "6403280", "url": "https://gl.wikipedia.org/wiki?curid=497727", "title": "Manuel Barja Cerdeira", "text": "Manuel Barja Cerdeira, nado o 16 de outubro de 1853 en Santiago de Compostela e finado na Coru\u00f1a o 5 de setembro de 1943, foi un avogado, xornalista e pol\u00edtico galego.\nTraxectoria.\nLicenciado en Dereito pola Universidade de Santiago de Compostela en 1877. Foi redactor de \"El Libred\u00f3n\" na s\u00faa primeira etapa e o primeiro director de \"El Diario de Galicia\". Foi presidente do C\u00edrculo Cat\u00f3lico da Coru\u00f1a, e da Federaci\u00f3n Cat\u00f3lico-Agraria. Maxistrado suplente da Audiencia da Coru\u00f1a, foi deputado provincial e vicepresidente da Deputaci\u00f3n en 1930. Foi presidente da Cooperativa El\u00e9ctrica Coru\u00f1esa e vicepresidente da Caixa de Aforros-Monte de Piedade da Coru\u00f1a.\nVida persoal.\nCasou con Mar\u00eda Dolores de Quiroga Lavalle (que finou o 26 de xaneiro de 1940) e foi pai de Manuel, Jos\u00e9 M\u00aa Mar\u00eda e Juan Barja de Quiroga."}
{"id": "497729", "revid": "98629", "url": "https://gl.wikipedia.org/wiki?curid=497729", "title": "Mar\u00eda Josefa Yzuel Gim\u00e9nez", "text": "Mar\u00eda Josefa Yzuel, nada en Jaca (Huesca) en 1940, \u00e9 unha f\u00edsica espa\u00f1ola. En 1971 obtivo o t\u00edtulo de Profesora Agregada de Universidade na \u00e1rea de f\u00edsica, convert\u00e9ndose na primeira muller en acadar esta titulaci\u00f3n no estado espa\u00f1ol.\nTraxectoria.\nEmpezou a s\u00faa carreira cient\u00edfica na Universidade de Zaragoza onde se licenciou en Ciencias F\u00edsicas no ano 1962 e doutorouse en 1966. Obtivo o t\u00edtulo de Profesora Agregada de Universidade en f\u00edsica no ano 1971, e en 1982 conseguiu ser Catedr\u00e1tica de Universidade.\nAo comezo da s\u00faa actividade acad\u00e9mica foi docente nas universidades de Granada e Zaragoza. Desde 1983 forma parte do persoal acad\u00e9mico da Universidade Aut\u00f3noma de Barcelona (UAB), onde traballa como profesora em\u00e9rita. Na UAB, levou a cabo tarefas docentes, de investigaci\u00f3n, e participou en diferentes \u00f3rganos de goberno. A s\u00faa investigaci\u00f3n centrouse sempre no campo da \u00d3ptica, contribu\u00edndo con publicaci\u00f3ns cient\u00edficas e dirixindo teses doutorais. Os \u00faltimos vinte anos estivo traballando en filtros de transmisi\u00f3n solar non uniforme para a mellora da calidade dos sistemas \u00f3pticos e lentes formadores de imaxes, na \"introduci\u00f3n da informaci\u00f3n de cor no proceso de reco\u00f1ecemento \u00f3ptico de formas\" e no \"uso e caracterizaci\u00f3n de pantallas de cristal l\u00edquido para a xeraci\u00f3n de elementos \u00f3pticos difractivos\". Fundou o \"Laboratori de Processat d\u2019Imatges\" na UAB e liderou o proxecto europeo A new 3D measurement technique for fast inspection of large, slightly unflat surfaces no programa \"Competitive and Sustainable Growth\" (2002-2005).\nTam\u00e9n \u00e9 Acad\u00e9mica Numeraria da Real Academia de Ciencias e Artes de Barcelona, da Academia de Ciencias de Granada e da Real Academia de Ciencias Exactas, F\u00edsicas, Qu\u00edmicas e Naturais de Zaragoza.\nAo longo da s\u00faa traxectoria desempe\u00f1ou diversos cargos como o de Presidenta da Sociedade Espa\u00f1ola de \u00d3ptica, e pertenceu a directiva de diversas asociaci\u00f3ns como a International Society for Optics and Photonics (SPIE).\nNa s\u00faa carreira manifestou o seu interese e compromiso na promoci\u00f3n do papel das mulleres na ciencia. \u00c9 socia da Asociaci\u00f3n de Mulleres Investigadoras e Tecn\u00f3logas (AMIT) e participa activamente nas actividades do nodo catal\u00e1n desta asociaci\u00f3n (AMIT-cat) e foi unha das fundadoras do Grupo Mulleres na F\u00edsica da Real Sociedade Espa\u00f1ola de F\u00edsica. Este traballo en favor dos dereitos das mulleres foi reco\u00f1ecido e premiado pola UAB no 2011.\n\u00c9 unha das mulleres cuxa biograf\u00eda se incl\u00fae no libro \"Aragonesas con voz propia\". \nNa s\u00faa honra \"The International Society for Optics and Photonics\" (SPIE) entrega o Premio M. Josefa Yzuel Educator Award, en reco\u00f1ecemento a contribuci\u00f3ns excepcionais no campo da educaci\u00f3n en \u00f3ptica.\nPremios e reco\u00f1ecementos.\nEn 2012 foi nomeada doutora honoris causa pola Universidade Miguel Hern\u00e1ndez de Elxe.\nEn 2013 recibiu a Orde de Afonso X o Sabio.\nPremio de F\u00edsica da Real Sociedade Espa\u00f1ola de F\u00edsica - Fundaci\u00f3n BBVA (2014) por unha \u201ctraxectoria cient\u00edfica e acad\u00e9mica que impulsou notablemente o campo da \u00d3ptica a nivel nacional, ademais de estar presente de forma destacada en foros internacionais\u201d."}
{"id": "497730", "revid": "98629", "url": "https://gl.wikipedia.org/wiki?curid=497730", "title": "Himawari (sat\u00e9lites)", "text": "Himawari, co\u00f1ecidos tam\u00e9n como Geostationary Meteorological Satellite (GMS), \u00e9 unha serie de sat\u00e9lites meteorol\u00f3xicos xaponeses en \u00f3rbita xoestacionaria. A s\u00faa misi\u00f3n \u00e9 mellorar os servizos de predicci\u00f3n meteorol\u00f3xicos do Xap\u00f3n. O primeiro Himawari foi lanzado en 1977. Os sucesivos foron ampliando e mellorando ao orixinal. Todos os Himawari foron postos en \u00f3rbita nunha lonxitude de 140 graos.\nHimawari 1.\nHimawari 1 foi constru\u00eddo por Hughes Space and Communications Company para Xap\u00f3n como subcontrata de NEC e foi lanzado o 14 de xullo de 1977 mediante un foguete Delta 2914 desde Cabo Ca\u00f1averal. Himawari 1 foi posto en \u00f3rbita sobre a zona de Asia-Pac\u00edfico, observando unha zona que abarcaba desde Australia ata o norte da China, inclu\u00edndo o Xap\u00f3n, Indonesia, Corea, Laos, Mongolia, Nova Zelandia, Filipinas, Taiw\u00e1n e Vietnam. O sat\u00e9lite usaba o bus Star-27, estabiliz\u00e1base mediante xiro a 100 r.p.m. e o seu principal instrumento do sat\u00e9lite era o radi\u00f3metro VISSR (\"Visible and Infrared Spin Scan Radiometer\"), capaz de observar en lonxitudes de onda do visible e o infravermello. As antenas do sat\u00e9lite non xiraban co resto e apuntaban continuamente cara a Terra.\nHimawari 2, 3, 4 e 5.\nOs sucesivos Himawari ata a quinta unidade tam\u00e9n foron constru\u00eddos por Hughes. Foron lanzados entre 1981 e 1995 polos foguetes N-2, H-I e H-II, todos desde o Centro Espacial de Tanegashima. Ao igual que Himawarei 1, estabiliz\u00e1banse mediante xiro a 100 r.p.m. e usaban o bus Star-27. O seu instrumento principal era o VISSR. Os Himawarei 2 a 4 levaban a bordo tam\u00e9n un monitor da contorna espacial usado para estudar as part\u00edculas emitidos polo Sol e a s\u00faa influencia nos sistemas de comunicaci\u00f3n por sat\u00e9lite. O VISSR de Himawari 5 pod\u00eda observar en tres canais de infravermello, a diferenza do \u00fanico dos seus predecesores.\nHimawari 6.\nHimawari 6, tam\u00e9n denominado MTSat 1R (\"Multifunctional Transport Satellite 1R\"), rompeu coas anteriores versi\u00f3ns da familia. Xa non era un sat\u00e9lite estabilizado mediante xiro, estabiliz\u00e1base nos tres eixos e foi constru\u00eddo por Space Systems Loral usando o bus SSL-1300. Himawari 6 proporcionaba, ademais de servizos meteorol\u00f3xicos, funci\u00f3ns de control e navegaci\u00f3n a\u00e9rea. Cunha masa de 2900 kg, foi lanzado o 26 de febreiro de 2005 mediante un foguete H-IIA para substitu\u00edr o MTSat 1, destru\u00eddo durante o seu lanzamento o 15 de novembro de 1999. Himawari 6 foi retirado en 2015 e situado nunha \u00f3rbita cemiterio.\nHimawari 7.\nHimawari 7 ou MTSat 2, ao igual que o 6, est\u00e1 adicado tanto \u00e1 meteorolox\u00eda como a servizos de control a\u00e9reo. Foi constru\u00eddo por Mitsubishi Electric e Boeing usando o bus DS-2000. Ten unha masa de 4650 kg e estabil\u00edzase nos tres eixos. Leva instrumentos para observar en cinco canais entre o visible e o infravermello, con resoluci\u00f3ns de entre 1,25 e 5,0 km.\nHimawari 8 e 9.\nHimawari 8 e 9 tam\u00e9n usan o bus DS-2000 e foron constru\u00eddos por Mitsubishi Electric e Boeing para substitu\u00edr a Himawari 6 e 7. O instrumento principal de ambos sat\u00e9lites \u00e9 o AHI, \"Advanced Himawari Imager\", capaz de observar en 16 canais entre o visible e o infravermello, cunha resoluci\u00f3n espacial de entre 0,5 e 2,0 km. A bordo leva tem\u00e1n o conxunto de instrumentos SEDA (\"Space Environment Data Acquisition Monitor\") para medir a radiaci\u00f3n na \u00f3rbita xeoestacionaria. Foron lanzados en 2014 e 2016 mediante foguetes H-IIA."}
{"id": "497731", "revid": "72012", "url": "https://gl.wikipedia.org/wiki?curid=497731", "title": "Geostationary Meteorological Satellite", "text": ""}
{"id": "497732", "revid": "72012", "url": "https://gl.wikipedia.org/wiki?curid=497732", "title": "GMS", "text": ""}
{"id": "497733", "revid": "72012", "url": "https://gl.wikipedia.org/wiki?curid=497733", "title": "Multifunctional Transport Satellite", "text": ""}
{"id": "497734", "revid": "72012", "url": "https://gl.wikipedia.org/wiki?curid=497734", "title": "GMS 1", "text": ""}
{"id": "497735", "revid": "72012", "url": "https://gl.wikipedia.org/wiki?curid=497735", "title": "Himawari 1", "text": ""}
{"id": "497736", "revid": "72012", "url": "https://gl.wikipedia.org/wiki?curid=497736", "title": "Himawari 2", "text": ""}
{"id": "497737", "revid": "72012", "url": "https://gl.wikipedia.org/wiki?curid=497737", "title": "Himawari 3", "text": ""}
{"id": "497738", "revid": "72012", "url": "https://gl.wikipedia.org/wiki?curid=497738", "title": "Himawari 4", "text": ""}
{"id": "497739", "revid": "72012", "url": "https://gl.wikipedia.org/wiki?curid=497739", "title": "Himawari 5", "text": ""}
{"id": "497740", "revid": "72012", "url": "https://gl.wikipedia.org/wiki?curid=497740", "title": "Himawari 6", "text": ""}
{"id": "497741", "revid": "72012", "url": "https://gl.wikipedia.org/wiki?curid=497741", "title": "Himawari 7", "text": ""}
{"id": "497742", "revid": "72012", "url": "https://gl.wikipedia.org/wiki?curid=497742", "title": "Himawari 8", "text": ""}
{"id": "497743", "revid": "72012", "url": "https://gl.wikipedia.org/wiki?curid=497743", "title": "Himawari 9", "text": ""}
{"id": "497744", "revid": "72012", "url": "https://gl.wikipedia.org/wiki?curid=497744", "title": "GMS 2", "text": ""}
{"id": "497745", "revid": "72012", "url": "https://gl.wikipedia.org/wiki?curid=497745", "title": "GMS 3", "text": ""}
{"id": "497746", "revid": "72012", "url": "https://gl.wikipedia.org/wiki?curid=497746", "title": "GMS 4", "text": ""}
{"id": "497747", "revid": "72012", "url": "https://gl.wikipedia.org/wiki?curid=497747", "title": "GMS 5", "text": ""}
{"id": "497749", "revid": "23204", "url": "https://gl.wikipedia.org/wiki?curid=497749", "title": "Vesni\u010dko m\u00e1 st\u0159ediskov\u00e1", "text": "Vesni\u010dko m\u00e1 st\u0159ediskov\u00e1 \u00e9 un filme checoslovaco de 1985 dirixido por Ji\u0159\u00ed Menzel. Foi nomeado \u00f3 \u00d3scar \u00f3 mellor filme en lingua non inglesa na 59\u00aa edici\u00f3n dos premios."}
{"id": "497753", "revid": "23204", "url": "https://gl.wikipedia.org/wiki?curid=497753", "title": "Skalpel, pros\u00edm", "text": "Skalpel, pros\u00edm \u00e9 un filme checoslovaco de 1985 dirixido por Ji\u0159\u00ed Svoboda. Estreouse na 14\u00aa edici\u00f3n do Festival Internacional de Cinema de Moscova. O filme foi escollido como candidato de Checoslovaquia para o \u00d3scar \u00f3 mellor filme en lingua non inglesa na 58\u00aa edici\u00f3n dos premios, mais finalmente non foi nomeado."}
{"id": "497754", "revid": "5312", "url": "https://gl.wikipedia.org/wiki?curid=497754", "title": "Wifredo Ricart", "text": "Wifredo Ricart, nado en Barcelona o 15 de maio de 1897 e finado na mesma cidade o 19 de agosto de 1974, foi un enxe\u00f1eiro espa\u00f1ol, co\u00f1ecido polos seus desenvolvementos e estudos na industria da automoci\u00f3n e a aeron\u00e1utica.\nDestacou pola s\u00faa achega ao dese\u00f1o e fabricaci\u00f3n de motores de aviaci\u00f3n, autom\u00f3biles, cami\u00f3ns e o m\u00edtico Pegaso Z-102.\nTraxectoria.\nWifredo Pelayo Francisco de Borja Ricart Medina, naceu en Barcelona o 15 de maio de 1897. Era fillo do mari\u00f1o, director da Escola de N\u00e1utica, Jos\u00e9 Ricart i Giralt. \nFoi un estudante normal, moi interesado en temas de aviaci\u00f3n. En 1918 doutorouse en Enxe\u00f1ar\u00eda industrial, con menos de 20 anos. \nIniciou en Barcelona a s\u00faa actividade profesional, sendo director de talleres da compa\u00f1\u00eda Vallet y Fiol, na que se fabricaban motores para bombas de auga e eran distribuidores dos coches Hispano-Suiza. En Vallet y Fiol inventou o carburol, un carburante para os Hispano-Suiza que vend\u00eda esta compa\u00f1\u00eda, para os cales non dispo\u00f1\u00edan de combust\u00edbel.\nEn 1920 fundou a Sociedad An\u00f3nima de Motores Ricart-P\u00e9rez con Francisco P\u00e9rez de Olaguer, orientada \u00e1 fabricaci\u00f3n de motores para usos industriais. En 1926, despois da retirada de P\u00e9rez de Olaguer, disolveu esa sociedade e fundou a empresa Motores y Autom\u00f3viles Ricart, presentando ao ano seguiente no Sal\u00f3n do Autom\u00f3bil de Par\u00eds un turismo de altas prestaci\u00f3ns con soluci\u00f3ns in\u00e9ditas. Posteriormente, en 1928, asociouse co industrial Felipe Batll\u00f3 i God\u00f3, e con el fundou a Industria Nacional Metal\u00farxica e a sociedade Ricart-Espa\u00f1a. En Ricart-Espa\u00f1a fabric\u00e1ronse turismos en pequenas series at\u00e9 que a actividade finalizou por problemas financeiros, presionada polo xeneral D\u00e1maso Berenguer, que suprimiu as vantaxes aduaneiras de que dispo\u00f1\u00edan. En 1929 Ricart estableceuse como proxectista independente, chegando a proxectar interesantes motores que constru\u00edu a Hispano-Suiza. Contactou con importantes marcas tales como Saurer, Mercedes-Benz, Alfa Romeo, ou Lancia, para comprar autobuses para a empresa de transportes urbanos de Valencia.\nA segunda guerra mundial sorprendeuno en Italia, onde colaborou con Alfa Romeo, chegando a ser xefe de produtos especiais. En 1940 foi nomeado director dos Servizos de Proxectos e Experiencias, e respons\u00e1bel das competici\u00f3ns, colaborando con Enzo Ferrari. A finais de 1945 volveu a Espa\u00f1a para preparar a s\u00faa marcha aos Estados Unidos, tentado por unha boa oferta de Studebaker, pero Juan Antonio Suanzes convenceuno para reconstru\u00edr a maltreita industria automobil\u00edstica espa\u00f1ola, e constitu\u00edr o Centro de Estudos T\u00e9cnicos de Automoci\u00f3n (CETA), con sede en Madrid, incorporando a d\u00faas ducias de enxeneiros de Alfa Romeo (que estaban desempregados), empezando a traballar para o Instituto Nacional de Industria. \nParticipou na creaci\u00f3n da Empresa Nacional de Autocamiones, S. A. (ENASA) nas antigas instalaci\u00f3ns de Hispano-Suiza no barrio de La Sagrera, na \u00e1rea metropolitana de Barcelona, e traballou no dese\u00f1o e a fabricaci\u00f3n dos seus m\u00edticos autom\u00f3biles deportivos Pegaso, desde 1951 at\u00e9 1957. A s\u00faa presenza como conselleiro da entidade durou at\u00e9 1958.\nEn 1959 foi nomeado presidente da S. A. Lockheed de Par\u00eds, constru\u00edndose baixo a s\u00faa direcci\u00f3n unha nova planta completamente automatizada nas proximidades de Beauvais (Oise). En 1961 fusion\u00e1ronse Lockheed, Bendix e Ducellier, configurando o grupo DBA, e Ricart figurou como conselleiro delegado para o progreso cient\u00edfico e t\u00e9cnico at\u00e9 1965, \u00e1 vez que obtivo resultados de moito interese no CETA, grazas \u00e1s s\u00faas investigaci\u00f3ns en torno a novos tipos de motores e sistemas de freado.\nRicart morreu en Barcelona despois dunha prol\u00edfica vida o 19 de agosto de 1974, deixando nos seus traballos a habilidade da s\u00faa curiosidade e as intenci\u00f3ns de melloralos. Wifredo Ricart foi un gran t\u00e9cnico e compa\u00f1eiro de Enzo Ferrari durante a s\u00faa etapa en Alfa Romeo."}
{"id": "497757", "revid": "23204", "url": "https://gl.wikipedia.org/wiki?curid=497757", "title": "Tis\u00edcro\u010dn\u00e1 v\u010dela", "text": "Tis\u00edcro\u010dn\u00e1 v\u010dela \u00e9 un filme checoslovaco de 1983 dirixido por Juraj Jakubisko. Foi unha coproduci\u00f3n entre Checoslovaquia, Alema\u00f1a Occidental e Austria. O filme foi escollido como candidato de Checoslovaquia para o \u00d3scar \u00f3 mellor filme en lingua non inglesa na 57\u00aa edici\u00f3n dos premios, mais finalmente non foi nomeado."}
{"id": "497760", "revid": "5863", "url": "https://gl.wikipedia.org/wiki?curid=497760", "title": "IX dinast\u00eda exipcia", "text": "A \"Novena dinast\u00eda\" do antigo Exipto (IX Dinast\u00eda) a mi\u00fado comb\u00ednase coas dinast\u00edas VII, VIII, X e XI temper\u00e1 baixo o t\u00edtulo en grupo de \"Primeiro per\u00edodo intermedio\".\nA dinast\u00eda que parece que suplantou a VIII Dinast\u00eda \u00e9 extremadamente escura. A toma de posesi\u00f3n dos gobernantes de Herakle\u00f3polis foi violenta e refl\u00edctese na descrici\u00f3n, que fai Manet\u00f3n, de Achthoes, o fundador da dinast\u00eda, como \"m\u00e1is terrible que os seus predecesores\", que \"fixo cousas malas para todos os exipcios\" .\nFara\u00f3ns.\nA IX Dinast\u00eda fundouse en Heracle\u00f3polis Magna, e a X Dinast\u00eda continuou al\u00ed. Neste momento Exipto non estaba unificado, e hai alg\u00fan solapamento entre estas e outras dinast\u00edas locais. A informaci\u00f3n da IX dinast\u00eda, conservada \u00e9 escasa e contraditoria.\nA maior\u00eda de exipt\u00f3logos e historiadores, cos testemu\u00f1os principais desta \u00e9poca, estiman que s\u00f3 durar\u00eda uns cincuenta anos.\nA continuaci\u00f3n m\u00f3strase unha lista \"posible\" de gobernantes da Novena dinast\u00eda baseada no Canon de Tur\u00edn, xa que os exipt\u00f3logos te\u00f1en diferentes opini\u00f3ns sobre a orde de sucesi\u00f3n dentro das d\u00faas dinast\u00edas. Entre eles, s\u00f3 Meryibre Khety e Nebkaure Khety est\u00e1n testemu\u00f1ados sen d\u00fabida por achados arqueol\u00f3xicos:\nSegundo o Canon Real de Tur\u00edn (4.18 a 4.26) e alg\u00fans datos arqueol\u00f3xicos."}
{"id": "497762", "revid": "23204", "url": "https://gl.wikipedia.org/wiki?curid=497762", "title": "Ne\u00fapln\u00e9 zatm\u011bn\u00ed", "text": "Ne\u00fapln\u00e9 zatm\u011bn\u00ed \u00e9 un filme checoslovaco de 1982 dirixido por Jaromil Jire\u0161. Estreouse na 33\u00aa edici\u00f3n do Festival Internacional de Cinema de Berl\u00edn. O filme foi escollido como candidato de Checoslovaquia para o \u00d3scar \u00f3 mellor filme en lingua non inglesa na 56\u00aa edici\u00f3n dos premios, mais finalmente non foi nomeado."}
{"id": "497764", "revid": "72012", "url": "https://gl.wikipedia.org/wiki?curid=497764", "title": "ENASA", "text": ""}
{"id": "497765", "revid": "72012", "url": "https://gl.wikipedia.org/wiki?curid=497765", "title": "Empresa Nacional de Autocamiones, S. A", "text": ""}
{"id": "497766", "revid": "104999", "url": "https://gl.wikipedia.org/wiki?curid=497766", "title": "Isabelle Stone", "text": "Isabelle Stone, nada en Chicago en 1868 e finada en 1944, foi unha f\u00edsica estadounidense e unha das fundadoras da American Physical Society. Foi a primeira muller en obter un doutoramento en F\u00edsica nos Estados Unidos.\nTraxectoria.\nIsabelle Stone era filla de Harriet e Leander Stone. Estudou a licenciatura no Wellesley College, titul\u00e1ndose en 1890, e a mestr\u00eda en Ciencias na Universidade de Chicago, onde se graduou en 1896. Posteriormente realizou estudos de doutoramento na Universidade de Chicago, convert\u00e9ndose na primeira muller en obter un doutoramento en F\u00edsica nos Estados Unidos en 1897.\nStone investigou sobre a resistencia el\u00e9ctrica e outras propiedades das pel\u00edculas delgadas. A s\u00faa tese, \"On the Electrical Resistance of Thin Films\", demostrou que as pel\u00edculas de metal moi delgadas mostraban unha resistencia m\u00e1is alta que as pezas de metal m\u00e1is voluminosas.\nStone foi profesora en varias universidades, entre elas a Bryn Mawr School e o Vassar College e foi unha das fundadoras da American Physical Society. Dos 836 asistentes ao Primeiro Congreso Internacional de F\u00edsica en Par\u00eds, foi unha das d\u00faas mulleres presentes, a outra foi Marie Curie.\nA data exacta da s\u00faa morte \u00e9 desco\u00f1ecida."}
{"id": "497767", "revid": "1888", "url": "https://gl.wikipedia.org/wiki?curid=497767", "title": "Juan Barja Quiroga", "text": ""}
{"id": "497770", "revid": "89787", "url": "https://gl.wikipedia.org/wiki?curid=497770", "title": "Isomerizaci\u00f3n", "text": "En qu\u00edmica a isomerizaci\u00f3n \u00e9 o proceso polo cal unha mol\u00e9cula se transforma noutra que ten exactamente os mesmos \u00e1tomos, pero enlazados de forma diferente; por exemplo, A-B-C \u2192 B-A-C. Estas mol\u00e9culas relacionadas denom\u00ednanse is\u00f3meros . Nalgunhas mol\u00e9culas e en certas condici\u00f3ns, a isomerizaci\u00f3n ocorre espontaneamente. Moitos is\u00f3meros son case iguais en enerx\u00eda de enlace, e existen en cantidades aproximadamente iguais, con tal de que poidan interconverterse con basatante liberdade, \u00e9 dicir, a barreira de enerx\u00eda entre os dous is\u00f3meros non \u00e9 demasiado alta. Cando a isomerizaci\u00f3n ocorre intramolecularmente consid\u00e9rase unha reacci\u00f3n de transposici\u00f3n ou rearranxo.\nA diferenza de enerx\u00eda entre dous is\u00f3meros denom\u00ednase \"enerx\u00eda de isomerizaci\u00f3n\". As isomerizaci\u00f3ns con baixa diferenza de enerx\u00eda tanto experimental coma computacional (datos entre par\u00e9nteses) son isomerizaci\u00f3ns trans-cis endot\u00e9rmicas do 2-buteno con 2,6 (1,2) kcal/mol, o craqueado do isopentano a n-pentano co 3,6 (4,0) kcal/mol ou a conversi\u00f3n do trans-2-buteno a 1-buteno co 2,6 (2,4) kcal/mol.\nExemplos e aplicaci\u00f3ns en qu\u00edmica org\u00e1nica.\nAlcanos.\nA isomerizaci\u00f3n esquel\u00e9tica non se encontra normalmente no laboratorio, pero \u00e9 a base de importantes aplicaci\u00f3ns en refiner\u00edas. En xeral, os alcanos de cadea recta son convertidos en is\u00f3meros ramificados por quentamento en presenza de catalizador de platino ou \u00e1cido. Exemplos son a isomerizaci\u00f3n do n-butano a isobutano e do pentano a isopentano. Os combustibles con alta ramificaci\u00f3n son favorecidos para motores de combusti\u00f3n interna pola s\u00faa maior octanaxe.\nAlquenos.\nOs alquenos terminais isomer\u00edzanse a alquenos internos en presenza de metais catalizadores. Este proceso empr\u00e9gase no proceso SHOP para converter as indesexadas alfa-olefinas a olefinas internas, que son o suxeito da met\u00e1tese de olefinas. En certos tipos de reacci\u00f3ns de polimerizaci\u00f3n de alquenos, a migraci\u00f3n de cadea \u00e9 un proceso de isomerizaci\u00f3n que introduce ramas en polimeros en crecemento.\nA \"isomer\u00eda cis-trans\" \u00e9 aquela na que certos compostos poden interconverterse nos seus is\u00f3meros cis e trans. Por exemplo, no \u00e1cido maleico e o azobenceno, a mi\u00fado por fotoisomerizaci\u00f3n. Outro exemplo \u00e9 a conversi\u00f3n fotoqu\u00edmica do is\u00f3mero trans ao cis no resveratrol.\nNunha cicloisomerizaci\u00f3n f\u00f3rmase un composto c\u00edclico. As reacci\u00f3ns de isomerizaci\u00f3n poden tam\u00e9n atoparse en hidrocarburos arom\u00e1ticos espec\u00edficos.\nOutros exemplos son a isomerizaci\u00f3n aldosa-cetosa en bioqu\u00edmica; as isomerizaci\u00f3ns entre os is\u00f3meros conformacionais, que te\u00f1en lugar sen un rearranxo real, como por exemplo a interconversi\u00f3n de d\u00faas conformaci\u00f3ns do ciclohexano; as mol\u00e9culas fluxionais, que mostran unha r\u00e1pida interconversi\u00f3n de is\u00f3meros, por exemplo o bullvaleno; e a \"isomerizaci\u00f3n de valencia\": a isomerizaci\u00f3n de mol\u00e9culas que implica cambios estruturais que son resultado s\u00f3 da recolocaci\u00f3n de enlaces dobres e simples. Se se establece un equilibrio din\u00e1mico entre os dous is\u00f3meros tam\u00e9n se denomina tautomer\u00eda de valencia.\nExemplos e aplicaci\u00f3ns en qu\u00edmica inorg\u00e1nica e organomet\u00e1lica.\nQu\u00edmica de grupo principal.\nOs is\u00f3meros de enlace e os is\u00f3meros cis/trans son observadas raramente nos principais grupos de compostos, onde os derivados de coordinaci\u00f3n 4, 5 adoitan ser fluxionais. Os derivados nos que a quiralidade reside no elemento central est\u00e1n limitados a derivados octa\u00e9dricos, un exemplo \u00e9 o trisphat.\nDerivados de metais de transici\u00f3n.\nA enumeraci\u00f3n e identificaci\u00f3n de complexos de coordinaci\u00f3n isom\u00e9ricos proporcionan os fundamentos da qu\u00edmica de coordinaci\u00f3n, como se reco\u00f1eceu ao outorgar o Premio Nobl de Qu\u00edmcia a Alfred Werner por traballos neste campo.\nOs is\u00f3meros de enlace, is\u00f3meros cis/trans e a quiralidade no metal son todos com\u00fans en qu\u00edmica de metais de transici\u00f3n. Os complexos de metais de tansici\u00f3n da segunda e terceira fila tenden a ser m\u00e1is r\u00edxidos, \u00e9 dicir, os is\u00f3meros son illados m\u00e1is facilmente. A diferenza de enerx\u00eda entre os is\u00f3meros cis e trans de complexos de metais adoita ser pequena. O \"trans\"-diclorobis(etilenediamina)cobalto(III) converte o \"cis\"-diclorobis(etilenodiamina)cobalto(III) co quentamento. Os is\u00f3meros cis- e trans- de PtCl2(NH3)2, \u00e9 dicir, o cisplatino e o trans-diclorodiamminaplatino(II) non se interconverten rapidamente.\nUn exemplo dunha isomerizaci\u00f3n organomet\u00e1lica \u00e9 a produci\u00f3n de decafenilferroceno, [(\u03b75-C5Ph5)2Fe] a partir do seu is\u00f3mero de enlace."}
{"id": "497771", "revid": "85894", "url": "https://gl.wikipedia.org/wiki?curid=497771", "title": "Agust\u00edn Corral Golpe", "text": "Agust\u00edn Corral Golpe, finado en Mondo\u00f1edo en xaneiro de 1912, foi un sacerdote e xornalista galego.\nTraxectoria.\nDirector do Seminario de Santiago de Compostela. Foi fundador e director a partir de 1893 de \"El Diario de Galicia\". Despois foi c\u00f3engo da catedral de Mondo\u00f1edo."}
{"id": "497772", "revid": "15490", "url": "https://gl.wikipedia.org/wiki?curid=497772", "title": "Eulogia Merle", "text": "Eulogia Merle, nada en Buenos Aires o 7 de xaneiro de 1979, \u00e9 unha dese\u00f1adora e pintora arxentina, radicada en Madrid.\nTraxectoria.\nEulogia Merle naceu e estudou Belas Artes en Buenos Aires, pero tempo despois foi a vivir a Madrid, onde se dedica a traballar como ilustradora de forma constante para o xornal \"El Pa\u00eds\" e, posteriormente, tam\u00e9n para \"La Naci\u00f3n\" de Buenos Aires. As\u00ed mesmo traballou en diferentes editoriais ilustrando libros de literatura para adultos e infant\u00eds. Eulogia \u00e9 unha artista cunha forte defensa dos seus principios e unha clara visi\u00f3n de como afrontar a realidade dos medios. Hoxe en d\u00eda segue vivindo en Espa\u00f1a.\nNo ano 2000 publicou o seu primeiro libro (\"La vida de las abejas\", de Maurice Matter), nunha editorial que se chamaba Longseller. Toda a s\u00faa vida foi debuxante, nunca deixou de debuxar e, buscando un pouco a s\u00faa sa\u00edda laboral, pasou pola escenograf\u00eda, entre outras cousas. Pero a ilustraci\u00f3n gust\u00e1balle moito. Fixo unha carpeta con ilustraci\u00f3ns propias para o libro \"La peste\" de Albert Camus para presentar en editoriais. \nNese momento na Arxentina estaba nunha situaci\u00f3n complicada, e tomou a decisi\u00f3n de ir a Espa\u00f1a co seu libri\u00f1o ilustrado. Presentouno en moitas editoriais, e a\u00ednda que lle gustaban os debuxos, nunca a chamaron, at\u00e9 que chegou o momento de \"El Pa\u00eds\". P\u00faxose en contacto cun debuxante arxentino que traballa no xornal, conseguille unha entrevista, e contrat\u00e1rona.\nEulogia Merle e, a\u00ednda que ela se autodefine como unha simple debuxante, \u00e9 realmente unha artista, porque non se lle escapa ningunha forma de creaci\u00f3n, desde a escritura ao v\u00eddeo. Merle \u00e9 unha artista comprometida, progresista e \u00abnon pinta para se\u00f1oras elegantes\u00bb.\nEn 2019 fixo unha exposici\u00f3n, titulada \"Reflexiones\", en Madrid, e outra no ano seguinte, no hotel \"Emperador\", tam\u00e9n en Madrid, con quince obras, algunhas anteriores e, sobre todo, varias novas, preparadas expresamente para esta mostra. \nParticipou na homenaxe que numerosos artistas lle dedicaron a Chavela Vargas, \"Llorando a Chavela\", na Casa Am\u00e9rica de Madrid, e interveu tam\u00e9n no \"Festival Luminaria\", en Madrid, que trataba de revitalizar e dar novo valor aos espazos urbanos perdidos. Ademais diso est\u00e1n os talleres que dirixe, as obras que lle encargan, e o traballo no seu estudio.\nNas s\u00faas palabras, Merle di que \u00abnon cre moito na arte como ferramenta de transformaci\u00f3n social; os artistas xa non podemos facer iso, moi rara vez se consegue facer algo que cambie de verdade, non xa o mundo, sen\u00f3n sequera \u00e1s persoas que o ven. Agora ben, hai que intentalo: o movemento cara a esa transformaci\u00f3n e o correcto, temos que vivir para transformar a realidade e lograr que nela caibamos todos\u00bb.\nO seu traballo do MUNCYT.\nNo Museo Nacional de Ciencia e Tecnolox\u00eda (MUNCYT) da Coru\u00f1a realizou 100 retratos no \"Sal\u00f3n de los ilustres\". Un traballo en equipo con xente moi interesante, cient\u00edficos e divulgadores de todo o pa\u00eds, co l\u00facido Ram\u00f3n N\u00fa\u00f1ez Centella \u00e1 cabeza, para o cal houbo que facer unha investigaci\u00f3n para retratar cen ilustres das ciencias da pen\u00ednsula Ib\u00e9rica. O traballo ti\u00f1a que estar rematado a finais de 2011 para a inauguraci\u00f3n do edificio \"Prisma de Cristal\" dese\u00f1ado polos arquitectos Victoria Acebo e \u00c1ngel Alonso. Logo as ilustraci\u00f3ns foron impresas en metacrilato transparente nunhas superimprentas planas en Lugo. \nDese\u00f1ouse un dameiro. Cada cadrado coa ilustraci\u00f3n mide 60\u00d760\u00a0cm. O mural mide 10\u00d76\u00a0m. \u00c9 unha obra que pertence ao Museo e pode visitarse."}
{"id": "497775", "revid": "4817", "url": "https://gl.wikipedia.org/wiki?curid=497775", "title": "Kathryn P. Hire", "text": "Kathryn Patricia \"Kay\" Hire, nada en Mobile, Alabama, o 26 de agosto de 1959, \u00e9 unha astronauta estadounidense retirada que formou parte das misi\u00f3ns STS-90 e STS-133.\nTraxectoria.\nHire graduouse en ciencias pola Academia Naval dos Estados Unidos en 1981 e \u00e9 m\u00e1ster en ciencias polor Instituto de Tecnolox\u00edas de Florida en 1991.\nFoi seleccionada pola NASA en marzo de 1995, participando nas misi\u00f3ns STS-90 e STS-130 e pasando un total de 29,66 d\u00edas no espazo."}
{"id": "497776", "revid": "23204", "url": "https://gl.wikipedia.org/wiki?curid=497776", "title": "X dinast\u00eda exipcia", "text": "A \"D\u00e9cima dinast\u00eda\" do antigo Exipto (X Dinast\u00eda) a mi\u00fado comb\u00ednase coas dinast\u00edas VII, VIII, IX e XI temper\u00e1 baixo o t\u00edtulo de grupo \"Primeiro Per\u00edodo Intermedio\". \nFara\u00f3ns.\nA IX Dinast\u00eda fundouse en Heracle\u00f3polis Magna, e a X Dinast\u00eda continuou al\u00ed. Nese momento Exipto non estaba unificado, e hai alg\u00fan solapamento entre esta e outras dinast\u00edas locais. O Canon de Tur\u00edn lista dezaoito fara\u00f3ns para esta li\u00f1a real, pero os seus nomes est\u00e1n danados, non son identificables ou perd\u00e9ronse.\nA continuaci\u00f3n m\u00f3strase unha lista \"posible\" de gobernantes da D\u00e9cima Dinast\u00eda baseada no Canon de Tur\u00edn, xa que os exipt\u00f3logos te\u00f1en diferentes opini\u00f3ns sobre a orde de sucesi\u00f3n dentro das d\u00faas dinast\u00edas. Entre eles, s\u00f3 Wahkare Khety e Merykare son testemu\u00f1ados sen d\u00fabida por achados arqueol\u00f3xicos:"}
{"id": "497777", "revid": "5863", "url": "https://gl.wikipedia.org/wiki?curid=497777", "title": "Santa Cristina de Campa\u00f1a", "text": ""}
{"id": "497778", "revid": "98629", "url": "https://gl.wikipedia.org/wiki?curid=497778", "title": "HM7-A", "text": "HM7-A \u00e9 a designaci\u00f3n dun motor foguete criox\u00e9nico utilizado na terceira etapa do Ariane 1.\nCaracter\u00edsticas.\nO motor HM7-A era fabricado por Snecma e us\u00e1base na terceira etapa do Ariane 1. Usaba un sistema de arrefriamento rexenerativo polo que o hidr\u00f3xeno l\u00edquido era usado para arrefriar a c\u00e1mara de combusti\u00f3n antes de ser consumido. Unha versi\u00f3n m\u00e1is avanzada, o HM7-B, foi usado nos sucesivos foguetes Ariane."}
{"id": "497779", "revid": "27155", "url": "https://gl.wikipedia.org/wiki?curid=497779", "title": "Epimerizaci\u00f3n", "text": ""}
{"id": "497780", "revid": "54334", "url": "https://gl.wikipedia.org/wiki?curid=497780", "title": "Harold B. Mattingly", "text": "Harold Braithwaite Mattingly (nado en 1923 en Finchley, Barnet, Gran Londres, e finado o 23 de agosto de 2015, foi un historiador da civilizaci\u00f3n da Antiga Roma, epigrafista e numism\u00e1tico brit\u00e1nico. Era fillo do reco\u00f1ecido numism\u00e1tico Harold Mattingly.\nCarreira.\nMattingly cursou o ensino primario na escola de Saffron Walden e a educaci\u00f3n secundaria na \"Leys School\", de Cambridge. Xa despois da II guerra mundial, acadou unha diplomatura en Estudos Cl\u00e1sicos no \"Gonville and Caius College\", da Universidade de Cambridge (1946-1948). Logo de lograr unha bolsa de investigaci\u00f3n, redactou unha tese sobre o Senado Imperial Romano e, finalmente, alcanzou o grao de Mestrado en 1952.\nEntre 1950 e 1969 foi profesor de Historia Antiga na Universidade de Nottingham, e en 1970 incorporouse \u00e1 Universidade de Leeds. As s\u00faas investigaci\u00f3ns centr\u00e1ronse, ao longo de toda a s\u00faa traxectoria, na epigraf\u00eda e a numism\u00e1tica da Antiga Grecia e da Rep\u00fablica Romana. A partir destas investigaci\u00f3ns publicou arredor de 160 artigos cient\u00edficos, a maior parte deles compilados posteriormente en tres volumes. Logo da s\u00faa xubilaci\u00f3n como profesor en Leeds, continuou co status de profesor em\u00e9rito desa universidade ata a fin da s\u00faa vida.\nEntre 1999 e 2004, Harold B. Mattingly chegou a presidir a \"Royal Numismatic Society\", de Londres.\nNo \u00e1mbito familiar, casou en 1960 con Erica Stuart, unha artista da olar\u00eda, con quen foi pai de tres fillos. Deles, a s\u00faa filla Joana \u00e9 unha especialista na arte medieval de Cornualla e o seu fillo David \u00e9 profesor de Arqueolox\u00eda de Roma na Universidade de Leicester.\nHarold B. Mattingly faleceu o 23 de agosto de 2015 na s\u00faa residencia familiar en Truro, Cornualla, logo dunha breve doenza.\nEscolma de publicaci\u00f3ns.\nEstas son as monograf\u00edas m\u00e1is significativas publicadas por Harold B. Mattingly ao longo da s\u00faa carreira acad\u00e9mica: "}
{"id": "497781", "revid": "98629", "url": "https://gl.wikipedia.org/wiki?curid=497781", "title": "HM7-B", "text": "HM7-B \u00e9 a designaci\u00f3n dun motor foguete criox\u00e9nico utilizado na \u00faltima etapa dos foguetes Ariane 2, Ariane 3, Ariane 4 e Ariane 5.\nCaracter\u00edsticas.\nO motor HM7-B era fabricado por Snecma e era unha versi\u00f3n mellorada do HM7-A para incrementar o rendemento dos novos foguetes Ariane. Para aumentar a eficiencia, aumentouse a presi\u00f3n na c\u00e1mara de combusti\u00f3n e estendeuse a lonxitude da tobeira para incrementar o impulso espec\u00edfico. O tempo de combusti\u00f3n ampliouse de 570 a 735 segundos. O HM7-B usouse nos primeiros Ariane 5 ata que foi substitu\u00eddo por un motor m\u00e1is eficiente."}
{"id": "497782", "revid": "65337", "url": "https://gl.wikipedia.org/wiki?curid=497782", "title": "Harold Braithwaite Mattingly", "text": ""}
{"id": "497783", "revid": "72012", "url": "https://gl.wikipedia.org/wiki?curid=497783", "title": "Metacrilato", "text": ""}
{"id": "497784", "revid": "68388", "url": "https://gl.wikipedia.org/wiki?curid=497784", "title": "Alfredo Guisado", "text": "Alfredo Pedro Guisado, nado en Lisboa o 30 de outubro de 1891 e finado na mesma cidade o 2 de decembro de 1975, foi un poeta, deputado, pol\u00edtico e xornalista portugu\u00e9s. Colaborou na edici\u00f3n n.\u00ba 1 da revista \"Orpheu\" e est\u00e1 considerado o m\u00e1is inxustamente esquecido poeta do grupo literario hom\u00f3nimo.\nDe ascendencia galega, Guisado naceu o 30 de outubro de 1891, na praza D. Pedro IV, n\u00famero 108, en Lisboa, fillo de Benita Abril Gonz\u00e1lez e de Antonio Venancio Guisado, naturais de Santa Mari\u00f1a de P\u00edas (Ponteareas). Os seus pais, propietarios do restaurante Dois Irm\u00e3os Unidos no Rossio, local de reuni\u00f3n do grupo do Orpheu, onde funcionou con hotel at\u00e9 1930, nos andares do mesmo edificio, e onde exist\u00eda tam\u00e9n unha famosa adega con entrada na praza da Figueira. Era neto de Josefa Toucedo P\u00e9rez e de Domingo Antonio Guisado Carrera, pola parte paterna, e de Rita Gonz\u00e1lez Meneses e Florencio Abril, pola parte materna, todos naturais da xa referida parroquia de P\u00edas.\nColaborou no primeiro n\u00famero da revista \"Orpheu\" cun conxunto de \"Trece Sonetos\", que m\u00e1is tarde incluir\u00e1 no libro \"\u00c2nfora\", xuntamente con Fernando Pessoa, Armando Cortes Rodrigues, Jos\u00e9 Pacheco, Lu\u00eds Montalvor, M\u00e1rio de S\u00e1 Carneiro, Jos\u00e9 Almada Negreiros, Ant\u00f3nio Ferro, Ronald de Carvalho e Eduardo Guimar\u00e3es. En xu\u00f1o de 1915, afastouse do grupo, xuntamente con Ant\u00f3nio Ferro, por diverxencias pol\u00edticas.\nEstudou no Liceu do Carmo e licenciouse en 1921 na Facultade de Dereito da Universidade de Lisboa. Nunca exerceu a avogac\u00eda a non ser privadamente e sen cobrar a quen lle consultaba algo.\nO ano de 1921, casou con Maria Guilhermina Ferreira, coa cal tivo dous fillos: Alfredo Ant\u00f3nio Ferreira Guisado e Palmira Ferreira Guisado.\nEn 1922 entrou na Asociaci\u00f3n dos Arque\u00f3logos Portugueses. \nFoi militante do Partido Republicano Portugu\u00e9s e desempe\u00f1ou varios cargos pol\u00edtico-administrativos, entre os cales o de gobernador civil de Lisboa, presidente do Consello Xeral das Xuntas de Fregues\u00eda de Lisboa, vicealcalde de Lisboa co encargo dos xard\u00edns, parques e cemiterios (respons\u00e1bel pola asignaci\u00f3n do nome dalg\u00fans poetas a algunhas r\u00faas da cidade, polo forno cremat\u00f3rio do cemiterio do Alto de San Jo\u00e3o, pola colocaci\u00f3n da estatua do poeta Chiado na praza co mesmo nome etc.). Tam\u00e9n participou na reforma do C\u00f3digo administrativo de 1922 e foi o m\u00e1is novo deputado da Asemblea da Rep\u00fablica da \u00e9poca.\nColaborou en xornais e revistas como \"Debate\", \"El Tea\" (xornal agrarista galego, de Ponteareas, dirixido polo seu amigo Amado Garra, onde escrib\u00eda asinando como Alfredo Pedro Guisado, Alfredo Guisado, Alfredo Abril, Refaldo Brila), \"A Galera, Ex\u00edlio\" (revista da cal foi fundador xuntamente con Ant\u00f3nio Ferro e Armando Cortes-Rodrigues), \"Alma Nova\" (colaborou na segunda serie 1915-1918), \"Centauro, Portugal Futurista\", \"Riso d'a Vitoria\" (onde escrib\u00eda co pseud\u00f3nimo de Alfredo Abril, 1919-1920), \"Atl\u00e2ntida\" (1915-1920), \"Sudoeste\" (1935), \"O S\u00e9culo, A \u00c1guia, Diario de Lisboa\" e \"A Rep\u00fablica\" (xornal do cal foi director adxunto, presidente do consello fiscal da editorial \"Rep\u00fablica\" e manti\u00f1a varias secci\u00f3ns, entre as m\u00e1is co\u00f1ecidas \"O Papel Qu\u00edmico\" e \"Arcas Encoiradas\", onde escrib\u00eda artigos sat\u00edricos contra o r\u00e9xime salazarista, asinando co pseud\u00f3nimo de Jo\u00e3o da Lobeira e Domingos D\u00edas Santos).\nMembro da Sociedade de Xeograf\u00eda e da Asociaci\u00f3n de Socorros Mutuos dos Empregados do Comercio, foi tam\u00e9n presidente da Asemblea Xeral da Sociedade Portuguesa de Autores, presidente da Voz do Obreiro e presidente do Centro Escolar Republicano Ant\u00f3nio Botto Machado.\nEstreouse como poeta publicando un volume de versos titulado \"Rimas da Noite e da Tristeza\", en 1913. Nada fac\u00eda prever que o autor desas rimas, de sentido anecd\u00f3tico e inxenua concepci\u00f3n, fose adoptar, en pouco tempo, un estilo perfectamente antag\u00f3nico daquel que caracterizou os versos da s\u00faa estrea.\nAlfredo Guisado tam\u00e9n escribiu poes\u00eda usando o pseud\u00f3nimo de Pedro de Meneses. No entanto, Pedro de Meneses, a pesar de se asemellar a Fernando Pessoa na tentativa de duplicaci\u00f3n da personalidade, segu\u00eda de preto a imax\u00e9tica e o estilo S\u00e1 Carneiro, adoptando del inclusive o vocabulario, as imaxes, os xiros estil\u00edsticos, a misteriosa e secreta maiusculaci\u00f3n das palabras chaves (tal como \"Min\", \"Forma\", entre outras), os verbos intransitivos con complemento e a formaci\u00f3n de palabras compostas. Pedro de Meneses expresa, con aplicaci\u00f3n, un aspecto met\u00f3dico do vangardismo e, cando m\u00e1is tarde volve recuperar o seu nome real, enc\u00f3ntrase de novo volto para o vello saudosismo.\nAlfredo Pedro Guisado foi un poeta her\u00e1ldico que cultivaba unha imaxe luxosa e aristocr\u00e1tica. Faleceu en Lisboa, que lle dedicou o nome dunha das s\u00faas r\u00faas en Benfica.\nAlfredo Guisado e Galicia.\nViaxaba todos os anos a Galicia, a terra de seus pais, pasar as vacaci\u00f3ns de ver\u00e1n. Relacionouse con intelectuais galegos, sobre todo os do Grupo N\u00f3s e cos agraristas, e foi moi amigo de Castelao. En 1929 foi enviado polo \"Di\u00e1rio de Not\u00edcias\", xunto con Guerra Pais y Carrera e Ant\u00f3nio Ferro, para organizar a Semana Portuguesa, percorrendo toda Galicia.\nNa contorna de Ponteareas e Mondariz foi considerado un axente difusor do nacionalismo e o agrarismo. Desempe\u00f1ou cargos como presidente da Asociaci\u00f3n de Agricultores de P\u00edas, presidente do Partido Xudicial dos Agricultores de Ponteareas, presidente da Asemblea Xeral da Uni\u00f3n Agraria de Galicia e foi un dos respons\u00e1beis da tentativa da fundaci\u00f3n do Banco Galicia-Portugal.\nEn \"Xente d\u00b4a Aldea\" di ter en preparaci\u00f3n outro libro de versos en galego titulado \"De mans erguidas\", do que nunca m\u00e1is se soubo.\n\"Xente d\u00b4a Aldea\".\nLibro de versos publicado en 1921 en galego. Son 14 poemas en 61 p\u00e1xinas, est\u00e1 dedicado a Castelao e leva un debuxo del, unha muller cun pano de cores. Son poemas sinxelos, tenros, suxestivos nos que se cantan temas da vida na aldea.\nC\u00e1ntase a rebeld\u00eda e a liberdade (p. 50, 53): \n \"Son dono da mi\u00f1a Terra\"\"Patria, \u00bfquen pode erguerte?\"\n \"\u00a1Libertaya, mocidade!\"\nCanta a Galicia (p. 59, 61)\n \"Xa os gritos d\u00b4a Victoria lonxe empezan,\"\"As coores d\u00b4a bandeira se levantan\"\"Y-os teus filllos, Galicia agora rezan\"\nComo fillo de galegos nado en Lisboa, so\u00f1a coa unidade das d\u00faas terras, que son coma irm\u00e1s (p. 13-15, 35)\n \"... Noso berce, o r\u00edo Mi\u00f1o\"\"Vi\u00f1emos \u00f3 mundo xuntos,\"\"Co\u00b4o mesmo c\u00e9o nos vestimos\"\"Andamos sempre tan xuntos,\"\"Que xuntos sempre sentimos.\"\"Hirm\u00e1n, cuberto de brillos,\"\"Qu\u00b4os teus mortos acari\u00f1as,\"\"Os teus fillos son meus fillos,\"\"Y-as tuas doores son mi\u00f1as.\"\"... Os brazos d\u00b4o r\u00edo Mi\u00f1o\"\"Son meus brazos que te abrazan.\"\"Eu son a manzi\u00f1a erguida\"\"Dun-a santa qu\u00b4en min pasa.\"\"\u00a1Tu \u00e9-la luz encendida\"\"Sobr\u00b4o cami\u00f1o d\u00e1 Raza.\"\n \"O rio Mi\u00f1o \u00e9 un cura\" \"Sin iglesia e sin misal,\"\"Casar Galicia procura\"\"Con un novio: -Portugal\"\nNeste libro, segundo Elo\u00edsa \u00c1lvarez, \u00ab[\u2026] o poeta responde ao apelo dunhas ra\u00edces que ani\u00f1aba na alma, [\u2026] un libro que \u00e9 unha confesi\u00f3n de amor \u00e1 terra, \u00e1 cultura, \u00e1 sentida voz do pobo galego.\u00bb\nCando escribe en galego, os seus versos son completamente diferentes daqueles que escrib\u00eda na s\u00faa cidade natal. Muda de personalidade ao cruzar o Mi\u00f1o e transf\u00f3rmase nun poeta popular, que canta o d\u00eda a d\u00eda das xentes da aldea galega (a lareira, os traballos rurais, o enterro, a procesi\u00f3n). O rexistro esteticista dos versos de Lisboa \u00e9 substitu\u00eddo polo ton coloquial caracter\u00edstico da poes\u00eda do Rexurdimento galego; o desd\u00e9n altivo do poeta \u00f3rfico d\u00e1 lugar ao compromiso pol\u00edtico coa causa galeguista, anunciando o advento do intelectual e do xornalista que far\u00eda historia na oposici\u00f3n ao r\u00e9xime de Salazar.\nObras publicadas.\nLibros in\u00e9ditos en poes\u00eda: \"D\u00e9dalo, Cinco Gotas do Luar, Nossa Senhora da Alma (\"inacabado\") Tape\u00e7arias, Sem\u00edramis\"\nLibros in\u00e9ditos en prosa: \"O Bergantim Doirado\" (contos para cativos), \"O Ohfeu por dentro\" (historia dunha revista literaria)"}
{"id": "497789", "revid": "89787", "url": "https://gl.wikipedia.org/wiki?curid=497789", "title": "Charles O. Hobaugh", "text": "Charles Owen \"Scorch\" Hobaugh, nado en Harbor, Maine, o 5 de novembro de 1961, \u00e9 un astronauta estadounidense que formou parte das misi\u00f3ns STS-129, STS-118 e STS-104.\nTraxectoria.\nHobaugh graduouse en enxe\u00f1er\u00eda aeroespacial pola Academia Naval dos Estados Unidos en 1984.\nFoi seleccionado pola NASA en abril de 1996, participando nas misi\u00f3ns STS-129, STS-118 e STS-104 e pasando un total de 36,32 d\u00edas no espazo."}
{"id": "497791", "revid": "4817", "url": "https://gl.wikipedia.org/wiki?curid=497791", "title": "Hodoyoshi 1", "text": "Hodoyoshi 1 \u00e9 un sat\u00e9lite artificial xapon\u00e9s lanzado o 6 de novembro de 2014 mediante un foguete Dnepr desde Dombarovskiy.\nCaracter\u00edsticas.\nHodoyoshi 1 \u00e9 un sat\u00e9lite de obervaci\u00f3n terrestre experimental dese\u00f1ado pola Universidade de Tokio. Pertence a unha serie de sat\u00e9lites experimentais para o estudo da Terra e foi constru\u00eddo por Axelspace xunto con NESTRA. O seu sistema \u00f3ptico ten unha resoluci\u00f3n de 6,7 m e est\u00e1 equipado con CCD para observar nas bandas espectrais do azul, o verde, o vermello e o infravermello pr\u00f3ximo."}
{"id": "497794", "revid": "98629", "url": "https://gl.wikipedia.org/wiki?curid=497794", "title": "Hodoyoshi 2", "text": "Hodoyoshi 2, m\u00e1is co\u00f1ecido como RISESat, \u00e9 un sat\u00e9lite artificial xapon\u00e9s lanzado o 18 de xaneiro de 2019 mediante un foguete Epsilon desde o Centro Espacial de Kagoshima.\nCaracter\u00edsticas.\nHodoyoshi 2 \u00e9 un sat\u00e9lite de obervaci\u00f3n terrestre experimental dese\u00f1ado pola Universidade de Tokio e constru\u00eddo polo consorcio RISESat. Pertence a un conxunto de sat\u00e9lites experimentais para o estudo da Terra dese\u00f1ados pola Universidade de Toquio. Hodoyoshi 2 leva a bordo oito instrumentos cient\u00edficos cunha masa total de 10 kg desenvolvidos por Suecia, a Rep\u00fablica Checa, Hungr\u00eda, Taiw\u00e1n, Vietnam, os Estados Unidos e Alema\u00f1a."}
{"id": "497795", "revid": "72012", "url": "https://gl.wikipedia.org/wiki?curid=497795", "title": "RISESat", "text": ""}
{"id": "497796", "revid": "89787", "url": "https://gl.wikipedia.org/wiki?curid=497796", "title": "Ron Mercer", "text": "Ronald Eugene Mercer, nado o 18 de maio de 1976 en Nashville, Tennessee, \u00e9 un ex xogador estadounidense de baloncesto profesional.\nTraxectoria profesional.\nMercer foi seleccionado na 6\u00aa posici\u00f3n do Draft da NBA de 1997 polos Boston Celtics. Tras d\u00faas tempadas en Boston, foi traspasado \u00f3s Denver Nuggets xunto a Popeye Jones e Dwayne Schintzius, a cambio de Danny Fortson, Eric Williams, Eric Washington e unha futura elecci\u00f3n do Draft. Na tempada 1999\u20132000 xogou 37 partidos cos Nuggets antes de ser traspasado \u00f3s Orlando Magic.\nPara a tempada 2000\u201301, Mercer asinou cos Chicago Bulls, onde acadou 19.7 puntos por encontro na s\u00faa primeira tempada. Malia levar 16.8 puntos por partido, foi traspasado \u00e1 metade da tempada seguinte xunto a Brad Miller, Ron Artest e Kevin Ollie \u00f3s Indiana Pacers, a cambio de Jalen Rose, Travis Best, Norman Richardson e unha elecci\u00f3n da segunda rolda do Draft.\nAntes do comezo da tempada 2003\u201304, foi traspasado \u00f3s San Antonio Spurs nun traspaso entre tres equipos. Foi cortado polos Spurs tras xogar 39 partidos.\nAntes da tempada 2004\u201305, Mercer asinou cos New Jersey Nets."}
{"id": "497797", "revid": "89787", "url": "https://gl.wikipedia.org/wiki?curid=497797", "title": "Escala (cartograf\u00eda)", "text": "A escala \u00e9 a relaci\u00f3n de proporci\u00f3n entre as dimensi\u00f3ns reais dun obxecto e as do debuxo que o representa, por exemplo, se unha escala indica unha proporci\u00f3n 1:15000 significa que un cent\u00edmetro do mapa representa 15\u00a0000 na vida real. Este sinxelo concepto compl\u00edcase pola curvatura da superficie da Terra, que obriga a escala a cambiar polo mapa. A causa desta variaci\u00f3n, o concepto de escala v\u00f3lvese significativo en d\u00faas formas distintas.\nA primeira \u00e9 a raz\u00f3n entre o tama\u00f1o do \"globo xerado\" e o tama\u00f1o da Terra. O globo xerado \u00e9 un modelo conceptual en que a Terra se reduce e a partir dela se proxecta o mapa. A raz\u00f3n entre o tama\u00f1o da Terra e o do globo xerado ch\u00e1mase escala nominal.\nA segunda forma ref\u00edrese \u00e1 variaci\u00f3n da escala polo mapa. \u00c9 a raz\u00f3n entre a escala do punto cartografado e a escala nominal. Neste caso \"escala\" significa \"factor de escala\".\nSe a rexi\u00f3n do mapa e suficientemente pequena para ignorar a curvatura de Terra, como nun plano dunha localidade, p\u00f3dese empregar un \u00fanico valor sen causar erros de medida. En mapas maiores, ou en mapamundis, a escala do mapa pode ser menos \u00fatil e mesmo in\u00fatil para medir distancias. A proxecci\u00f3n do mapa v\u00f3lvese fundamental para entender como var\u00eda a escala polo mapa. Cando a escala var\u00eda significativamente, pode terse en conta para o factor de escala. \u00c1s veces empr\u00e9gase a indicatriz de Tissot para ilustrar a variaci\u00f3n do factor de escala por un mapa.\nHistoria.\nOs fundamentos para as escalas nos mapas chegan \u00e1 antiga China, en que hai evidencias de que a idea da escala cartogr\u00e1fica xa se entend\u00eda no s\u00e9culo II a.C. Mesmo existen referencias que postulan a existencia dun sistemas de coordenadas primitivo para a identificaci\u00f3n de lugares por parte dos astr\u00f3nomos chineses.\nO cart\u00f3grafo e xe\u00f3grafo chin\u00e9s Pei Xiu do per\u00edodo dos Tres Reinos creou un conxunto de mapas de grandes \u00e1reas debuxados a escala. Estableceu unha serie de principios que destacaban a importancia de facer escalas consistencias, medidas direccionais e axustes nas medidas dos terreos que \u00edan ser cartografados.\nRepresentaci\u00f3n.\nAs escalas escr\u00edbense en forma de raz\u00f3n onde o antecedente indica o valor do plano e o consecuente o valor da realidade. Por exemplo, a escala 1:500 significa que 1\u00a0cm do plano equivale a 500\u00a0cm (5\u00a0m) no orixinal.\nSe o que se desexa medir do debuxo \u00e9 unha superficie, haber\u00e1 que ter en conta a relaci\u00f3n de \u00e1reas de figuras semellantes, por exemplo un cadrado de 1\u00a0cm de lado no debuxo ou plano.\nTipos de escalas.\nExisten tres tipos de escalas chamadas:\nNormas.\nSegundo a norma UNE EN ISO 5455:1996. \"Debuxos t\u00e9cnicos. Escalas\" recom\u00e9ndase utilizar as seguintes escalas normalizadas:\nSe para aplicaci\u00f3ns especiais se considerase necesaria unha escala de ampliaci\u00f3n maior ou unha escala de reduci\u00f3n menor que as que se dan na t\u00e1boa, a gama de escalas recomendadas pode ampliarse pola s\u00faa banda superior e inferior, a condici\u00f3n de que a escala desexada se derive dunha escala recomendada mediante multiplicaci\u00f3n por unha potencia de 10."}
{"id": "497798", "revid": "109216", "url": "https://gl.wikipedia.org/wiki?curid=497798", "title": "Hodoyoshi 3", "text": "Hodoyoshi 3 \u00e9 un sat\u00e9lite artificial xapon\u00e9s lanzado o 19 de xu\u00f1o de 2014 xunto con Hodoyoshi 4 mediante un foguete Dnepr desde Dombarovskiy.\nCaracter\u00edsticas.\nHodoyoshi 3 forma parte dun conxunto de sat\u00e9lites experimentais de obervaci\u00f3n terrestre dese\u00f1ados pola Universidade de Tokio. Foi constru\u00eddo por NESTRA e ten unha masa de 58 kg. O seu sistema \u00f3ptico ten unha resoluci\u00f3n de 40 m, estabil\u00edzase nos tres eixos e o seu panel solar xera unha potencia de 100 W. Leva a bordo tam\u00e9n un sistema de propulsi\u00f3n alimentado con per\u00f3xido de hidr\u00f3xeno, un sistema de comunicaci\u00f3ns baseado no concepto de almacenar e reenviar e unha carga promocionada consistente nunha figura de Hello Kitty apuntada cunha c\u00e1mara coa Terra de fondo."}
{"id": "497799", "revid": "109216", "url": "https://gl.wikipedia.org/wiki?curid=497799", "title": "Hodoyoshi 4", "text": "Hodoyoshi 4 \u00e9 un sat\u00e9lite artificial xapon\u00e9s lanzado o 19 de xu\u00f1o de 2014 xunto con Hodoyoshi 3 mediante un foguete Dnepr desde Dombarovskiy.\nCaracter\u00edsticas.\nHodoyoshi 4 forma parte dun conxunto de sat\u00e9lites experimentais de obervaci\u00f3n terrestre dese\u00f1ados pola Universidade de Tokio. Foi constru\u00eddo por NESTRA e ten unha masa de 64 kg. O seu sistema \u00f3ptico ten unha resoluci\u00f3n de 5 m, estabil\u00edzase nos tres eixos e o seu panel solar xera unha potencia de 100 W. Leva a bordo tam\u00e9n un sistema de propulsi\u00f3n i\u00f3nica e un sistema de comunicaci\u00f3ns baseado no concepto de almacenar e reenviar."}
{"id": "497800", "revid": "47401", "url": "https://gl.wikipedia.org/wiki?curid=497800", "title": "Escala cartogr\u00e1fica", "text": ""}
{"id": "497801", "revid": "15490", "url": "https://gl.wikipedia.org/wiki?curid=497801", "title": "Antonio de Dios \u00c1lvarez", "text": "Antonio de Dios \u00c1lvarez \u00e9 un comerciante e pol\u00edtico galego, alcalde do municipio de Meira polo PSdeG-PSOE.\nTraxectoria.\nLogo de traballar na factor\u00eda de Vega de Oro estivo catro anos emigrado nos Pa\u00edses Baixos, e ao seu regreso montou un bazar..\nEstivo oito anos como concelleiro en Meira, tras ser elixido como independente polas listas do PPdG. Nas elecci\u00f3ns municipais de 2007 foi elixido alcalde como concelleiro de Terra Galega, co voto a favor do \u00fanico concelleiro socialista na corporaci\u00f3n meirega (Miguel Antonio Garc\u00eda V\u00e1zquez, que foi o seu predecesor na alcald\u00eda, estivo 10 d\u00edas). Nas elecci\u00f3ns de 2011 encabezou a lista do PSdeG-PSOE en Meira pero perdeu o bast\u00f3n de mando. Nas elecci\u00f3ns municipais de 2015 volveuse presentar polo PSdeG-PSOE e conseguiu ser de novo alcalde por maior\u00eda absoluta. Nas elecci\u00f3ns municipais de 2019 revalidou a maior\u00eda absoluta."}
{"id": "497802", "revid": "124656", "url": "https://gl.wikipedia.org/wiki?curid=497802", "title": "Marisol Morandeira", "text": "Mar\u00eda Sol Morandeira Morandeira, nada na Coru\u00f1a en 1967 \u00e9 unha funcionaria e pol\u00edtica galega do PSdeG-PSOE.\nTraxectoria.\nFuncionaria na Seguridade Social. Nas elecci\u00f3ns municipais de 2015 formou parte da candidatura do PSdeG-PSOE en Guitiriz, encabezada por Regina Pol\u00edn Rodr\u00edguez, a cal recuperou o goberno do concello, se ben non sa\u00edu elixida. Nas municipais de 2019 encabezou a candidatura socialista en substituci\u00f3n de Pol\u00edn e foi elixida alcaldesa por maior\u00eda absoluta. Nas municipais de 2023 foi reelixida alcaldesa con maior\u00eda absoluta."}
{"id": "497803", "revid": "5132", "url": "https://gl.wikipedia.org/wiki?curid=497803", "title": "Sergio Olmos", "text": "Sergio Olmos Pardo, nado o 21 de setembro de 1986 en Elda (Alacant), \u00e9 un ex xogador espa\u00f1ol de baloncesto profesional. Nas s\u00faas once tempadas coma xogador profesional destacan as tres que xogou no B\u00e1squet Coru\u00f1a da Liga LEB Ouro, co que disputou nas tres ocasi\u00f3ns o ascenso \u00e1 Liga ACB.\nTraxectoria profesional.\nO 1 de setembro de 2011, Olmos asinou un contrato de dous meses co Valencia Basket da Liga ACB, para axudar \u00f3 equipo durante a pretempada. Tras dous meses en Valencia, Olmos desvinculouse do equipo.\nO 31 de xullo de 2012, Olmos asinou co Autocid Ford Burgos da Liga LEB Ouro.\nO 27 de xullo de 2015, Olmos asinou un contrato dunha tempada co Leyma B\u00e1squet Coru\u00f1a da LEB Ouro. O 4 de xullo de 2016, anunciouse a renovaci\u00f3n de Olmos por unha tempada m\u00e1is. O 7 de xullo de 2017, Olmos comprometeuse co B\u00e1squet Coru\u00f1a por terceira tempada consecutiva tras renovar de novo o seu contrato. Tras tres tempadas na Coru\u00f1a, nas que disputou tres fases de ascenso \u00e1 Liga ACB, Olmos anunciou a s\u00faa marcha do equipo coru\u00f1\u00e9s en xu\u00f1o de 2018.\nO 18 de xu\u00f1o de 2018, anunciouse a s\u00faa fichaxe polo Fundaci\u00f3n CB Granada, equipo debutante na LEB Ouro.\nTras d\u00faas tempadas en Granada, e tras once tempadas no baloncesto profesional, Sergio Olmos anunciou a s\u00faa retirada o 17 de maio de 2020."}
{"id": "497820", "revid": "23204", "url": "https://gl.wikipedia.org/wiki?curid=497820", "title": "Pomocn\u00edk", "text": "Pomocn\u00edk \u00e9 un filme checoslovaco de 1982 dirixido por Zoro Zahon. O filme foi escollido como candidato de Checoslovaquia para o \u00d3scar \u00f3 mellor filme en lingua non inglesa na 55\u00aa edici\u00f3n dos premios, mais finalmente non foi nomeado."}
{"id": "497822", "revid": "4817", "url": "https://gl.wikipedia.org/wiki?curid=497822", "title": "Jeffrey A. Hoffman", "text": "Jeffrey Alan Hoffman, nado en Nova York, o 2 de novembro de 1944, \u00e9 un astronauta estadounidense retirado que formou parte das misi\u00f3ns STS-51-D, STS-35, STS-46, STS-61 e STS-75.\nTraxectoria.\nHoffman graduouse en astronom\u00eda polo Colexio Amherst en 1966 \u00e9 doutor en astrof\u00edsica pola Universidade de Harvard en 1971, cun m\u00e1ster en ciencia de materiais pola Universidade Rice en 1988.\nFoi seleccionado pola NASA en xaneiro de 1978, participando nas misi\u00f3ns STS-51-D, STS-35, STS-46, STS-61 e STS-75 e pasando un total de 50,50 d\u00edas no espazo."}
{"id": "497823", "revid": "72012", "url": "https://gl.wikipedia.org/wiki?curid=497823", "title": "Jeffrey Hoffman", "text": ""}
{"id": "497824", "revid": "4817", "url": "https://gl.wikipedia.org/wiki?curid=497824", "title": "Michael S. Hopkins", "text": "Michael Scott Hopkins, nado en Lebanon, Montana, o 28 de decembro de 1968, \u00e9 un astronauta estadounidense que formou parte da misi\u00f3n Soiuz TMA-10M e foi membro da Expedici\u00f3n 38 e da Expedici\u00f3n 37 \u00e1 Estaci\u00f3n Espacial Internacional.\nTraxectoria.\nHopkins graduouse en enxe\u00f1er\u00eda aeroespacial pola Universidade de Illinois en 1991 e \u00e9 m\u00e1ster na mesma disciplina pola Universidade de Stanford en 1992.\nFoi seleccionado pola NASA en 2009, participando na misi\u00f3n Soiuz TMA-10M e sendo membro das expedici\u00f3ns 38 e 37 \u00e1 Estaci\u00f3n Espacial Internacional. Pasou un total de 166,27 d\u00edas no espazo."}
{"id": "497825", "revid": "5863", "url": "https://gl.wikipedia.org/wiki?curid=497825", "title": "Scott J. Horowitz", "text": "Scott Jay \"Doc\" Horowitz, nado en Filadelfia o 24 de marzo de 1957, \u00e9 un astronauta estadounidense retirado que formou parte das misi\u00f3ns STS-105, STS-75, STS-101 e STS-82.\nTraxectoria.\nHorowitz graduouse en enxe\u00f1er\u00eda pola Universidade do Estado de California en Northridge en 1978 e \u00e9 m\u00e1ster en enxe\u00f1er\u00eda aeroespacial polo Instituto de Tecnolox\u00eda de Xeorxia en 1979, cun doutoramento na mesma materia polo mesmo centro en 1982.\nFoi seleccionado pola NASA en marzo de 1992, participando nas misi\u00f3ns STS-105, STS-75, STS-101 e STS-82 e pasando un total de 47,45 d\u00edas no espazo. Deixou a NASA en outubro de 2004."}
{"id": "497826", "revid": "1888", "url": "https://gl.wikipedia.org/wiki?curid=497826", "title": "Carlos L\u00f3pez L\u00f3pez", "text": "Carlos L\u00f3pez L\u00f3pez, \u00e9 un comerciante e pol\u00edtico galego do PSdeG-PSOE.\nTraxectoria.\nNas elecci\u00f3ns municipais de 1987 foi o n\u00famero dous da candidatura do PSdeG-PSOE \u00e1 alcald\u00eda da Fonsagrada e foi elixido concelleiro. e foi concelleiro delegado de cultura. Nas municipais de 2019 \u00eda de n\u00famero dous na candidatura do PSdeG-PSOE e tralo veto do BNG ao alcalde Argelio Fern\u00e1ndez Queipo, este renunciou e Carlos L\u00f3pez L\u00f3pez foi elixido alcalde co voto favorable do BNG."}
{"id": "497827", "revid": "1888", "url": "https://gl.wikipedia.org/wiki?curid=497827", "title": "Roberto Fern\u00e1ndez Rico", "text": "Roberto Fern\u00e1ndez Rico, \u00e9 un pol\u00edtico galego do PSdeG-PSOE.\nTraxectoria.\nNas elecci\u00f3ns municipais de 2015 encabezou a candidatura do PSdeG-PSOE \u00e1 alcald\u00eda de Ribeira de Piqu\u00edn e foi elixido alcalde por maior\u00eda absoluta. Nas municipais de 2019 volveu ser elixido alcalde, repetindo a maior\u00eda absoluta. Foi elixido deputado provincial en 2019 e dirixe a \u00e1rea de Recursos Sostibles."}
{"id": "497828", "revid": "82922", "url": "https://gl.wikipedia.org/wiki?curid=497828", "title": "Roberto Garc\u00eda Pernas", "text": "Roberto Garc\u00eda Pernas, nado en Lousada (Xermade) o 7 de xu\u00f1o de 1965, \u00e9 un funcionario e pol\u00edtico galego do PSdeG-PSOE.\nTraxectoria.\nTitulado en FP Forestal-Medioambiental, \u00e9 axente forestal, funcionario da Conseller\u00eda de Medio Ambiente. Nas elecci\u00f3ns municipais de 2007 encabezou a candidatura do PSdeG-PSOE \u00e1 alcald\u00eda de Xermade e foi elixido concelleiro. Nas municipais de 2015 volveu encabezar a candidatura do PSdeG-PSOE e foi elixido alcalde. Nas municipais de 2019 volveu ser elixido alcalde, desta volta por maior\u00eda absoluta, e deputado provincial. Nas elecci\u00f3ns de 2023 obtivo a alcald\u00eda por terceira vez."}
{"id": "497829", "revid": "98629", "url": "https://gl.wikipedia.org/wiki?curid=497829", "title": "Frances Spence", "text": "Frances Bilas Spence, nada en Filadelfia o 2 de marzo de 1922 e finada o 18 de xullo de 2012, foi unha das programadoras orixinais da Computadora ENIAC.\nTraxectoria.\nO seu pai era enxe\u00f1eiro e a s\u00faa nai mestra, ambos no sector da educaci\u00f3n. Estudou na Universidade Amorne, onde ga\u00f1ou unha bolsa para o Chestnut Hill College. Graduouse en Matem\u00e1ticas con orientaci\u00f3n en f\u00edsica no ano 1942. Mentres estudaba co\u00f1eceu a Kathleen McNulty, quen tam\u00e9n se converteu logo nunha das seis mulleres que programaron ENIAC. McNulty e Spence foron empregadas na Moore School of Engineering para traballar en c\u00e1lculo de traxectorias bal\u00edsticas. Ambas foron seleccionadas para ser parte do primeiro equipo de programadores de ENIAC, unha m\u00e1quina dese\u00f1ada especialmente para realizar este tipo de c\u00e1lculos. Este grupo estaba formado por Jean Jennings Bartik, Betty Snyder Holberton, Ruth Lichterman Teitelbaum, Kathleen McNulty Mauchly Antonelli e Marlyn Wescoff Meltzer.\nEn 1947, un ano despois da presentaci\u00f3n en sociedade da M\u00e1quina ENIAC, Frances casou e ao pouco renunciou ao seu posto.\nLogros.\nEn 1997, Frances foi inclu\u00edda no Women in Technology International Hall of Fame, xunto as s\u00faas compa\u00f1eiras da ENIAC. O seu traballo achando o cami\u00f1o para as computadoras electr\u00f3nicas do futuro, e a s\u00faa innovaci\u00f3n puxo en marcha o auxe da computaci\u00f3n electr\u00f3nica e a programaci\u00f3n de computadoras na era posterior \u00e1 segunda guerra mundial.\nO equipo ENIAC inspirou o galardoado documental de 2013 \"The Computers\". Este documental, creado por Kathy Kleiman e o proxecto de programadores ENIAC, combina imaxes reais do equipo de ENIAC da d\u00e9cada de 1940 con entrevistas cos membros do equipo feminino, xa que reflicten o seu tempo traballando xuntos. \u00c9 o primeiro documental dunha serie de tres partes, \"The Coders\" e \"The Future-Maker\" son as seguintes."}
{"id": "497830", "revid": "109216", "url": "https://gl.wikipedia.org/wiki?curid=497830", "title": "H-II Transfer Vehicle", "text": "O H-II Transfer Vehicle (Veh\u00edculo de Transferencia H-II), m\u00e1is co\u00f1ecido polo seu acr\u00f3nimo HTV e tam\u00e9n como Kounotori, \u00e9 unha nave xaponesa autom\u00e1tica para enviar carga \u00e1 Estaci\u00f3n Espacial Internacional.\nCaracter\u00edsticas.\nAs HTV son naves non reutilizables para enviar carga \u00e1 ISS e que son lanzadas mediante foguetes H-IIB. Unha vez cerca da ISS son capturadas mediante o seu brazo rob\u00f3tico e acopladas \u00e1 estaci\u00f3n xa que non dispo\u00f1en de medios de atraque propios. Est\u00e1n formadas por catro compo\u00f1entes principais:\nA enerx\u00eda para a nave a proporcionan c\u00e9lulas solares que cobren parte da superficie externa. A carga total que os HTV poden levar \u00e1 ISS \u00e9 de 6000 kg: ata 5200 kg na parte presurizada e ata 1500 na non presurizada, combinadas de tal xeito que non superen as 6 toneladas. Os HTV poden cargarse con desperdicios da estaci\u00f3n para que se queimen na reentrada xunto co veh\u00edculo. O m\u00e1ximo tempo de voo en solitario para os HTV \u00e9 dunhas 100 horas, mentres que poden permanecer acoplados \u00e1 estaci\u00f3n ata 30 d\u00edas. Ao seu regreso quedan destru\u00eddos durante a reentrada atmosf\u00e9rica."}
{"id": "497831", "revid": "72012", "url": "https://gl.wikipedia.org/wiki?curid=497831", "title": "HTV", "text": ""}
{"id": "497832", "revid": "72012", "url": "https://gl.wikipedia.org/wiki?curid=497832", "title": "Kounotori", "text": ""}
{"id": "497833", "revid": "72012", "url": "https://gl.wikipedia.org/wiki?curid=497833", "title": "HTV 8", "text": ""}
{"id": "497834", "revid": "72012", "url": "https://gl.wikipedia.org/wiki?curid=497834", "title": "HTV 1", "text": ""}
{"id": "497835", "revid": "72012", "url": "https://gl.wikipedia.org/wiki?curid=497835", "title": "HTV 2", "text": ""}
{"id": "497836", "revid": "72012", "url": "https://gl.wikipedia.org/wiki?curid=497836", "title": "HTV 3", "text": ""}
{"id": "497837", "revid": "72012", "url": "https://gl.wikipedia.org/wiki?curid=497837", "title": "HTV 4", "text": ""}
{"id": "497838", "revid": "72012", "url": "https://gl.wikipedia.org/wiki?curid=497838", "title": "HTV 5", "text": ""}
{"id": "497839", "revid": "72012", "url": "https://gl.wikipedia.org/wiki?curid=497839", "title": "HTV 6", "text": ""}
{"id": "497840", "revid": "72012", "url": "https://gl.wikipedia.org/wiki?curid=497840", "title": "HTV 7", "text": ""}
{"id": "497841", "revid": "72012", "url": "https://gl.wikipedia.org/wiki?curid=497841", "title": "Kounotori 1", "text": ""}
{"id": "497842", "revid": "72012", "url": "https://gl.wikipedia.org/wiki?curid=497842", "title": "Kounotori 2", "text": ""}
{"id": "497843", "revid": "72012", "url": "https://gl.wikipedia.org/wiki?curid=497843", "title": "Kounotori 3", "text": ""}
{"id": "497844", "revid": "72012", "url": "https://gl.wikipedia.org/wiki?curid=497844", "title": "Kounotori 4", "text": ""}
{"id": "497845", "revid": "72012", "url": "https://gl.wikipedia.org/wiki?curid=497845", "title": "Kounotori 5", "text": ""}
{"id": "497846", "revid": "72012", "url": "https://gl.wikipedia.org/wiki?curid=497846", "title": "Kounotori 6", "text": ""}
{"id": "497847", "revid": "72012", "url": "https://gl.wikipedia.org/wiki?curid=497847", "title": "Kounotori 7", "text": ""}
{"id": "497848", "revid": "72012", "url": "https://gl.wikipedia.org/wiki?curid=497848", "title": "Kounotori 8", "text": ""}
{"id": "497849", "revid": "23204", "url": "https://gl.wikipedia.org/wiki?curid=497849", "title": "Bo\u017esk\u00e1 Ema", "text": "Bo\u017esk\u00e1 Ema \u00e9 un filme checoslovaco de 1979 dirixido por Ji\u0159\u00ed Krej\u010d\u00edk. Foi escollido como candidato de Checoslovaquia para o \u00d3scar \u00f3 mellor filme en lingua non inglesa na 54\u00aa edici\u00f3n dos premios, mais finalmente non foi nomeado."}
{"id": "497851", "revid": "23204", "url": "https://gl.wikipedia.org/wiki?curid=497851", "title": "L\u00e1sky mezi kapkami de\u0161t\u011b", "text": "L\u00e1sky mezi kapkami de\u0161t\u011b \u00e9 un filme checoslovaco de 1979 dirixido por Karel Kachy\u0148un. O filme foi escollido como candidato de Checoslovaquia para o \u00d3scar \u00f3 mellor filme en lingua non inglesa na 53\u00aa edici\u00f3n dos premios, mais finalmente non foi nomeado."}
{"id": "497852", "revid": "1505", "url": "https://gl.wikipedia.org/wiki?curid=497852", "title": "L\u00e9rmontov", "text": ""}
{"id": "497853", "revid": "85894", "url": "https://gl.wikipedia.org/wiki?curid=497853", "title": "Heracle\u00f3polis Magna", "text": "Heracle\u00f3polis Magna (en grego antigo, \"Meg\u00e1l\u0113 Herakl\u00e9ous p\u00f3lis\") ou Heracleopolis (, \"Herakle\u00f3polis\") \u00e9 o nome romano da capital do XX nomo doantigo Alto Exipto. O sitio sit\u00faase aproximadamente a ao oeste da moderna cidade de Beni Suef, na gobernaci\u00f3n de Beni Suef de Exipto. \nNomo.\nNo Exipto Antigo, Heracle\u00f3polis Magna era co\u00f1ecida, en dem\u00f3tico, como Fillo do Fara\u00f3n (aparecendo como \"hnn nswt\" ou \"hwt nn nswt\"). Posteriormente isto converteuse en (tomouno prestado no seu inicio o \u00c1rabe exipcio \"Ahn\u0101s)\". O sitio co\u00f1\u00e9cese agora como \"Ihnasiyyah Umm al-Kimam\" \"Ihnasiyyah, nai dos fragmentos\" e como \"Ihnasiyyah al-Madinah\" \"a cidade de Ihnasiyyah\".\nO nome grego significaba \"Cidade de Heracles\", engad\u00edndose o ep\u00edteto \"grande\" para distinguila doutras vilas con ese nome. A forma grega f\u00edxose m\u00e1is com\u00fan durante o Reino tolemaico, que chegou ao poder despois da morte de Alexandre o Grande. O Imperio Romano usou unha forma latinizada do nome grego.\nAlg\u00fans exipt\u00f3logos e eruditos b\u00edblicos conectan a cidade b\u00edblica de Hanes () mencionada en Isa\u00edas 30:4 con Heracle\u00f3polis Magna.\nCronolox\u00eda de ocupaci\u00f3ns importantes.\nPer\u00edodo din\u00e1stico precoz.\nNon se co\u00f1ece a data dos primeiros asentamentos no sitio de Heracle\u00f3polis, pero unha entrada na Pedra de Palermo sobre a visita do rei Den ao lago sagrado de Herishef en \"Nenj-neswt\", o nome antigo da cidade, suxire que xa exist\u00eda a mediados da Primeira Dinast\u00eda, c. 2970 a.C.\nPrimeiro per\u00edodo intermedio (2181\u20132055 a.C.).\nHeracle\u00f3polis chegou a fama e alcanzou o seu apoxeo de poder durante o Primeiro per\u00edodo intermedio, entre 2181 a.c. e o 2055 a.C. Finalmente despois do colapso do Antigo Reino, Exipto dividiuse en Alto e Baixo Exipto. Heracle\u00f3polis converteuse na cidade principal do Baixo Exipto e puido exercer o seu control sobre gran parte da rexi\u00f3n. Heracleopolis exerceu un control tan grande sobre o Baixo Exipto durante este tempo que exipt\u00f3logos e arque\u00f3logos exipcios fan referencia \u00e1s veces ao per\u00edodo entre a IX e as X dinast\u00edas (2160-2025 a.C.) como per\u00edodo Heracleopolitano. Durante este per\u00edodo, Heracle\u00f3polis atopouse a mi\u00fado en conflito coa capital de facto do Alto Exipto, a antiga Tebas. \nReino Medio (2055 a.C. - 1650 a.C.).\nEntre a \u00faltima parte do primeiro per\u00edodo intermedio e o comezo do Reino medio, a cidade converteuse no centro relixioso do culto a Herishaf e constru\u00eduse o templo de Herishaf. Heracle\u00f3polis Magna e a s\u00faa dinast\u00eda foron derrotados por Mentuhotep II no c. 2055\u20132004 a.C., que iniciou o per\u00edodo do Reino Medio.\nTerceiro per\u00edodo intermedio (1069 a.C. \u2013 747 a.C.).\nNa \u00e9poca do Terceiro per\u00edodo intermedio (1069\u2013747 a.C.), Heracle\u00f3polis volveu a ter importancia. Houbo moitas renovaci\u00f3ns e novas construci\u00f3ns do templo e centros mortuarios que existiron na cidade, e volveuse a converter nun importante centro relixioso e pol\u00edtico. \nExipto tolemaico (322 a.C. - 30 a.C.).\nDurante o Reino tolemaico (332-30 a.C.), Heracle\u00f3polis era a\u00ednda un importante centro relixioso e cultural en Exipto. Os gobernantes gregos deste per\u00edodo, no intento de atopar conexi\u00f3ns e comparaci\u00f3ns entre os seus propios deuses e os deuses da terra que agora gobernaban, asociaron a Harishef con Heracles no interpretatio graeca, de a\u00ed o nome a mi\u00fado usado polos estudosos modernos para Heracle\u00f3polis. \nExipto romano (30 a.C.-390 d.C.).\nO sitio de Heracle\u00f3polis estivo ocupado ata a\u00e9poca romana. Preto \u00e1 necr\u00f3pole de Sedmet el-Gebel, atop\u00e1ronse casas que datan deste per\u00edodo, o que implica por si mesmo unha ocupaci\u00f3n continua da \u00e1rea.\nEscavaci\u00f3ns arqueol\u00f3xicas.\nSir Flinders Petrie e Edouard Naville.\nA primeira persoa en realizar unha extensa escavaci\u00f3n en Herakle\u00f3polis foi o exipt\u00f3logo su\u00edzo Edouard Naville. Despois de escavar o que cr\u00eda que era a totalidade do templo de Heryshef, Naville chegou \u00e1 conclusi\u00f3n de que atopara todo o que Heracle\u00f3polis ti\u00f1a para ofrecer. O seu amigo Sir Flinders Petrie, por outra banda, \"... en 1879, sospeitou que a rexi\u00f3n xa despexada era s\u00f3 unha parte do templo\" e, polo tanto, Herakle\u00f3polis (ou Ehnasya como el a chamaba, un nome que se remonta ata o per\u00edodo de ocupaci\u00f3n romana do sitio) quedaba moito por desenterrar. \nPetrie descubriu moito que Naville non crera que existise. Completou a escavaci\u00f3n do templo de Heryshef e intentou atopar outros restos nunha zona ao redor do templo. Ao facelo, conseguiu descubrir caracter\u00edsticas tan desco\u00f1ecidas como restos de casas do per\u00edodo romano de ocupaci\u00f3n. Tam\u00e9n identificou outro templo que atribu\u00edu \u00e1 dinast\u00eda XIX, as\u00ed como as mencionadas adici\u00f3ns ao templo de Heryshef asociadas a Rams\u00e9s o Grande. Ademais dos elementos arqueol\u00f3xicos, os obxectos atopados por Petrie durante a s\u00faa escavaci\u00f3n son numerosos e abranguen todo o rango cronol\u00f3xico do asentamento. Relacionados especificamente con obxectos atopados desde finais do Primeiro Per\u00edodo Intermedio e principios do Imperio Medio, Petrie descubriu numerosos fragmentos de macetas que asociou coa XI Dinast\u00eda. Desde os \u00faltimos per\u00edodos romanos, Petrie atopou numerosos obxectos asociados a moitos dos lugares mortuorios que desenterrou, inclu\u00edndo ferramentas de ferro, cer\u00e1mica e figuras.\nEscavaci\u00f3ns recentes.\nA\u00ednda que non son moi numerosas as escavaci\u00f3ns, e est\u00e1n naturalmente ensombrecidas pola de Flinders Petrie e a s\u00faa famosa expedici\u00f3n, houbo varias m\u00e1is recentes que tam\u00e9n incrementaron o co\u00f1ecemento do xacemento. Durante a d\u00e9cada de 1980, un equipo espa\u00f1ol realizou escavaci\u00f3ns e descubriu obxectos como un altar de libaci\u00f3ns e un par de ollos decorados, presuntamente dunha estatua, todo atribu\u00eddo a un templo datado no terceiro per\u00edodo intermedio.\nNo 2008, outro equipo espa\u00f1ol tam\u00e9n realizou escavaci\u00f3ns baixo a direcci\u00f3n de Mar\u00eda del Carmen P\u00e9rez-Die do Museo Arqueol\u00f3xico Nacional de Espa\u00f1a, en Madrid. Os seus esforzos revelaron unha tumba desco\u00f1ecida anteriormente con varias portas falsas que datan do Primeiro per\u00edodo intermedio, as\u00ed como ofrendas funerarias, que non foran vandalizadas. Outros achados incl\u00faen a capela funeraria do alto funcionario Neferjau e a s\u00faa esposa Sat-Bahetep, e os restos da tumba de Khety I."}
{"id": "497854", "revid": "89787", "url": "https://gl.wikipedia.org/wiki?curid=497854", "title": "Millie Hughes-Fulford", "text": "Millie Elizabeth Hughes-Fulford, nada en Mineral Wells (Texas) o 21 de decembro de 1945 e finada o 4 de febreiro de 2021, foi unha astronauta estadounidense que formou parte da misi\u00f3n STS-40.\nTraxectoria.\nHughes-Fulford graduouse en qu\u00edmica e biolox\u00eda pola Universidade do Estado de Tarleton en 1968, cun doutoramento pola Universidade de Mulleres de Texas en 1972.\nCarreira na NASA.\nFoi seleccionada pola NASA en xaneiro de 1983, participando na misi\u00f3n STS-40 Spacelab Life Sciences ( SLS 1), a primeira misi\u00f3n de Spacelab dedicada a estudos biom\u00e9dicos, pasando un total de 9,09 d\u00edas no espazo.. A misi\u00f3n SLS-1 realizou 146 \u00f3rbitas ao redor da Terra e a s\u00faa tripulaci\u00f3n completou m\u00e1is de 18 experimentos, traendo m\u00e1is datos m\u00e9dicos que calquera outro voo anterior da NASA. \nFoi a investigadora Principal nunha serie de experimentos Spacehab / Biorack, que examinaron a regulaci\u00f3n do crecemento dos osteoblastos (c\u00e9lulas \u00f3seas). Estes experimentos voaron no STS-76, en marzo de 1996, a STS-81 en xaneiro de 1997 e a STS-84 en maio de 1997. Estes estudos examinaron as causas fundamentais da osteoporose que ocorre nos astronautas durante os voos espaciais. En colaboraci\u00f3n con Augusto Cogoli de Su\u00edza, estivo a examinar os cambios na induci\u00f3n de xenes de c\u00e9lulas T en voos espaciais nun experimento conxunto NASA / ESA da Estaci\u00f3n Espacial Internacional. Este estudo ( Leukin) examina o mecanismo de acci\u00f3n que causa a diminuci\u00f3n da activaci\u00f3n das c\u00e9lulas T na microgravidade, un problema m\u00e9dico que se descubriu por primeira vez no regreso dos astronautas do Apollo. \nHughes- Fulford foi profesora no Centro M\u00e9dico da Universidade de California en San Francisco, onde continuou a s\u00faa investigaci\u00f3n. Como directora do Laboratorio de Crecemento e Diferenciaci\u00f3n Celular e Asesora Cient\u00edfica da Subsecretar\u00eda de Asuntos de Veteranos, estudou o control do crecemento do cancro de pr\u00f3stata humano e a regulaci\u00f3n da activaci\u00f3n \u00f3sea e linfocitaria.\u200b"}
{"id": "497856", "revid": "89787", "url": "https://gl.wikipedia.org/wiki?curid=497856", "title": "Licia Verde", "text": "Licia Verde, nada en Venecia en 1971, \u00e9 unha cosm\u00f3loga e f\u00edsica te\u00f3rica italiana, profesora ICREA de F\u00edsica e Astronom\u00eda na Universitat de Barcelona. Os seus intereses de investigaci\u00f3n incl\u00faen a estrutura a grande escala do universo, a enerx\u00eda escura, a inflaci\u00f3n e a radiaci\u00f3n de fondo c\u00f3smico de microondas.\nTraxectoria.\nEn 1996 graduouse na Universidade de Padua e realizou o doutoramento na Universidade de Edimburgo. Fixo unha estancia posdoutoral na Universidade de Princeton e empezou a traballar na facultade da Universidade de Pensilvania en 2003. En setembro do 2007, Verde converteuse en profesora ICREA na ICCUB da Universitat de Barcelona. Foi profesora na Universidade de Oslo durante o per\u00edodo do 2013 ao 2016. Foi editora de \"Physics of the Dark Universe Journal\" e agora \u00e9 editora do \"Journal of Cosmology and Astroparticle Physics\".\n\u00c9 unha autora moi citada e prol\u00edfica, co\u00f1ecida sobre todo polo seu traballo na estrutura a grande escala, a an\u00e1lise de datos WMAP e o desenvolvemento de ferramentas estat\u00edsticas para analizar sondaxes do Universo.\nApareceu na pel\u00edcula \"Las Leyes de la termodin\u00e1mica\".\nFoi galardoada coa medalla Narciso Monturiol e o premio Nacional de Investigaci\u00f3n. En 2018 recibiu o premio Breakthrough en F\u00edsica Fundamental como parte do equipo WMAP. En 2021 foi galardoada co Premio Jaume I en Investigaci\u00f3n B\u00e1sica."}
{"id": "497857", "revid": "72012", "url": "https://gl.wikipedia.org/wiki?curid=497857", "title": "Casa Am\u00e9rica", "text": ""}
{"id": "497858", "revid": "98629", "url": "https://gl.wikipedia.org/wiki?curid=497858", "title": "Casa de Am\u00e9rica", "text": "Casa de Am\u00e9rica, co\u00f1ecida tam\u00e9n coloquialmente como Casa Am\u00e9rica (por exemplo, nos programas de entrevistas da TVE), \u00e9 un consorcio creado en 1990 e integrado polo Ministerio de Asuntos Exteriores de Espa\u00f1a, a trav\u00e9s da Secretar\u00eda de Estado de Cooperaci\u00f3n Internacional e para Iberoam\u00e9rica e o Caribe (SECIPIC), a Comunidade de Madrid e o Concello de Madrid. \nCoord\u00ednase a trav\u00e9s do Consello Reitor, \u00f3rgano superior de direcci\u00f3n do Consorcio, as\u00ed como da Comisi\u00f3n Delegada de dito Consello Reitor formada por un representante de cada unha das tres Instituci\u00f3ns m\u00e1is o Director Xeral. \nEste consorcio ten como sede o Palacio de Linares en Madrid. \nEn decembro de 2018 foi nomeado director da Casa de Am\u00e9rica Antonio P\u00e9rez-Hern\u00e1ndez y Torra.\nFundaci\u00f3n.\nO Consorcio foi fundado en 1990 polo Ministerio de Asuntos Exteriores y Cooperaci\u00f3n, a Comunidade de Madrid e o Concello de Madrid, con ocasi\u00f3n dos preparativos dos actos de celebraci\u00f3n do V Centenario do Descubrimento de Am\u00e9rica. O Ministerio de Asuntos Exteriores, a Comunidade de Madrid e o Concello de Madrid constitu\u00edronse como membros fundadores da Instituci\u00f3n, que ten a s\u00faa sede no Palacio de Linares.\nObxectivos.\nCasa de Am\u00e9rica \u00e9 un consorcio p\u00fablico que ten como obxectivo estreitar os lazos entre Espa\u00f1a e o continente americano, especialmente con Latinoam\u00e9rica. Este acercamento fom\u00e9ntase a trav\u00e9s da organizaci\u00f3n de seminarios, conferencias, mesas redondas, exposici\u00f3ns, charlas maxistrais, proxecci\u00f3ns, concertos, coloquios, presentaci\u00f3ns, talleres etc., distintos formatos que perseguen o mesmo fin: propiciar un clima adecuado para falar de temas americanos, no que participan membros de gobernos de ambos os lados do oc\u00e9ano Atl\u00e1ntico, medios de comunicaci\u00f3n, corpo diplom\u00e1tico, empresas, sociedade civil, \u00e1mbito acad\u00e9mico, literario e art\u00edstico, e instituci\u00f3ns.\nA Instituci\u00f3n, plataforma e ferramenta da diplomacia p\u00fablica espa\u00f1ola, centrou a programaci\u00f3n sobre os acontecementos e personaxes de m\u00e1xima importancia en cada momento, at\u00e9 converterse en catalizador e divulgador da actualidade americana, sen esquecer difundir o legado hist\u00f3rico e cultural.\nO Consorcio Casa de Am\u00e9rica fundouse en 1990\nA sede de Casa de Am\u00e9rica acolleu o II Cumio Iberoamericano en xullo de 1992. O rei Juan Carlos I e os Xefes de Estado e de Goberno que participaron no Cumio, inauguraron a Instituci\u00f3n.\nCasa de Am\u00e9rica recibiu desde ent\u00f3n as personalidades m\u00e1is relevantes do continente: mandatarios, pol\u00edticos, economistas, autores, soci\u00f3logos, artistas etc.\nCasa de Am\u00e9rica tam\u00e9n ten unha intensa actividade nas redes sociais e o mundo dixital. A trav\u00e9s da s\u00faa p\u00e1xina web dif\u00fandense todos os seus contidos e an\u00fancianse todas as actividades do Consorcio. Ademais, publican se entrevistas e reportaxes relacionados cos actos organizados e nos que aparecen os distintos personaxes que neles participan. Tam\u00e9n ten secci\u00f3ns espec\u00edficas dedicadas a dar a co\u00f1ecer novos artistas, que poden enviar e mostrar a s\u00faa obra de modo virtual.\nA Casa de Am\u00e9rica naceu como un dos proxectos para a conmemoraci\u00f3n do Quinto Centenario do Encontro de dous Mundos e foi inaugurada en 1992 con motivo da capitalidade cultural europea de Madrid e coincidindo coa celebraci\u00f3n do II Cumio Iberoamericano de xefes de Estado e de Goberno, polo rei e os mandatarios asistentes ao Cumio.\nCo obxectivo de fomentar o mellor co\u00f1ecemento entre os pobos iberoamericanos e Espa\u00f1a, a Casa de Am\u00e9rica config\u00farase como centro activo e din\u00e1mico para o desenvolvemento de todo tipo de actividades, fomentando o debate, a reflexi\u00f3n e a investigaci\u00f3n sobre temas de contido cultural, art\u00edstico, ideol\u00f3xico, social, cient\u00edfico, tecnol\u00f3xico, econ\u00f3mico e pol\u00edtico. Tr\u00e1tase de crear un foro e punto de encontro obxectivo e aberto orientado \u00e1 difusi\u00f3n daqueles elementos que, nalgunha medida, poidan contribu\u00edr a estreitar os lazos que unen aos pa\u00edses integrantes da Comunidade Iberoamericana de Naci\u00f3ns, as\u00ed como ao acercamento institucional entre Am\u00e9rica e Europa.\n\u00d3rganos de goberno e xesti\u00f3n.\nOs \u00f3rganos de goberno e xesti\u00f3n son:\nHorarios.\nAs entradas para as sesi\u00f3ns gratu\u00edtas (2 por persoa) comezar\u00e1n a distribu\u00edrense a partir das 18:00 horas."}
{"id": "497860", "revid": "89787", "url": "https://gl.wikipedia.org/wiki?curid=497860", "title": "Nashwa Eassa", "text": "Nashwa Abo Alhassan Eassa, nada en Omdurman (Sud\u00e1n) en 1980, \u00e9 unha f\u00edsica sudanesa especialista en materiais e nanotecnolox\u00eda. \u00c9 profesora de f\u00edsica na Universidade da Al-Neelain en Khart\u00fan.\nTraxectoria.\nEassa licenciouse en f\u00edsica, Universidade de Khart\u00fan, en 2004. Obtivo o m\u00e1ster en nanotecnolox\u00eda e f\u00edsica de materiais na Universidade de Link\u00f6ping de Suecia en 2007. Foi conferenciante e profesora de axudante de f\u00edsica na Universidade da Al-Neelain desde 2007. En 2012 doutorouse na Universidade Metropolitana Nelson Mandela de Sur\u00e1frica (NMMU). En 2013 fundou a organizaci\u00f3n non gobernamental Mulleres sudanesas en Ciencias e \u00e9 membro da Organizaci\u00f3n para as Mulleres na Ciencia do Instituto de F\u00edsica de Sur\u00e1frica e da Organizaci\u00f3n Mulleres en Ciencia para o Mundo en Desenvolvemento (OWSD).\nEn 2015 ga\u00f1ou o Premio OWSD \u2013 Fundaci\u00f3n Elsevier para mozas cient\u00edficas no mundo en desenvolvemento . O premio reco\u00f1eceu a s\u00faa investigaci\u00f3n sobre a diminuci\u00f3n da acumulaci\u00f3n de pel\u00edcula na superficie dos semiconductores de alta velocidade.\nEassa est\u00e1 involucrada no desenvolvemento de estruturas de nanotubos e nanopart\u00edculas de \u00f3xido de titanio. Tam\u00e9n en proxectos para capturar hidr\u00f3xeno e depurar a auga coa radiaci\u00f3n solar. \nFoi candidata \u00e1 vicepresidencia dos pa\u00edses \u00e1rabes da OWSD. En 2019 foi investida como doutora honoris causa pola Universidade de Link\u00f6ping, en reco\u00f1ecemento ao apoio as mulleres do Sud\u00e1n na educaci\u00f3n e investigaci\u00f3n."}
{"id": "497861", "revid": "5863", "url": "https://gl.wikipedia.org/wiki?curid=497861", "title": "Luis Seoane L\u00f3pez", "text": ""}
{"id": "497863", "revid": "98629", "url": "https://gl.wikipedia.org/wiki?curid=497863", "title": "HumSat-D", "text": "HumSat-D \u00e9 un sat\u00e9lite artificial da Universidade de Vigo lanzado o 21 de novembro de 2013 mediante un foguete Dnepr desde Dombarovskiy.\nCaracter\u00edsticas.\nHumSat-D \u00e9 un sat\u00e9lite tipo CubeSat feito pola Universidade de Vigo para formar parte do proxecto HumSat, consistente nunha constelaci\u00f3n de sat\u00e9lites de comunicaci\u00f3ns para dar cobertura a \u00e1reas do planeta sen a infraestrutura de telecomunicaci\u00f3ns adecuada. O proxecto HumSat bas\u00e9ase na colaboraci\u00f3n internacional e est\u00e1 respaldado pola ONU.\nHumSat-D \u00e9 un CubeSat est\u00e1ndar de 10 cm de lado e 1 kg de masa baseado no Xatcobeo. Non ten control de actitude nin propulsi\u00f3n e foi despregado desde o sat\u00e9lite UniSat 5. \u00c9 o primeiro membro de proba da constelaci\u00f3n HumSat e o \"D\" do seu nome quere dicir \"demostrador\". O obxectivo principal do sat\u00e9lite \u00e9 educativo, proporcionando experiencia de primeira man aos estudantes que participaron na s\u00faa construci\u00f3n. O obxectivo secundario \u00e9 validar o concepto de HumSat usando o subsistema HUMPL para recoller datos desde sensores en estaci\u00f3ns terrestres, envialos ao sat\u00e9lite para gardalos a bordo e transmitilos cando sobrevoe unha estaci\u00f3n de escoita.\nAs probas do sat\u00e9lite previas ao lanzamento para comprobar que era apto para o espazo fix\u00e9ronse no Centro de Investigaci\u00f3n e Tecnolox\u00eda Espacial da Axencia Espacial Europea (\"ESTEC\" por \"ESA's Space Technology and Research Centre\") nos Pa\u00edses Baixos. HumSat-D foi sometido a intensos ciclos de fr\u00edo e calor nunha c\u00e1mara de baleiro para simular o contraste t\u00e9rmico no espazo, permitindo atopar fallos que ter\u00edan resultado na perda da misi\u00f3n e que foron resoltos coa asesor\u00eda da ESA.\nDespois de varios meses en \u00f3rbita o sat\u00e9lite xa recibira varios miles de comandos e descargara varios megabytes de telemetr\u00eda durante os seus pases sobre Vigo, onde se reciben os seus sinais, co que se consideraron os obxectivos cumpridos."}
{"id": "497864", "revid": "85894", "url": "https://gl.wikipedia.org/wiki?curid=497864", "title": "Celso Garc\u00eda de la Riega \u00c1lvarez", "text": "Celso Garc\u00eda de la Riega \u00c1lvarez, nado en Pontevedra o 21 de setembro de 1915 e finado en Poio o 24 de xullo de 2015, foi un militar e pol\u00edtico galego.\nTraxectoria.\nFillo de Celso Garc\u00eda de la Riega Qui\u00f1ones e neto de Celso Garc\u00eda de la Riega. Pasou a infancia no Pazo Bai\u00f3n. Militante do PSOE dende 1936. Foi comandante do ex\u00e9rcito da Rep\u00fablica e compa\u00f1eiro de Borob\u00f3. Regresou a Pontevedra en 1940 e tivo que facer o servizo militar. Ingresou na Deputaci\u00f3n e foi expulsado. Uns meses despois ingresou no Concello e tam\u00e9n foi expulsado.\nVida persoal.\nCasou con Mar\u00eda Mercedes Bellver Garc\u00eda-Alix en 1952, e foi pai de Guillermo Garc\u00eda de la Riega Bellver."}
{"id": "497865", "revid": "4817", "url": "https://gl.wikipedia.org/wiki?curid=497865", "title": "Douglas G. Hurley", "text": "Douglas Gerald Hurley, nado en Endicott, Nova York, o 21 de outubro de 1966, \u00e9 un astronauta estadounidense retirado que formou parte das misi\u00f3ns STS-135 e STS-127.\nTraxectoria.\nHurley graduouse en enxe\u00f1er\u00eda civil pola Universidade de Tulane, en Luisiana, en 1988.\nFoi seleccionado pola NASA en xullo de 2000, participando nas misi\u00f3ns STS-135 e STS-127 e pasando un total de 28,47 d\u00edas no espazo."}
{"id": "497866", "revid": "72012", "url": "https://gl.wikipedia.org/wiki?curid=497866", "title": "Rick Husband", "text": "Rick Douglas Husband, nado en Amarillo, Texas, o 12 de xullo de 1957 e finado o 1 de febreiro de 2003, foi un astronauta estadounidense que formou parte das misi\u00f3ns STS-107 e STS-96.\nTraxectoria.\nHusband graduouse en enxe\u00f1er\u00eda mec\u00e1nica pola Universidade Tecnol\u00f3xica de Texas 1980 e era m\u00e1ster na mesma materia pola Universidade do Estado de California en Fresno en 1990.\nFoi seleccionado pola NASA en decembro de 1994, participando nas misi\u00f3ns STS-96 e STS-107, falecendo nesta \u00faltima durante o accidente do transbordador espacial Columbia."}
{"id": "497867", "revid": "1505", "url": "https://gl.wikipedia.org/wiki?curid=497867", "title": "Rally do Lac\u00f3n de 1991", "text": "O Rally do Lac\u00f3n de 1991 foi a 25\u00aa edici\u00f3n de dito rally e a terceira proba da tempada 1991 do Campionato de Galicia de Rally. Celebrouse o 18 de maio de 1991 e o vencedor foi Germ\u00e1n Castrill\u00f3n, sobre un Ford Sierra Cosworth.\nResumo.\nGerm\u00e1n Castrill\u00f3n dominou toda a proba e os \u00fanicos que se achegaron ao seu ritmo foron Manuel Senra e Peitos. Con todo, o primeiro non puido tomar a sa\u00edda na secci\u00f3n vespertina por problemas mec\u00e1nicos do seu Peugeot 205 GTI, mentres que o Citro\u00ebn AX Sport do segundo rompeu na segunda pasada por Bru\u00e9s-A Almuzara. Tras Castrill\u00f3n entraron na meta tres pilotos carballi\u00f1eses: Jos\u00e9 Mar\u00eda Magdaleno, Javier Paz e Jos\u00e9 Mar\u00eda Banga.\nPouco despois do inicio da proba, no segundo treito (Esposende-Val De Pereira) o Peugeot 205 de Sergio Vallejo sa\u00eduse da estrada levando por diante a varios espectadores, que sufriron lesi\u00f3ns de pouca gravidade. Con todo, o treito foi neutralizado e adxudic\u00f3uselles aos pilotos que a\u00ednda non pasaran por dito lugar o peor dos tempos dos que xa pasaran. "}
{"id": "497869", "revid": "23204", "url": "https://gl.wikipedia.org/wiki?curid=497869", "title": "B\u00e1je\u010dn\u00ed mu\u017ei s klikou", "text": "B\u00e1je\u010dn\u00ed mu\u017ei s klikou \u00e9 un filme checoslovaco de 1978 dirixido por Ji\u0159\u00ed Menzel. Foi escollido como candidato de Checoslovaquia para o \u00d3scar \u00f3 mellor filme en lingua non inglesa na 52\u00aa edici\u00f3n dos premios, mais finalmente non foi nomeado."}
{"id": "497870", "revid": "27155", "url": "https://gl.wikipedia.org/wiki?curid=497870", "title": "Isomer\u00eda de enlace", "text": "A isomer\u00eda de enlace \u00e9 un tipo de isomer\u00eda na que compostos de coordinaci\u00f3n que te\u00f1en a mesma composici\u00f3n difiren na conectividade do metal cun ligando.\nLigandos t\u00edpicos que dan lugar a este tipo de is\u00f3meros de enlace son:\nExemplos de is\u00f3meros de enlace son o [(NH3)5Co-SCN]2+ de cor violeta e o [(NH3)5Co-NCS]2+ de cor laranxa. A isomerizaci\u00f3n do is\u00f3mero enlazado ao S ao is\u00f3mero enlazado ao N ocorre intramolecularmente. No complexo diclorotetraquis(dimetil sulf\u00f3xido)rutenio(II), pode observarse a isomer\u00eda de enlace dos ligandos de dimetil sulf\u00f3xido (DMSO) no espectro de resonancia magn\u00e9tica nuclear (RMN) debido ao efecto do enlace do S fronte ao enlace ao O nos grupos metilo do DMSO.\nA notaci\u00f3n apropiada para a isomer\u00eda de enlace \u00e9 a notaci\u00f3n kappa, na cal o \u00e1tomo enlazado directamente ao metal \u00e9 seguido pola letra grega min\u00fascula kappa; \u03ba. Por exemplo, NO2\u2212 repres\u00e9ntase como nitrito-\u03ba-N e nitrito-\u03ba-O, o que substit\u00fae o vello sistema de nomes triviais como nitro e nitroso.\nHistoria.\nO primeiro exemplo do que se informou de isomer\u00eda de enlace foi o dun composto que ti\u00f1a a f\u00f3rmula [Co(NH3)5(NO2)]Cl2. O complexo de cobalto cati\u00f3nico pode existir en forma de dous is\u00f3meros de enlace separables. No is\u00f3mero de cor amarela, o ligando nitro enl\u00e1zase co nitr\u00f3xeno. No is\u00f3mero de enlace vermella, o nitrito \u00fanese por medio dun \u00e1tomo de ox\u00edxeno. O is\u00f3mero unido a O escr\u00edbese a mi\u00fado [Co(NH3)5(ONO)]2+. A\u00ednda que a existencia de is\u00f3meros se co\u00f1ece desde o s\u00e9culo XIX, non se explicaron ata 1907 as s\u00faas diferenzas estruturais. Posteriormente demostrouse que o is\u00f3mero vermello convert\u00edase no amarelo ao sometelo a irradiaci\u00f3n UV. Neste exemplo concreto, a formaci\u00f3n do isomero nitro (Co-NO2) a partir do is\u00f3mero nitrito (Co-ONO) ocorre por un rearranxo intramolecular. "}
{"id": "497872", "revid": "23204", "url": "https://gl.wikipedia.org/wiki?curid=497872", "title": "Ad\u00e9la je\u0161t\u011b neve\u010de\u0159ela", "text": "Ad\u00e9la je\u0161t\u011b neve\u010de\u0159ela \u00e9 un filme checoslovaco de 1977 dirixido por Vello\u0159ich Lipsk\u00fd. O filme foi escollido como candidato de Checoslovaquia para o \u00d3scar \u00f3 mellor filme en lingua non inglesa na 51\u00aa edici\u00f3n dos premios, mais finalmente non foi nomeado."}
{"id": "497875", "revid": "23204", "url": "https://gl.wikipedia.org/wiki?curid=497875", "title": "Jeden st\u0159\u00edbrn\u00fd", "text": "Jeden st\u0159\u00edbrn\u00fd \u00e9 un filme checoslovaco de 1976 dirixido por Jaroslav Bal\u00edk. Foi escollido como candidato de Checoslovaquia para o \u00d3scar \u00f3 mellor filme en lingua non inglesa na 49\u00aa edici\u00f3n dos premios, mais finalmente non foi nomeado."}
{"id": "497881", "revid": "23204", "url": "https://gl.wikipedia.org/wiki?curid=497881", "title": "Cirkus v cirkuse", "text": "Cirkus v cirkuse \u00e9 un filme checoslovaco-sovi\u00e9tico de 1976 dirixido por Vello\u0159ich Lipsk\u00fd. O filme foi escollido como candidato de Checoslovaquia para o \u00d3scar \u00f3 mellor filme en lingua non inglesa na 48\u00aa edici\u00f3n dos premios, mais finalmente non foi nomeado."}
{"id": "497882", "revid": "5863", "url": "https://gl.wikipedia.org/wiki?curid=497882", "title": "TVG2", "text": ""}
{"id": "497883", "revid": "89787", "url": "https://gl.wikipedia.org/wiki?curid=497883", "title": "Isomer\u00eda conformacional", "text": "En qu\u00edmica, a isomer\u00eda conformacional \u00e9 unha forma de estereoisomer\u00eda na cal os is\u00f3meros poden interconverterse s\u00f3 por rotaci\u00f3ns sobre enlaces formalmente simples (obs\u00e9rvese a figura sobre rotaci\u00f3n no enlace simple). A\u00ednda que d\u00faas disposici\u00f3ns calquera dos \u00e1tomos dunha mol\u00e9cula que se dferencian pola rotaci\u00f3n arredor de enlaces simples poden denominarse conformaci\u00f3ns diferentes, son as conformaci\u00f3ns que corresponden ao m\u00ednimo local na superficie de enerx\u00eda as que se chaman especificamente is\u00f3meros conformacionais ou conf\u00f3rmeros. As conformaci\u00f3ns que corresponden ao m\u00e1ximo local na superficie de enerx\u00eda son os estados de transici\u00f3n entre os is\u00f3meros conformacionais de m\u00ednimo local. As rotaci\u00f3ns arredor de enlaces simples implican superar a barreira de enerx\u00eda para interconverter un conf\u00f3rmero no outro. Se a bareira de enerx\u00eda \u00e9 baixa, hai rotaci\u00f3n libre e unha mostra do composto consiste nunha mestura que se equilibra rapidamente de m\u00faltiples conf\u00f3rmeros; se a barreira de enerx\u00eda \u00e9 suficientemente alta ent\u00f3n hai unha rotaci\u00f3n restrinxida, unha mol\u00e9cula pode existir durante un per\u00edodo de tempo relativamente longo como is\u00f3mero rotacional estable ou rot\u00e1mero (un is\u00f3mero que se orixina pola rotaci\u00f3n restrinxida dun enlace simple). Cando a escala de tempo para a interconversi\u00f3n \u00e9 longa dabondo para o illamento de rot\u00e1meros individuais (usualmente definida arbitrariamente como vida media de interconversi\u00f3n de 1000 segundos ou m\u00e1is), os is\u00f3omeros denom\u00ednanse atropis\u00f3meros. A inversi\u00f3n do anel (\"ring flip\") de ciclohexanos constit\u00fae outra forma com\u00fan de isomer\u00eda conformacional.\nOs is\u00f3meros conformacionais son, pois, distitnos doutras clases de estereois\u00f3meros (\u00e9 dicir, is\u00f3meros configuracionais), onde a interconversi\u00f3n implica necesariamente a rotura e reformaci\u00f3n de enlaces qu\u00edmicos. Por exemplo, as configuraci\u00f3ns /- e \"R\"/\"S\"- de mol\u00e9culas org\u00e1nicas te\u00f1en unha diferente orientaci\u00f3n especular e actividades \u00f3pticas, e s\u00f3 poden ser interconvertidos rompendo un ou m\u00e1is enlaces conectados ao \u00e1tomo quiral e volvendo formar un enlace similar nunha direcci\u00f3n ou orientaci\u00f3n espacial diferentes. Tam\u00e9n difiren dos is\u00f3meros xeom\u00e9tricos (\"cis\"/\"trans\"), outra clase de estereois\u00f3meros, que requiren a rotura do compo\u00f1ente \u03c0 de enlaces dobres para a interconversi\u00f3n. (A\u00ednda que a distinci\u00f3n non \u00e9 sempre n\u00edtida, xa que certos enlaces que son formalmente enlaces simples en realidade te\u00f1en un certo car\u00e1cter de dobre enlace que soamente se fai aparente cando se consideran outros contribu\u00edntes \u00e1 resonancia secundarios, como ocorre nos enlaces C\u2013N das amidas, por exemplo.) Debido \u00e1 r\u00e1pida interconversi\u00f3n, os conf\u00f3rmeros non son xeralmente illables a temperatura dunha habitaci\u00f3n.\nO estudo das enerx\u00e9ticas entre diferentes conformaci\u00f3ns denom\u00ednase an\u00e1lise conformacional. \u00c9 \u00fatil para entender a estabilidade de diferentes is\u00f3meros, por exemplo, ao ter en conta a orientaci\u00f3n espacial e interacci\u00f3ns a trav\u00e9s do espazo dos substitu\u00edntes. Ademais, a an\u00e1lise conformacional pode usarse para predicir e explicar a selectividade de produtos, mecanismos e velocidades das reacci\u00f3ns. A an\u00e1lise conformacional tam\u00e9n xoga un importante papel no dese\u00f1o de f\u00e1rmacos racional baseado na estrutura.\nTipos.\nAo rotaren os enlaces carbono\u2013carbono de mol\u00e9culas de etano e propano te\u00f1en tres m\u00ednimos de enerx\u00eda local. Son estrutural e enerxeticamente equivalentes e ch\u00e1manse \"conf\u00f3rmeros cambaleados\". Por cada mol\u00e9cula, os tres substtuintes que emanan de cada enlace carbono\u2013carbono son cambaleados, con cada \u00e1ngulo diedro H\u2013C\u2013C\u2013H igual a 60\u00b0 (e no caso do propano o \u00e1gulo diedro de H\u2013C\u2013C\u2013CH3 \u00e9 aproximadaemnte igual a 60\u00b0). As tres conformaci\u00f3ns eclipsadas, nas cales os \u00e1ngulos diedros son cero, son estados de transici\u00f3n (m\u00e1ximos de enerx\u00eda) que conectan dous equivalentes de m\u00ednimos de enerx\u00eda, que son os conf\u00f3rmeros cambaleados.\nA mol\u00e9cula de butano \u00e9 a mol\u00e9cula m\u00e1is simple na cal as rotaci\u00f3ns en enlaces simples te\u00f1en como resultado dous tipos de estruturas non equivalentes, co\u00f1ecidas como conf\u00f3rmeros \"anti\" e \"gauche\" (ver figura).\nPor exemplo, o butano ten tres conf\u00f3rmeros en relaci\u00f3n cos seus dous grupos metilo (CH3): dous conf\u00f3rmeros \"gauche\", que te\u00f1en os metilos separados \u00b160\u00b0 e son enantiom\u00e9ricos e un conf\u00f3rmero \"anti\", no que os catro centros de carbono son coplanares e os substitu\u00edntes est\u00e1n afastados 180\u00b0 (ver o diagrama de enerx\u00eda libre do butano). A diferenza de enerx\u00eda entre o \"gauche\" e o \"anti\" \u00e9 0,9\u00a0kcal/mol asociada coa enerx\u00eda de tensi\u00f3n do conf\u00f3rmero \"gauche\". O conf\u00f3rmero \"anti\" \u00e9, por tanto, o m\u00e1is estable (\u2248\u00a00\u00a0kcal/mol). As tres conformaci\u00f3ns eclipsadas con \u00e1ngulos diedros de 0\u00b0, 120\u00b0 e 240\u00b0 son estados de transici\u00f3n entre conf\u00f3rmeros. N\u00f3tese que as d\u00faas conformaci\u00f3ns eclipsadas te\u00f1en diferentes enerx\u00edas: a 0\u00b0 os dous grupos metilo son eclipsados, resultando unha enerx\u00eda m\u00e1is alta (\u2248\u00a05\u00a0kcal/mol) que a 120\u00b0, onde os grupos metilo son eclipsados con hidr\u00f3xenos (\u2248\u00a03.5\u00a0kcal/mol).\nA\u00ednda que as mol\u00e9culas simples poden describirse por estes tipos de conformaci\u00f3ns, as mol\u00e9culas m\u00e1is complexas requiren o uso do sistema de Klyne\u2013Prelog para describir os diferentes conf\u00f3rmeros.\nExemplos m\u00e1is espec\u00edficos de isomer\u00eda conformacional est\u00e1n detallados noutros artigos:\nEnerx\u00eda libre e equilibrios dos is\u00f3meros conformacioais.\nEquilibrio de conf\u00f3rmeros.\nOs is\u00f3meros conformacionais existen en equilibrio din\u00e1mico, no que as enerx\u00edas libres relativas dos is\u00f3meros determinan a poboaci\u00f3n de cada is\u00f3mero e a barreira de enerx\u00eda de rotaci\u00f3n determina a velocidade de interconversi\u00f3n entre is\u00f3meros: \nonde \"K\" \u00e9 a constante de equilibrio, \u0394\"G\u00b0\" \u00e9 a diferenza en enerx\u00eda libre est\u00e1ndar entre os dous conf\u00f3rmeros en kcal/mol, \"R\" \u00e9 a constante universal dos gases (1,987\u00d710\u22123 kcal/mol\u00a0K), e \"T\" \u00e9 a temperatura do sistema en kelvins. En unidades de kcal/mol a 298 K,\nAs\u00ed, cada 1,36 kcal/mol corresponde a un factor de 10 en termos de equilibrio constante a temperaturas arredor da temperatura dunha habitaci\u00f3n. (A \"regra do 1,36\" \u00e9 \u00fatil en xeral para a estimaci\u00f3n da constante de equilibrio a temperatura dunha habitaci\u00f3n a partir das diferenzas en enerx\u00eda libre. A temperaturas m\u00e1is baixas, c\u00f3mpre unha diferenza de enerx\u00eda menor para obter unha constante de equilibrio dada.)\nNo diagrama repres\u00e9ntanse tres isotermas que mostran a distribuci\u00f3n de equilibrio dos dous conf\u00f3rmeros a diferentes temperaturas. A unha diferenza de enerx\u00eda libre de 0\u00a0kcal/mol, isto d\u00e1 unha constante de equilibrio de 1, o que significa que existen os dous conf\u00f3rmeros nunha proporci\u00f3n de 1:1. Os dous te\u00f1en igual enerx\u00eda libre; ning\u00fan \u00e9 m\u00e1is estable, as\u00ed que ning\u00fan deles predomina sobre o outro. Unha diferenza negativa en enerx\u00eda libre significa que un conf\u00f3rmero se interconveerte a unha conformaci\u00f3n termodinamicamente m\u00e1is estable, polo que a constante de equilibrio ser\u00e1 sempre mior que 1. Por exemplo, a \u0394\"G\u00b0\" para a transformaci\u00f3n do butano do conf\u00f3rmero \"gauche\" ao conf\u00f3rmero \"anti\" \u00e9 de \u22120,47\u00a0kcal/mol a 298 K. Isto d\u00e1 unha constante de equilibrio de 2,2 en favor do conf\u00f3rmero \"anti\", ou unha mestura 31:69 dos conf\u00f3rmeros \"gauche\":\"anti\" no equilibrio. Inversamente, unha diferenza positiva en enerx\u00eda libre significa que o conf\u00f3rmero \u00e9 xa o m\u00e1is estable, polo que a interconversi\u00f3n \u00e9 un equilibrio desfavorable (\"K\"\u00a0&lt;\u00a01). Incluso para cambios moi desfavorables (\u0394\"G\u00b0\" positiva grande), a constnte de equilibrio entre dous conf\u00f3rmeros pode incrementarse ao aumentar a temperatura, as\u00ed que a cantidade do conf\u00f3rmero menos estable presente no equilibrio increm\u00e9ntase (a\u00ednda que sempre permanece como o conf\u00f3rmero menos fecuente).\nDistribuci\u00f3n poboacional dos conf\u00f3rmeros.\nA distribuci\u00f3n poboacional fraccional dos diferentes conf\u00f3rmeros segue unha distribuci\u00f3n de Boltzmann: \nNo lado esquerdo est\u00e1 a proporci\u00f3n do corf\u00f3rmero \"i\" nunha mestura de equilibrio de conf\u00f3rmeros \"M\" en equilibrio termodin\u00e1mico. No lado dereito, \"E\"\"k\" (\"k\" = 1, 2, ..., \"M\") est\u00e1 a enerx\u00eda do conf\u00f3rmero \"k\", \"R\" \u00e9 a constante dos gases ideais (aproximadamente igual a 8,314\u00a0J/(mol\u00b7K) ou 1,987 cal/(mol\u00b7K)), e \"T\" \u00e9 a temperatura absoluta. O denominador da dereita \u00e9 a funci\u00f3n de partici\u00f3n.\nFactores que contrib\u00faen \u00e1 enerx\u00eda libre dos conf\u00f3rmeros.\nOs efectos das interacci\u00f3ns electrost\u00e1ticas e est\u00e9ricas dos substitu\u00edntes as\u00ed como as interacci\u00f3ns orbitais como a hiperconxugaci\u00f3n son responsables da estabilidade relativa dos conf\u00f3rmeros e os seus estados de transici\u00f3n. As contribuci\u00f3ns destes factores var\u00edan dependendo da natureza dos substitu\u00edntes e poden contribu\u00edr positiva ou negativamente \u00e1 barreira de enerx\u00eda. Os estudos computacionais de pequenas mol\u00e9culas como o etano suxiren que os efectos electrost\u00e1ticos supo\u00f1en a maior contribuci\u00f3n \u00e1 barreira de enerx\u00eda; por\u00e9n, tradicionalmente a barreira atrib\u00faese primariamente a interacci\u00f3ns est\u00e9ricas.\nNo caso dos sistemas c\u00edclicos, o efecto est\u00e9rico e a contribuci\u00f3n da enerx\u00eda libre pode ser aproximada por valores A, que miden a diferenza de enerx\u00eda cando un substitu\u00ednte do ciclohexano est\u00e1 en posici\u00f3n axial comparada coa que ten en posici\u00f3n ecuatorial.\nIllamento ou observaci\u00f3n dos is\u00f3meros conformacionais.\nA curta escala de tempo da interconversi\u00f3n impide a separaci\u00f3n de is\u00f3meros conformacionais na maior parte dos casos. Os atropis\u00f3meros son is\u00f3meros conformacionais que poden ser separados debido \u00e1 rotaci\u00f3n restrinxida.\nO pregamento de prote\u00ednas tam\u00e9n xera is\u00f3meros conformacionais estables que poden ser observados. A ecuaci\u00f3n de Karplus relaciona o \u00e1ngulo diedro de prot\u00f3ns veci\u00f1ais coas s\u00faas constantes de acoplamento J medidas por RMN. A ecuaci\u00f3n axuda \u00e1 dilucidar o pregamento das prote\u00ednas as\u00ed como as conformaci\u00f3ns doutras mol\u00e9culas alif\u00e1ticas. O equilibrio entre os is\u00f3meros conformacionais pode observarse utilizando diversas t\u00e9cnicas espectrosc\u00f3picas.\nEn derivados do ciclohexano, os dous conf\u00f3rmeros cadeira interconv\u00e9rtense con rapidez a temperatura dunha habitaci\u00f3n, e o propio ciclohexano sobre a inversi\u00f3n do anel (\"ring-flip\") a unha velocidade de aproximadamente 105\u00a0inversi\u00f3ns de anel/seg, cunha barreira de enerx\u00eda global de 10 kcal/mol (42 kJ/mol), que impide a s\u00faa separaci\u00f3n a temperatura ambiente. Por\u00e9n, a baixas temperaturas por debaixo do punto de coalescencia pode monitorizarse directamente o equilibrio por espectrocop\u00eda de RMN e a interconversi\u00f3n barreira por espectroscop\u00eda RMN din\u00e1mica dependente da temperatura.\nA din\u00e1mica da isomer\u00eda conformacional (e doutros tipos) pode monitorizarse por espectroscop\u00eda de RMN a varias temperaturas. A t\u00e9cnica apl\u00edcase a barreiras de 8\u201314\u00a0kcal/mol, e as especies mostran esa din\u00e1mica a mi\u00fado chamada \"fluxional\".\nAdemais da espectrocop\u00eda RMN, tam\u00e9n se usa a espectrocop\u00eda de infravermellos para medir as proporci\u00f3ns de conf\u00f3rmeros. Nos conf\u00f3rmeros axial e ecuatorial do bromociclohexano, \u03bdCBr difire en case 50\u00a0cm\u22121.\nReacci\u00f3ns dependentes de conformaci\u00f3n.\nAs velocidades de reacci\u00f3n son moi dependentes das conformaci\u00f3ns dos reactivos. En moitos casos o produto dominante orix\u00ednase da reacci\u00f3n do conf\u00f3rmero \"menos frecuente\", debido ao principio de Curtin\u2013Hammett. Isto \u00e9 t\u00edpico de situaci\u00f3ns na que a equilibraci\u00f3n conformacional \u00e9 moito m\u00e1is r\u00e1pida que a reacci\u00f3n para formar o produto. A dependencia dunha reacci\u00f3n da orientaci\u00f3n estereoqu\u00edmica s\u00f3 \u00e9, por tanto, visible en is\u00f3meros configuracionais, nos cales unha conformaci\u00f3n particular est\u00e1 bloqueada por substitu\u00edntes. A predici\u00f3n das velociddes de moitas reacci\u00f3ns que implican a transici\u00f3n entre estados sp2 e sp3, como a reduci\u00f3n de cetonas, a oxidaci\u00f3n de alcohois ou a substituci\u00f3n nuclleof\u00edlica, \u00e9 posible se se te\u00f1en en conta todos os conf\u00f3rmeros e a s\u00faa estabilidade relativa determinada polas s\u00faas tensi\u00f3ns.\nUn exemplo con is\u00f3meros configuracionais proporci\u00f3nano as reacci\u00f3ns de eliminaci\u00f3n, que implican a eliminaci\u00f3n simult\u00e1nea dun prot\u00f3n e un grupo sa\u00ednte de posici\u00f3ns veci\u00f1ais ou \"anti\"periplanares baixo a influencia dunha base.\nO mecanismo require que os \u00e1tomos ou grupos que saen sigan traxectorias antiparalelas. Para substratos de cadea aberta o seu requisito xeom\u00e9trico c\u00famprese en polo menos un dos tres conf\u00f3rmeros cambaleados. Por\u00e9n, para alg\u00fans substratos c\u00edclicos como o ciclohexano pode non obterse un arranxo antiparalelo dependendo dos substitu\u00edntes que poder\u00edan establecer un bloqueo conformacional. Os substitu\u00edntes adxacentes nun anel de ciclohexano s\u00f3 poden conseguir a antiperiplanaridade cando ocupen posici\u00f3ns trans diaxiais.\nUnha consecuencia desta an\u00e1lise \u00e9 que o cloruro de \"trans\"-4-\"ter\"-butilciclohexilo non pode eliminarse facilmente pero no seu lugar sofre substituci\u00f3n (ver o diagrama de abaixo) porque a conformaci\u00f3n m\u00e1is estable ten o voluminoso grupo \"t\"-Bu na posici\u00f3n ecuatorial, e, por tanto, o grupo cloruro non \u00e9 antiperiplanar con ning\u00fan hidr\u00f3xeno veci\u00f1al. A conformaci\u00f3n desfavorecida termodinamicamente ten o grupo \"t\"-Bu na posici\u00f3n axial, que ten unha enerx\u00eda de m\u00e1is de 5 kcal/mol maior (ver valor A). Como resultado, o grupo\"t\"-Bu \"bloquea\" o anel na conformaci\u00f3n na que est\u00e1 en posici\u00f3n ecuatorial e obs\u00e9rvase a reacci\u00f3n de substituci\u00f3n. Por outra parte, o cloruro de \"cis\"-4-\"ter\"-butilciclohexilo experimenta eliminaci\u00f3n porque a antiperiplanaridade de Cl e H poden alcanzarse cando o grupo \"t\"-Bu \u00e9st\u00e1 na posici\u00f3n favorable ecuatorial.\nA repulsi\u00f3n entre un grupo axial \"t\"-butilo e \u00e1tomos de hidr\u00f3xeno na posici\u00f3n 1,3-diaxial \u00e9 tan forte que un ciclohexano reverte a unha conformaci\u00f3n de bote torcido. A tensi\u00f3n nas estruturas c\u00edclicas caracter\u00edzase xeralmente por desviaci\u00f3ns dos \u00e1ngulos de enlace ideais (tensi\u00f3n de Baeyer), \u00e1ngulos de torsi\u00f3n ideais (tensi\u00f3n de Pitzer) ou interacci\u00f3ns transanulares (Prelog)."}
{"id": "497884", "revid": "27155", "url": "https://gl.wikipedia.org/wiki?curid=497884", "title": "Is\u00f3mero conformacional", "text": ""}
{"id": "497885", "revid": "27155", "url": "https://gl.wikipedia.org/wiki?curid=497885", "title": "Conf\u00f3rmero", "text": ""}
{"id": "497886", "revid": "27155", "url": "https://gl.wikipedia.org/wiki?curid=497886", "title": "Rot\u00e1mero", "text": ""}
{"id": "497887", "revid": "27155", "url": "https://gl.wikipedia.org/wiki?curid=497887", "title": "Is\u00f3mero rotacional", "text": ""}
{"id": "497888", "revid": "98629", "url": "https://gl.wikipedia.org/wiki?curid=497888", "title": "HaiYang 1", "text": "Haiyang 1 (significando \"Oc\u00e9ano 1\") ou HY-1, \u00e9 unha serie de sat\u00e9lites de observaci\u00f3n terrestre chineses.\nCaracter\u00edsticas.\nOs sat\u00e9lites HY-1 usan o bus CAST968B, te\u00f1en unha masa duns 360 kg e est\u00e1n dese\u00f1ados para facer observaci\u00f3ns oce\u00e1nicas e costeiras co fin de medir a concentraci\u00f3n de clorofila, a temperatura superficial, a mater\u00eda org\u00e1nica en disoluci\u00f3n e a contaminaci\u00f3n. Estabil\u00edzanse nos tres eixos e te\u00f1en forma de caixa, cun par de paneis solares a cada lado. Entre os instrumentos de a bordo contan cunha c\u00e1mara en color para observar o oc\u00e9ano en dez bandas espectrais e outra c\u00e1mara CCD de catro bandas. Os sat\u00e9lites HY-1 son lanzados mediante foguetes CZ-4B ou CZ-2C desde o Centro de Lanzamento de Taiyuan."}
{"id": "497889", "revid": "72012", "url": "https://gl.wikipedia.org/wiki?curid=497889", "title": "HY-1", "text": ""}
{"id": "497890", "revid": "72012", "url": "https://gl.wikipedia.org/wiki?curid=497890", "title": "HY-1B", "text": ""}
{"id": "497891", "revid": "72012", "url": "https://gl.wikipedia.org/wiki?curid=497891", "title": "HY 1C", "text": ""}
{"id": "497892", "revid": "72012", "url": "https://gl.wikipedia.org/wiki?curid=497892", "title": "HY-1C", "text": ""}
{"id": "497893", "revid": "72012", "url": "https://gl.wikipedia.org/wiki?curid=497893", "title": "HY-1A", "text": ""}
{"id": "497894", "revid": "27155", "url": "https://gl.wikipedia.org/wiki?curid=497894", "title": "An\u00e1lise conformacional", "text": ""}
{"id": "497896", "revid": "23204", "url": "https://gl.wikipedia.org/wiki?curid=497896", "title": "Milenci v roce jedna", "text": "Milenci v roce jedna \u00e9 un filme checoslovaco de 1973 dirixido por Jaroslav Bal\u00edk. Foi escollido como candidato de Checoslovaquia para o \u00d3scar \u00f3 mellor filme en lingua non inglesa na 47\u00aa edici\u00f3n dos premios, mais finalmente non foi nomeado."}
{"id": "497897", "revid": "23204", "url": "https://gl.wikipedia.org/wiki?curid=497897", "title": "Dny zrady", "text": "Dny zrady \u00e9 un filme checoslovaco de 1973 dirixido por Otakar V\u00e1vra. O filme estreouse na 8\u00aa edici\u00f3n do Festival Internacional de Cinema de Moscova. Foi escollido como candidato de Checoslovaquia para o \u00d3scar \u00f3 mellor filme en lingua non inglesa na 46\u00aa edici\u00f3n dos premios, mais finalmente non foi nomeado."}
{"id": "497899", "revid": "98629", "url": "https://gl.wikipedia.org/wiki?curid=497899", "title": "Spalova\u010d mrtvol", "text": "Spalova\u010d mrtvol \u00e9 un filme checoslovaco de 1969 dirixido por Juraj Herz. Bas\u00e9ase nunha novela por Ladislav Fuks. O gui\u00f3n foi escrito por Herz e Fuks. O filme foi escollido como candidato de Checoslovaquia para o \u00d3scar \u00f3 mellor filme en lingua non inglesa na 42\u00aa edici\u00f3n dos premios, mais finalmente non foi nomeado. En 1972, ga\u00f1ou o premio \u00f3 mellor filme no Festival de Cinema de Sitges."}
{"id": "497901", "revid": "1131", "url": "https://gl.wikipedia.org/wiki?curid=497901", "title": "Mar\u00eda Sol Morandeira Morandeira", "text": ""}
{"id": "497904", "revid": "23204", "url": "https://gl.wikipedia.org/wiki?curid=497904", "title": "Velbloud uchem jehly", "text": "Velbloud uchem jehly \u00e9 un filme checoslovaco de 1936 codirixido e protagonizado por Hugo Haas. O t\u00edtulo \u00e9 unha alusi\u00f3n \u00f3 aforismo polo \"ollo dunha agulla\"."}
{"id": "497905", "revid": "98629", "url": "https://gl.wikipedia.org/wiki?curid=497905", "title": "Ho\u0159\u00ed, m\u00e1 panenko", "text": "Ho\u0159\u00ed, m\u00e1 panenko \u00e9 un filme checoslovaco de 1967 dirixido por Milo\u0161 Forman. Foi nomeado \u00f3 \u00d3scar \u00f3 mellor filme en lingua non inglesa na 41\u00aa edici\u00f3n dos premios.\nO filme s\u00f3 ten uns poucos actores profesionais e alg\u00fans dos bombeiros estaban interpretados polos bombeiros do pequeno lugar onde se rodou. Foi o \u00faltimo filme que Forman rodou en Checoslovaquia antes de instalarse nos Estados Unidos e tam\u00e9n o primeiro que rodou en cor. \"Ho\u0159\u00ed, m\u00e1 panenko\" est\u00e1 considerado un fito da Nova Vaga Checoslovaca.\nSinopse.\nO departamento de bombeiros voluntarios dunha pequena localidade checoslovaca decide organizar un baile cun sorteo e un concurso de beleza. Os bombeiros tam\u00e9n planean regalar un machado cerimonial ao seu xefe xubilado enfermo de cancro (a\u00ednda que eles cren que el non o sabe)."}
{"id": "497906", "revid": "98629", "url": "https://gl.wikipedia.org/wiki?curid=497906", "title": "L\u00e1sky jedn\u00e9 plavovl\u00e1sky", "text": "L\u00e1sky jedn\u00e9 plavovl\u00e1sky \u00e9 un filme checoslovaco de 1965 dirixido por Milo\u0161 Forman. Conta a historia dunha muller nova, Andula, que ten un traballo rutineiro nunha f\u00e1brica de zapatos e que tenta estabelecer unha relaci\u00f3n amorosa. Foi nomeado \u00f3 \u00d3scar \u00f3 mellor filme en lingua non inglesa na 39\u00aa edici\u00f3n dos premios.\nSinopse.\nAndula \u00e9 unha traballadora que vive nunha colonia dunha f\u00e1brica. Logo dunha festa fai o amor con Milda, pianista dunha banda que visita a colonia. Despois desta experiencia, Andula marcha a Praga, onde vive Milda, sen que el o saiba. Mais Milda vive cos seus pais e comeza unha c\u00f3mica situaci\u00f3n pola visitante inesperada.\nRecepci\u00f3n.\nTrala s\u00faa estrea, \"L\u00e1sky jedn\u00e9 plavovl\u00e1sky\" foi un \u00e9xito popular no seu pa\u00eds e foi proxectado en varios festivais importantes. O filme foi candidato ao Globo de Ouro ao mellor filme estranxeiro e ao \u00d3scar ao mellor filme en lingua non inglesa. A revista \"Empire\" situouno no posto 89 dos \"100 Mellores Filme do Mundo\" en 2010.\nA cr\u00edtica checoslovaca tendeu a centrarse na negatividade que se percib\u00eda no filme sobre as condici\u00f3ns sociais e pol\u00edticas do pa\u00eds, e por iso non foi distribu\u00eddo na Uni\u00f3n Sovi\u00e9tica."}
{"id": "497907", "revid": "23204", "url": "https://gl.wikipedia.org/wiki?curid=497907", "title": "Limon\u00e1dov\u00fd Joe aneb Ko\u0148sk\u00e1 opera", "text": "Limon\u00e1dov\u00fd Joe aneb Ko\u0148sk\u00e1 opera \u00e9 un filme checoslovaco de 1964 dirixido por Vello\u0159ich Lipsk\u00fd e escrito por Ji\u0159\u00ed Brde\u010dka. O filme foi escollido como candidato de Checoslovaquia para o \u00d3scar \u00f3 mellor filme en lingua non inglesa na 37\u00aa edici\u00f3n dos premios, mais finalmente non foi nomeado."}
{"id": "497908", "revid": "23204", "url": "https://gl.wikipedia.org/wiki?curid=497908", "title": "Limon\u00e1dov\u00fd Joe", "text": ""}
{"id": "497909", "revid": "89787", "url": "https://gl.wikipedia.org/wiki?curid=497909", "title": "Ara\u00f1a (filme de 2019)", "text": "Ara\u00f1a \u00e9 un filme chileno de 2019 dirixido por Andr\u00e9s Wood. Estreouse na secci\u00f3n de Cinema Mundial Contemport\u00e1neo do Festival Internacional de Cinema de Toronto. Foi escollido como candidato de Chile para o \u00d3scar \u00f3 mellor filme internacional na 92\u00aa edici\u00f3n dos premios, mais finalmente non foi nomeado."}
{"id": "497910", "revid": "65337", "url": "https://gl.wikipedia.org/wiki?curid=497910", "title": "Christopher Evelyn Blunt", "text": "Christopher Evelyn Blunt, nado en Londres, Inglaterra, o 16 de xullo de 1904, e finado o 20 de novembro de 1987, foi un banqueiro e numism\u00e1tico brit\u00e1nico.\nTraxectoria.\nBlunt era o segundo fillo do reverendo Arthur Stanley Vaughan Blunt e de Hilda Violet Master. Os seus irm\u00e1ns foron o escritor Wilfrid Jasper Walter Blunt e o historiador da arte e esp\u00eda Anthony Frederick Blunt.\nBlunt cursou os seus estudos secundarios no Marlborough College mais, ao contrario dos seus irm\u00e1ns non chegou a recibir formaci\u00f3n universitaria. En 1924 incorporouse \u00e1 compa\u00f1\u00eda bancaria \"Higginson &amp; Co\"., da que se converteu en socio en 1947. \nDurante a II guerra mundial, Blunt foi adscrito inicialmente ao cuartel xeral da forza expedicionaria brit\u00e1nica e m\u00e1is tarde ao cuartel xeral supremo da forza expedicionaria aliada. Blunt obtivo menci\u00f3ns en despachos en 1940, valorando os seus m\u00e9ritos en combate, e for reco\u00f1ecido con diversas condecoraci\u00f3ns, antes de retirarse da carreira militar en 1946 co rango de coronel. \nA figura de Blunt \u00e9 moi salientable como numism\u00e1tico. En 1935 foi elixido director da \"British Numismatic Society\", entidade que posteriormente presidiu entre 1946 e 1950. Do mesmo xeito, entre 1956 e 1951 ocupou o posto de presidente da \"Royal Numismatic Society\" , de Londres. \nLogo da s\u00faa xubilaci\u00f3n na banca, concentrouse na s\u00faa colecci\u00f3n de moedas e nos estudos numism\u00e1ticos, centrados principalmente na moeda medieval das illas brit\u00e1nicas e na moeda anglosaxoa. Unha das s\u00faas contribuci\u00f3ns m\u00e1is sobranceiras \u00e1 numism\u00e1tica foi a s\u00faa dedicaci\u00f3n, como editor xeral, \u00e1 obra monumental \"Sylloge of Coins of the British Isles\", entre os anos 1956 e 1987.\nEn 1990, o Museo Fitzwilliam, da Universidade de Cambridge, adquiriu a s\u00faa colecci\u00f3n de 3.663 moedas anglosaxoas, moedas medievais e fichas comerciais brit\u00e1nicas, unha das colecci\u00f3ns privadas m\u00e1is importantes no seu x\u00e9nero.\nNo \u00e1mbito familiar, Blunt casou o 16 de outubro de 1930 con Elizabeth Rachel Bazley, con quen tivo d\u00faas fillas (Anne Caroline e Judith Elisabeth) e un fillo (Simon Wilfrid).\nPremio Blunt.\nAdemais dos reco\u00f1ecementos recibidos por Christopher Evelyn Blunt, a \"British Numismatic Society\" estableceu na s\u00faa honra o Premio Blunt. Tr\u00e1tase dun premio de periodicidade trianual outorgado individualmente a unha persoa, membro ou non da Sociedade, pola s\u00faa contribuci\u00f3n destacada aos estudos numism\u00e1ticos. O seu obxectivo \u00e9 fundamentalmente apoiar os novos investigadores, motivo polo que se lles d\u00e1 preferencia aos que te\u00f1an menos de 35 anos.\nEstes son os investigadores galardoados co Premio Blunt desde a s\u00faa creaci\u00f3n en 1987:"}
{"id": "497911", "revid": "65337", "url": "https://gl.wikipedia.org/wiki?curid=497911", "title": "Christopher Blunt", "text": ""}
{"id": "497912", "revid": "65337", "url": "https://gl.wikipedia.org/wiki?curid=497912", "title": "Christopher E. Blunt", "text": ""}
{"id": "497913", "revid": "65337", "url": "https://gl.wikipedia.org/wiki?curid=497913", "title": "C. E. Blunt", "text": ""}
{"id": "497916", "revid": "23204", "url": "https://gl.wikipedia.org/wiki?curid=497916", "title": "Y de pronto el amanecer", "text": "Y de pronto el amanecer \u00e9 un filme chileno de 2017 dirixido por Silvio Caiozzi. Foi escollido como candidato de Chile para o \u00d3scar \u00f3 mellor filme en lingua non inglesa na 91\u00aa edici\u00f3n dos premios, mais finalmente non foi nomeado. Ga\u00f1ou o Grand Prix des Am\u00e9riques, o premio principal do Festival de Cinema do Mundo de Montreal en 2017."}
{"id": "497918", "revid": "23204", "url": "https://gl.wikipedia.org/wiki?curid=497918", "title": "Neruda (filme)", "text": "Neruda \u00e9 un filme de 2016 dirixido por Pablo Larra\u00edn. \u00c9 unha coproduci\u00f3n internacional entre Chile, a Arxentina, Francia, Espa\u00f1a e os Estados Unidos de Am\u00e9rica. A historia mestura elementos de realidade e ficci\u00f3n, e relata os acontecementos dram\u00e1ticos da supresi\u00f3n brutal dos comunistas en Chile en 1948, e como o poeta Pablo Neruda fuxir da represi\u00f3n.\nFoi escollido como candidato de Chile para o \u00d3scar \u00f3 mellor filme internacional na 89\u00aa edici\u00f3n dos premios, mais finalmente non foi nomeado."}
{"id": "497920", "revid": "5863", "url": "https://gl.wikipedia.org/wiki?curid=497920", "title": "Museo de Arte Moderna de Nova York", "text": ""}
{"id": "497921", "revid": "98629", "url": "https://gl.wikipedia.org/wiki?curid=497921", "title": "I-1K", "text": "O bus I-1K \u00e9 un tipo de bus para sat\u00e9lites fabricado na India.\nCaracter\u00edsticas.\nO bus I-1K \u00e9 fabricado pola axencia espacial india ISRO. Est\u00e1 pensado para ser usado en sat\u00e9lites na \u00f3rbita xeoestacionaria, pero pode adaptarse a outras funci\u00f3ns, como misi\u00f3ns interplanetarias. O corpo central ten forma de caixa de 1,505 x 1,476 x 1,530 m, cunha masa sen propelente de 500 kg e podendo albergar unha carga \u00fatil de 100kg. Os paneis solares poden proporcionar ata 1000 W de potencia e ten unha esperanza de vida de 7 anos.\nUsouse por primeira vez no sat\u00e9lite METSAT 1, para logo ser usado polos sat\u00e9lites da serie IRNSS, os GSat e GISAT e logo a sonda marciana Mars Orbiter Mission."}
{"id": "497923", "revid": "98629", "url": "https://gl.wikipedia.org/wiki?curid=497923", "title": "I-2K", "text": "O bus I-2K \u00e9 un tipo de bus para sat\u00e9lites fabricado na India.\nCaracter\u00edsticas.\nO bus I-2K \u00e9 fabricado pola axencia espacial india ISRO. Est\u00e1 pensado para ser usado en sat\u00e9lites de cerca de 2000 kg na \u00f3rbita xeoestacionaria ou adaptarse a outras funci\u00f3ns, como misi\u00f3ns interplanetarias. O corpo central ten forma de caixa de 1,65 x 1,53 x 3,0 m, cunha masa sen propelente de 600 kg e podendo albergar unha carga \u00fatil de 200kg. Os paneis solares poden proporcionar ata 2800 W de potencia e ten unha esperanza de vida de 12 anos.\nUsouse por primeira vez no sat\u00e9lite GSat 1 en 2001, para logo ser usado polos sat\u00e9lites da serie Insat, alg\u00fans GSat e HYLAS 1."}
{"id": "497924", "revid": "89787", "url": "https://gl.wikipedia.org/wiki?curid=497924", "title": "Nova Vaga Checoslovaca", "text": "A Nova Vaga Checoslovaca \u00e9 unha expresi\u00f3n referida aos cineastas checoslovacos que comezaron a rodar filmes na d\u00e9cada de 1960. Entre os directores que adoitan ser inclu\u00eddos est\u00e1n Milo\u0161 Forman, V\u011bra Chytilov\u00e1, Ivan Passer, Pavel Jur\u00e1\u010dek, Ji\u0159\u00ed Menzel, Jan N\u011bmec, Jaromil Jire\u0161, Evald Schorm, Hynek Bo\u010dan, Juraj Herz, Juraj Jakubisko e \u0160tefan Uher. O movemento chegou a ser chamado o \"milagre cinematogr\u00e1fico checoslovaco\".\nCaracter\u00edsticas.\nOs filmes tocaban temas que os cineastas anteriores dos pa\u00edses comunistas adoitaban non tratar para evitar as obxecci\u00f3ns da censura, como a mocidade desorientada que aparece en \"\u010cern\u00fd Petr\" (1963) e \"L\u00e1sky jedn\u00e9 plavovl\u00e1sky\" (1965), ou os atrapados nun rodop\u00edo surrealista como en \"Sedmikr\u00e1sky\" (1966) e \"Valerie a t\u00fdden div\u016f\" (1970). Os filmes \u00e1s veces amosaban un humor negro e absurdo oposto aos filmes sociais realistas da d\u00e9cada de 1950.\nA Nova Vaga Checoslovaca diferenciouse da Nouvelle Vague francesa en que ti\u00f1an narraci\u00f3ns m\u00e1is fortes e que como os directores formaban parte dunha industria cinematogr\u00e1fica nacionalizada, ti\u00f1an maior acceso aos estudios e aos fondos estatais. Tam\u00e9n fixeron m\u00e1is adaptaci\u00f3ns, como a versi\u00f3n de Jaromil Jire\u0161 da novela de Milan Kundera \"\u017dert\" (1969). No IV Congreso da Uni\u00f3n de Escritores Cinematogr\u00e1ficos en 1967, o propio Kundera describiu esta vaga de cinema como unha parte importante da historia da literatura checoslovaca.\nFilmes checos.\nA maior\u00eda dos filmes rodados durante a Nova Vaga eran en checo. Moitos directores proced\u00edan da prestixiosa FAMU, situada en Praga, mentres que os estatais estudios Barrandov estaban situados nos arredores da cidade. Alg\u00fans destacados directores checos foron Milo\u0161 Forman, que dirixiu \"Ho\u0159\u00ed, m\u00e1 panenko\", \"\u010cern\u00fd Petr\" e \"L\u00e1sky jedn\u00e9 plavovl\u00e1sky\" nesa \u00e9poca, V\u011bra Chytilov\u00e1 co\u00f1ecida polo seu filme \"Sedmikr\u00e1sky\", e Ji\u0159\u00ed Menzel, que co filme \"Ost\u0159e sledovan\u00e9 vlaky\" (1966) ga\u00f1ou o \u00d3scar ao mellor filme en lingua non inglesa.\nFilmes eslovacos.\n\"Obchod na korze\" (1965) ga\u00f1ou o \u00d3scar ao mellor filme en lingua non inglesa en 1966. A\u00ednda que non est\u00e1 considerado como parte da Nova Vaga porque foi dirixido por J\u00e1n Kad\u00e1r e Elmar Klos, que eran dunha xeraci\u00f3n anterior, o filme \u00e9 xustamente tradicional. Juraj Jakubisko, \u0160tefan Uher ou Du\u0161an Han\u00e1k foron cineastas eslovacos que formaron parte do movemento."}
{"id": "497925", "revid": "47401", "url": "https://gl.wikipedia.org/wiki?curid=497925", "title": "Nova Onda Checoslovaca", "text": ""}
{"id": "497926", "revid": "98629", "url": "https://gl.wikipedia.org/wiki?curid=497926", "title": "I-3K", "text": "O bus I-3K \u00e9 un tipo de bus para sat\u00e9lites fabricado na India.\nCaracter\u00edsticas.\nO bus I-3K \u00e9 fabricado pola axencia espacial india ISRO. Est\u00e1 pensado para ser usado en sat\u00e9lites de cerca de 3000 kg na \u00f3rbita xeoestacionaria. Pode proporcionar ata 6500 W de potencia.\nUsouse por primeira vez no sat\u00e9lite Insat 4A en 2005, para logo ser usado por alg\u00fans sat\u00e9lites da serie Insat e alg\u00fans GSat."}
{"id": "497927", "revid": "98629", "url": "https://gl.wikipedia.org/wiki?curid=497927", "title": "Dangerous Lies (filme de 2020)", "text": "Dangerous Lies \u00e9 un filme estadounidense de 2020 dirixido por Michael Scott a partir dun gui\u00f3n de David Golden. Est\u00e1 protagonizado por Camila Mendes, Jessie T. Usher, Jamie Chung, Cam Gigandet, Sasha Alexander e Elliott Gould. Estreouse o 30 de abril de 2020 a trav\u00e9s de Netflix.\nProduci\u00f3n.\nEn abril de 2019, anunciouse que Camila Mendes asinou para protagonizar o filme, con Michael Scott como director e David Golden como guionista, sendo Netflix o distribuidor. En maio de 2019, Jessie T. Usher, Jamie Chung, Cam Gigandet, Sasha Alexander e Elliott Gould un\u00edronse \u00f3 elenco.\nRodaxe.\nA fotograf\u00eda principal comezou en abril de 2019."}
{"id": "497928", "revid": "1505", "url": "https://gl.wikipedia.org/wiki?curid=497928", "title": "Rally de Ourense de 1991", "text": "O Rally de Ourense de 1991 foi a 24\u00ba edici\u00f3n de dito rally. Foi puntuable para a tempada 1991 do Campionato de Galicia de Rally, as\u00ed como para o Campionato de Espa\u00f1a de Rallys. Celebrouse o 16 de xu\u00f1o de 1991 e o vencedor foi o uruguaio Gustavo Trelles."}
{"id": "497929", "revid": "22570", "url": "https://gl.wikipedia.org/wiki?curid=497929", "title": "Rally Botafumeiro de 1991", "text": "O Rally Botafumeiro de 1991 foi a 6\u00aa edici\u00f3n de dito rally e a quinta proba da tempada 1991 do Campionato de Galicia de Rally. Celebrouse o 6 de xullo de 1991 e o vencedor foi Arturo Rial sobre un Citr\u00f6en AX Sport.\nResumo.\nGerm\u00e1n Castrill\u00f3n dominou o rally Ford Sierra Cosworth case ata o final, pero sa\u00eduse da estrada no \u00faltimo treito, polo que tivo que abandonar a proba. Isto aproveitouno Arturo Rial, sobre un Citro\u00ebn AX Sport, para lograr a s\u00faa primeira e \u00fanica vitoria da tempada. En segunda posici\u00f3n chegou o Peugeot 205 GTI de Manolo Senra e en terceira Jorge P\u00e9rez cun Renault Clio 16v."}
{"id": "497930", "revid": "5863", "url": "https://gl.wikipedia.org/wiki?curid=497930", "title": "Pr\u00e9stamo", "text": ""}
{"id": "497931", "revid": "89787", "url": "https://gl.wikipedia.org/wiki?curid=497931", "title": "Acinetobacter", "text": "Acinetobacter \u00e9 un x\u00e9nero de bacterias gramnegativas que pertencen \u00e1 clase das Gammaproteobacterias. As especies de \"Acinetobacter\" son oxidase negativas, mostran un movemento a sacudidas, e aparecen en pares vistas ao microscopio.\nSon importantes organismos do solo, onde contrib\u00faen \u00e1 mineralizaci\u00f3n de, por exemplo, compostos arom\u00e1ticos. As especies de \"Acinetobacter\" son unha fonte importante de infecci\u00f3ns en pacientes debilitados ingresados en hospitais, especialmene a especie \"Acinetobacter baumannii\".\nDescrici\u00f3n.\nAs especies do x\u00e9nero \"Acinetobacter\" son aerobias estritos, non fermentadoras, gramnegativas e con forma de bacilo. Non obstante, mostran principalmente unha morfolox\u00eda cocobacilar en \u00e1gar no selectivo. Os bacilos predominan en medios flu\u00eddos, especialmente durante o inicio do seu crecemento.\nA morfolox\u00eda das especies de \"Acinetobacter\" pode ser bastante variable en esp\u00e9cimess cl\u00ednicos humanos con tinguidura de Gram e non se pode usar para diferenciar as \"Acinetobacter\" doutros axentes com\u00fans de infecci\u00f3n.\nA maior\u00eda das cepas de \"Acinetobacter\", excepto algunhas das cepas de \"A. lwoffii\", crecen ben en \u00e1gar MacConkey (sen sal). A\u00ednda que son clasificadas oficialmente como non fermentadoras de lactosa, a mi\u00fado mostran ser parcialmente fermentadoras de lactosa cando crecen en \u00e1gar MacConkey. Son oxidase negativas, catalase positivas, indol negativas, clasif\u00edcanse como non m\u00f3biles nos cultivos (independenttemente da motilidade a sacudidas microsc\u00f3pica) e xeralmente nitrato negativas.\nAs bacterias do x\u00e9nero \"Acinetobacter\" forman inclusi\u00f3ns intracelulares de polihidroxialcanoatos baixo certas condici\u00f3ns ambientais (por exemplo, falta de elementos como o f\u00f3sfor, nitr\u00f3xeno ou ox\u00edxeno combinado cun subministraci\u00f3n excesiva de fontes de carbono).\nEtimolox\u00eda.\n\"Acinetobacter\" \u00e9 unha palabra composta procedente do grego cient\u00edfico [\u03b1 + \u03ba\u03af\u03bd\u03b7\u03c4\u03bf + \u03b2\u03b1\u03ba\u03c4\u03b7\u03c1(\u03af\u03b1)], que significa 'bacilo que non \u00e9 m\u00f3bil'.\nTaxonom\u00eda.\nO x\u00e9nero \"Acinetobacter\" comprende 38 nomes de especies v\u00e1lidos (ver cadro).\nIdentificaci\u00f3n.\nA identificaci\u00f3n das species de \"Acinetobacter\" \u00e9 complicada pola falta de t\u00e9cnicas de identificaci\u00f3n est\u00e1ndar. Inicialmente, a identificaci\u00f3n baseouse nas caracter\u00edsticas fenot\u00edpicas como a temperatura de crecemento, morfolox\u00eda da colonia, medio de crecemento, fontes de carbono, hidr\u00f3lise de xelatinas, fermentaci\u00f3n da glicosa, entre outras. Este m\u00e9todo permite a identificaci\u00f3n do complexo \"A. calcoaceticus\u2013A. baumannii\" pola formaci\u00f3n de colonias lisas, redondas e mucoides a 37\u00a0\u00b0C. Especies estreitamente relacionadas non se poden diferenciar e as especies do x\u00e9nero como \"A. baumannii\" e outras non se poden identificar fenotipicamente.\nComo a\u00ednda non \u00e9 posible a identificaci\u00f3n de rutina no laboratorio microbiol\u00f3xico cl\u00ednico, os illamentos de \"Acinetobacter\" son divididos e agrupados en tres grandes complexos:\nDiferentes especies de bacterias deste x\u00e9nero poden identificarse usando fluorescencia-lactosa-desnitrificaci\u00f3n para determinar a cantidade de \u00e1cido producido polo metabolismo da glicosa. O outro test de identificaci\u00f3n fiable a nivel de x\u00e9nero \u00e9 o ensaio de transformaci\u00f3n do ADN cromos\u00f3mico. Neste ensaio, un mutante auxotr\u00f3fico do tript\u00f3fano naturalmente competente de \"Acinetobacter baylyi\" (BD4 trpE27) \u00e9 transformado co ADN total dun illado suposto de \"Acinetobacter\" e a mestura de transformaci\u00f3n \u00e9 situada nun \u00e1gar de infusi\u00f3n de cerebro e coraz\u00f3n. O crecemento \u00e9 ent\u00f3n colleitado despois dunha incubaci\u00f3n durante 24 h a 30\u00a0\u00b0C, sem\u00e9ntase nun \u00e1gar m\u00ednimo para \"Acinetobacter\" (AMA), e inc\u00fabase a 30\u00a0\u00b0C durante 108 h. O crecemento en AMA indica un ensaio de transformaci\u00f3n positivo e confirma que o illamento \u00e9 un membro do x\u00e9nero \"Acinetobacter\". Poden utilizarse \"E. coli\" HB101 e \"A. calcoaceticus\" MTCC1921T como controis negativos e positivos, respectivamente.\nAlg\u00fans m\u00e9todos moleculares usados na identificaci\u00f3n de especies son a PCR baseada en secuencia palindr\u00f3mica extrax\u00e9nica repetitiva, ribotipificaci\u00f3n, electroforese en xel de campo pulsado (PFGE), ADN polim\u00f3rfico amplificado aleatoriamente, polimorfismo de lonxitude de fragmento amplificado (AFLP), restrici\u00f3n e an\u00e1lise de secuencia de ARNt e espazadores de xenes de ARNr de 16S-23S, e an\u00e1lise de restrici\u00f3n de ADN ribos\u00f3mico de 16S amplificado (ARDRA). A PFGE, o AFLP e a ARDRA son m\u00e9todos com\u00fans validados, hoxe en uso debido \u00e1 s\u00faa capacidade discriminativa. Por\u00e9n, a maior\u00eda dos m\u00e9todos m\u00e1is recentes incl\u00faen tipificaci\u00f3n de secuencias multilocus e PCR multilocus e espectrometr\u00eda de masas de ionizaci\u00f3n electrospray, que est\u00e1n baseadas na amplificaci\u00f3n de xenes de mantemento altamente conservados e poden utilizarse para estudar as relaci\u00f3ns xen\u00e9ticas entre diferentes illamentos.\nH\u00e1bitat.\nAs especies de \"Acinetobacter\" est\u00e1n amplamente distribu\u00eddas na natureza e aparecen comunmente no solo e na auga. A s\u00faa capacidade de sobrevivir en superficies h\u00famidas e sacas, as\u00ed como de soportar a exposici\u00f3n a varios desinfectantes com\u00fans, permite que algunhas especies de \"Acinetobacter\" sobrevivan en ambientes hospitalarios. Ademais, as especies de \"Acinetobacter\" poden crecer nun amplo intervalo de temperaturas, polo que poden sobrevivir nuha ampla gama de ambientes.\nImportancia cl\u00ednica.\n\"Acinetobacter\" \u00edllase frecuentemente en infecci\u00f3ns nosocomiais, e \u00e9 especialmente frecuente en unidades de coidados intensivos, onde son com\u00fans tanto casos espor\u00e1dicos coma epid\u00e9micos e end\u00e9micos. \"A. baumannii\" \u00e9 unha causa frecuente de pneumonias adquiridas en hospitais, especialmente de comezo tard\u00edo, como as pneumon\u00eda asociadas a ventilador pulmonar. Pode causar outras infecci\u00f3ns, como infecci\u00f3ns cut\u00e1neas ou de feridas, bacteremias e meninxites, pero \"A. lwoffi\" \u00e9 a principal responsable destas \u00faltimas.\nDentro de \"Acinetobacter\", \"A. baumannii\" \u00e9 a maior causa de enfermidades humanas, e foi implicada en varios tipos de infecci\u00f3ns adquiridas en hospitais como bacteremias, infecci\u00f3ns do tracto urinario, meninxites secundarias, endocardite infectiva e infecci\u00f3ns en feridas e queimaduras. En concreto, \"A. baumannii\" \u00e9 illada frecuentemente como causa de pneumon\u00eda adquirida en hospitais entre pacientes ingresados en unidades de coidados intensivos. Entre os factores de risco est\u00e1n a intubaci\u00f3n por longo tempo e a aspiraci\u00f3n traqueal ou pulmonar. Na maior\u00eda dos casos de pneumon\u00eda asociada a ventilador, o equipamento utilizado para a ventilaci\u00f3n artificial, como tubos endotraqueais ou de broncoscopias serven como fonte de infecci\u00f3n e te\u00f1en como resultado a colonizaci\u00f3n do tracto respiratorio inferior por \"A. baumannii\". Nalg\u00fans casos as bacterias poden pasar despois ao torrente circularorio, orixinando bacteremias con taxas de mortalidade entre o 32% ao 52%. As infecci\u00f3ns urinarias causadas por \"A. baumannii\" parecen estar asociadas coa cateterizaci\u00f3n continua e coa terapia de antibi\u00f3ticos. \"A. baumannii\" tam\u00e9n pode infectar a pel e tecidos brandos en lesi\u00f3ns traum\u00e1ticas e feridas poscir\u00farxicas. \"A. baumannii\" infecta frecuentemente queimaduras e pode causar complicaci\u00f3ns debido \u00e1 dificultade para o seu tratamento e erradicaci\u00f3n. A\u00ednda que menos com\u00fan, hai evidencias que ligan esta bacteria coa meninxite, normalmente despois dunha cirurx\u00eda invasiva, e, en casos moi raros, coa meninxite primaria adquirida na comunidade, da cal a maior\u00eda das v\u00edtimas son nenos. Alg\u00fans informes de casos tam\u00e9n ligan \"A. baumannii\" coa endocardite, queratite, peritonite e moi raramente con sepses neonatais mortais.\nA importancia cl\u00ednica de \"A. baumannii\" d\u00e9bese parcialmente \u00e1 s\u00faa capacidade de desenvolver resistencia contra moitos antibi\u00f3ticos. Os informes indican que pos\u00fae resistencia contra as cefalosporinas de amplo espectro, antibi\u00f3ticos \u03b2-lact\u00e1micos, aminoglic\u00f3sidos e quinolonas. A resistencia a carbapenems tam\u00e9n se observa cada vez m\u00e1is. \"A. baumannii\" pode sobrevivir sobre a pel humana ou superficies secas durante semanas e \u00e9 resistente a varios desinfectantes, o que fai que sexa doado que se espalle en instalaci\u00f3ns hospitalarias. Os xenes de resistencia a antibi\u00f3ticos adoitan estar en pl\u00e1smidos e os pl\u00e1smidos presentes en cepas de \"Acinetobacter\" poden ser transferidos a outras bacterias pat\u00f3xenas por transferencia horizontal de xenes.\nEn individuos sans, as colonias de \"Acinetobacter\" na pel correlaci\u00f3nanse cunha baixa incidencia de alerxias; As \"Acinetobacter\" p\u00e9nsase que son protectoras da alerxia.\nTratamento.\nAs especies de \"Acinetobacter\" son resistentes de forma innata a moitos tipos de antibi\u00f3ticos, como a penicilina, cloranfenicol e a mi\u00fado a aminoglic\u00f3sidos. Informouse de resistencia a fluoroquinolonas durante as terapias, que tivo como resultado un incremento da resistencia a outras clases de f\u00e1rmacos por medio dun efluxo activo do f\u00e1rmaco. As CDC informaron dun dr\u00e1stico incremento da resistencia a antibi\u00f3ticos de cepas de \"Acinetobacter\" e os carbapenems son reco\u00f1ecidos como o tratamento de referencia e tam\u00e9n de \u00faltimo recurso. As especies de \"Acinetobacter\" te\u00f1en a caracter\u00edstica pouco com\u00fan de que son sensibles ao sulbactam, que se usa comunmente para inhibir a beta-lactamase bacteriana, pero isto \u00e9 un exemplo das propiedades antibacterianas do propio sulbactam.\nEn novembro de 2004, as CDC informaron dun incremento no n\u00famero de infecci\u00f3ns na corrente sangu\u00ednea por \"A. baumannii\" en pacientes en instalaci\u00f3ns m\u00e9dicas militares nas cales se trataban os feridos de guerra nas rexi\u00f3ns de Iraq/Kuwait e Afganist\u00e1n. A maior\u00eda destas eran resistentes a multif\u00e1rmacos. Entre un conxunto de illamentos do Walter Reed Army Medical Center, 13 (35%) eran susceptibles s\u00f3 ao imipenem e 2 (4%) eran resistentes a todos os f\u00e1rmacos probados. Un axente antimicrobiano, a colistina (polimixina E), foi utilizada para tratar infecci\u00f3ns con resistencia a multif\u00e1rmacos por \"A. baumannii\"; por\u00e9n, as probas para a susceptibilidade antimicrobiana \u00e1 colistina non se realizaron nos illamentos descritos no informe. Como \"A. baumannii\" pode sobrevivir en superficies secas ata 20 d\u00edas, presenta un alto risco de espallamento e contaminaci\u00f3n en hospitais, po\u00f1endo potencialmente en risco a pacientes inmunocomprometidos e outros perante infecci\u00f3ns resistentes a f\u00e1rmacos, que son a mi\u00fado mortais e, en xeral, caras de tratar.\nOs informes suxiren que esta bacteria \u00e9 susceptible \u00e1 terapia de fagos.\nOs olig\u00f3meros antisentido para o silenciamento de xenes nunha forma denominada olig\u00f3meros morfolino fosforodiamidato conxugados a p\u00e9ptidos inhiben o crecemento en tests realizados en animais infectados por \"A. baumannii\" resistente a antibi\u00f3ticos.\nT\u00e9cnica as\u00e9ptica.\nNalg\u00fans pa\u00edses ensai\u00e1ronse t\u00e9cnicas para evitar a infecci\u00f3n por \"Acinetobacter\". Investigouse a frecuencia de infecci\u00f3ns nosocomiais en hospitais brit\u00e1nicos do National Health Service para comprobar a efectividade de ani\u00f3ns para a purificaci\u00f3n do aire, e atopouse que as infecci\u00f3ns de \"Acinetobacter\" por v\u00eda a\u00e9rea repetidas nun pavill\u00f3n hospitalario eran eliminadas pola instalaci\u00f3n dun ionizador de aire negativo, de modo que a taxa de infecci\u00f3n caeu a cero.\nTransformaci\u00f3n natural.\nA transformaci\u00f3n bacteriana implica a transferencia de ADN desde un doante a unha bacteria receptora a trav\u00e9s do medio l\u00edquido intermedio. As bacterias receptoras deben entrar primeiro nun estado fisiol\u00f3xico especial denominado competencia para recibir o ADN do doante. \"A.\u00a0calcoaceticus\" \u00e9 inducida a facerse competente para a transformaci\u00f3n natural por diluci\u00f3n dun cultivo estacionario nun medio nutriente fresco. A competencia p\u00e9rdese gradualmente durante o crecemento exponencial prolongado e durante un per\u00edodo despois da entrada no estado estacionario. O ADN captado pode utilizarse para reparar os danos no ADN ou como medio de intercambiar informaci\u00f3n xen\u00e9tica por transferencia horizontal de xenes. A transformaci\u00f3n natural en \"A. calcoaceticus\" pode protexer contra a exposici\u00f3n a condici\u00f3ns que danan o ADN no ambiente natural destas bacterias, como parece ser o caso con outras especies de bacterias capaces de transformaci\u00f3n."}
{"id": "497936", "revid": "5863", "url": "https://gl.wikipedia.org/wiki?curid=497936", "title": "Pr\u00e9stamo l\u00e9xico", "text": ""}
{"id": "497946", "revid": "109216", "url": "https://gl.wikipedia.org/wiki?curid=497946", "title": "Infrared Background Signature Survey", "text": "Infrared Background Signature Survey ou IBSS foi un sat\u00e9lite artificial da Forza A\u00e9rea dos Estados Unidos lanzado o 28 de abril de 1991 mediante o transbordador espacial Discovery durante a misi\u00f3n STS-39 desde Cabo Ca\u00f1averal.\nCaracter\u00edsticas.\nIBSS viaxou ao espazo na bodega do transbordador, desde onde foi liberado para facer as s\u00faas observaci\u00f3ns para logo ser recollido e devolto a terra. A s\u00faa misi\u00f3n principal foi realizar experimentos para o desenvolvemento de sensores de detecci\u00f3n de m\u00edsiles bal\u00edsticos.\nIBSS estaba patrozinado pola Organizaci\u00f3n da Iniciativa de Defensa Estrat\u00e9xica ou \"SDIO\". A carga a bordo do sat\u00e9lite estaba composta por un sensor infravermello, un sensor multiespectral para observar en varias lonxitudes de onda, d\u00faas c\u00e1maras de televisi\u00f3n para baixas intensidades de luz e equipamento de soporte. Unha vez en voo libre, IBSS observou o comportamento dos motores do sistema de control de posici\u00f3n do transbordador para usalo como perfil para o desenvolvemento de sensores capaces de detectar o mesmo tipo de sinatura no espazo, indicativo doutros sistemas de control de posici\u00f3n como o dos m\u00edsiles bal\u00edsticos durante manobras de correcci\u00f3n de traxectoria. Parte dos experimentos de IBSS tam\u00e9n implicaban a solta de diferentes tipos de gases no baleiro para estudar o seu comportamento e caracterizalos para mellorar a detecci\u00f3n de gases parecidos durante o voo de m\u00edsiles bal\u00edsticos. Ao final da s\u00faa misi\u00f3n IBSS foi recollido polo transbordador e devolto a terra, o 2 de maio de 1991."}
{"id": "497947", "revid": "72012", "url": "https://gl.wikipedia.org/wiki?curid=497947", "title": "IBSS", "text": ""}
{"id": "497948", "revid": "65337", "url": "https://gl.wikipedia.org/wiki?curid=497948", "title": "Sylloge of Coins of the British Isles", "text": "O Sylloge of the Coins of the British Isles (SCBI) \u00e9 un proxecto editorial en curso consistente na publicaci\u00f3n progresiva de todas as colecci\u00f3ns numism\u00e1ticas radicadas en museos e algunhas de titularidade privada correspondentes a moedas das illas brit\u00e1nicas. Os cat\u00e1logos desta serie amosan detalles concretos e ilustraci\u00f3ns de cada exemplar.\nTodas as moedas anglosaxoas e normandas inclu\u00eddas neste proxecto est\u00e1n recollidas na base de datos SCBI, con sede no Departamento de Moedas e Medallas do Museo Fitzwilliam, da Universidade de Cambridge.\nHistoria.\nO proxecto \"Sylloge of the Coins of the British Isles\" foi concibido en 1950 por Christopher Blunt e outros membros da \"British Numismatic Society\" e da \"Royal Numismatic Society\", de Londres, e en 1956 estableceuse un comit\u00e9 a\u00ednda non oficial, mais que gozou xa do reco\u00f1ecemento da Academia Brit\u00e1nica. O primeiro volume, dedicado \u00e1s moedas anglosaxoas das colecci\u00f3ns do propio Museo Fitzwilliam, foi preparado por Philip Grierson e viu a luz dous anos m\u00e1is tarde, en 1958.\nDesde esa data f\u00f3ronse publicando m\u00e1is de 70 volumes, que abranguen as colecci\u00f3ns de museos e de colecci\u00f3ns privadas salientables de Gran Breta\u00f1a, os Estados Unidos, Alema\u00f1a, Rusia, Suecia, Dinamarca, Finlandia, Polonia, Letonia e outros pa\u00edses, e est\u00e1n en preparaci\u00f3n novos volumes para a s\u00faa publicaci\u00f3n nos anos vindeiros.\nAs principais lagoas na cobertura da serie radican no Departamento de Moedas e Medallas do Museo Brit\u00e1nico e na Colecci\u00f3n Real de Moedas de Estocolmo, xa que o labor para abordar a catalogaci\u00f3n destas colecci\u00f3ns \u00e9 inmenso e a\u00ednda comezou a abordarse cunha perspectiva integral en datas recentes. Ao mesmo tempo, alg\u00fans outros volumes, como o que aborda a colecci\u00f3n de Cambridge, precisan unha actualizaci\u00f3n substancial.\nComit\u00e9 editorial.\nDesde os seus inicios, a t\u00f3nica do proxecto consistiu en manter unha personalidade da historiograf\u00eda anglosaxoa como presidente do comit\u00e9 editorial. Ata o momento foron:\nOs editores xerais do proxecto foron:\nVolumes.\nEstes son os volumes publicados ata o momento:"}
{"id": "497949", "revid": "23204", "url": "https://gl.wikipedia.org/wiki?curid=497949", "title": "Escudo de Mal\u00ed", "text": "O escudo de armas de Mal\u00ed \u00e9 un emblema nacional formado por un c\u00edrculo cargado cun paxaro na parte superior, unha mesquita no centro flanqueada por dous arcos e frechas, e o sol crecente no fondo. Foi adoptado trece anos ap\u00f3s o pa\u00eds acadou a independencia, sendo o selo da Rep\u00fablica de Mal\u00ed dende 1973. \u00c9 utilizado en documentos oficiais como escudo de armas.\nHistoria.\nMal\u00ed acadou a independencia en agosto de 1960, cando se separou do Senegal e se converteu nun estado independente de seu, desaparecendo dese xeito a breve Federaci\u00f3n de Mal\u00ed que un\u00eda as d\u00faas naci\u00f3ns. O selo de Mal\u00ed foi dese\u00f1ado pouco despois, o cal \u00e9 case id\u00e9ntico \u00f3 selo actual ag\u00e1s polas cores. Compo\u00f1\u00edase dun c\u00edrculo vermello arrodeado por un bordo verde. O actual selo foi adoptado oficialmente o 20 de outubro de 1973, baixo a Ordinance no. 56 do CMLN (Comit\u00e9 Militar para a Liberaci\u00f3n Militar). \u00c9 empregado nos documentos oficiais no canto dun escudo de armas, un s\u00edmbolo her\u00e1ldico que o pa\u00eds xamais adoptou."}
{"id": "497950", "revid": "65337", "url": "https://gl.wikipedia.org/wiki?curid=497950", "title": "Sylloge of the Coins of the British Isles", "text": ""}
{"id": "497951", "revid": "98629", "url": "https://gl.wikipedia.org/wiki?curid=497951", "title": "Fernando de Oliveira Guimar\u00e3es", "text": "Fernando de Oliveira Guimar\u00e3es, m\u00e1is co\u00f1ecido como Fernando Guimar\u00e3es nado no Porto o 3 de febreiro de 1928, \u00e9 un poeta, ensa\u00edsta, dramaturgo e tradutor portugu\u00e9s.\nTraxectoria.\nLicenciado en Ci\u00eancias Hist\u00f3rico-Filos\u00f3ficas na Universidade de Co\u00edmbra, exerceu funci\u00f3ns de docencia no ensino secundario e formou parte, como investigador, do Centro de Estudos do Pensamento Portugu\u00eas da Universidade Cat\u00f3lica Portuguesa.\n\u00c9 autor de ensaios sobre a literatura portuguesa, sobre todo do per\u00edodo que decorre entre o s\u00e9culo XIX e o XXI, e temas relacionados coa historia da est\u00e9tica en Portugal e coa filosof\u00eda da arte: po\u00e9ticas finisseculares, modernista, de vanguarda, presencista, neorrealista e do final da modernidade.\nCanto \u00e1 poes\u00eda, a tem\u00e1tica amorosa e a consciencia da morte, a reflexi\u00f3n sobre a poes\u00eda e sobre o car\u00e1cter ontol\u00f3xico da linguaxe o reflexo da especulaci\u00f3n filos\u00f3fica heideggeriana e plat\u00f3nica, a tendencia para o verso regular constit\u00faen algunhas das caracter\u00edsticas presentes en \"A Face Junto ao Vento,\" retomadas en obras po\u00e9ticas posteriores.\nColaborou e exerceu a cr\u00edtica literaria en diversos xornais e revistas, como \"O Com\u00e9rcio do Porto, \u00c1rvore, Eros, Bandarra, Col\u00f3quio-Letras, Persona, Sema e Jornal de Letras\".\nTraduciu obras de Lord Byron, Dylan Thomas ou John Keats en colaboraci\u00f3n con Maria de Lourdes Guimar\u00e3es, Hugo von Hofmannsthal e Elaine Feinstein.\nO 9 de xu\u00f1o de 1995 foi feito Comendador da Orde Militar de Sant'Iago da Espada."}
{"id": "497952", "revid": "6818", "url": "https://gl.wikipedia.org/wiki?curid=497952", "title": "Xes\u00fas Castro Y\u00e1\u00f1ez", "text": ""}
{"id": "497954", "revid": "1131", "url": "https://gl.wikipedia.org/wiki?curid=497954", "title": "El\u00edas Portela", "text": "El\u00edas Portela Fern\u00e1ndez, nado en Cangas en 1981, \u00e9 un poeta e tradutor en galego, castel\u00e1n e island\u00e9s, lingua na que publica baixo o pseud\u00f3nimo de El\u00edas Kn\u00f6rr.\nTraxectoria.\nObra en galego.\nComezou na adolescencia dentro do grupo de poetas do IES Mar\u00eda Soli\u00f1o e recibiu un acc\u00e9sit de poes\u00eda no XXVII Certame Literario Minerva do C. M. Peleteiro (1999) polo poemario \"Maceira verde, laranxas azuis; maceira verde, laranxas azuis; maceira verde, laranxas azuis\". Nos anos seguintes deixou a escritura e os recitais, ata que en 2008 publicou \"Imaxes na Pel\" na editorial Morgante. En 2010 sa\u00edu \u00e1 luz o seu segundo libro en galego \"Cos Peitos Desenchufados\" en Edici\u00f3ns Barbantesa e recibiu o premio \"Xoh\u00e1n de Cangas \u00e1 Creaci\u00f3n Literaria 2010\".\nObra en island\u00e9s.\nA s\u00faa traxectoria en island\u00e9s comezou baixo o anonimato que creou co seu pseud\u00f3nimo. Portela asina os seus poemas como \"El\u00edas Kn\u00f6rr\", ocultando as\u00ed a s\u00faa orixe estranxeira, mais creando tam\u00e9n un heter\u00f3nimo co que dialogar\u00e1 en \"Cos peitos desenchufados\". A partir do 2008, alg\u00fans dos seus poemas comezaron a circular pola rede e a aparecer publicados na revista \"St\u00edna T\u00edmarit um b\u00f3kmenntir og listir\". Na primavera do 2010, a \"Poetry Society\" do Reino Unido escolleuno como un dos tres poetas m\u00e1is representativos da l\u00edrica actual islandesa, e apareceu publicado na cent\u00e9sima edici\u00f3n da \"UK Poetry Review\" xunto con Sj\u00f3n e K\u00e1ri Tulinius. En outubro do 2010 publicou \"Sj\u00f3arinn me\u00f0 morgunhestana undir kj\u00f3lnum\" a\u00ednda baixo pseud\u00f3nimo na editorial Stella. Mais o 24 de novembro dese mesmo ano, a editorial fixo p\u00fablica a s\u00faa identidade despois dunha excelente acollida da cr\u00edtica. \u00c9 colaborador asiduo da Cidade Literaria da UNESCO \"B\u00f3kmenntaborg\" e baixo a personalidade de Micha\u00ebl Drake (1441) forma parte do bordel po\u00e9tico de Reykjav\u00edk \"Rau\u00f0a Sk\u00e1ldah\u00fasi\u00f0\".\nParalelamente \u00e1 creaci\u00f3n literaria, Portela traduciu varias obras da literatura islandesa actual: as novelas \"Skugga-baldur\" e \"O rapaz que nunca existiu\" de Sj\u00f3n e \"Anxos do universo\" de Einar M\u00e1r Gudmundsson, autores premiados co Premio Literario do Concilio N\u00f3rdico en 2005 e 1995 respectivamente, ademais das chamadas \"sagas de Vinlandia\": \"Saga dos Groenlandeses\" e \"Saga de Erik o Roxo\".\nObra noutras linguas.\nTen presentado poemas en ingl\u00e9s, castel\u00e1n e italiano en diversos recitais e no XV Encuentro Internacional de Escritores de Monterrey, mais a s\u00faa obra nestas linguas \u00e9 de momento in\u00e9dita. \nOutra parte da s\u00faa obra bas\u00e9ase nas posibilidades das palabras e na busca dunha inspiraci\u00f3n completamente externa \u00f3 autor. Adaptou nos seus textos imaxes e conceptos po\u00e9ticos doutros idiomas, entre eles a s\u00faa lingua artificial propia, \"Lwyma\", creada por el e baseada no fero\u00e9s, o idioma aut\u00f3ctono das Illas Feroe. Malia ser inventada, Portela traballa o \"lwyma\" e ten un poema escrito nesa lingua."}
{"id": "497955", "revid": "89787", "url": "https://gl.wikipedia.org/wiki?curid=497955", "title": "Da\u00f0i Freyr", "text": "Da\u00f0i Freyr P\u00e9tursson, nado en Reiquiavik o 30 de xu\u00f1o de 1992, e co\u00f1ecido artisticamente como Da\u00f0i Freyr ou soamente Da\u00f0i, \u00e9 un m\u00fasico island\u00e9s. \u00c9 co\u00f1ecido por representar a Islandia no Festival de Eurovisi\u00f3n coa canci\u00f3n \"Think About Things\", antes de que o Festival de Eurovisi\u00f3n 2020 fose cancelado. O ano seguinte volveu representar a Islandia coa canci\u00f3n \"10 Years\", acadando o cuarto posto.\nTraxectoria.\nDa\u00f0i naceu en Reiquiavik mais medrou en Dinamarca at\u00e9 os nove anos, cando a s\u00faa familia regresou a Islandia e se asentou en Su\u00f0urland, primeiro en Laugaland e despois en \u00c1sahreppur. Da\u00f0i graduouse no Fj\u00f6lbrautask\u00f3li Su\u00f0urlands en 2012 e conseguiu un BA en Music Management e Produci\u00f3n de Son en Berl\u00edn en 2017.\nNa s\u00faa adolescencia, Da\u00f0i tocou a bater\u00eda e estudou piano e baixo. Foi membro de RetRoBot, un\u00edndose \u00f3 cantante Gunnlaugur Bjarnason e \u00f3 guitarrista Gu\u00f0mundur Einar Vilbergsson, \u00f3s cales co\u00f1eceu no Instituto Multicultural de Su\u00f0urlands. En 2012, a banda RetRoBot ga\u00f1ou o M\u00fas\u00edktilraunir (\"Experimentos Musicais\") e Da\u00f0i foi escollido como m\u00fasico electr\u00f3nico do ano. RetRoBot lanzou un \u00e1lbum, \"Blackout\", un ano despois.\nS\u00f6ngvakeppnin e Eurovisi\u00f3n.\nEn 2017, Da\u00f0i participou en S\u00f6ngvakeppnin (competindo para representar a Islandia no Festival de Eurovisi\u00f3n de 2017) coa canci\u00f3n \"Hva\u00f0 me\u00f0 \u00fea\u00f0?\". Quedou en segundo lugar, despois de Svala Bj\u00f6rgvinsd\u00f3ttir que interpretou a canci\u00f3n \"Paper\". Da\u00f0i participou no S\u00f6ngvakeppnin de 2020, coa canci\u00f3n \"Think About Things\" (a versi\u00f3n alternativa en island\u00e9s titulouse \"Gagnamagni\u00f0\"). Participou cun grupo de amigos nos que est\u00e1n a s\u00faa irm\u00e1 Sigr\u00fan Birna P\u00e9tursd\u00f3ttir (coros), a s\u00faa muller \u00c1rn\u00fd Fj\u00f3la \u00c1smundsd\u00f3ttir (baile), e Hulda Krist\u00edn Kolbr\u00fanard\u00f3ttir (coros), Stef\u00e1n Hannesson (baile) e J\u00f3hann Sigur\u00f0ur J\u00f3hannsson (baile), acreditados colectivamente como \"Da\u00f0i og Gagnamagni\u00f0\". O grupo caracter\u00edzase polos seus traxes de cor verde e polo pixel art nas interpretaci\u00f3ns. Ga\u00f1ou a competici\u00f3n de 2020 e \u00edan representar a Islandia no Festival de Eurovisi\u00f3n 2020, mais o evento foi cancelado por mor da pandemia por coronavirus de 2019-2020. O 23 de outubro de 2020, anunciouse que Da\u00f0i &amp; Gagnamagni\u00f0 ser\u00edan de novo os representantes de Islandia no Festival de Eurovisi\u00f3n 2021. Interpretaron a canci\u00f3n \"10 Years\", pero durante a s\u00faa semifinal e na final emitiuse unha actuaci\u00f3n pregravada do segundo ensaio, debido a que un membro do grupo deu positivo por COVID-19. Despois de clasificarse para a final, quedaron cuartos con 378 puntos.\nVida persoal.\nDa\u00f0i Freyr casou coa m\u00fasico \u00c1rn\u00fd Fj\u00f3la \u00c1smundsd\u00f3ttir; a s\u00faa filla \u00c1r\u00f3ra, naceu en 2019. A s\u00faa filla foi a inspiraci\u00f3n para letra da canci\u00f3n \"Think About Things\". A segunda filla da parella, Kr\u00eda Sif, naceu en 2021."}
{"id": "497956", "revid": "23204", "url": "https://gl.wikipedia.org/wiki?curid=497956", "title": "Da\u00f0i Freyr P\u00e9tursson", "text": ""}
{"id": "497957", "revid": "23204", "url": "https://gl.wikipedia.org/wiki?curid=497957", "title": "Da\u00f0i", "text": ""}
{"id": "497959", "revid": "23204", "url": "https://gl.wikipedia.org/wiki?curid=497959", "title": "Gagnamagni\u00f0", "text": ""}
{"id": "497960", "revid": "88215", "url": "https://gl.wikipedia.org/wiki?curid=497960", "title": "Jadon Sancho", "text": "Jadon Malik Sancho, nado o 25 de marzo de 2000 en Camberwell, \u00e9 un futbolista ingl\u00e9s. Xoga de extremo e o seu actual club \u00e9 o Manchester United FC da Premier League inglesa.\nTraxectoria.\nO 31 de agosto de 2017, Sancho asinou co Borussia Dortmund da Bundesliga alem\u00e1 a cambio de 8 mill\u00f3ns de libras. O 2 de outubro de 2018, Sancho renovou o seu contrato co Dortmund ata 2022.\nO 1 de xullo de 2021, anunciouse a fichaxe de Sancho polo Manchester United FC da Premier League inglesa ata 2026.\nPalmar\u00e9s.\nBorussia Dortmund"}
{"id": "497962", "revid": "59564", "url": "https://gl.wikipedia.org/wiki?curid=497962", "title": "Fernando Guimar\u00e3es", "text": ""}
{"id": "497963", "revid": "98629", "url": "https://gl.wikipedia.org/wiki?curid=497963", "title": "Zoran Milanovi\u0107", "text": "Zoran Milanovi\u0107, nado o o 30 de outubro de 1966, \u00e9 un pol\u00edtico croata, quinto e actual presidente de Croacia desde 2020. \nAnteriormente exerceu como primeiro ministro de Croacia entre 2011 e 2016. Tam\u00e9n foi presidente do Partido Sociadem\u00f3crata (SDP), o maior partido de centro-esquerda de Croacia, de 2007 a 2016. Consecuentemente, exerceu como l\u00edder informal da oposici\u00f3n en d\u00faas ocasi\u00f3ns, de 2007 a 2011, e de novo de xaneiro a novembro de 2016, cando Davor Bernardi\u0107 o sucedeu como presidente do partido. O 5 de xaneiro de 2020, foi elixido para o cargo de presidente de Croacia ao derrotar \u00e1 anterior presidenta, a conservadora Kolinda Grabar-Kitarovi\u0107. \nDespois de graduarse en Dereito pola Universidade de Zagreb, Milanovi\u0107 comezou a traballar no Ministerio de Asuntos Exteriores de Croacia. Foi asesor da misi\u00f3n croata na Uni\u00f3n Europea e na OTAN en Bruxelas entre 1996 e 1999. Durante o mesmo ano uniuse ao Partido Socialdem\u00f3crata. En 1998 completou un mestrado en Dereito da Uni\u00f3n Europea na Vrije Universiteit Brussel e foi asistente do ministro de Asuntos Exteriores de Croacia para asuntos pol\u00edticos multilaterais en 2003. \nEn xu\u00f1o de 2007 foi elixido presidente do SDP, tras a morte do l\u00edder do partido, o ex-primeiro ministro croata Ivica Ra\u010dan. Baixo a direcci\u00f3n de Milanovi\u0107, o partido terminou no segundo lugar nas elecci\u00f3ns parlamentarias de 2007 e non foi capaz de formar unha maior\u00eda gobernante. A pesar do resultado das elecci\u00f3ns, foi reelixido l\u00edder do partido en 2008. En 2011, Milanovi\u0107 iniciou a formaci\u00f3n da Coalici\u00f3n Popular, unindo catro partidos pol\u00edticos de centro e centro-esquerda. A coalici\u00f3n obtivo a maior\u00eda absoluta nas elecci\u00f3ns parlamentarias de 2011, sendo o propio SDP o maior partido do parlamento. Milanovi\u0107 converteuse as\u00ed en primeiro ministro o 23 de decembro de 2011, despois de que o Parlamento de Croacia aprobase o seu goberno. \nO inicio do seu mandato estivo marcado polos esforzos para finalizar o proceso de ratificaci\u00f3n da entrada de Croacia na Uni\u00f3n Europea e pola celebraci\u00f3n dun referendo de adhesi\u00f3n. O seu goberno introduciu cambios no c\u00f3digo tributario, aprobou unha lei de fiscalizaci\u00f3n e iniciou varios grandes proxectos de infraestruturas. Tras o aumento do valor do franco su\u00edzo, o goberno anunciou que todos os pr\u00e9stamos en francos su\u00edzos ser\u00edan convertidos a euros. Milanovi\u0107 apoiou a expansi\u00f3n dos dereitos das parellas do mesmo sexo e introduciu unha lei para a uni\u00f3n destas. \nTras as elecci\u00f3ns parlamentarias de 2015 e dous meses e medio de negociaci\u00f3ns para formar goberno, finalmente foi sucedido como primeiro ministro polo tecn\u00f3crata Tihomir Ore\u0161kovi\u0107 en xaneiro de 2016. Despois de que o goberno de Ore\u0161kovi\u0107 caese, Milanovi\u0107 liderou a Coalici\u00f3n Popular, formada por catro partidos, nas elecci\u00f3ns parlamentarias celebradas en setembro de 2016. A coalici\u00f3n sufriu unha derrota sorpresa fronte ao HDZ de centro-dereita e Milanovi\u0107 anunciou a s\u00faa retirada da pol\u00edtica. A continuaci\u00f3n traballou como asesor do primeiro ministro alban\u00e9s, Edi Rama. \nO 17 de xu\u00f1o de 2019, Milanovi\u0107 anunciou que se presentar\u00eda a cargo de presidente de Croacia nas elecci\u00f3ns de decembro como candidato do Partido Socialdem\u00f3crata, sendo nomeado por dito partido o 6 de xullo. Na primeira rolda das elecci\u00f3ns, o 22 de decembro de 2019, obtivo o maior n\u00famero de votos (29,55%), por diante da presidenta naquel momento, Kolinda Grabar-Kitarovi\u0107 (26,65%), e na segunda, o 5 de xaneiro de 2020, conseguiu o 52,66% dos votos, sendo declarado dese xeito como o quinto presidente de Croacia. \nTraxectoria.\nSeu pai, Stipe Milanovi\u0107 (1938-2019), era economista, e s\u00faa nai, \u0110ur\u0111ica \"Gina\" (nada Matasi\u0107) Milanovi\u0107, era profesora de ingl\u00e9s e alem\u00e1n. Segundo el mesmo, as s\u00faas ra\u00edces familiares at\u00f3panse en Livno, Bosnia e Hercegovina. \nA s\u00faa familia paterna prov\u00e9n dos arredores de Sinj. O seu av\u00f3 paterno e un t\u00edo av\u00f3 paterno, Ante e Ivan Milanovi\u0107, respectivamente, de Glavice, supostamente un\u00edronse aos partisanos iugoslavos en 1942, participando m\u00e1is tarde na liberaci\u00f3n de Trieste, mentres que o seu av\u00f3 materno, Stjepan Matasi\u0107, dunha familia acomodada, era, segundo afirmou Milanovi\u0107 en 2016, un ustacha. \nO pai de Zoran era membro da Liga dos Comunistas de Iugoslavia. Milanovi\u0107 foi bautizado en segredo pola s\u00faa avoa materna, Marija Matasi\u0107, na igrexa dos Santos Pedro e Pablo e recibiu como nome de bautismo \"Marijan\". Foi criado no barrio de Kne\u017eija e despois de 1970 en Trnje, un barrio comunista. Tivo un irm\u00e1n, Kre\u0161imir, que faleceu en 2019. Asistiu ao \"Centro de Xesti\u00f3n e Xudicatura\" desde 1981. \nEn 1985 ingresou na Universidade de Zagreb para estudar Dereito, despois realizou o seu servizo militar e volveu estudar en 1986. Ademais de croata, fala ingl\u00e9s, franc\u00e9s e ruso. Despois da universidade, traballou no Tribunal Comercial de Zagreb e en 1993 no Ministerio de Asuntos Exteriores, cuxo ministro era o seu futuro rival pol\u00edtico Ivo Sanader. Un ano despois uniuse a unha misi\u00f3n de mantemento da paz da OSCE na rexi\u00f3n de Nagorno-Karabakh, disputada entre Armenia e Acerbaix\u00e1n. \nEn 1994 casou con Sanja Musi\u0107, con quen ten dous fillos: Ante Jakov e Marko. Dous anos despois, converteuse en asesor da misi\u00f3n croata na Uni\u00f3n Europea e na OTAN en Bruxelas e dous anos despois completou un mestrado en Dereito da UE nunha universidade de Bruxelas. \nPresidente do partido.\nEn 1999 incorporouse ao Partido Socialdem\u00f3crata (SDP). Despois da vitoria do SDP nas elecci\u00f3ns de 2000, traballou como enlace coa OTAN e tres anos despois converteuse en axudante do ministro de Asuntos Exteriores, Tonino Picula. Deixou o seu posto despois das elecci\u00f3ns de 2003, cando a conservadora Uni\u00f3n Democr\u00e1tica Croata chegou ao poder. \nComo membro do SDP, en 2004 renunciou \u00e1 s\u00faa posici\u00f3n como axudante do ministro de Asuntos Exteriores e converteuse en membro do recentemente fundado Comit\u00e9 Executivo do SDP, as\u00ed como no secretario internacional encargado de contactos con outros partidos pol\u00edticos. Dous anos despois, converteuse brevemente no voceiro do partido, substitu\u00edndo \u00e1 ausente Gordana Grbi\u0107. A principios de setembro do 2006 converteuse en coordinador do SDP para a 4\u00aa circunscrici\u00f3n nas elecci\u00f3ns de 2007. \nO 2 de xu\u00f1o celebrouse en Zagreb unha convenci\u00f3n extraordinaria do Partido, debido \u00e1 dimisi\u00f3n do 11 de abril do primeiro presidente do Partido e antigo primeiro ministro de Croacia , Ivica Ra\u010dan. Milanovi\u0107 entrou na disputa polo posto, a pesar de ser considerado un \"for\u00e1neo\", debido ao seu curto per\u00edodo de tempo no partido, contra \u017deljka Antunovi\u0107 (presidente do partido en funci\u00f3ns desde a renuncia de Ra\u010dan), Milan Bandi\u0107 e Tonino Picula. O 29 de setembro de 2007, durante a campa\u00f1a para a presidencia do partido, prometeu publicamente que se o partido non sacaba m\u00e1is escanos que o HDZ nas p\u0155oximas elecci\u00f3ns, dimitir\u00eda e nunca m\u00e1is volver\u00eda buscar a presidencia do partido. \nNa primeira volta, foi o m\u00e1is votado con 592 votos, moi por diante do seu rival m\u00e1is pr\u00f3ximo, \u017deljka Antunovi\u0107. Na segunda rolda, enfrontouse a Antunovi\u0107 e ga\u00f1ou de novo cunha gran marxe, convert\u00e9ndose as\u00ed no presidente do partido. \nElecci\u00f3ns ao Parlamento de 2007.\nAs elecci\u00f3ns parlamentarias de 2007 resultaron ser as elecci\u00f3ns cun resultado m\u00e1is axustado desde a independencia, xa que o SDP obtivo 56 escanos, 10 menos que os 66 do HDZ. 5 dos escanos que ga\u00f1ou o HDZ foron do und\u00e9cimo distrito reservado para os cidad\u00e1ns residentes no estranxeiro, que era un dos principais. temas de campa\u00f1a do SDP, que buscaba diminu\u00edr a importancia electoral dos chamados electores da di\u00e1spora. O resultado final deixou aos dous bandos en posici\u00f3n de formar goberno, sempre que reunisen 77 dos 153 representantes, pero foi Sanader quen logrou formar unha maior\u00eda para gobernar.\nDespois de perder as elecci\u00f3ns xerais, Milanovi\u0107 non dimitiu como presidente do partido, a pesar de prometer antes das elecci\u00f3ns que o far\u00eda se o partido perd\u00eda. Nas elecci\u00f3ns de 2007, a pesar de non ser o partido m\u00e1is votado, o SDP xurdiu co maior grupo parlamentario da s\u00faa historia e obtivo o seu mellor resultado. Milanovi\u0107 anunciou que se presentar\u00eda para un mandato completo como presidente do partido. Nas elecci\u00f3ns internas de 2008 enfrontouse a Davorko Vidovi\u0107 e Dragan Kova\u010devi\u0107, e resultou ga\u00f1ador con case o 80 por cento do voto delegado. \nPrimeiro mandato como l\u00edder da oposici\u00f3n (2007-2011).\nCon 56 escanos o SDP sa\u00edu das elecci\u00f3ns de 2007 como o segundo maior partido no Parlamento e o maior partido que non formaba parte da maior\u00eda gobernante. Isto converteu a Milanovi\u0107 no l\u00edder oficial da oposici\u00f3n. Foi moi cr\u00edtico coa administraci\u00f3n de Sanader, especialmente no que respecta \u00e1 econom\u00eda e na loita contra a corrupci\u00f3n. \nEn setembro de 2008, Milanovi\u0107 realizou unha visita moi publicitada a Bleiburg para conmemorar as repatriaci\u00f3ns. Isto converteuno no segundo l\u00edder do Partido Socialdem\u00f3crata de Croacia en visitar o sitio, despois de Ivica Ra\u010dan. \nAs elecci\u00f3ns municipais de 2009 celebr\u00e1ronse o 17 e o 31 de maio, resultando nun aumento considerable do Partido Socialdem\u00f3crata en determinadas cidades e circunscrici\u00f3ns que se inclinaban tradicionalmente cara o HDZ, como Dubrovnik, \u0160ibenik, Trogir e Vukovar, ademais de conservar os feudos tradicionais do SDP, como Zagreb ou Rijeka. \nO 1 de xullo de 2009, Ivo Sanader anunciou que renunciar\u00eda ao cargo de primeiro ministro e propuxo \u00e1 ministra Jadranka Kosor como nova primeira ministra. O parlamento aprobouna a ela e ao novo goberno, o que converteu a Kosor na primeira muller que foi nomeada primeira ministra. Desde finais de 2008, o SDP lideraba as enquisas, cunha marxe estreita. Tras a repentina dimisi\u00f3n de Sanader o HDZ caeu nas enquisas ao seu nivel m\u00e1is baixo desde 1999, cando os esc\u00e1ndalos de corrupci\u00f3n axitaron o partido. Milanovi\u0107 insistiu en que a dimisi\u00f3n do primeiro ministro fac\u00eda necesario un adianto das elecci\u00f3ns xerais. A maior\u00eda gobernante negouse a disolver o Parlamento e insistiu en que o gabinete de Kosor completar\u00eda o seu mandato. \nEn 2008, a adhesi\u00f3n do pa\u00eds \u00e1 Uni\u00f3n Europea foi bloqueada por Eslovenia, coa que Croacia ti\u00f1a unha disputa fronteiriza. Sanader e o seu hom\u00f3logo esloveno Borut Pahor non foron capaces de resolver as s\u00faas diferenzas nos meses seguintes, o que supuxo que a adhesi\u00f3n de Croacia \u00e1 Uni\u00f3n Europea quedase en punto morto. Houbo moitas especulaci\u00f3ns, xa que Sanader non deu unha raz\u00f3n para a s\u00faa marcha, de se o bloqueo esloveno foi o causante da s\u00faa dimisi\u00f3n. Nos meses seguintes Kosor e Pahor reun\u00edronse varias veces, tentando resolver a disputa fronteiriza. As negociaci\u00f3ns deron como resultado un acordo que levou a continuar as negociaci\u00f3ns para a adhesi\u00f3n croata \u00e1 Uni\u00f3n Europea. A soluci\u00f3n foi un Acordo de Arbitraxe que foi asinado en Estocolmo o 4 de novembro de 2009 polos primeiros ministros dos dous pa\u00edses e o primeiro ministro sueco Fredrik Reinfeldt. O acordo requir\u00eda unha maior\u00eda de dous terzos no Parlamento para que se aprobase. Milanovi\u0107 e a maior\u00eda dos parlamentarios do SDP votaron a favor do acordo. Con todo, criticou ao Goberno e especialmente aos dirixentes Sanader e Kosor, por perder un tempo precioso, xa que o arranxo con Eslovenia poder\u00eda facerse un ano antes e Croacia non ter\u00eda agardado tanto tempo para continuar co proceso de adhesi\u00f3n. \nA crise financeira de 2007-2008 afectou duramente a maior\u00eda dos pa\u00edses europeos, e tam\u00e9n a Croacia. A crise continuou ao longo dos seguintes anos. A industria perdeu decenas de miles de empregos e o paro aumentou. O gasto dos consumidores reduciuse drasticamente en comparaci\u00f3n cos niveis r\u00e9cord de 2007, provocando problemas xeneralizados tanto no comercio como nas industrias de transporte. O continuo descenso dos n\u00fameros deu lugar a unha r\u00e1pida ca\u00edda do apoio tanto do primeiro ministro como do goberno. Milanovi\u0107 foi moi cr\u00edtico coa suposta lenta resposta do goberno e as medidas inadecuadas que pouco fixeron para revivir a econom\u00eda. A recesi\u00f3n e o alto desemprego continuaron ao longo de 2011 e provocaron moitas protestas antigubernamentais en todo o pa\u00eds. \nElecci\u00f3ns ao Parlamento de 2011.\nO 28 de outubro, os deputados votaron a favor de disolver o Parlamento. O presidente da Rep\u00fablica, Ivo Josipovi\u0107, acordou unha disoluci\u00f3n do Sabor o luns 31 de outubro e programou as elecci\u00f3ns para o domingo 4 de decembro de 2011. Para ditas elecci\u00f3ns o SDP unirse a outros tres partidos de esquerda para crear a Coalici\u00f3n Popular, alcumada polos medios como coalici\u00f3n Kukuriku, con Milanovi\u0107 \u00e1 cabeza. Kukuriku ga\u00f1ou as elecci\u00f3ns cunha maior\u00eda absoluta de 81 escanos. \nPrimeiro ministro (2011-2016).\nMilanovi\u0107 presentou o seu gabinete ao parlamento o 23 de decembro, 19 d\u00edas despois das elecci\u00f3ns. A votaci\u00f3n de investidura tivo como resultado 89 votos a favor, 81 Kukuriku e 8 deputados minoritarios. A transici\u00f3n ao poder produciuse \u00e1 noite seguinte cando Jadranka Kosor deu a benvida a Milanovi\u0107 no lugar de reuni\u00f3n oficial do goberno, o Banski dvori, fronte ao edificio do Sabor na praza de San Marcos e entregoulle os papeis e documentos necesarios. \nTomando posesi\u00f3n aos 45 anos, Milanovi\u0107 converteuse nun dos primeiros ministros m\u00e1is novos desde a independencia de Croacia. Ademais, o seu gabinete tam\u00e9n se converteu no m\u00e1is novo, cunha idade media dos ministros de 48 anos. Os membros do gabinete proced\u00edan de tres dos catro partidos da coalici\u00f3n ga\u00f1adora, quedando sen representaci\u00f3n o Partido Croata dos Pensionistas (HSU). Milanovi\u0107 foi reelixido como presidente do SDP nas elecci\u00f3ns primarias de 2012 como \u00fanico candidato. \nPol\u00edtica interna.\nO goberno de Milanovi\u0107 comezou o seu mandato introducindo varias reformas progresistas. Durante o 2012 promulgouse unha lei sobre fertilizaci\u00f3n asistida, introduciuse a educaci\u00f3n sobre sa\u00fade en todas as escolas primarias e secundarias do pa\u00eds, e Milanovi\u0107 anunciou unha ampliaci\u00f3n dos dereitos para as parellas do mesmo sexo. Durante as elecci\u00f3ns de 2011, a coalici\u00f3n Kukuriku prometeu publicar o rexistro de veteranos da Guerra de Independencia de Croacia, que se fixo en decembro de 2012. \nEn novembro de 2012 e tras un veredicto inicial de culpabilidade un ano e medio antes, Ante Gotovina e Mladen Marka\u010d foron absoltos dos crimes contra a humanidade polos que foran acusados. Milanovi\u0107 cualificou a sentenza de \"un momento importante para Croacia\", e engadiu: \"Quit\u00f3useme un peso enorme dos ombreiros. Doulles grazas a eles por sobrevivir tanto tempo polo ben de Croacia\". \nEn setembro de 2013 produc\u00edronse protestas anticir\u00edlicas contra a introduci\u00f3n de sinais biling\u00fces co alfabeto cir\u00edlico serbio en Vukovar. Milanovi\u0107 condenounos como \"violencia chauvinista\", dicindo que \u00eda quitar os sinais en cir\u00edlico en Vukovar xa que o \"estado de dereito debe prevalecer\". \nO 1 de decembro de 2013 celebrouse en Croacia un referendo constitucional, o terceiro referendo desde a independencia. Foi organizado pola iniciativa cidad\u00e1 \"Para a familia\" e propo\u00f1\u00eda unha emenda que definir\u00eda o matrimonio como unha uni\u00f3n entre un home e unha muller, creando as\u00ed unha prohibici\u00f3n constitucional contra o matrimonio entre persoas do mesmo sexo. Milanovi\u0107 op\u00faxose \u00e1 proposta e dixo en HRT que votar\u00eda en contra. O goberno aconsellou aos cidad\u00e1ns que votasen en contra, pero o referendo foi aprobado polo 65% de votos a favor, con s\u00f3 un 38% de particpaci\u00f3n. Milanovi\u0107 dixo non estar contento con que o referendo tivese sequera lugar e engadiu: \"Creo que non nos fixo mellores, m\u00e1is intelixentes ou m\u00e1is bonitos\". Tam\u00e9n dixo que o referendo non modificaba a definici\u00f3n existente de matrimonio segundo as leis croatas. Anunciou ademais a promulgaci\u00f3n dunha nova Lei de Parellas, que permitir\u00eda \u00e1s persoas do mesmo sexo formar unha uni\u00f3n de parella para toda a vida, que compartir\u00eda os mesmos dereitos que os do matrimonio, ademais do dereito de adopci\u00f3n. O 12 de decembro de 2013, o Goberno aprobou a proposta de proxecto de lei, e o Parlamento finalmente aprobou a lei en xullo de 2014. \nUnha mala situaci\u00f3n econ\u00f3mica debilitou o apoio p\u00fablico inicialmente forte ao goberno de Milanovi\u0107, que se demostrou nas elecci\u00f3ns locais de 2013. Nas primeiras elecci\u00f3ns ao Parlamento Europeo en Croacia en 2013, o SDP obtivo o 32% dos votos e cinco eurodeputados, un menos que o HDZ, o maior partido da oposici\u00f3n. O ano seguinte, o SDP sacou o 29,9% dos votos nas elecci\u00f3ns ao Parlamento Europeo de 2014 e catro eurodeputados. Milanovi\u0107 e o seu partido deron o apoio a Ivo Josipovi\u0107 nas elecci\u00f3ns presidenciais, que foron ga\u00f1adas por Kolinda Grabar-Kitarovi\u0107 do HDZ. Josipovi\u0107 formou m\u00e1is tarde o seu propio partido, Naprijed Hrvatska - Progresivni savez, en vez de volver ao SDP. \nEn outubro de 2014 iniciouse unha protesta en Zagreb de veteranos de guerra croatas que ped\u00edan a dimisi\u00f3n de Predrag Mati\u0107, ministro de Veteranos de Guerra e unha nova lei constitucional que garantira os seus dereitos. Milanovi\u0107 rexeitou as s\u00faas demandas e dixo que non hab\u00eda ning\u00fan motivo para despedir ao ministro e que non se someter\u00eda a ultimatos: \"O meu goberno nunca puxo en cuesti\u00f3n, por pensamento, obra ou omisi\u00f3n, a dignidade humana dos defensores croatas e a eterna significaci\u00f3n da Guerra Patria\".\nA protesta continuou ao longo de 2015. En maio o conflito subiu de nivel cando centos de veteranos se enfrontaron \u00e1 polic\u00eda diante do edificio do goberno. Milanovi\u0107 dixo que o seu goberno non freou os seus dereitos e que estaba preparado para as negociaci\u00f3ns, pero que non ser\u00eda chantaxeado. Ademais acusou ao HDZ de manipular aos veteranos. Tomislav Karamarko, o presidente do HDZ, rexeitou a acusaci\u00f3n. Milanovi\u0107 reuniuse en xu\u00f1o cos representantes dos manifestantes, pero a protesta continuou. \nO 4 de agosto de 2015, por insistencia de Milanovi\u0107 e do ministro de Defensa Ante Kotromanovi\u0107, celebrouse en Zagreb un desfile militar das Forzas Armadas Croatas en honra do D\u00eda da Victoria, celebrando o 20 aniversario da Operaci\u00f3n Tormenta. Milanovi\u0107 deu as grazas a todos os que sacrificaron a s\u00faa vida pola liberdade de Croacia. Tam\u00e9n expresou o seu agradecemento a Franjo Tu\u0111man, primeiro presidente croata, que liderou Croacia durante a guerra.\nEconom\u00eda.\nO goberno de Milanovi\u0107 adoptou varias reformas en materia tributaria para facer fronte \u00e1 dif\u00edcil situaci\u00f3n econ\u00f3mica. Aumentou o imposto sobre o valor engadido est\u00e1ndar do 23% ao 25% e introduciu novas taxas de IVE para bens e servizos que antes non tributaban. Tam\u00e9n reduciu as cotizaci\u00f3ns de seguros sociais e os salarios do sector p\u00fablico. En outubro aprobouse a Lei de Liquidaci\u00f3ns de Operaci\u00f3ns Financeiras e Pre-quebra, que permitiu \u00e1s empresas que non pod\u00edan pagar as s\u00faas facturas permanecer abertas durante o proceso de bancarrota e reestruturar as s\u00faas d\u00e9bedas. Por mor da oposici\u00f3n do seu socio de coalici\u00f3n, o HNS, o imposto sobre a propiedade non se expandiu. \nO goberno conseguiu reducir o d\u00e9ficit orzamentario ao 5,3% en 2012, pero o PIB contraeuse un 2,2% e a d\u00e9beda p\u00fablica alcanzou o 69,2%. O tempo no que Milanovi\u0107 ocupou o cargo estivo marcado por varios recortes na cualificaci\u00f3n crediticia de Croacia. O 14 de decembro de 2012, Standard &amp; Poor's rebaixou a cualificaci\u00f3n a longo prazo do pa\u00eds a BB+ e a cualificaci\u00f3n a curto prazo a B. O 1 de febreiro de 2013, Moody's rebaixou a cualificaci\u00f3n de Croacia de Baa3 a Ba1. \nEn 2012 comezaron varios proxectos de construci\u00f3n importantes, inclu\u00eddo unha nova terminal de pasaxeiros no aeroporto internacional de Zagreb e un terceiro bloque da central de combusti\u00f3n de Plomin. Non obstante, alg\u00fans proxectos foron suspendidos, inclu\u00edda a central hidroel\u00e9ctrica de Ombla. O goberno dixo que a construci\u00f3n da ponte de Pelje\u0161ac comezar\u00eda na primavera de 2016. Milanovi\u0107 manifestou o seu apoio a unha maior exploraci\u00f3n e explotaci\u00f3n de petr\u00f3leo e gas no mar Adri\u00e1tico, asunto que ao que se opo\u00f1en os partidos da oposici\u00f3n e as organizaci\u00f3ns ecoloxistas. \nEn novembro de 2012, o ministro de Econom\u00eda e viceprimeiro ministro Radimir \u010ca\u010di\u0107 dimitiu e foi substitu\u00eddo por Ivan Vrdoljak. En 2013 introduciuse unha nova lei de fiscalizaci\u00f3n para controlar a econom\u00eda encuberta e minimizar a evasi\u00f3n de impostos. O goberno puxo o foco na industria da construci\u00f3n naval e privatizou os estaleiros estatais en maio de 2013. Co fin de pagar a d\u00e9beda p\u00fablica, o goberno presentou un proxecto para monetizar as autoestradas croatas en 2013, que supo\u00f1\u00eda preto de 2.500 mill\u00f3ns de euros. Os sindicatos e as asociaci\u00f3ns civ\u00eds rexeitaron a proposta e pediron a retirada da medida. Unha iniciativa c\u00edvica chamada \"Non imos regalar as nosas estradas\" reuniu firmas para un referendo sobre este tema. A\u00ednda que o tribunal constitucional decidiu que un referendo sobre o tema era inconstitucional, o goberno anunciou que daba marcha atr\u00e1s coa medida. En lugar do plan inicial de arrendar as estradas do pa\u00eds a investimentos estranxeiros, o goberno anunciou que ofrecer\u00eda no seu lugar acci\u00f3ns destas aos cidad\u00e1ns croatas e aos fondos de pensi\u00f3ns. \nA Lei de Pensi\u00f3ns de xaneiro de 2014 elevou a idade legal de xubilaci\u00f3n de 65 a 67 anos e a idade de xubilaci\u00f3n anticipada de 60 a 62. A taxa de desemprego alcanzou en febreiro de 2014 o 22,7%, pero desde ent\u00f3n estivo a diminu\u00edr e alcanzou a taxa m\u00e1is baixa en dous anos en agosto. En maio de 2014, Milanovi\u0107 cesou ao ministro de finanzas, Slavko Lini\u0107, debido a que este realizou unha adquisici\u00f3n de propiedade para o ministerio que logo resultou valer moito menos do que pagaron por ela. Nomeou no seu lugar a Boris Lalovac. No 2015 introduciuse cambios no imposto sobre a renda das persoas f\u00edsicas, aument\u00e1ndose a parte non impo\u00f1ible dos ingresos, o que supuxo un aumento salarial neto para en torno a un mill\u00f3n de persoas. \nEn xaneiro de 2015 o goberno decidiu conxelar os tipos de cambio de francos su\u00edzos durante un ano, tras un aumento do franco que provocou pr\u00e9stamos cada vez m\u00e1is caros para os prestameiros desa moeda. En agosto de 2015 Milanovi\u0107 anunciou que os pr\u00e9stamos en franco su\u00edzo se converter\u00edan en euros. \nO PIB diminu\u00edu en 2013 (-0,9%) e 2014 (-0,4%), pero no 4\u00ba trimestre de 2014 o crecemento do PIB real alcanzou o 0,3% por primeira vez desde 2011. O 28 de agosto de 2015 anunciouse que a econom\u00eda crecera un 1,2% por terceiro trimestre consecutivo o que supuxo a sa\u00edda de Croacia dunha recesi\u00f3n econ\u00f3mica de seis anos. O d\u00e9ficit orzamentario diminu\u00edu en 2015 ata o 3,2% do PIB, baixando do 5,5% en 2014 e a d\u00e9beda p\u00fablica situouse no 86,7% do PIB, a taxa de crecemento da d\u00e9beda m\u00e1is baixa desde a introduci\u00f3n da metodolox\u00eda ESA 2010. \nPol\u00edtica exterior.\nA pol\u00edtica exterior de Milanovi\u0107 concentrouse inicialmente na adhesi\u00f3n de Croacia \u00e1 Uni\u00f3n Europea. O 22 de xaneiro de 2012 celebrouse un referendo de adhesi\u00f3n \u00e1 UE, que se saldou cun 66,25% de votos a favor e o 33,13% en contra. Ao redor do 47% do censo votou no referendo. O 11 de marzo de 2013, Milanovi\u0107 asinou o Memorando de Acordo co primeiro ministro esloveno, Janez Jan\u0161a, sobre o asunto de Ljubljanska Banka, que pechou en 1991 sen reembolsar o di\u00f1eiro aos seus clientes croatas. Croacia acordou suspender unha demanda contra o banco e o seu sucesor, mentres que Eslovenia se comprometeu a ratificar o Tratado de Adhesi\u00f3n de Croacia \u00e1 UE. Eslovenia ratificou a proposta de adhesi\u00f3n de Croacia o 2 de abril de 2013. Despois de que os 27 estados membros asinaran o tratado de adhesi\u00f3n \u00e1 UE, o 1 de xullo de 2013 Croacia uniuse \u00e1 Uni\u00f3n Europea convert\u00e9ndose no 28\u00ba estado membro. \nO 27 de febreiro de 2012 Milanovi\u0107 visitou Bosnia e Hercegovina, na que foi a s\u00faa primeira viaxe a un pa\u00eds estranxeiro como primeiro ministro. Ao d\u00eda seguinte visitou \u0160iroki Brijeg e Mostar, onde se reuniu con membros da Asemblea Nacional Croata, unha organizaci\u00f3n pol\u00edtica dos croatas de Bosnia e Hercegovina. Milanovi\u0107 dixo que todo o que ped\u00eda para os croatas dese pa\u00eds era un trato xusto e engadiu que Croacia apoiar\u00eda a adhesi\u00f3n de Bosnia e Hercegovina \u00e1 Uni\u00f3n Europea. \nDebido \u00e1 guerra civil en Siria, en febreiro de 2012 Milanovi\u0107 pediu que as empresas croatas que traballasen en Siria se retirasen do pa\u00eds. O 18 de xaneiro de 2013, o Ministerio de Asuntos Exteriores croata declarou que Croacia, as\u00ed como toda a Uni\u00f3n Europea, reco\u00f1ec\u00edan a Coalici\u00f3n Nacional para as Forzas da Oposici\u00f3n e a Revoluci\u00f3n Siria como os \u00fanicos \"representantes lex\u00edtimos das aspiraci\u00f3ns do pobo sirio\". En febreiro de 2013 Milanovi\u0107 anunciou que Croacia retirar\u00eda as s\u00faas tropas dos Altos do Gol\u00e1n, onde participaban na misi\u00f3n de mantemento da paz da ONU, despois de que se informase de que Croacia vendera as s\u00faas vellas armas \u00e1 oposici\u00f3n siria. \nCando se iniciaron manifestaci\u00f3ns e disturbios en Bosnia e Hercegovina en 2014, Milanovi\u0107 visitou Mostar, unha cidade con maior\u00eda croata, onde a sede do HDZ BiH resultou danada nos disturbios. Saraxevo criticou esta acci\u00f3n e dixo que deber\u00eda ter visitado primeiro a capital. O Goberno croata negouse a aceptar acusaci\u00f3ns de Saraxevo que etiquetaron como inaceptables sobre o car\u00e1cter da guerra croata-bosn\u00edaca. \nO 22 de xullo de 2015 produciuse un importante esc\u00e1ndalo durante o procedemento arbitral da disputa fronteiriza croata-eslovena, cando se descubriu que o representante esloveno apertou a outros xu\u00edces para que se pronunciasen a favor de Eslovenia. Tres d\u00edas despois Milanovi\u0107 anunciou a retirada de Croacia da arbitraxe tras unha reuni\u00f3n cos l\u00edderes dos grupos parlamentarios. \nCrise europea de inmigrantes.\nO 16 de setembro de 2015, emigrantes e refuxiados de Oriente Medio, Asia do Sur e \u00c1frica comezaron a entrar en Croacia desde Serbia en gran n\u00famero despois da construci\u00f3n da barreira entre Hungr\u00eda e Serbia. O 17 de setembro Croacia pechou a s\u00faa fronteira con Serbia. Tras os esforzos iniciais para rexistrar todas as entradas de migrantes en Croacia, o rexistro cesou o 18 de setembro e os migrantes comezaron a ser transportados cara a Eslovenia e Hungr\u00eda. A data do 23 de setembro de 2015, m\u00e1is de 40.000 persoas entraran en Croacia desde Serbia, establec\u00e9ndose os principais centros de aceptaci\u00f3n en Opatovac e Zagreb, mentres que tam\u00e9n se acumulaban inmigrantes en Beli Manastir, Ila\u010da, Tovarnik, Je\u017eevo e Sisak. Milanovi\u0107 criticou a Serbia por enviar inmigrantes s\u00f3 a trav\u00e9s da fronteira croata, mentres evitaba a Hungr\u00eda e Roman\u00eda e afirmou que o seu pa\u00eds \"non se converter\u00eda nun punto quente de acceso de inmigrantes\". As tensi\u00f3ns aumentaron entre Serbia e Croacia e o 24 de setembro Serbia prohibiu as importaci\u00f3ns de Croacia para protestar contra a decisi\u00f3n de Croacia de pechar a fronteira para mercanc\u00edas, mentres que Croacia respondeu prohibindo a todos os veh\u00edculos matriculados en Serbia entrar en Croacia. O 25 de setembro Croacia aliviou o bloqueo na s\u00faa fronteira e Serbia fixo o propio coa prohibici\u00f3n das importaci\u00f3ns desde Croacia, pero Milanovi\u0107 dixo que estaba listo para bloquear a fronteira de novo se fose necesario. A finais de 2015 constru\u00eduse en Slavonski Brod un novo centro de aceptaci\u00f3n de refuxiados m\u00e1is permanente. \nElecci\u00f3ns ao Parlamento de 2015.\nPara as elecci\u00f3ns parlamentarias de 2015, a Coalici\u00f3n Kukuriku cambiou o seu nome a Croacia Est\u00e1 Medrando. Estaba formada por tres dos catro membros orixinais: o Partido Socialdem\u00f3crata, o Partido Popular Croata - Dem\u00f3cratas Liberais (HNS-LD) e o Partido dos Pensionistas Croatas (HSU), as\u00ed como outros tres novos: o Partido Laborista - Laboristas Croatas, o Partido Campesi\u00f1o Croata Aut\u00e9ntico (A-HSS) e o Partido Zagorje. A Asemblea Democr\u00e1tica Istriana abandonou a coalici\u00f3n. A campa\u00f1a da coalici\u00f3n, dirixida por Milanovi\u0107, baseouse na ret\u00f3rica contra as medidas de austeridade e facendo fincap\u00e9 nas pol\u00edticas do goberno durante o seu mandato. \nDespois de 76 d\u00edas de negociaci\u00f3ns, a Coalici\u00f3n Patri\u00f3tica e o partido Ponte de Listas Independentes formaron o d\u00e9cimo terceiro goberno croata con Tihomir Ore\u0161kovi\u0107 como novo primeiro ministro. Milanovi\u0107 entregoulle formalmente a Ore\u0161kovi\u0107 o cargo na tarde do 22 de xaneiro de 2016, tras un longo debate parlamentario sobre o programa do novo goberno e a posterior votaci\u00f3n de investidura. \nSegundo mandato como l\u00edder da oposici\u00f3n (2016).\nO 2 de abril de 2016 celebr\u00e1ronse elecci\u00f3ns para a direcci\u00f3n do partido. O rival de Milanovi\u0107 foi Zlatko Komadina, o prefecto do condado de Primorje-Gorski Kotar, quen avogaba por un SDP \"moito m\u00e1is socialdem\u00f3crata\". Milanovi\u0107 volveu ser reelixido presidente do SDP para os seguintes catro anos. \nElecci\u00f3ns parlamentarias de 2016.\nEn xullo de 2016, o SDP, o HNS-LD e o HSU formaron a Coalici\u00f3n Popular (en ) para as elecci\u00f3ns parlamentarias de 2016. A eles un\u00eduselles o Partido Campesi\u00f1o Croata (HSS), mentres que os Laboristas Croatas abandonaron a coalici\u00f3n. \nO 24 e 25 de agosto filtr\u00e1ronse conversaci\u00f3ns dun encontro con representantes da asociaci\u00f3n de veteranos, no que Milanovi\u0107 realizou unhas pol\u00e9micas declaraci\u00f3ns contra os pa\u00edses veci\u00f1os de Serbia e Bosnia e Hercegovina, que provocaron cr\u00edticas. Mentres comentaba a adhesi\u00f3n de Serbia \u00e1 UE e a s\u00faa lei sobre xurisdici\u00f3n universal para a persecuci\u00f3n de crimes de guerra en todo o territorio da antiga Iugoslavia, Milanovi\u0107 afirmou que o goberno serbio actuaba de xeito arrogante e que estaba disposto, non s\u00f3 a bloquear as negociaci\u00f3ns de adhesi\u00f3n de Serbia a UE, sen\u00f3n tam\u00e9n a adoptar unha lei especial que permitise a Croacia procesar aos cidad\u00e1ns serbios que cometeran crimes en Kosovo, engadindo que \"os serbios queren ser gobernantes dos Balc\u00e1ns, pero son en realidade un pu\u00f1ado de miseria\". Falando sobre Bosnia e Hercegovina, Milanovi\u0107 afirmou que non estaba \"emocionado coa situaci\u00f3n al\u00ed\" e queixouse de que \"non hab\u00eda ningu\u00e9n con quen puidese falar en Saraxevo\", engadindo que lle gustar\u00eda que Bosnia e Hercegovina entrara na UE a\u00ednda sen cumprir todas as condici\u00f3ns previas, xa que \"\u00e9 un pa\u00eds sen lei nin orde\". Ademais, afirmou que non lle importaba o sa\u00fado \"Za dom spremni,\" (sa\u00fado dos ustachas croatas, equivalente ao sa\u00fado nazi) pero instou aos veteranos a non usalo por ser prexudicial para Croacia. \nO HDZ ga\u00f1ou unha maior\u00eda de escanos no parlamento e formou unha maior\u00eda gobernante co partido Most, tomando posesi\u00f3n o l\u00edder do HDZ, Andrej Plenkovi\u0107, como novo primeiro ministro. Milanovi\u0107 anunciou que non se presentar\u00eda a outro mandato como presidente do SDP. O 26 de novembro sucedeuno Davor Bernardi\u0107 como presidente do SDP. \nRuptura coa pol\u00edtica.\nDespois de abandonar a pol\u00edtica, Milanovi\u0107 entrou no mundo da consultor\u00eda e fundou unha empresa chamada EuroAlba Advisory. Desde 2017, foi asesor do primeiro ministro alban\u00e9s Edi Rama e presidente do Consello Diplom\u00e1tico do Colexio de Relaci\u00f3ns Internacionais e Diplomacia da Universidade Dag Hammarskj\u00f6ld. \nCampa\u00f1a presidencial de 2019.\nO 17 de xu\u00f1o de 2019, Milanovi\u0107 confirmou que se presentar\u00eda \u00e1s pr\u00f3ximas elecci\u00f3ns presidenciais do pa\u00eds como candidato do SDP, co lema de campa\u00f1a \"Un presidente con car\u00e1cter\". Mentres anunciaba a s\u00faa candidatura, Milanovi\u0107 dixo que quer\u00eda ser o \"presidente dunha Croacia moderna, progresista, inquisitiva e aberta\". O comit\u00e9 principal do SDP, as\u00ed como a presidencia do HSS, deron o seu apoio \u00e1 candidatura presidencial de Milanovi\u0107. Posteriormente foi avalado por varios partidos de centro-esquerda e centrista, entre eles o HSU, o PGS, o NS-R, os Dem\u00f3cratas, o IDS, o HL, o SU, o Glas, o MDS, o SNAGA e o ZS. \nA primeira volta das elecci\u00f3ns tivo lugar o 22 de decembro de 2019, e Milanovi\u0107 foi o candidato m\u00e1is votado co 29,55% dos votos, por diante de Kolinda Grabar-Kitarovi\u0107, que recibiu o 26,65% dos votos. Miroslav \u0160koro, candidato independente, obtivo o apoio do 24,45% dos votantes. Foi a primeira vez na historia croata que o presidente que estaba no cargo non foi o m\u00e1is votado na primeira volta. Milanovi\u0107 foi o m\u00e1is votado nas tres cidades m\u00e1is grandes de Croacia: 33,02% en Zagreb, 30,79% en Split e 41,87% en Rijeka e o segunda (25,61%) na cuarta cidade m\u00e1is importante, Osijek, na que ga\u00f1ou \u0160koro (33,33%). \nO 5 de xaneiro de 2020 tivo lugar a segunda volta entre Milanovi\u0107 e Grabar-Kitarovi\u0107. Milanovi\u0107 ga\u00f1ou por unha marxe pr\u00f3xima aos 105.000 votos, convert\u00e9ndose as\u00ed no 5\u00ba presidente de Croacia desde a independencia e o segundo presidente que foi nomeado oficialmente polo Partido Socialdem\u00f3crata, despois de Ivo Josipovi\u0107 (2010-2015). \nO novo presidente Zoran Milanovi\u0107 fixo a s\u00faa primeira aparici\u00f3n p\u00fablica nun acto oficial en Rijeka. Al\u00ed asistiu \u00e1 cerimonia inaugural de Rijeka como Capital Europea da Cultura 2020. Al\u00ed reuniuse co alcalde Vojko Obersnel, encomiou aos artistas, ao programa do d\u00eda e \u00e1 cerimonia de apertura. Milanovi\u0107 tam\u00e9n eloxiou aos fundadores do punk rock en Rijeka e a s\u00faa tradici\u00f3n de 44 anos, afirmando que, \"Nos tempos en que Paraf estaban dando o seu primeiro concerto, Sid Vicious a\u00ednda non cantaba nos Sex Pistols. Estes feitos son dunha importancia crucial no tocante ao mapa cultural de Europa\". \nPresidencia.\nA inauguraci\u00f3n de Zoran Milanovi\u0107 como 5\u00ba presidente tivo lugar o 18 de febreiro de 2020. Foi a primeira vez que non se celebrou a cerimonia de inauguraci\u00f3n presidencial na praza de San Marcos, no centro de Zagreb, onde est\u00e1n os edificios do parlamento e do goberno. Pola contra, Milanovi\u0107 decidiu renunciar \u00e1 habitual pompa da cerimonia invitando s\u00f3 a uns 40 convidados, inclu\u00eddos funcionarios do estado, expresidentes, a s\u00faa familia e membros do seu equipo de campa\u00f1a. Tam\u00e9n foi a primeira vez que os l\u00edderes dos partidos, diplom\u00e1ticos e figuras da igrexa non asistiron \u00e1 inauguraci\u00f3n. A cerimonia comezou coa interpretaci\u00f3n do himno nacional pola famosa cantante croata de pop e jazz Josipa Lisac, acompa\u00f1ada polo pianista Zvjezdan Ru\u017ei\u0107, cuxa versi\u00f3n alternativa do himno nacional de Croacia adoptou un ton rimbombante, moi diferente ao habitual car\u00e1cter sombr\u00edo do himno. Isto causou unha gran pol\u00e9mica, unha denuncia contra a artista e un debate p\u00fablico sen precedentes sobre o himno nacional e a liberdade art\u00edstica. \nO 24 de febreiro de 2020, o presidente Milanovi\u0107 condenou duramente a queima nun festival en Imotski dunha efixie que mostraba a unha parella do mesmo sexo co seu fillo, describiu o suceso como un \"acto inhumano, totalmente inaceptable\", e esixiu unha desculpa dos organizadores do evento afirmando que \"merecen a condena m\u00e1is forte do p\u00fablico porque o odio cara aos demais, a intolerancia e a inhumanidade non son e non ser\u00e1n unha tradici\u00f3n croata\". Tam\u00e9n reclamou unha reacci\u00f3n das instituci\u00f3ns, especialmente polo feito de que o evento foi observado por moitos nenos que puideron presenciar \"a difusi\u00f3n do odio e a incitaci\u00f3n \u00e1 violencia\". \nO presidente Milanovi\u0107 realizou a s\u00faa primeira viaxe ao estranxeiro o 27 de febreiro de 2020 a Oto\u010dec ob Krki, Eslovenia, onde se reuniu co presidente Borut Pahor. Os dous conclu\u00edron firmemente que far\u00edan todo o posible para mellorar e facer excelentes as relaci\u00f3ns entre os dous pa\u00edses, sinalando que se co\u00f1ec\u00edan desde hab\u00eda m\u00e1is de 16 anos. Tam\u00e9n discutiron sobre a cuesti\u00f3n fronteiriza entre os dous pa\u00edses, a adhesi\u00f3n croata ao espazo Schengen e sobre os controis fronteirizos aplicados polo goberno croata en resposta \u00e1 pandemia do coronavirus. O presidente Milanovi\u0107 tam\u00e9n abordou a perspectiva europea de Albania e Macedonia do Norte."}
{"id": "497964", "revid": "98629", "url": "https://gl.wikipedia.org/wiki?curid=497964", "title": "El Club (filme de 2015)", "text": "El Club \u00e9 un filme chileno de 2015 dirixido, coproducido e coescrito por Pablo Larra\u00edn. Estreouse na competici\u00f3n principal da 65\u00aa edici\u00f3n do Festival Internacional de Cinema de Berl\u00edn, onde ga\u00f1ou o Gran Premio do Xurado. Foi escollido como candidato de Chile para o \u00d3scar \u00f3 mellor filme en lingua non inglesa na 88\u00aa edici\u00f3n dos premios, mais finalmente non foi nomeado. En decembro de 2015 converteuse no segundo filme chileno que foi candidato ao Globo de Ouro \u00f3 mellor filme en lingua non inglesa.\nSinopse.\nBaixo a atenta mirada dunha muller que se ocupa deles, catro sacerdotes viven nunha pequena casa da localidade de La Boca. Todos eles cometeron actos censurables e at\u00f3panse nese retirado fogar castigados polas autoridades eclesi\u00e1sticas. A muller \u00e1 unha monxa e a casa serve de agocho para sacerdotes pecadores.\nTodos conseguen establecer unha rutina adestrando un galgo de carreiras ata que un d\u00eda chega un quinto sacerdote, un pederaste que lles lembra as desgrazas das s\u00faas vidas pasadas."}
{"id": "497965", "revid": "89787", "url": "https://gl.wikipedia.org/wiki?curid=497965", "title": "Lectura f\u00e1cil", "text": "A lectura f\u00e1cil \u00e9 a adaptaci\u00f3n que permite unha lectura e unha comprensi\u00f3n m\u00e1is sinxela dun contido. Non s\u00f3 abarca o texto, sen\u00f3n tam\u00e9n se refire \u00e1s ilustraci\u00f3ns e \u00e1 maquetaxe. Consid\u00e9rase tam\u00e9n lectura f\u00e1cil o m\u00e9todo polo cal se fan m\u00e1is comprens\u00edbeis os textos para todos, eliminando barreiras para a comprensi\u00f3n, a aprendizaxe e a participaci\u00f3n.\nEnt\u00e9ndese a lectura f\u00e1cil como unha tecnolox\u00eda de apoio que, ao favorecer a accesibilidade, favorece tam\u00e9n a democracia. \u00c9 dicir, facilitar o acceso \u00e1 informaci\u00f3n con tecnolox\u00edas como esta non s\u00f3 \u00e9 un dereito, sen\u00f3n que permite o exercicio doutros dereitos, como o de participaci\u00f3n ou poder desenvolverse de forma aut\u00f3noma na contorna.\nLexislaci\u00f3n.\nExiste lexislaci\u00f3n e regulaci\u00f3ns que realizan de forma directa ou indirecta menci\u00f3n \u00e1 lectura f\u00e1cil. A menci\u00f3n indirecta promove o dereito a acceder \u00e1 informaci\u00f3n e cultura de forma xen\u00e9rica e a lectura f\u00e1cil consid\u00e9rase un m\u00e9todo, a\u00ednda que non o \u00fanico, de promover ese acceso.\nNa lexislaci\u00f3n internacional, a Declaraci\u00f3n Universal dos Dereitos Humanos realiza menci\u00f3n indirecta en dous artigos:\nA Convenci\u00f3n Internacional sobre os Dereitos das Persoas con Discapacidade de 2006:\nAs \"Normas uniformes sobre a igualdade de oportunidades das persoas con discapacidade\" da Organizaci\u00f3n de Naci\u00f3ns Unidas recollen en 1993:\nEn Espa\u00f1a.\nA Constituci\u00f3n Espa\u00f1ola de 1978 recolle:\nOutra lexislaci\u00f3n espa\u00f1ola que promove directa ou indirectamente a lectura f\u00e1cil \u00e9 a seguinte:\nNiveis.\nA lectura f\u00e1cil non disp\u00f3n dun est\u00e1ndar fixo, sen\u00f3n que se prop\u00f3n a existencia de varios niveis de adaptaci\u00f3n. \u00c9 dicir, \u00e9 impos\u00edbel redactar e presentar un contido que se adapte a todas as capacidades de comprensi\u00f3n ou a todas as persoas con problemas de lectura e escritura.\nA seguinte \u00e9 a proposta de niveis da Associaci\u00f3 de Lectura F\u00e0cil de Catalu\u00f1a:\nPersoas \u00e1s que pode beneficiar.\nConsid\u00e9rase que as medidas de accesibilidade benefician \u00e1 poboaci\u00f3n en xeral, pero cada apoio pode beneficiar a colectivos espec\u00edficos de forma especial. No caso da lectura f\u00e1cil, os colectivos son moi diversos:\nPautas de lectura f\u00e1cil.\nExisten sobre todo dous documentos populares de pautas. O primeiro foi publicado pola IFLA, a Federaci\u00f3n Internacional de Asociaci\u00f3ns de Bibliotecarios e Bibliotecas. O seguinte foi elaborado por varias organizaci\u00f3ns de Inclusion Europe, a alianza europea de organizaci\u00f3ns que traballan polos dereitos das persoas con discapacidade. O seu t\u00edtulo \u00e9 Informaci\u00f3n para todos .\nAs pautas de lectura f\u00e1cil poden relacionarse coa ortograf\u00eda, gram\u00e1tica, l\u00e9xico, estilo, dese\u00f1o e maquetaxe, imaxes, impresi\u00f3n etc. Tam\u00e9n existen pautas e recomendaci\u00f3ns espec\u00edficas para textos literarios ou cient\u00edficos, por exemplo.\nAlg\u00fans exemplos de pautas e recomendaci\u00f3ns habituais son:\nExemplos de lectura f\u00e1cil.\nO primeiro libro creado co m\u00e9todo de lectura f\u00e1cil publicouse en 1968 en Suecia a trav\u00e9s do Centro de Lectura F\u00e1cil creado ese mesmo ano a instancias da Axencia Sueca de Educaci\u00f3n.\nEn 1984 naceu o primeiro xornal en lectura f\u00e1cil, titulado \"8 p\u00e1xinas\", tam\u00e9n en Suecia.\nA primeira sentenza xudicial en lectura f\u00e1cil do mundo produciuse en M\u00e9xico no ano 2013. O 16 de outubro, a Primeira Sala da Suprema Corte da Naci\u00f3n de M\u00e9xico concedeu o amparo solicitado a un mozo de 25 anos diagnosticado con s\u00edndrome de Asperger.\nEn Espa\u00f1a, existen multitude de organizaci\u00f3ns dedicadas a promover a lectura f\u00e1cil e recursos. Entre elas, portais de noticias como Noticias F\u00e1cil ou portais de libros como L\u00e9elo f\u00e1cil. En 2015, Dilof\u00e1cil, o Cooperativa Altavoz e Plena Inclusi\u00f3n presentaron unha versi\u00f3n da Constituci\u00f3n Espa\u00f1ola en lectura f\u00e1cil.\nDa mesma maneira, e para facilitar os tr\u00e1mites policiais e xudiciais, a Garda Civil disp\u00f3n de dilixencias policiais (lectura de dereitos, ofrecemento de acci\u00f3ns \u00e1 v\u00edtima dun delito etc.) dispo\u00f1\u00edbeis neste formato tanto por escrito, como en linguaxe de signos e audiovisual, as\u00ed como dilixencias en braille."}
{"id": "497967", "revid": "5863", "url": "https://gl.wikipedia.org/wiki?curid=497967", "title": "San Marcos, Santiago de Compostela", "text": ""}
{"id": "497970", "revid": "23204", "url": "https://gl.wikipedia.org/wiki?curid=497970", "title": "Matar a un hombre", "text": "Matar a un hombre \u00e9 un filme franco-chileno de 2014 escrito e dirixido por Alejandro Fern\u00e1ndez Almendras. Estreouse dentro da competici\u00f3n \"Cinema Dram\u00e1tico do Mundo\" no Festival de Cinema de Sundance o 17 de xaneiro de 2014. Ga\u00f1ou o Gran Premio do Xurado no festival. O filme foi escollido como candidato de Chile para o \u00d3scar \u00f3 mellor filme en lingua non inglesa na 87\u00aa edici\u00f3n dos premios, mais finalmente non foi nomeado."}
{"id": "497973", "revid": "88215", "url": "https://gl.wikipedia.org/wiki?curid=497973", "title": "Primeiro Ministro de Croacia", "text": ""}
{"id": "497975", "revid": "89787", "url": "https://gl.wikipedia.org/wiki?curid=497975", "title": "Gloria (filme de 2013)", "text": "Gloria \u00e9 un filme chileno-espa\u00f1ol de 2013 dirixido por Sebasti\u00e1n Lelio. O filme estreouse na 63\u00aa edici\u00f3n do Festival Internacional de Cinema de Berl\u00edn, onde Paulina Garc\u00eda ga\u00f1ou o Oso de Prata \u00e1 mellor actriz. Estreouse no Festival Internacional de Cinema de Toronto. O filme foi escollido como candidato de Chile para o \u00d3scar \u00f3 mellor filme en lingua non inglesa na 86\u00aa edici\u00f3n dos premios, mais finalmente non foi nomeado. Ga\u00f1ou o premio \u00f3 mellor filme iberoamericano nos Premios Platino. Sebasti\u00e1n Lelio refixo \"Gloria\" en 2018 como \"Gloria Bell\", protagonizado por Julianne Moore e John Turturro."}
{"id": "497977", "revid": "5312", "url": "https://gl.wikipedia.org/wiki?curid=497977", "title": "Hipop\u00f3tamo", "text": "O hipop\u00f3tamo (nome cient\u00edfico: Hippopotamus amphibius) \u00e9 un gran mam\u00edfero artiod\u00e1ctilo que \u00e9 fundamentalmente herb\u00edvoro e se atopa na \u00c1frica subsahariana. \u00c9, xunto ao hipop\u00f3tamo anano (\"Choeropsis liberiensis\"), un dos dous \u00fanicos membros actuais da familia Hippopotamidae.\n\u00c9 un animal semiacu\u00e1tico que mora en r\u00edos e lagos, e onde os machos adultos territoriais con grupos de cinco a trinta femias e hipop\u00f3tamos novos controlan unha zona do r\u00edo. Durante o d\u00eda repousan na auga ou na lama, e tanto a c\u00f3pula coma o parto deste animal suceden na auga. Ao anoitecer v\u00f3lvense m\u00e1is activos e saen comer herbas terrestres. A\u00ednda que os hipop\u00f3tamos descansan xuntos na auga, o pasto \u00e9 unha actividade solitaria, e non son moi territoriais na terra. Son m\u00e1is perigosos e territoriais cando est\u00e1n na auga.\nMalia o seu parecido f\u00edsico cos porcos e outros ungulados terrestres, os seus parentes vivos m\u00e1is pr\u00f3ximos son os cet\u00e1ceos (Balaenidae, Phocoenidae, etc.) dos que diverxeron hai aproximadamente cincuenta e cinco mill\u00f3ns de anos. O devanceiro com\u00fan de baleas e hipop\u00f3tamos separouse doutros ungulados hai aproximadamente sesenta mill\u00f3ns de anos. Os f\u00f3siles de hipop\u00f3tamo m\u00e1is antigos que se co\u00f1ecen pertencen ao x\u00e9nero \"Kenyapotamus\", atopados en \u00c1frica e datados coma de hai aproximadamente dezas\u00e9is mill\u00f3ns de anos.\nO hipop\u00f3tamo \u00e9 doadamente reco\u00f1ec\u00edbel polo seu torso en forma de barril, enorme boca e dentes, cabeza grande truncada nun foci\u00f1o ancho e arredondado, corpo coa pel grosa, lisa e case sen pelo, patas curtas e o seu grande tama\u00f1o. \u00c9 o terceiro animal terrestre polo seu peso (entre 1\u00bd e 3 toneladas), detr\u00e1s do rinoceronte branco (1\u00bd a 3\u00bd toneladas) e os dous x\u00e9neros de elefantes (3 a 9 toneladas).\nAt\u00f3panse ameazados por mor da perda do seu h\u00e1bitat e pola caza furtiva para conseguir a s\u00faa carne e o almaf\u00ed dos seus dentes caninos.\nEtimolox\u00eda.\nA palabra hipop\u00f3tamo deriva do lat\u00edn \"hippopot\u0103mus\", que a s\u00faa vez prov\u00e9n do grego \"hippop\u00f3tamos\" (\u1f31\u03c0\u03c0\u03bf\u03c0\u03cc\u03c4\u03b1\u03bc\u03bf\u03c2), composto por \"h\u00edppos\" (\u03af\u03c0\u03c0\u03bf\u03c2), cabalo, e \"potam\u00f3s\" (\u03c0\u03bf\u03c4\u03b1\u03bc\u03bf\u03c2), r\u00edo, \u00abcabalo de r\u00edo\u00bb. Se os gregos da \u00e9poca cl\u00e1sica designaban a este animal como \u00abcabalo de r\u00edo\u00bb, os \u00e1rabes cham\u00e1banno \u00abb\u00fafalo de auga\u00bb, e os antigos exipcios \u00abporco de r\u00edo\u00bb.\nDescrici\u00f3n.\nO hipop\u00f3tamo \u00e9 o quinto animal terrestre m\u00e1is grande do mundo na actualidade (despois das tres especies de elefantes e o rinoceronte branco). Poden vivir na auga ou desprazarse por terra, e a s\u00faa densidade relativa perm\u00edtelles afundirse e andar ou correr baixo a auga polo fondo dos r\u00edos. Est\u00e1n considerados como megafauna actual, pero a diferenza do resto da megafauna africana, adapt\u00e1ronse a unha vida semiacu\u00e1tica en r\u00edos e lagos de auga doce.\nDebido ao seu gran tama\u00f1o, os hipop\u00f3tamos son dif\u00edciles de pesar na natureza e a maior parte das estimaci\u00f3ns do seu peso en estado silvestre prove\u00f1en de operaci\u00f3ns realizadas nos anos 1960. O peso medio para os machos adultos oscila entre 1500 e 1800\u00a0kg. As femias son m\u00e1is pequenas ca os machos, cuns pesos medios de entre 1300 e 1500\u00a0kg. Os machos m\u00e1is vellos chegan a pesos moito maiores, acadando canto menos 3200\u00a0kg e en ocasi\u00f3ns at\u00e9 4500\u00a0kg. Os machos parece que medran durante toda a s\u00faa vida, namentres que as femias acadan o seu peso m\u00e1ximo ao redor dos vinte e cinco anos de idade. Miden entre 3,3 e 5,2\u00a0metros de longo inclu\u00edda a cola, duns 56\u00a0cm, e aproximadamente 1,5\u00a0m de altura at\u00e9 os ombreiros. O rango de medidas do hipop\u00f3tamo superponse coas do rinoceronte branco; a utilizaci\u00f3n de m\u00e9tricas diferentes fai que resulte dif\u00edcil estabelecer cal destes dous animais \u00e9 o maior animal terrestre tras os elefantes.\nMalia ser uns animais de aspecto bochudo, co seu gran torso en forma de barril e patas curtas, en terra poden correr m\u00e1is r\u00e1pido ca un ser humano medio. As estimaci\u00f3ns da s\u00faa velocidade en carreira var\u00edan de 30, 40, 45 ou ata 50\u00a0km/h; s\u00f3 pode manter estas altas velocidades en distancias curtas.\nA s\u00faa boca \u00e9 enorme e as s\u00faas mand\u00edbulas poden abrirse nun \u00e1ngulo de 150\u00a0graos; o pescozo \u00e9 curto e robusto e o corpo \u00e9 alongado e enormemente groso, co dorso m\u00e1is elevado na grupa que na cruz e afundido na parte central; o ventre, amplo e arredondado, \u00e9 colgante e chega a rozar o chan cando o animal cami\u00f1a por un terreo pantanoso. Os ollos, as orellas e as fosas nasais est\u00e1n situados na parte superior da cabeza, o que lles permite permanecer na auga coa maior parte do corpo mergullado na auga e a lama dos r\u00edos tropicais para manterse frescos e evitar as queimaduras solares. Cada unha das s\u00faas patas ten catro dedos ben desenvoltos con terminaci\u00f3ns en pezu\u00f1o e a s\u00faa estrutura esquel\u00e9tica \u00e9 graviportal, adaptada para soster o gran peso destes animais. Como outros mam\u00edferos acu\u00e1ticos, o hipop\u00f3tamo ten moi pouco pelo. A\u00ednda que non \u00e9 un ruminante pos\u00fae un est\u00f3mago complexo composto por tres divisi\u00f3ns ou c\u00e1maras.\nA pel \u00e9 lisa con pregaduras no peito e no pescozo e case sen pelo con excepci\u00f3n dunhas curtas cerdas na cabeza e no rabo. \u00c9 de cor cinsenta morada, coa parte inferior do corpo e ao redor dos ollos e orellas de cor marr\u00f3n ros\u00e1cea; son com\u00fans os casos de albinismo. A epiderme (capa externa) \u00e9 uniformemente delgada, e a endodermis var\u00eda duns 5-6\u00a0cm no lombo e grupa a menos de 1\u00a0cm na cabeza e ventre. A s\u00faa pel secreta un protector solar natural de cor avermellada, que fai que en ocasi\u00f3ns se diga que \u00abs\u00faa sangue\u00bb, pero nin \u00e9 suor nin \u00e9 sangue; esta secreci\u00f3n \u00e9 inicialmente incolora, para aos poucos minutos volverse de cor vermella alaranxada e eventualmente de cor marr\u00f3n. Identific\u00e1ronse dous pigmentos distintos nas secreci\u00f3ns, un vermello (\u00e1cido hiposud\u00e1rico) e un laranxa (\u00e1cido norhiposud\u00f3rico). Ambos son compostos moi \u00e1cidos, e inhiben o crecemento de bacterias causantes de enfermidades; por outra banda, a absorci\u00f3n da luz destes pigmentos acada o rango ultravioleta conseguindo un efecto de pantalla solar. Todos os hipop\u00f3tamos, mesmo con diferentes dietas, segregan estes pigmentos, polo que non parece que os produzan en funci\u00f3n da s\u00faa alimentaci\u00f3n. En cambio, os animais poden sintetizar os pigmentos de precursores proteicos, coma o amino\u00e1cido tirosina.\nContan con 2-3\u00a0pares de incisivos e os caninos da mand\u00edbula inferior te\u00f1en a aparencia de dous enormes cabeiros, que poden superar no caso dos machos os 50\u00a0cm de lonxitude (a metade no caso das femias) e acadar un peso de 4\u00a0kg; son triangulares, curvados en forma de media l\u00faa, romos no seu extremo e provistos de surcos lonxitudinais. Os cabeiros da mand\u00edbula superior son moito m\u00e1is curtos e febles, e tam\u00e9n curvados e romos no seu extremo. Mediuse a forza da mordida dun hipop\u00f3tamo femia adulto en 8100\u00a0N.\nEcolox\u00eda e comportamento.\nA\u00ednda que non \u00e9 un animal estritamente nocturno, son activos durante a noite. Pasan a meirande parte do d\u00eda durmindo ou revolc\u00e1ndose na auga ou na lama xunto aos demais membros do seu grupo. A auga s\u00e9rvelles para manter a temperatura do seu corpo baixa e para impedir que a s\u00faa pel se reseque. Ag\u00e1s para comer, a maior parte das s\u00faas vidas (cortexo, loitas entre eles, parto) ocorren na auga.\nDeixan a auga ao anoitecer e despr\u00e1zanse terra dentro, \u00e1s veces ata oito quil\u00f3metros, para pastar en zonas de herba curta, a s\u00faa fonte principal de alimento, que extraen enteira axud\u00e1ndose dos beizos. Pasan de catro a cinco horas pastando e poden consumir preto de setenta quilogramos de herba cada noite (aproximadamente un 5% do seu peso). Como a maior\u00eda dos herb\u00edvoros, consumir\u00e1n outro tipo de plantas se se d\u00e1 a ocasi\u00f3n, pero a s\u00faa dieta en estado silvestre consiste case completamente en herba, cun consumo m\u00ednimo de plantas acu\u00e1ticas. V\u00eduselles nalgunhas ocasi\u00f3ns comendo prea, pero moi raramente e sempre preto da auga, e mesmo hai informes de casos de canibalismo e depredaci\u00f3n. A anatom\u00eda do est\u00f3mago dos hipop\u00f3tamos non \u00e9 axeitada para unha dieta carn\u00edvora, polo que a inxesta de carne d\u00e9bese probabelmente a comportamentos aberrantes ou tensi\u00f3n nutricional.\nA\u00ednda que a s\u00faa dieta \u00e9 sobre todo a base de herbas terrestres, dado que pasan a meirande parte do tempo na auga a maior parte das s\u00faas dexecci\u00f3ns prod\u00facense na auga, creando dep\u00f3sitos al\u00f3ctonos de materia org\u00e1nica nos leitos dos r\u00edos. Estes dep\u00f3sitos non te\u00f1en unha funci\u00f3n ecol\u00f3xica clara. Por mor do seu tama\u00f1o e o seu h\u00e1bito de utilizar xeralmente os mesmos cami\u00f1os para alimentarse, os hipop\u00f3tamos poden ter un impacto significativo na terra que atravesan, tanto porque esas zonas fican ceibes de vexetaci\u00f3n como polas depresi\u00f3ns na terra. Se isto se produce durante per\u00edodos prolongados poden desviar os leitos de pantanos e canais.\nOs hipop\u00f3tamos adultos non aboian e non poden nadar. Cando se atopan en augas profundas, prop\u00falsanse xeralmente dando pequenos pulos polo fondo; m\u00f3vense a velocidades superiores a oito quil\u00f3metros por hora na auga. Por\u00e9n, os hipop\u00f3tamos novos si aboian e despr\u00e1zanse xeralmente nadando con impulsos das s\u00faas patas traseiras. Os adultos emerxen a respirar cada tres ou cinco minutos, e os xoves te\u00f1en que respirar cada dous ou tres minutos. O proceso da sa\u00edda \u00e1 superficie e de respiraci\u00f3n \u00e9 autom\u00e1tico, e mesmo un hipop\u00f3tamo que durma baixo a auga subir\u00e1 e respirar\u00e1 sen espertar. Cando se mergullan pechan as narinas.\nEstudar a interacci\u00f3n entre machos e femias foi durante moito tempo complicado. Ao non existir un dimorfismo sexual nesta especie, \u00e9 moi dif\u00edcil distinguilos en estado silvestre. A\u00ednda que lles guste estar en proximidade uns doutros, non parece que formen uni\u00f3ns sociais ag\u00e1s entre nais e fillos, e non son animais sociais. A raz\u00f3n pola que se re\u00fanen tan pr\u00f3ximos uns a outros \u00e9 desco\u00f1ecida.\nSon principalmente territoriais na auga, onde un macho controla unha pequena extensi\u00f3n do r\u00edo duns 250\u00a0m de lonxitude de media para estabelecer dereitos de apareamento e que cont\u00e9n unhas dez femias. Os grupos m\u00e1is numerosos poden conter at\u00e9 cen individuos. Permiten a presenza doutros machos na s\u00faa zona, pero sempre que se sometan \u00e1 autoridade do macho dominante. Dentro dos grupos t\u00e9ndese a segregar por x\u00e9nero. Os machos novos permanecen con outros machos solteiros, as femias permanecen xunto a outras femias e o macho dominante permanece s\u00f3. Cando deixan a auga para ir comer, fano individualmente.\nOs hipop\u00f3tamos parece que se comunican verbalmente, por gri\u00f1idos e bramidos, e crese que poden ter certa capacidade de ecolocaci\u00f3n, pero o obxecto destas vocalizaci\u00f3ns desco\u00f1\u00e9cese. Poden manter a cabeza parcialmente por enriba da auga e emitir un berro que viaxa tanto pola auga como polo ar, e responden a el os hipop\u00f3tamos que est\u00e1n tanto dentro como f\u00f3ra da auga.\nTe\u00f1en moi poucos depredadores, pero os crocodilos do Nilo, le\u00f3ns e hienas poden cazar hipop\u00f3tamos mozos.\nCiclo vital.\nA s\u00faa lonxevidade media sit\u00faase entre os corenta anos de idade en estado silvestre e cincuenta anos en catividade. Os hipop\u00f3tamos de maior idade dos que existe constancia foron os seguintes: \u00abTanga\u00bb, que viviu en M\u00fanic (Alema\u00f1a) e morreu en 1995 \u00e1 idade de 61 anos, e \u00abBertha\u00bb, que viviu en Filipinas e morreu en 2017 aos 65 anos.\nOs machos acadan a madurez ao redor dos sete anos de idade e as femias acadan a madurez sexual aos cinco ou seis anos de idade, e te\u00f1en un per\u00edodo de xestaci\u00f3n de oito meses. As femias poden comezar a puberdade aos tres ou catro anos.\nUn estudo sobre o seu comportamento reprodutivo en Uganda amosou que o maior n\u00famero de concepci\u00f3ns produc\u00edronse durante o final da tempada h\u00famida no ver\u00e1n, e o maior n\u00famero de nacementos ocorreu a principios da tempada h\u00famida a finais do inverno. Isto \u00e9 debido ao ciclo reprodutivo das femias; como na maior\u00eda dos grandes mam\u00edferos, os espermatozoides dos machos permanecen activos durante todo o ano. Outros estudos realizados en Zambia e Sur\u00e1frica tam\u00e9n amosaron que os nacementos ocorren ao principio da tempada h\u00famida. Despois do embarazo, polo xeral unha femia non volver\u00e1 a ovular durante dezasete meses.\nO apareamento prod\u00facese na auga, coa femia mergullada durante a maior parte do encontro e emerxendo a s\u00faa cabeza periodicamente para tomar o ar. Son un dos poucos mam\u00edferos que dan a luz baixo a auga, coma os cet\u00e1ceos e sir\u00e9nidos. As cr\u00edas nacen tam\u00e9n baixo a auga, cun peso de entre 25 e 45\u00a0kg e unha lonxitude media de 127\u00a0cm, e debe nadar at\u00e9 a superficie para tomar o seu primeiro alento. Polo xeral paren unha \u00fanica cr\u00eda, a\u00ednda que se dan casos de dous. Os hipop\u00f3tamos mozos a mi\u00fado ap\u00f3ianse nas costas das s\u00faas nais cando a auga \u00e9 demasiado profunda para eles. Nadan baixo a auga para aleitarse, a\u00ednda que tam\u00e9n o fan en terra se a nai sae da auga. O destete prod\u00facese entre seis e oito meses despois do nacemento e a maior parte das cr\u00edas son totalmente independentes cando acadan o ano de idade.\nComo moitos outros grandes mam\u00edferos, a estratexia reprodutiva dos hipop\u00f3tamos cualif\u00edcase como selecci\u00f3n K, cunha \u00fanica cr\u00eda grande e ben desenvolvida cada varios anos, a diferenza dos mam\u00edferos pequenos, coma os roedores, que dan a luz varias cr\u00edas pouco desenvoltas varias veces ao ano (selecci\u00f3n r).\nComportamento agresivo.\nOs hipop\u00f3tamos son animais agresivos; os adultos son host\u00eds mesmo cos crocodilos, que a mi\u00fado viven nos mesmos r\u00edos e lagoas, especialmente cando as s\u00faas cr\u00edas est\u00e1n entre o grupo. Son moi agresivos cara os humanos e a mi\u00fado est\u00e1n considerados como un dos animais m\u00e1is perigosos de \u00c1frica;\u200b hai constancia de ataques a persoas en barcas\u200b e matan a centos de persoas ao ano.\nPara marcar o seu territorio, ou mesmo como un sistema de sinalizaci\u00f3n ou orientaci\u00f3n, os machos (e, en moita menor medida, as femias) fan virar as s\u00faas colas mentres defecan, para distribu\u00edr o seu excremento por unha zona m\u00e1is extensa, e son retrominxentes (descargan os ouri\u00f1os cara a atr\u00e1s), probabelmente polo mesmo motivo.\n\u00c9 moi raro que se maten entre eles, mesmo durante loitas territoriais. Polo xeral un macho dominante e un hipop\u00f3tamo xove e solteiro que o retara deixar\u00e1n de loitar cando est\u00e1 claro que un dos dous \u00e9 m\u00e1is forte. Cando unha zona est\u00e1 densamente poboada, ou cando un h\u00e1bitat comeza a facerse pequeno, os machos dominantes tentar\u00e1n en ocasi\u00f3ns matar as cr\u00edas, a\u00ednda que as nais defenderanos de forma moi agresiva, chegando mesmo a matar o macho; este tipo de comportamento non se d\u00e1 en condici\u00f3ns normais.\u200b Hai documentados alg\u00fans incidentes de canibalismo, pero crese que \u00e9 un comportamento de individuos angustiados ou enfermos, non de animais sans.\nTaxonom\u00eda e filoxenia.\nO hipop\u00f3tamo \u00e9 a \u00fanica especie viva de \"Hippopotamus\", o x\u00e9nero tipo da familia dos Hippopotamidae. O hipop\u00f3tamo anano (\"Choeropsis liberiensis\") pertence a un x\u00e9nero diferente dentro de Hippopotamidae, \"Choeropsis\" ou \"Hexaprotodon\". En ocasi\u00f3ns util\u00edzase a subfamilia Hippotominae, e alg\u00fans taxonomistas agrupan as familias Hippopotamidae e Anthracotheriidae na superfamilia Anthracotheroidea ou Hippopotamoidea.\nOs hipopot\u00e1mos clasif\u00edcanse, xunto con outros ungulados, na orde Artiodactyla. Os artiod\u00e1ctilos incl\u00faen, entre outros, a camelos, vacas, cervos e porcos, a\u00ednda que os hipop\u00f3tamos non est\u00e1n estreitamente relacionados con estes grupos.\nDescrib\u00edronse cinco subespecies base\u00e1ndose nas diferenzas xeogr\u00e1ficas e a morfolox\u00eda dos seus cranios (Lydekker, 1915):\nAs subespecies propostas nunca se utilizaron de forma extensiva nin foron validadas por bi\u00f3logos de campo; as diferenzas morfol\u00f3xicas descritas eran pequenas dabondo como para que fosen unha simple variaci\u00f3n en mostras non representativas. An\u00e1lises xen\u00e9ticas probaron a existencia de tres destas subespecies; un estudo do ano 2005 mediante o exame do xenoma mitocondrial de biopsias de mostras de pel tomadas de trece localizaci\u00f3ns xeogr\u00e1ficas, considerando a diversidade xen\u00e9tica e a estrutura entre as poboaci\u00f3ns de hipop\u00f3tamos a trav\u00e9s do continente, amosou unha baixa pero significativa diferenciaci\u00f3n xen\u00e9tica entre \"H. a. amphibius\", \"H. a. capensis\" e \"H. a. kiboko\". Nin a existencia de \"H. a. tschadensis\" nin a de \"H. a. constrictus\" foron probadas.\nEstado de conservaci\u00f3n.\nProbas xen\u00e9ticas indican que o hipop\u00f3tamo en \u00c1frica experimentou unha importante expansi\u00f3n demogr\u00e1fica durante ou despois do Plistoceno, atribu\u00edda a un aumento de zonas acu\u00e1ticas a finais desa era. Estas conclusi\u00f3ns te\u00f1en unha importante implicaci\u00f3n na conservaci\u00f3n das s\u00faas poboaci\u00f3ns dado que actualmente at\u00f3panse ameazados por todo o continente debido \u00e1 perda de zonas de auga doce. O hipop\u00f3tamo tam\u00e9n \u00e9 v\u00edtima da caza non regulada e a caza furtiva. En maio de 2006 foi identificado como especie vulner\u00e1bel na Lista Vermella confeccionada pola Uni\u00f3n Internacional para a Conservaci\u00f3n da Natureza (UICN), cunha poboaci\u00f3n estimada de entre cento vinte e cinco mil e cento cincuenta mil individuos, cunha decadencia de entre o sete e o vinte por cento dende o estudo de 1996 da UICN.\nA s\u00faa poboaci\u00f3n diminu\u00edu de maneira dram\u00e1tica na Rep\u00fablica Democr\u00e1tica do Congo. A poboaci\u00f3n do Parque Nacional de Virunga caeu at\u00e9 os oitocentos ou novecentos exemplares dende os aproximadamente vinte e nove mil existentes a mediados dos anos 1970. Este declive atrib\u00faese \u00e1s alteraci\u00f3ns causadas pola Segunda Guerra do Congo. Crese que os cazadores furtivos son os antigos rebeldes hutu, soldados congoleses mal pagos, e grupos de milicias locais. Entre as raz\u00f3ns da existencia da caza furtiva at\u00f3pase a crenza de que son animais pouco intelixentes, dani\u00f1os para a sociedade e tam\u00e9n polo di\u00f1eiro. A venda de carne de hipop\u00f3tamos \u00e9 ilegal, pero as vendas do mercado negro son dif\u00edciles de controlar por parte dos vixiantes do Parque Nacional de Virunga.\nDistribuci\u00f3n.\nO hipop\u00f3tamo estend\u00edase por Europa e \u00c1frica do Norte durante o Eemiense e o Plistoceno tard\u00edo at\u00e9 hai aproximadamente trinta mil anos. Era com\u00fan na rexi\u00f3n do Nilo en Exipto ata tempos hist\u00f3ricos, mais foi extirpada dende ent\u00f3n desa rexi\u00f3n. Plinio o Vello escribiu que, no seu tempo, a mellor zona para cazar a este animal estaba no nomo de Sais; o hipop\u00f3tamo a\u00ednda poder\u00eda atoparse en torno a Damieta despois da conquista \u00e1rabe en 639. Ata o per\u00edodo glacial, os hipop\u00f3tamos estaban presentes no sueste asi\u00e1tico e no sur de Europa. O Behemot da \"Biblia\" non \u00e9 outra cousa que o hipop\u00f3tamo que habitaba ent\u00f3n o val do r\u00edo Xord\u00e1n.\nO hipop\u00f3tamo distrib\u00faese irregularmente na actualidade nos r\u00edos e lagos da \u00c1frica subsahariana: Uganda, Sud\u00e1n, Somalia, Kenya, norte do Congo e Etiop\u00eda, no oeste dende Ghana a Gambia e en \u00c1frica austral (Botsuana, Sur\u00e1frica, Cimbabue, Zambia). Existe unha poboaci\u00f3n illada en Tanzania e Mozambique. Hai aproximadamente de cento vinte e cinco mil a cento cincuenta mil hipop\u00f3tamos en toda a \u00c1frica subsahariana; Zambia (40\u00a0000) e Tanzania (20\u00a0000-30\u00a0000) contan coas poboaci\u00f3ns m\u00e1is numerosas. G\u00fastalle vivir en zonas de augas permanentes e non demasiado profundas.\nEspecie invasora en Colombia.\nEn 1981, o narcotraficante Pablo Escobar adquiriu con axuda do contrabando, catro exemplares (un macho e tres femias) e aloxounos xunto con outros animais nunha reserva privada na s\u00faa residencia na Facenda N\u00e1poles, a 100 quil\u00f3metros ao leste de Medell\u00edn (Colombia). Tras a morte de Escobar considerouse que eran demasiado dif\u00edciles de capturar e trasladar, polo que se deixaron na leira sen vixilancia. Anos despois outros animais que aloxaran na leira como elefantes, xirafas ou rinocerontes morreron, desapareceron ou foron trasladados a zoos, pero os hipop\u00f3tamos reproduc\u00edronse e alg\u00fans escaparon da facenda. A poboaci\u00f3n de hipop\u00f3tamos introducidos pasou de 35 individuos en 2012 a entre 60 e 80 en 2020, todos eles relacionados co cuarteto orixinal importado por Escobar. Segundo novos estudos, a poboaci\u00f3n medrou a un ritmo anual do 14,5% e poder\u00eda acadar unha poboaci\u00f3n de 1.418 exemplares en 2039. A\u00ednda que existen iniciativas comunitarias locais que aproveitan a s\u00faa presenza para promover o turismo, o hipop\u00f3tamo est\u00e1 considerado como unha especie invasora f\u00f3ra de \u00c1frica e pode representar riscos econ\u00f3micos e ecol\u00f3xicos ao competir polos mesmos recursos con especies da fauna silvestre nativa e afectar \u00e1 flora local alterando o h\u00e1bitat e perturbando os procesos ecosist\u00e9micos, ademais de ser potenciais diseminadores de doenzas ex\u00f3ticas, polo que se propuxeron diversas medidas para a s\u00faa erradicaci\u00f3n, en vista do importante desequilibrio ecol\u00f3xico que est\u00e1 a ocasionar ao pa\u00eds.\nEn marzo de 2021, a UICN enviou unha carta de intervenci\u00f3n ao Goberno de Colombia, asegurou que seguiu de preto o debate ambiental e recomendou \u00e1s autoridades empezar urxentemente un programa enfocado en eliminar a poboaci\u00f3n de hipop\u00f3tamos. Tam\u00e9n sinalou fronte \u00e1 esterilizaci\u00f3n, que \u00e9 moi pouco prob\u00e1bel que esta alternativa funcione no longo prazo, porque isto non evita os impactos causados polos animais por d\u00e9cadas, considerando que te\u00f1en unha esperanza de vida de m\u00e1is de 40 anos.\nRelaci\u00f3n cos humanos.\nAs evidencias m\u00e1is antigas da relaci\u00f3n entre humanos e hipop\u00f3tamos son diversas marcas de cazar\u00edas en \u00f3sos destes mam\u00edferos atopados na formaci\u00f3n Bouri, datados como de hai aproximadamente cento sesenta mil anos. Atop\u00e1ronse gravados e pinturas rupestres posteriores que amosaban cazar\u00edas de hipop\u00f3tamos nas monta\u00f1as do S\u00e1hara central, datados como de hai catro mil a cinco mil anos, preto de Djanet en Tassili n'Ajjer. Estes animais eran ben co\u00f1ecidos entre os antigos exipcios, que os consideraban como feroces habitantes do Nilo. Na mitolox\u00eda exipcia, Tueris, deusa da fertilidade e protectora das embarazadas, ti\u00f1a cabeza de hipop\u00f3tamo, pois os antigos exipcios reco\u00f1ec\u00edan o car\u00e1cter protector das femias cara aos seus mozos.\nO hipop\u00f3tamo era co\u00f1ecido polos historiadores dende a Antig\u00fcidade cl\u00e1sica. O historiador grego Her\u00f3doto describiuno nas s\u00faas \"Historias\" (\"Circa\" 440 a. e. c.) e o historiador romano Plinio o Vello escribiu sobre o hipop\u00f3tamo na s\u00faa enciclopedia \"Naturalis Historia\" (\"c\". 77 e. c.).\nNos zool\u00f3xicos.\nOs hipop\u00f3tamos foron dende hai moito tempo animais populares nos zool\u00f3xicos. O primeiro hipop\u00f3tamo nun zoo na historia moderna foi \"Obaysch\" que chegou ao Zoo de Londres o 25 de maio de 1850, onde atraeu at\u00e9 dez mil visitantes diarios e inspirou unha canci\u00f3n popular, a \"Polca do hipop\u00f3tamo\". Dende ent\u00f3n seguiron sendo animais populares dos zoos, tendo en conta ademais que xeralmente se reproducen ben en catividade, a\u00ednda que o seu \u00edndice de natalidade \u00e9 m\u00e1is baixo que na natureza, pero isto atrib\u00faese a que os zool\u00f3xicos non intentan reproducir en maior medida a estes animais dado o seu gran tama\u00f1o e cun mantemento relativamente caro.\nA meirande parte dos hipop\u00f3tamos dos zoos naceron en catividade. Hai exemplares dabondo no sistema internacional de zool\u00f3xicos como para que resultase innecesaria a introduci\u00f3n de individuos na natureza se os zoos cooperasen no mantemento da diversidade xen\u00e9tica da reserva reprodutora.\nComo moitos animais dos zoos, estes grandes mam\u00edferos foron tradicionalmente amosados en expositores dedicados, que polo xeral ti\u00f1an un estanque de auga e unha parcela de herba. Nos anos 1980, empez\u00e1ronse a dese\u00f1ar lugares de exposici\u00f3n que reflect\u00edan dunha forma m\u00e1is precisa os h\u00e1bitats naturais dos animais. Por exemplo, no hipoacuario do Zoo de Toledo (Ohio) constru\u00edron un estanque para hipop\u00f3tamos con preto de 1\u00a0500\u00a0000\u00a0l de capacidade, e en 1987 os investigadores puideron gravar por primeira vez un nacemento baixo a auga (como na natureza) neste zoo, e este animal f\u00edxose tan popular que un hipop\u00f3tamo converteuse no logotipo do zool\u00f3xico.\nNa cultura.\nEste animal era co\u00f1ecido polos gregos e romanos antigos como a \u00abBesta do Nilo\u00bb. Un hipop\u00f3tamo vermello poder\u00eda ser a representaci\u00f3n do deus Seth na relixi\u00f3n do Antigo Exipto, e a s\u00faa consorte Tueris tam\u00e9n parece ser a representaci\u00f3n dun hipop\u00f3tamo. Tam\u00e9n se pensa que o monstro Behemot do \"Libro de Xob\" (40:15\u201324) est\u00e1 baseado neste animal.\nDende que \"Obaysch\" inspirou a \"Polca do hipop\u00f3tamo\", os hipop\u00f3tamos foron animais populares na cultura occidental polo seu aspecto corpulento que moitos consideran c\u00f3mico. Historias de hipop\u00f3tamos como \"Huberta\", que se converteu nunha celebridade en Sur\u00e1frica nos anos 1930 pola s\u00faa viaxe de 1600\u00a0km a trav\u00e9s do pa\u00eds, ou a historia de Owen e Mzee, un hipop\u00f3tamo e unha tartaruga que desenvolveron unha amizade pouco com\u00fan, divertiron \u00e1 xente que comprou libros, obxectos promocionais e todo tipo de xoguetes de hipop\u00f3tamos, coma o Tragab\u00f3las. Tam\u00e9n se lles menciona na canci\u00f3n \"I Want a Hippopotamus for Christmas\" (Quero un hipop\u00f3tamo polo Nadal) que fixo popular Gayla Peevey en 1953.\nTam\u00e9n foron populares personaxes de historietas, onde o seu aspecto corpulento se usa como efecto divertido. A pel\u00edcula de Disney \"Fantasia\" presentou a unha bailarina hipop\u00f3tamo que baila na \u00f3pera \"La Gioconda\". Outros personaxes de animaci\u00f3n incl\u00faen ao popular Peter Potamus dos estudios Hanna-Barbera, Flavio e Marita en \"Animaniacs\", o d\u00fao franc\u00e9s \"Pat e Stanley\", Tasha en \"The Backyardigans\" ou Gloria e Moto-Moto das pel\u00edculas de DreamWorks \"Madagascar\" e \"\".\nNo xogo do xadrez, existe unha apertura denominada defensa hipop\u00f3tamo, un pouco com\u00fan a\u00ednda que s\u00f3lido sistema de defensa."}
{"id": "497978", "revid": "98629", "url": "https://gl.wikipedia.org/wiki?curid=497978", "title": "No (filme de 2012)", "text": "No \u00e9 un filme de 2012 dirixido por Pablo Larra\u00edn. \u00c9 unha coproduci\u00f3n internacional entre Chile, Francia e os Estados Unidos de Am\u00e9rica. O filme bas\u00e9ase na obra in\u00e9dita \"El Plebiscito\", escrita por Antonio Sk\u00e1rmeta. O actor mexicano Gael Garc\u00eda Bernal interpreta o papel de Ren\u00e9, un publicista que traballa en Chile a finais da d\u00e9cada de 1980. O filme conta as t\u00e1cticas publicitarias das campa\u00f1as pol\u00edticas do plebiscito de 1988, segundo o cal a cidadan\u00eda chilena deb\u00eda decidir se o ditador Augusto Pinochet manter\u00eda o poder durante oito anos m\u00e1is. Foi nomeado \u00f3 \u00d3scar \u00f3 mellor filme en lingua non inglesa na 85\u00aa edici\u00f3n dos premios."}
{"id": "497979", "revid": "98629", "url": "https://gl.wikipedia.org/wiki?curid=497979", "title": "Violeta se fue a los cielos", "text": "Violeta se fue a los cielos \u00e9 un filme chileno de 2011 dirixido por Andr\u00e9s Wood. O filme bas\u00e9ase na biograf\u00eda escrita por \u00c1ngel Parra, e conta a historia da cantante e folclorista Violeta Parra e Luis Cereceda Arenas. O filme foi escollido como candidato de Chile para o \u00d3scar \u00f3 mellor filme en lingua non inglesa na 84\u00aa edici\u00f3n dos premios, mais finalmente non foi nomeado. Foi galardoado co Premio do Xurado (dram\u00e1tico) no Festival de Cinema de Sundance."}
{"id": "497980", "revid": "23204", "url": "https://gl.wikipedia.org/wiki?curid=497980", "title": "La vida de los peces", "text": "La vida de los peces \u00e9 un filme chileno de 2010 dirixido por Mat\u00edas Bize. O filme foi escollido como candidato de Chile para o \u00d3scar \u00f3 mellor filme en lingua non inglesa na 83\u00aa edici\u00f3n dos premios, mais finalmente non foi nomeado.\n\"La vida de los peces\" ga\u00f1ou o Premio Goya \u00e1 mellor pel\u00edcula estranxeira de fala hispana na 25\u00aa edici\u00f3n dos Premios Goya."}
{"id": "497982", "revid": "65337", "url": "https://gl.wikipedia.org/wiki?curid=497982", "title": "Sylloge", "text": "O termo \"sylloge\" (do grego antigo: \"\u03c3\u03c5\u03bb\u03bb\u03bf\u03b3\u03ae\"; \"colecci\u00f3n\"), util\u00edzase para se referir a unha compilaci\u00f3n de documentos, datos ou rexistros. Varios artigos incl\u00faen estre termo: "}
{"id": "497984", "revid": "6472075", "url": "https://gl.wikipedia.org/wiki?curid=497984", "title": "Presidente de Gab\u00f3n", "text": "O presidente de Gab\u00f3n \u00e9 o xefe de Estado de Gab\u00f3n. \n\u00c9 elixido cada sete anos por sufraxio universal e directo. Un total de tres persoas (sen contar dous presidentes en funci\u00f3ns) exerceron o cargo de presidente dende a independencia do pa\u00eds en 1960.\nDescrici\u00f3n do cargo.\nElecci\u00f3n.\nO presidente da rep\u00fablica \u00e9 elixido por sufraxio universal e directo para un mandato presidencial de sete anos, renovable. As elecci\u00f3ns son ga\u00f1adas polo candidato que obte\u00f1a o maior n\u00famero de votos. Todos os cidad\u00e1ns gaboneses, homes e mulleres, que te\u00f1an polo menos corenta anos, que residiran en Gab\u00f3n durante polo menos doce meses, e que gocen dos seus plenos dereitos civ\u00eds e pol\u00edticos son elixibles para o cargo de presidente. \nO Tribunal Constitucional pode ampliar os prazos previstos conforme ao artigo 11, pero as elecci\u00f3ns non poder\u00e1n celebrarse m\u00e1is de trinta e cinco d\u00edas despois da data da decisi\u00f3n do Tribunal Constitucional. Se a aplicaci\u00f3n das pol\u00edticas dos par\u00e1grafos presentes posp\u00f3n a elecci\u00f3n a unha data m\u00e1is al\u00e1 do \u00faltimo d\u00eda no cargo do actual presidente, permanecer\u00e1 no cargo ata a elecci\u00f3n do sucesor.\nXuramento do cargo.\nO xuramento presidencial marca o comezo do mandato presidencial. Pode non ter lugar antes da decisi\u00f3n do Tribunal Constitucional de proclamar os resultados das elecci\u00f3ns oficiais.\nNo momento do acceso do presidente ao cargo, este realizar\u00e1 o seguinte xuramento ante o Parlamento e o Tribunal Constitucional, coa man esquerda sobre a Constituci\u00f3n e a outra man levantada ante a bandeira nacional:\nVacante.\nEn caso de vacante do cargo presidencial por calquera motivo ou unha discapacidade permanente do actual presidente, afirmado polo Tribunal Constitucional convocado polo goberno a trav\u00e9s da maior\u00eda absoluta dos seus membros, ou no seu defecto, polas mesas das d\u00faas c\u00e1maras do Parlamento con maior\u00eda dos seus membros, o presidente do Senado exercer\u00e1 temporalmente as funci\u00f3ns de presidente da rep\u00fablica, ou en caso de discapacidade permanente do presidente do Senado, afirmado polo Tribunal Constitucional convocado nas mesmas condici\u00f3ns, o vicepresidente primeiro do Senado desempe\u00f1ar\u00e1 temporalmente as funci\u00f3ns da oficina presidencial. \nA autoridade que asuma o cargo presidencial interino investirase temporalmente cos deberes e poderes completos do presidente da rep\u00fablica, coa excepci\u00f3n de determinados deberes e poderes previstos nos artigos 18, 19 e o primeiro par\u00e1grafo do 116. O presidente interino non poder\u00e1 presentarse como candidato \u00e1s seguintes elecci\u00f3ns presidenciais. \nEn caso de vacante, ou se a discapacidade do presidente \u00e9 declarada permanente polo Tribunal Constitucional, as votaci\u00f3ns para novo presidente, exclu\u00eddos os casos de emerxencia anunciados polo Tribunal Constitucional, ter\u00e1n lugar entre trinta e sesenta d\u00edas despois do inicio da vacante ou da declaraci\u00f3n dunha incapacidade permanente do presidente. \nLista.\nPartidos pol\u00edticos \nStatus "}
{"id": "497985", "revid": "1131", "url": "https://gl.wikipedia.org/wiki?curid=497985", "title": "Os Navallos", "text": ""}
{"id": "497986", "revid": "1131", "url": "https://gl.wikipedia.org/wiki?curid=497986", "title": "Navea", "text": ""}
{"id": "497987", "revid": "1131", "url": "https://gl.wikipedia.org/wiki?curid=497987", "title": "As Naveiras", "text": ""}
{"id": "497989", "revid": "98629", "url": "https://gl.wikipedia.org/wiki?curid=497989", "title": "Dawson. Isla 10", "text": "Dawson. Isla 10 \u00e9 un filme chileno de 2009 escrito e dirixido por Miguel Litt\u00edn. O gui\u00f3n bas\u00e9ase en \"Isla 10\", un libro por Sergio Bitar sobre as s\u00faas experiencias como prisioneiro pol\u00edtico, e \"Isla 10\" era o alcume que lle puxeron os gardas durante o seu encarceramento. Foi escollido como candidato de Chile para o \u00d3scar \u00f3 mellor filme en lingua non inglesa na 82\u00aa edici\u00f3n dos premios, mais finalmente non foi nomeado.\nSinopse.\nO Golpe de estado do 11 de setembro de 1973 en Chile provocou que Augusto Pinochet tomase o poder do pa\u00eds. O filme conta como os antigos membros do gabinete de Salvador Allende foron arrestados e encarcerados nunha prisi\u00f3n pol\u00edtica, designada especialmente como campo de concentraci\u00f3n na Illa Dawson, no arquip\u00e9lago de Terra de Fogo. O campo fora empregado a comezos do s\u00e9culo XX para encerrar \u00f3s selk'nam e outros pobos ind\u00edxenas, que foron trasladados da illa principal para evitar a s\u00faa interferencia nos grandes raba\u00f1os de ovellas que se estabeleceran al\u00ed. En 1973, centros de sospeitos comunistas e disidentes pol\u00edticos foron encarcerados na Illa Dawson polo goberno de Pinochet. Baixo o estrito control da Mari\u00f1a chilena, eses homes tentan sobrevivir \u00e1s temperaturas extremas e duras condici\u00f3ns de vida."}
{"id": "497990", "revid": "785", "url": "https://gl.wikipedia.org/wiki?curid=497990", "title": "Nav\u00edo (hom\u00f3nimos)", "text": "Un nav\u00edo \u00e9 unha embarcaci\u00f3n de gran tama\u00f1o, civil ou militar. Ademais pode referirse a:"}
{"id": "497991", "revid": "1131", "url": "https://gl.wikipedia.org/wiki?curid=497991", "title": "Naveaus", "text": ""}
{"id": "497992", "revid": "1131", "url": "https://gl.wikipedia.org/wiki?curid=497992", "title": "N\u00e1zara", "text": ""}
{"id": "497994", "revid": "1131", "url": "https://gl.wikipedia.org/wiki?curid=497994", "title": "Naz", "text": "O top\u00f3nimo galego Naz pode referirse a:"}
{"id": "497995", "revid": "1131", "url": "https://gl.wikipedia.org/wiki?curid=497995", "title": "Naz de Arriba", "text": "O top\u00f3nimo galego Naz de Arriba pode referirse a:"}
{"id": "497996", "revid": "98629", "url": "https://gl.wikipedia.org/wiki?curid=497996", "title": "Tierra del Fuego (filme de 2000)", "text": "Tierra del Fuego \u00e9 un filme chileno de 2000 dirixido por Miguel Litt\u00edn. Bas\u00e9ase nunha historia curta hom\u00f3nima escrita por Francisco Coloane, e conta a conquista da Terra do Fogo por Julius Popper. Popper foi un enxe\u00f1eiro xudeoroman\u00e9s nacionalizado arxentino, e un dos principais responsables do xenocidio selk'nam, un dos pobos ind\u00edxenas que habitaron o Arquip\u00e9lago de Terra do Fogo. Estreouse na secci\u00f3n Un Certain Regard do Festival Internacional de Cinema de Cannes de 2000.\nO filme est\u00e1 protagonizado por reco\u00f1ecidos actores de distintas nacionalidades, e a m\u00fasica foi composta polo grupo galego Milladoiro e polo cantautor chileno \u00c1ngel Parra, fillo de Violeta Parra.\nSinopse.\nAmbientado a finais do s\u00e9culo XIX, Julius Popper toma posesi\u00f3n da Illa Grande da Terra do Fogo en nome da ra\u00ed\u00f1a de Roman\u00eda Isabel de Wied (alcumada Carmen Sylva; 1843-1916). Na s\u00faa misi\u00f3n na procura de ouro, amparada baixo o lema \u00abcivilizaci\u00f3n ou morte\u00bb, \u00e9 acompa\u00f1ado por personaxes de diversas nacionalidades, tales como Armenia, unha bela prostituta, Spiro, un aventureiro italiano, Shaeffer, un alem\u00e1n fiel a Popper, Novak, un austr\u00edaco que exerce como xeneral do grupo e Silveira, un galego int\u00e9rprete de gaita.\nProduci\u00f3n.\nFoi rodado en Punta Arenas e Terra do Fogo, na Zona Austral de Chile, e en Galicia. Estreouse no mes de maio no Festival de Cannes de Francia, e a s\u00faa estrea en Chile foi o 6 de xullo do mesmo ano."}
{"id": "497997", "revid": "25871", "url": "https://gl.wikipedia.org/wiki?curid=497997", "title": "Hatena arenicola", "text": "Hatena arenicola \u00e9 unha especie de eucariota unicelular descuberta en 2000 e descrita en 2006. Descubr\u00edrona os bi\u00f3logos xaponeses Noriko Okamoto e Isao Inouye da Universidade de Tsukuba, que lle deron o seu nome cient\u00edfico e fixeron a s\u00faa descrici\u00f3n formal en 2006. Tr\u00e1tase dun flaxelado que lembra unha planta nun estadio da s\u00faa vida, durante o cal porta unha alga fotosint\u00e9tica no seu interior, ou a un animal noutros momentos, actuando como predador. Os investigadores cren que este organismo est\u00e1 en proceso de establecer unha endosimbiose secundaria, na cal un organimso se incorpora a outro, resultando unha combinaci\u00f3n que \u00e9 unha forma de vida completamente nova.\nDescubrimento.\n\"H. arenicola\" foi atopada como unha floraci\u00f3n de algas en 2000 na praia de Isonoura no Xap\u00f3n. Atopouse nunha \u00e1rea de costa areenta moderadaemnte abrigada, onde apareceron na superficie certa cantidade de algas durante un tsunami. Os esp\u00e9cimes estaban presentes no bordo superior da filtraci\u00f3n. Poden encontrarse durante todo o ano, ag\u00e1s en inverno. Inicialmente pensouse que era un novo x\u00e9nero de algas. Por\u00e9n, descubriuse que os que parec\u00edan plastidios con clorofila eran independentes durante a divisi\u00f3n celular, o que indicaba que eran un organismo diferente a\u00ednda que temporalmente endosimbi\u00f3tico.\nDescrici\u00f3n.\n\"H. arenicola\" \u00e9 un protista formado por unha c\u00e9lula redondeada con dous flaxelos para a locomoci\u00f3n. Alim\u00e9ntase de algas usando un complexo tubo de alimentaci\u00f3n cando leva unha vida independente sen endosimbionte. Por\u00e9n, o tubo de alimentaci\u00f3n substit\u00faese pola s\u00faa alga endosimbionte noutro per\u00edodo da s\u00faa vida. O endosimbionte algal \u00e9 unha alga verde do x\u00e9nero \"Nephroselmis\". O endosimbionte non s\u00f3 act\u00faa como aparato alimentador, sen\u00f3n tam\u00e9n como un punto ocular, por medio do cal probablemente axuda ao protista a facer movementos direccionais cara \u00e1 luz (fototaxe).\n\"H. arenicola\" non se pode dividir sen\u00f3n cont\u00e9n o seu endosimbionte. Mais, a alga \"Nephroselmis\", a diferenza dun org\u00e1nulo totalmente integrado, non se divide xunto coa s\u00faa c\u00e9lula h\u00f3spede. Cando se divide a c\u00e9lula h\u00f3spede, unha das c\u00e9lulas fillas recibe a c\u00e9lula de \"Nephroselmis\" e a outra non, e torna a un estilo de vida heter\u00f3trofo. Por tanto, o protista nai d\u00e1 lugar a c\u00e9lulas fillas de cor verde e de cor branca. Esta \u00faltima comportarase como un predador ata que inxira unha alga verde \"Nephroselmis\". A alga ent\u00f3n perde o seu flaxelo e citoesqueleto, mentres que \"Hatena\", agora convertido en h\u00f3spede, cambia a unha nutrici\u00f3n dependente da fotos\u00edntese, adquire a capacidade de moverse cara \u00e1 luz e perde o seu aparato de alimentaci\u00f3n. As\u00ed, o protista mostra un ciclo de vida moi pouco com\u00fan con alternancia de autotrofia e heterotrofia.\nA secuenciaci\u00f3n xen\u00e9tica (do xene de ARNr de 18S) revelou que o protista pode albergar polo menos tres cepas de \"Nephroselmis rotunda\".\nO nome do x\u00e9nero procede dunha interxecci\u00f3n xaponesa que aproximadamente significa 'enigm\u00e1tico' ou 'estra\u00f1o'.\nO simbionte.\nO \"Nephroselmis\" simbi\u00f3tico \u00e9 diferente da forma de vida libre. O endosimbionte conserva o citoplasma, n\u00facleo e plastidio, mentres que outros org\u00e1nulos como as mitocondrias, aparato de Golgi, citoesqueleto e sistema endomembranoso son degradados. O plastidio agr\u00e1ndase comparativamente ata multiplicar por dez veces o seu tama\u00f1o normal na forma de vida libre. O alargamento do plastidio \u00e9 compensado pola reduci\u00f3n de compo\u00f1entes citoplasm\u00e1ticos."}
{"id": "497998", "revid": "27155", "url": "https://gl.wikipedia.org/wiki?curid=497998", "title": "Hatena", "text": ""}
{"id": "497999", "revid": "23204", "url": "https://gl.wikipedia.org/wiki?curid=497999", "title": "Zona Austral de Chile", "text": ""}
{"id": "498000", "revid": "23204", "url": "https://gl.wikipedia.org/wiki?curid=498000", "title": "Tony Manero (filme)", "text": "Tony Manero \u00e9 un filme chileno de 2008 dirixido por Pablo Larra\u00edn. Conta a historia dun home de 52 anos de Santiago de Chile que est\u00e1 obsesionado co personaxe de John Travolta en \"Saturday Night Fever\". Ga\u00f1ou o premio principal no Festival de Cinema de Tur\u00edn de 2008 e foi escollido como candidato de Chile para o \u00d3scar \u00f3 mellor filme en lingua non inglesa na 81\u00aa edici\u00f3n dos premios, mais finalmente non foi nomeado. En 2009, ga\u00f1ou o Tulip\u00e1n de Ouro do Festival Internacional de Cinema de Istambul."}
{"id": "498001", "revid": "1131", "url": "https://gl.wikipedia.org/wiki?curid=498001", "title": "Neboade", "text": ""}
{"id": "498002", "revid": "1131", "url": "https://gl.wikipedia.org/wiki?curid=498002", "title": "Nebras", "text": ""}
{"id": "498003", "revid": "1131", "url": "https://gl.wikipedia.org/wiki?curid=498003", "title": "Nebrexe", "text": ""}
{"id": "498004", "revid": "1131", "url": "https://gl.wikipedia.org/wiki?curid=498004", "title": "Nebril", "text": ""}
{"id": "498005", "revid": "1131", "url": "https://gl.wikipedia.org/wiki?curid=498005", "title": "Nebrixe", "text": ""}
{"id": "498006", "revid": "23204", "url": "https://gl.wikipedia.org/wiki?curid=498006", "title": "Padre nuestro", "text": "Padre nuestro \u00e9 un filme chileno de 2005 dirixido por Rodrigo Sep\u00falveda. Foi escollido como candidato de Chile para o \u00d3scar \u00f3 mellor filme en lingua non inglesa na 80\u00aa edici\u00f3n dos premios, mais finalmente non foi nomeado."}
{"id": "498007", "revid": "1131", "url": "https://gl.wikipedia.org/wiki?curid=498007", "title": "As Negradas", "text": ""}
{"id": "498008", "revid": "1131", "url": "https://gl.wikipedia.org/wiki?curid=498008", "title": "Negreira (hom\u00f3nimos)", "text": "O top\u00f3nimo galego Negreira pode referirse a:"}
{"id": "498009", "revid": "1131", "url": "https://gl.wikipedia.org/wiki?curid=498009", "title": "A Negreira", "text": ""}
{"id": "498010", "revid": "1131", "url": "https://gl.wikipedia.org/wiki?curid=498010", "title": "Negral", "text": ""}
{"id": "498011", "revid": "1131", "url": "https://gl.wikipedia.org/wiki?curid=498011", "title": "As Negr\u00e1ns", "text": ""}
{"id": "498012", "revid": "1131", "url": "https://gl.wikipedia.org/wiki?curid=498012", "title": "Negreiri\u00f1os", "text": ""}
{"id": "498013", "revid": "1131", "url": "https://gl.wikipedia.org/wiki?curid=498013", "title": "Negrelos", "text": "O top\u00f3nimo galego Negrelos pode referirse a:"}
{"id": "498014", "revid": "69467", "url": "https://gl.wikipedia.org/wiki?curid=498014", "title": "Negueira", "text": "O top\u00f3nimo galego Negueira pode referirse a:\nEn Asturias:"}
{"id": "498015", "revid": "98629", "url": "https://gl.wikipedia.org/wiki?curid=498015", "title": "En la cama", "text": "En la cama \u00e9 un filme chileno de 2005 dirixido por Mat\u00edas Bize e protagonizando Blanca Lewin e Gonzalo Valenzuela.\nFoi escollido como candidato de Chile para o \u00d3scar \u00f3 mellor filme en lingua non inglesa na 79\u00aa edici\u00f3n dos premios, mais finalmente non foi nomeado."}
{"id": "498016", "revid": "1131", "url": "https://gl.wikipedia.org/wiki?curid=498016", "title": "Neiras", "text": ""}
{"id": "498017", "revid": "1131", "url": "https://gl.wikipedia.org/wiki?curid=498017", "title": "Neira de Cabaleiros", "text": "O top\u00f3nimo galego Neira de Cabaleiros pode referirse a:"}
{"id": "498018", "revid": "1131", "url": "https://gl.wikipedia.org/wiki?curid=498018", "title": "Neiro", "text": "O top\u00f3nimo galego Neiro pode referirse a:"}
{"id": "498019", "revid": "23204", "url": "https://gl.wikipedia.org/wiki?curid=498019", "title": "Play (filme de 2005)", "text": "Play \u00e9 un filme chileno-arxentino de 2005 dirixido por Alicia Scherson. Foi escollido como candidato de Chile para o \u00d3scar \u00f3 mellor filme en lingua non inglesa na 78\u00aa edici\u00f3n dos premios, mais finalmente non foi nomeado."}
{"id": "498021", "revid": "1131", "url": "https://gl.wikipedia.org/wiki?curid=498021", "title": "A Nespereira", "text": ""}
{"id": "498023", "revid": "1505", "url": "https://gl.wikipedia.org/wiki?curid=498023", "title": "Rally R\u00edas Baixas de 1991", "text": "O Rally R\u00edas Baixas de 1991 foi a 27\u00aa edici\u00f3n de dito rally. Foi puntuable para a tempada 1991 do Campionato de Galicia de Rally, as\u00ed como para a Copa de Espa\u00f1a de Rallys. Celebrouse o 28 de xullo de 1991 e o vencedor foi Juan Carlos Gonz\u00e1lez \"Culebra\", a bordo dun BMW M3.\nResumo.\n\"Culebra\" presentouse no rally da s\u00faa cidade cun novo BMW M3, adquirido a Pep Bassas ao igual que o veh\u00edculo do mesmo modelo co que quedara segundo na edici\u00f3n anterior, e cos que o piloto catal\u00e1n correra o Campionato de Espa\u00f1a. O M3 que usara na edici\u00f3n anterior foi utilizado nesta ocasi\u00f3n polo tam\u00e9n vigu\u00e9s Urbano Villanueva. \"Culebra\" marcou o mellor tempo en sete dos oito treitos di\u00farnos, pero sufriu unha penalizaci\u00f3n de 4 minutos en Gondomar que o apeou do primeiro posto. Con todo, puxo unha reclamaci\u00f3n ante a organizaci\u00f3n do rally, que tras avaliar a situaci\u00f3n, retirou a penalizaci\u00f3n. Os principais rivais de Culebra durante o rally foron o berciano Antonio Garrido (Ford Sierra Cosworth), que rematou finalmente segundo, Urbano Villanueva e Arturo Rial (Citro\u00ebn AX Sport), estes dous \u00faltimos con cadans\u00faa penalizaci\u00f3n tam\u00e9n. Rial foi o m\u00e1is r\u00e1pido nas d\u00faas pasadas por Salceda e o segundo m\u00e1is r\u00e1pido nas tres pasadas por Camos e unha por Chenlo, polo que a pesar dos catro minutos de penalizaci\u00f3n, puido rematar s\u00e9timo.\nO rally estivo marcado polo grave accidente e posterior incendio sufrido polo Ford Sierra Cosworth pilotado polo vixente campi\u00f3n galego, as\u00ed como vencedor do rally o ano anterior, Germ\u00e1n Castrill\u00f3n. O veh\u00edculo quedou totalmente calcinado e a copiloto, Estrella Castrill\u00f3n, sufriu importantes queimaduras de segundo e terceiro grao en cara, p\u00e9s e mans, polas que foi ingresada no Hospital Povisa de Vigo. Ditas queimaduras mantiv\u00e9rona apartada da competici\u00f3n cinco meses, ata a s\u00faa reaparici\u00f3n no Rally de Ferrol. Tam\u00e9n sufriron queimaduras dous espectadores que acudiron a socorrela.\nDos 63 veh\u00edculos que tomaron a sa\u00edda, s\u00f3 31 chegaron \u00e1 meta."}
{"id": "498024", "revid": "88215", "url": "https://gl.wikipedia.org/wiki?curid=498024", "title": "Juan Carlos Gonz\u00e1lez Mart\u00edn", "text": "Juan Carlos Gonz\u00e1lez Mart\u00edn, alcumado \"Culebra\" ou \"Culebras\", nado en Vigo c.1938 e finado na mesma cidade o 25 de maio de 2018, foi un piloto de rally, contrabandista de tabaco e narcotraficante galego.\nTraxectoria.\nPiloto de rally.\nCompetiu en rallys dende os anos 60, ga\u00f1ando o alcume de \"Culebra\". En 1967, a bordo dun Seat 850 Coup\u00e9, rematou quinto no Rally R\u00edas Baixas e na edici\u00f3n do ano seguinte mellorou un posto, conducindo un Renault 8 Gordini. Disputou varios rallys m\u00e1is a finais dos anos 70 e logrou a s\u00faa primeira vitoria no Rally San Froil\u00e1n de 1979 a bordo dun Seat 1430. Tam\u00e9n ese ano ga\u00f1ou a VI Subida a Manzaneda. Despois de m\u00e1is de dez anos sen competir reapareceu no Rally R\u00edas Baixas de 1990, tras mercarlle a Pep Bassas o BMW M3 co que este se proclamara campi\u00f3n de Espa\u00f1a en 1989. Con este veh\u00edculo rematou segundo o rally por detr\u00e1s de Germ\u00e1n Castrill\u00f3n. Ga\u00f1ou logo o Rally do Sil de 1991 e o R\u00edas Baixas de 1991 con outro BMW M3 adquirido tam\u00e9n a Pep Bassas. Sumou un total de tres vitorias no Campionato de Galicia de Rally.\nContrabandista e narcotraficante.\nDedicouse ao contrabando de tabaco dende a s\u00faa xuventude, sendo detido e sancionado varias veces durante os anos 60 e 70. Posteriormente pasou ao narcotr\u00e1fico e en 1996 foi detido por intentar vender 800 quilogramos de haxix a uns clientes que resultaron ser axentes encubertos. Foi condenado en 1999 e pasou catro anos no c\u00e1rcere. No ano 2008 foi detido con toda a s\u00faa familia no marco da \"Operaci\u00f3n Malpol\u00f3n\", na que se lle incautaron numerosos bens e propiedades, entre eles 6 mill\u00f3ns de euros que ti\u00f1a nun banco en Portugal, outros 13 mill\u00f3ns invertidos a trav\u00e9s de sociedades, 32 inmobles, nove veh\u00edculos, un iate, obras de arte e xoias. En 2015 foi condenado a seis anos de c\u00e1rcere e a pagar unha multa de 56 mill\u00f3ns de euros por branqueo de capitais. Segundo a sentenza, a rede encabezada por el e da que tam\u00e9n formaban parte varios membros da familia, branqueou m\u00e1is de 20 mill\u00f3ns de euros procedentes do narcotr\u00e1fico, a trav\u00e9s de decenas de operaci\u00f3ns mercant\u00eds. Ademais foron condenados a penas de entre 3 e 5 anos de prisi\u00f3n a s\u00faa muller, os seus tres fillos, d\u00faas sobri\u00f1as e unha antiga compa\u00f1eira sentimental, ademais de varias persoas m\u00e1is con diferentes penas. Mentres que os membros da s\u00faa familia entraron na prisi\u00f3n para cumprir as s\u00faas condenas, o \"Culebra\" alegou problemas de sa\u00fade nunha serie de recursos que foron retardando o seu ingreso, ata que faleceu en 2018 sen pisar o c\u00e1rcere."}
{"id": "498025", "revid": "89787", "url": "https://gl.wikipedia.org/wiki?curid=498025", "title": "Quiralidade (qu\u00edmica)", "text": "En qu\u00edmica, a quiralidade \u00e9 unha propiedade xeom\u00e9trica pola cal unha mol\u00e9cula ou i\u00f3n, denominado quiral, non se pode superpo\u00f1er \u00e1 s\u00faa imaxe especular por unha combinaci\u00f3n de rotaci\u00f3ns e translaci\u00f3ns. Este termo deriva do grego antigo \u03c7\u03b5\u03af\u03c1 (\"keir\"), que significa 'man'; que \u00e9 o exemplo can\u00f3nico dun obxecto con esta propiedade.\nUnha mol\u00e9cula ou i\u00f3n quiral existe en forma de dous estereois\u00f3meros que son imaxes especulares un do outro e que se denominan enanti\u00f3meros, os cales se distinguen como \"dextroxiro\" ou \"levoxiro\" polas s\u00faas configuraci\u00f3ns absolutas ou outros criterios. Os dous enanti\u00f3meros te\u00f1en practicamente as mesmas propiedades qu\u00edmicas, excepto cando reaccionan con outros compostos quirais. Tam\u00e9n te\u00f1en as mesmas propiedades f\u00edsicas, excepto que as s\u00faas actividades \u00f3pticas son opostas. Unha mestura homox\u00e9nea dos dous enanti\u00f3meros en partes iguais dise que \u00e9 rac\u00e9mica e xeralmente difire qu\u00edmica e fisicamente dos enanti\u00f3meros puros.\n\u00c1 parte de tipos especiais de quiralidade (ver Centros estereoxenicos), a maior\u00eda das mol\u00e9culas ou i\u00f3ns quirais debe ter polo menos un centro quiral. Cando ese centro quiral coincide cun \u00e1tomo, a substancia dise que ten quiralidade puntual. En compostos org\u00e1nicos quirais un estereocentro \u00e9 xeralmente un carbono asim\u00e9trico. M\u00faltiples estereocentros poden dar lugar a estereois\u00f3meros adicionais. Por outra parte, unha mol\u00e9cula cun n\u00famero impar de estereocentros pode ter un ou m\u00e1is estereois\u00f3meros que non son quirais.\nA quiralidade \u00e9 un concepto importante en estereoqu\u00edmica e bioqu\u00edmica. A maior\u00eda das substancias relevantes en biolox\u00eda son quirais, como os carbohidratos (azucres simples, amid\u00f3n e celulosa), os amino\u00e1cidos que son as unidades que forman as prote\u00ednas e os \u00e1cidos nucleicos. Nos organismos vivos, at\u00f3pase normalmente s\u00f3 un dos dous enanti\u00f3meros ou un composto quiral. Por esa raz\u00f3n, os organismos que consomen un composto quiral xeralmente poden metabolizar s\u00f3 un dos seus enanti\u00f3meros. Pola mesma raz\u00f3n, os dous enanti\u00f3meros dun f\u00e1rmaco quiral te\u00f1en potencias farmacol\u00f3xicas ou efectos moi diferentes.\nDefinici\u00f3n.\nA quiralidade est\u00e1 baseada na simetr\u00eda molecular. Concretamente, un composto quiral pode non conter nig\u00fan eixe de rotaci\u00f3n impropio (S\"n\"), que incl\u00fae planos de simetr\u00eda e centros de inversi\u00f3n. As mol\u00e9culas quirais son sempre disim\u00e9tricas (carecen de S\"n\") pero non sempre asim\u00e9tricos (carecen de todos os elementos de simetr\u00eda ag\u00e1s a identidade trivial). As mol\u00e9culas asim\u00e9tricas son sempre quirais.\nCentros estereox\u00e9nicos.\nMoitas mol\u00e9culas quirais te\u00f1en quiralidade puntual, concretamente un s\u00f3 centro estereox\u00e9nico que coincide cun \u00e1tomo. Ese centro estereox\u00e9nico xeralmente ten catro enlaces ou m\u00e1is con grupos diferentes e pode ser un carbono (como en moitas mol\u00e9culas biol\u00f3xicas), silicio, ou un metal (como en moitos compostos de coordinaci\u00f3n). Por\u00e9n, un centro estereox\u00e9nico pode ser tam\u00e9n un \u00e1tomo trivalente cuxos enlaces non est\u00e1n no mesmo plano, como o f\u00f3sforo en fosfinas \"P\"-quirais (PRR\u2032R\u2033) e xofre en sulf\u00f3xidos \"S\"-quirais (OSRR\u2032).\nA quiralidade pode tam\u00e9n orixinarse por diferenzas isot\u00f3picas entre \u00e1tomos, como no bencil alcohol deuterado PhCHDOH; que \u00e9 quiral e opticamente activo ([\"\u03b1\"]D = 0,715\u00b0), mesmo se o composto non deuterado PhCH2OH non o \u00e9.\nSe dous enanti\u00f3meros se interconverten doadamente, os enanti\u00f3meros puros poden ser practicamente imposibles de separar, e s\u00f3 se observa a mestura rac\u00e9mica. Este \u00e9 o caso, por exemplo, da maior\u00eda das aminas con tres substitu\u00edntes diferentes (NRR\u2032R\u2033), debido \u00e1 barreira de enerx\u00eda baixa para a inversi\u00f3n do nitr\u00f3xeno.\nA\u00ednda que a presenza dun centro estereox\u00e9nico describe a gran maior\u00eda das mol\u00e9culas quirais, existen moitas variaci\u00f3ns e excepci\u00f3ns. Por exemplo non \u00e9 necesario que unha substancia quiral te\u00f1a un centro estereox\u00e9nico. Exemplos son o 1-bromo-3-cloro-5-fluoroadamantano, o metiletilfeniltetraedrano, certos calixarenos e fulerenos, que te\u00f1en unha quiralidade inherente. As especies con simetr\u00eda C2 1,1\u2032-bi-2-naftol (BINOL), e 1,3-dicloroaleno te\u00f1en quiralidade axial. O (\"E\")-cicloocteno e moitos ferrocenos te\u00f1en unha quiralidade planar.\nCando a rotaci\u00f3n dun enanti\u00f3mero \u00e9 demasiado baixa para a s\u00faa medici\u00f3n pr\u00e1ctica, a especie dise que presenta criptoquiralidade.\nManifestaci\u00f3ns da quiralidade.\nOs is\u00f3meros quirais mostran frecuentemente diferentes propiedades, como por exemplo:\nEn bioqu\u00edmica.\nMoitas mol\u00e9culas bioloxicamente activas son quirais, inclu\u00edndo os amino\u00e1cidos naturais (unidades formadoras das prote\u00ednas) e os azucres. \nA orixe desta homoquiralidade en biolox\u00eda foi moi discutida. A maior\u00eda dos cient\u00edficos cren que a vida na Terra \"escolleu\" o tipo de quiralidade por puro azar, e que de existiren formas de vida noutro lugar do universo, a s\u00faa qu\u00edmica poder\u00eda teoricamente ter a quiralidade oposta. Por\u00e9n, alg\u00fans suxeriron que os primeiros amino\u00e1cidos puideron formarse no po de cometas. Nese caso, a radiaci\u00f3n polarizada circularmente (que constit\u00fae ata o 17% da radiaci\u00f3n estelar) puido causar a destruci\u00f3n selectiva dunha das quiralidades dos amino\u00e1cidos, o que levou a un nesgo na selecci\u00f3n que finalmente tivo como resultado que toda a vida da Terra fose homoquiral.\nOs encimas, que son quirais, a mi\u00fado distinguen entre os dous enanti\u00f3meros dun substrato quiral. Podemos imaxinar un encima como unha mol\u00e9cula que \u00e9 como unha luva que ten unha cavidade para que se una al\u00ed un substrato. Se esta luva \u00e9 dextroxira, ent\u00f3n un dos enanti\u00f3meros axustarase ben na cavidade e poder\u00e1 unirse, mentres que o outro enanti\u00f3mero axustarase mal e \u00e9 improbable que se una.\nAs formas dos amino\u00e1cidos tenden a ser insaboras, mentres que as adoitan ser doces. As follas da planta hortel\u00e1 (\"Mentha spicata\") conte\u00f1en o enanti\u00f3mero do composto carvona ou \"R\"-(\u2212)-carvona e as sementes da carvea (\"Carum carvi\") conte\u00f1en os enanti\u00f3meros ou \"S\"-(+)-carvona. As d\u00faas cheiran de maneira diferente \u00e1 maior\u00eda da xente porque os nosos receptores olfactivos son quirais.\nA quiralidade tam\u00e9n \u00e9 importante no estudo de fases ordenadas; por exemplo, a adici\u00f3n dunha pequena cantidade dunha mol\u00e9cula opticamente activa a unha fase nem\u00e1tica (unha fase que as mol\u00e9culas se ordenan lonxitudinalmente) transforma esa fase nunha fase nem\u00e1tica quiral (ou fase colest\u00e9rica). A quiralidade no contexto de ditas fases en flu\u00eddos polim\u00e9ricos foi tam\u00e9n estudada.\nEn qu\u00edmica inorg\u00e1nica.\nA quiralidade \u00e9 unha propiedade sim\u00e9trica, non unha propiedade propia dunha parte da t\u00e1boa peri\u00f3dica. As\u00ed, moitos materiais inorg\u00e1nicos, mol\u00e9culas e i\u00f3ns son quirais. O cuarzo \u00e9 un exemplo do reino mineral. Este tipo de materiais non c\u00e9ntricos son interesantes para aplicaci\u00f3ns en \u00f3ptica non linear.\nNas \u00e1rea da qu\u00edmica de coordinaci\u00f3n e qu\u00edmica organomet\u00e1lica, a quirlidade est\u00e1 omnipresente e \u00e9 de grande importancia pr\u00e1ctica. Un famoso exemplo \u00e9 o complexo tris(bipiridina)rutenio(II), no cal os tres ligandos bipiridina adoptan unha disposici\u00f3n quiral como unha h\u00e9lice propulsora. Os dous enanti\u00f3meros de complexos como o [Ru(2,2\u2032-bipiridina)3]2+ poden designarse como \u039b (lambda mai\u00fasculo, o equivalente en grego do \"L\") para os xiros \u00e1 sinistra da h\u00e9lice descritos polos ligndos, e \u0394 (delta mai\u00fascula, o \"D\" grego) para os xiros \u00e1 destra (representado). Comp\u00e1rese tam\u00e9n coa terminolox\u00eda dextro- e levo-).\nOs ligandos quirais confiren quiralidade a un complexo met\u00e1lico, como se ilustra cos complexos metal-amino\u00e1cido. Se o metal mostra propiedades catal\u00edticas, a s\u00faa combinaci\u00f3n cun ligando quiral \u00e9 a base da cat\u00e1lise asim\u00e9trica.\nM\u00e9todos e pr\u00e1cticas.\nO termo \"actividade \u00f3ptica\" deriva da interacci\u00f3n de materiais quirais con luz polarizada. Nunha soluci\u00f3n, a forma (\u2212), ou levorrotatoria, dun is\u00f3mero \u00f3ptico rota o plano dun raio de luz polarizada linearmente en contra do sentido das agullas do reloxo. A forma (+) ou dextrorrotatoria, dun is\u00f3mero \u00f3ptico r\u00f3tao no sentido contrario. A rotaci\u00f3n da luz m\u00eddese usando un polar\u00edmetro e expr\u00e9sase como rotaci\u00f3n \u00f3ptica.\nHistoria.\nO primeiro que observou a rotaci\u00f3n do plano da luz polarizada por substancias quirais foi Jean-Baptiste Biot en 1815, e adquiriu considerable importancia na industria do azucre, qu\u00edmica anal\u00edtica e farmac\u00e9utica. Louis Pasteur deduciu en 1848 que este fen\u00f3meno ti\u00f1a unha base molecular. O termo \"quiralidade\" foi acu\u00f1ado por Lord Kelvin en 1894. Os diferentes enanti\u00f3meros ou diasterois\u00f3meros dun composto foron chamados formalmente \"is\u00f3meros \u00f3pticos\" debido \u00e1s s\u00faas diferentes propiedades \u00f3pticas. Durante bastante tempo pensouse que a quiralidade estaba asociada coa qu\u00edmica org\u00e1nica, pero isto \u00e9 un erro que foi desbotado coa resoluci\u00f3n dun composto puramente inorg\u00e1nico como o hexol, feito por Alfred Werner."}
{"id": "498031", "revid": "27155", "url": "https://gl.wikipedia.org/wiki?curid=498031", "title": "Centro quiral", "text": ""}
{"id": "498038", "revid": "89787", "url": "https://gl.wikipedia.org/wiki?curid=498038", "title": "Mark Blackburn", "text": "Mark Alistair Sinclair Blackburn, nado o 5 de xaneiro de 1953 en Camberley, no condado ingl\u00e9s de Surrey, e finado o 1 de setembro de 2011 en Cambridge, foi un numism\u00e1tico e historiador econ\u00f3mico brit\u00e1nico, especializado na circulaci\u00f3n monetaria nas illas brit\u00e1nicas e en Escandinavia entre os s\u00e9culos XV e XII. \nTraxectoria.\nBlackburn cursou o seu ensino secundario na \"Skinners' School\", na localidade de Tunbridge Wells, e cursou estudos superiores na Universidade de Oxford, onde se graduou primeiro en Qu\u00edmica e, en 1975, en Xurisprudencia. Traballou durante un tempo como avogado e en 1978 ingresou na compa\u00f1\u00eda de banca comercial \"Kleinwort Benson\". \nNesa \u00e9poca comezou a destacar como erudito numism\u00e1tico, xunto con outros estudosos desta disciplina xurdidos no Reino Unido a partir da d\u00e9cada de 1950, como Michael Dolley, Christopher Blunt, Stewart Lyon ou Michael Metcalf. \nEn 1982 entrou no Gabinete de Moedas e Medallas do Museo Fitzwilliam, da Universidade de Cambridge, como asistente investigador, da man de Philip Grierson, e al\u00ed chegou a ocupar o posto de conservador desde 1991 a 2011, levando a instituci\u00f3n ao m\u00e1ximo nivel mundial en investigaci\u00f3n numism\u00e1tica medieval. Blackburn exerceu tam\u00e9n como profesor de Numism\u00e1tica e de Historia Monetaria na Universidade de Cambridge entre 2004 e 2011. A partir de 2005 foi membro do Colexio \"Gonville and Caius\", da Universidade de Cambridge.\nBlackburn tomou parte moi activa no proxecto \"Medieval European Coinage\" (\"Cu\u00f1axes Europeas Medievais\"), unha serie de publicaci\u00f3ns que catalogan a moeda da Idade Media, editadas por Cambridge University Press en asociaci\u00f3n co Museo Fitzwilliam, de Cambridge, que abranguen as cu\u00f1axes de Europa desde ca. 450 ata 1500. O proxecto partiu da idea de Philip Grierson, e Blackburn foi o primeiro editor xeral da serie.\nBlackburn foi tam\u00e9n editor xeral do proxecto \"Sylloge of Coins of the British Isles\" entre os anos 1980 e 2011.\nPresidiu a \"British Numismatic Society\" entre os anos 2004 e 2008.\nBlackburn faleceu de cancro de pel o 1 de setembro de 2011 en Cambridge, onde resid\u00eda xunto coa s\u00faa muller, Fiona Anne Haigh, con quen casara en 1980 e coa que ti\u00f1a tres fillos.\nReco\u00f1ecementos.\nEstes son os reco\u00f1ecementos m\u00e1is salientables acadados por Mark Blackburn ao longo da s\u00faa traxectoria:\nEscolma de publicaci\u00f3ns.\nEstas son algunhas das monograf\u00edas m\u00e1is salientables de M. A. S. Blackburn:"}
{"id": "498039", "revid": "65337", "url": "https://gl.wikipedia.org/wiki?curid=498039", "title": "Mark Alistair Sinclair Blackburn", "text": ""}
{"id": "498040", "revid": "65337", "url": "https://gl.wikipedia.org/wiki?curid=498040", "title": "Mark A. S. Blackburn", "text": ""}
{"id": "498041", "revid": "65337", "url": "https://gl.wikipedia.org/wiki?curid=498041", "title": "M. A. S. Blackburn", "text": ""}
{"id": "498042", "revid": "65337", "url": "https://gl.wikipedia.org/wiki?curid=498042", "title": "M. Blackburn", "text": ""}
{"id": "498043", "revid": "5863", "url": "https://gl.wikipedia.org/wiki?curid=498043", "title": "Museo Maside", "text": ""}
{"id": "498044", "revid": "1888", "url": "https://gl.wikipedia.org/wiki?curid=498044", "title": "Higinio Cambeses Carrera", "text": ""}
{"id": "498045", "revid": "23204", "url": "https://gl.wikipedia.org/wiki?curid=498045", "title": "Los debutantes", "text": "Los debutantes \u00e9 un filme chileno de 2003 dirixido por Andres Waissbluth e protagonizado por Antonella R\u00edos e Alejandro Trejo. Foi escollido como candidato de Chile para o \u00d3scar \u00f3 mellor filme en lingua non inglesa na 76\u00aa edici\u00f3n dos premios, mais finalmente non foi nomeado."}
{"id": "498046", "revid": "98629", "url": "https://gl.wikipedia.org/wiki?curid=498046", "title": "Og\u00fa y Mampato en Rapa Nui", "text": "Og\u00fa y Mampato en Rapa Nui \u00e9 un filme chileno de animaci\u00f3n de 2002 creado por Cine Animadores e producido por Estudios El\u00e1sticos. Malia que non \u00e9 o primeiro filme de animaci\u00f3n creado en Chile, sendo o segundo ap\u00f3s \"La Trasmisi\u00f3n del Mando Presidencial\" de 1921, \u00e9 considerado o primeiro filme moderno de animaci\u00f3n. O filme bas\u00e9ase no personaxe de banda dese\u00f1ada Mampato creado en 1971 para a revista do mesmo nome de Themo Lobos e Eduardo Armstrong. Foi escollido como candidato de Chile para o \u00d3scar \u00f3 mellor filme en lingua non inglesa na 75\u00aa edici\u00f3n dos premios, mais finalmente non foi nomeado."}
{"id": "498047", "revid": "23204", "url": "https://gl.wikipedia.org/wiki?curid=498047", "title": "Taxi para tres", "text": "Taxi para tres \u00e9 un filme chileno de 2001 dirixido por Orlando Lubbert. Foi escollido como candidato de Chile para o \u00d3scar \u00f3 mellor filme en lingua non inglesa na 74\u00aa edici\u00f3n dos premios, mais finalmente non foi nomeado."}
{"id": "498048", "revid": "98629", "url": "https://gl.wikipedia.org/wiki?curid=498048", "title": "Coronaci\u00f3n", "text": "Coroaci\u00f3n \u00e9 un filme chileno de 2000 dirixido por Silvio Caiozzi. Foi escollido como candidato de Chile para o \u00d3scar \u00f3 mellor filme en lingua non inglesa na 73\u00aa edici\u00f3n dos premios, mais finalmente non foi nomeado."}
{"id": "498049", "revid": "1888", "url": "https://gl.wikipedia.org/wiki?curid=498049", "title": "Hixinio Cambeses", "text": ""}
{"id": "498050", "revid": "5863", "url": "https://gl.wikipedia.org/wiki?curid=498050", "title": "CIEC", "text": ""}
{"id": "498051", "revid": "23204", "url": "https://gl.wikipedia.org/wiki?curid=498051", "title": "Esteban Y\u00e1\u00f1ez", "text": "Esteban Y\u00e1nez Pazos, nado en Ferrol en 1984 e finado en Santiago de Compostela o 21 de abril de 2020, foi un actor, m\u00fasico e blogueiro galego.\nTraxectoria.\nNa s\u00faa adolescencia, participou no programa infantil e xuvenil da TVG \"Xabar\u00edn Club\" como \"Arroz Hacker\". Tam\u00e9n foi actor na serie da televisi\u00f3n auton\u00f3mica galega \"Pratos combinados\".\nCon 18 anos comezou a s\u00faa traxectoria no mundo dos blogs con \u201cSoy un snob neur\u00f3tico\u201d na plataforma Blogspot. En 2004 abriu a bit\u00e1cora \u201cImb\u00e9ciles e escuros\u201d. Tam\u00e9n abriu blogs en Blogaliza e Tumblr. Entre os seus proxectos musicais estivo Os Megaloves, d\u00fao que uniu a Y\u00e1nez, co seu alcume Snob Megalove, e Vil Megalove. En 2009 comezou o podcast \u201cAmor en bruto\u201d, e como DJ Pezu\u00f1itas fac\u00eda selecci\u00f3ns musicais en Last.fm e Spotify. Era membro do comit\u00e9 de redacci\u00f3n da revista \"Luzes\", e entre as numerosas iniciativas nas que participaba estaba a Comisi\u00f3n de Historia da Gentalha do Pichel. Nos \u00faltimos anos estivo activo na rede social Twitter como @Snob.\nFinou o 21 de abril de 2020 no Hospital Cl\u00ednico Universitario de Santiago de Compostela v\u00edtima da COVID-19 aos 35 anos."}
{"id": "498052", "revid": "65337", "url": "https://gl.wikipedia.org/wiki?curid=498052", "title": "Blackburn (hom\u00f3nimos)", "text": "O top\u00f3nimo ingl\u00e9s Blackburn (\"regato negro\") pode estar referido a:\nComo apelido pode referirse a:"}
{"id": "498053", "revid": "23204", "url": "https://gl.wikipedia.org/wiki?curid=498053", "title": "Amnesia (filme de 1994)", "text": "Amnesia \u00e9 un filme chileno de 1994 dirixido por Gonzalo Justiniano. O filme foi escollido como candidato de Chile para o \u00d3scar \u00f3 mellor filme en lingua non inglesa na 67\u00aa edici\u00f3n dos premios, mais finalmente non foi nomeado."}
{"id": "498054", "revid": "23204", "url": "https://gl.wikipedia.org/wiki?curid=498054", "title": "Johnny 100 pesos", "text": "Johnny 100 pesos \u00e9 un filme chileno de 1993 dirixido por Gustavo Graef Marino. O filme foi escollido como candidato de Chile para o \u00d3scar \u00f3 mellor filme en lingua non inglesa na 66\u00aa edici\u00f3n dos premios, mais finalmente non foi nomeado."}
{"id": "498055", "revid": "89787", "url": "https://gl.wikipedia.org/wiki?curid=498055", "title": "La frontera", "text": "La frontera \u00e9 un filme chileno de 1991 dirixido por Ricardo Larra\u00edn e protagonizado por Patricio Contreras e Gloria Laso. Larra\u00edn ga\u00f1ou o Oso de Prata \u00f3 mellor logro individual na 42\u00aa edici\u00f3n do Festival Internacional de Cinema de Berl\u00edn. O filme foi seleccionado como candidato de Chile para o \u00d3scar \u00f3 mellor filme en lingua non inglesa na 64\u00aa edici\u00f3n dos premios, mais finalmente non foi nomeado."}
{"id": "498057", "revid": "23204", "url": "https://gl.wikipedia.org/wiki?curid=498057", "title": "La Luna en el espejo", "text": "La Luna en el espejo \u00e9 un filme chileno de 1990 escrito e dirixido por Silvio Caiozzi. Estreouse na competici\u00f3n principal da 47\u00aa edici\u00f3n do Festival Internacional de Cinema de Venecia, onde Gloria M\u00fcnchmeyer ga\u00f1ou o Copa Volpi \u00e1 mellor actriz. O filme foi escollido como candidato de Chile para o \u00d3scar \u00f3 mellor filme en lingua non inglesa na 63\u00aa edici\u00f3n dos premios, mais finalmente non foi nomeado."}
{"id": "498058", "revid": "23204", "url": "https://gl.wikipedia.org/wiki?curid=498058", "title": "Ne Zha (filme de 2019)", "text": "Ne Zha (en ; \"N\u00e9zh\u0101 zh\u012b M\u00f3t\u00f3ng Ji\u00e0ngsh\u00ec\"), tam\u00e9n escrito como Nezha, \u00e9 un filme chin\u00e9s de animaci\u00f3n de 2019 dirixido e escrito por Jiaozi. A produci\u00f3n da animaci\u00f3n foi realizada por Chengdu Coco Cartoon, do propio director. Conta a historia do popular personaxe da mitolox\u00eda chinesa Nezha, e o argumento est\u00e1 vagamente baseado na novela cl\u00e1sica \"Fengshen Yanyi\", atribu\u00edda a Xu Zhonglin.\nEstreouse na China exclusivamente en cinemas IMAX e China Film Giant Screen o 13 de xullo de 2019, e posteriormente noutros cinemas o 26 de xullo, sendo distribu\u00eddo por Beijing Enlight Pictures. \u00c9 o primeiro filme de produci\u00f3n chinesa estreado en formato IMAX, e, malia ser o primeiro filme do director e do estudio de animaci\u00f3n, e non contar con voces co\u00f1ecidas de dobraxe, foi un dos meirandes \u00e9xitos comerciais da historia da animaci\u00f3n e do cinema chin\u00e9s, estabelecendo numerosos r\u00e9cords de recadaci\u00f3n: en agosto de 2019, era o filme de animaci\u00f3n con maior recadaci\u00f3n da China, e o segundo filme en lingua non inglesa con maior recadaci\u00f3n de t\u00f3dolos tempos. Con m\u00e1is de 725 mill\u00f3ns de d\u00f3lares, foi o cuarto filme de animaci\u00f3n do ano e o segundo de t\u00f3dolos tempos na China.\nFoi escollido como candidato da China para o \u00d3scar \u00f3 mellor filme internacional na 92\u00aa edici\u00f3n dos premios, convert\u00e9ndose no primeiro filme animado da China en conseguilo, mais finalmente non foi nomeado. Unha secuela, \"Ji\u0101ng Z\u01d0y\u00e1\", ser\u00e1 estreada a comezos de 2020."}
{"id": "498059", "revid": "23204", "url": "https://gl.wikipedia.org/wiki?curid=498059", "title": "N\u00e9zh\u0101 zh\u012b M\u00f3t\u00f3ng Ji\u00e0ngsh\u00ec", "text": ""}
{"id": "498060", "revid": "1131", "url": "https://gl.wikipedia.org/wiki?curid=498060", "title": "Feminino xen\u00e9rico", "text": "O feminino xen\u00e9rico \u00e9 unha convenci\u00f3n ling\u00fc\u00edstica, caracterizada polo uso gramatical do x\u00e9nero feminino para referirse tanto a persoas de sexo masculino como feminino (por exemplo, \"as pol\u00edticas\" para referirse en conxunto aos pol\u00edticos homes e \u00e1s pol\u00edticas mulleres).\nHistoria.\nEsta convenci\u00f3n estivo ausente en todas as linguas do mundo at\u00e9 finais do s\u00e9culo XX. Nesa \u00e9poca alg\u00fans falantes dalgunhas linguas rom\u00e1nicas comezaron a utilizar nalgunhas ocasi\u00f3ns o feminino como xen\u00e9rico. Xa no s\u00e9culo XXI comezouse a empregar como convenci\u00f3n nalg\u00fans medios de comunicaci\u00f3n en lingua galega, como \"N\u00f3s Diario\"."}
{"id": "498068", "revid": "98629", "url": "https://gl.wikipedia.org/wiki?curid=498068", "title": "XI dinast\u00eda exipcia", "text": "A \"Und\u00e9cima dinast\u00eda\" do antigo Exipto (XI Dinast\u00eda XI) \u00e9 un grupo de gobernantes ben testemu\u00f1ado. Os seus membros anteriores ao fara\u00f3n Mentuhotep II agr\u00fapanse cas catro dinast\u00edas precedentes para formar o Primeiro Per\u00edodo Intermedio, mentres que os membros posteriores consid\u00e9ranse parte do Reino Medio. Todos gobernaron desde Tebas no Alto Exipto.\nHistoria.\nManet\u00f3n afirma de que a XI dinast\u00eda estaba composta por 16 fara\u00f3ns, que reinaron durante 43 anos, \u00e9 contradicida polas inscrici\u00f3ns contempor\u00e1neas e as probas da Lista real de Tur\u00edn, cuxo testemu\u00f1o combinado establece que esta dinast\u00eda estaba formada por sete fara\u00f3ns. que gobernaron un total de 143 anos. Non obstante, o seu testemu\u00f1o de que esta dinast\u00eda se baseou en Tebas est\u00e1 verificado pola evidencia contempor\u00e1nea. Durante esta dinast\u00eda todo o antigo Exipto se uniu baixo o Reino Medio.\nEsta dinast\u00eda rastrexa as s\u00faas orixes nun nomarca de Tebas, \"Intef o grande, fillo de \"Iku\", que se menciona nunha serie de inscrici\u00f3ns contempor\u00e1neas. Non obstante, o seu inmediato sucesor Mentuhotep I \u00e9 considerado o primeiro rei desta dinast\u00eda.\nUnha inscrici\u00f3n esculpida durante o reinado de Wahankh Intef II demostra que foi o primeiro desta dinast\u00eda que afirmou gobernar sobre todo Exipto, unha reclamaci\u00f3n que puxo en conflito aos tebanos cos gobernantes de Heracle\u00f3polis Magna, X Dinast\u00eda. Intef emprendeu varias campa\u00f1as cara ao norte e capturou o importante nomo de Abidos.\nA guerra continuou intermitentemente entre as dinast\u00edas Teb\u00e1n e Heracleapolita ata o 14\u00ba ano de reinado de Nebhepetre Mentuhotep II, cando os Heracleopolitanos foron derrotados, e esta dinast\u00eda puido comezar a consolidar o seu dominio. Os gobernantes da XI dinast\u00eda reafirmaron a influencia de Exipto sobre os seus veci\u00f1os en \u00c1frica e Pr\u00f3ximo Oriente. Mentuhotep II enviou renovadas expedici\u00f3ns a Fenicia para obter a cedro. Sankhkara Mentuhotep III enviou unha expedici\u00f3n desde Coptos ao sur ata Punt.\nO reinado do seu \u00faltimo fara\u00f3n, e polo tanto o fin desta dinast\u00eda, \u00e9 algo de misterio. Os rexistros contempor\u00e1neos ref\u00edrense a \"sete anos baleiros\" despois da morte de Mentuhotep III, que corresponden ao reinado de Nebtawyra Mentuhotep IV. Os estudosos modernos identifican ao seu visir Amenemhat con Amenemhat I, o primeiro rei da XII Dinast\u00eda, como parte dunha teor\u00eda de que Amenemhat se converteu en fara\u00f3n como parte dun golpe de palacio. Os \u00fanicos detalles certos do reinado de Mentuhotep foi que dous presaxios notables presuntos foron presenciados na canteira de Wadi Hammamat polo visir Amenemhat.\nA cronolox\u00eda relativa da XI Dinast\u00eda est\u00e1 ben establecida por certificaci\u00f3ns contempor\u00e1neas e, salvo o conde Intef e Mentuhotep IV, a canon de Tur\u00edn. \nCronolox\u00eda da XI dinast\u00eda.\nCronolox\u00eda estimada poos sdguintes exipt\u00f3logos: "}
{"id": "498069", "revid": "23204", "url": "https://gl.wikipedia.org/wiki?curid=498069", "title": "Hidden Man", "text": "Hidden Man (en ) \u00e9 un filme chin\u00e9s de 2018 escrito e dirixido por Jiang Wen e protagonizado por Eddie Peng, Liao Fan, Jiang Wen, Zhou Yun e Xu Qing. O filme \u00e9 unha adaptaci\u00f3n da novela wuxia de Zhang Beihai, \"Xia Yin\". Estreouse o 13 de xullo de 2018 na China. Foi escollido como candidato da China para o \u00d3scar \u00f3 mellor filme en lingua non inglesa na 91\u00aa edici\u00f3n dos premios, mais finalmente non foi nomeado."}
{"id": "498072", "revid": "27155", "url": "https://gl.wikipedia.org/wiki?curid=498072", "title": "Margarita del Val", "text": "Margarita del Val Latorre, nada en Madrid en 1959, \u00e9 unha vir\u00f3loga e inmun\u00f3loga espa\u00f1ola, investigadora cient\u00edfica do Consello Superior de Investigaci\u00f3ns Cient\u00edficas (CSIC) da resposta inmunitaria fronte \u00e1s infecci\u00f3ns virais e investigadora cient\u00edfica no Centro de Biolox\u00eda Molecular Severo Ochoa (CBMSO). Defensora da eficacia do uso das vacinas e das corentenas nos casos de crises epidemiol\u00f3xicas como a pandemia do coronavirus COVID-19 en 2020.\nTraxectoria.\nDel Val \u00e9 Doutora en Ciencias Qu\u00edmicas, na especialidade de Bioqu\u00edmica e Biolox\u00eda Molecular pola Universidade Aut\u00f3noma de Madrid (UAM). Estudou a licenciatura entre 1976 e 1981 e despois fixo a tese, tam\u00e9n na UAM, no Centro de Biolox\u00eda Molecular Severo Ochoa. A s\u00faa nai e o seu pai eran doutores en qu\u00edmica e criaron a Margarita del Val nunha contorna intelectual e cient\u00edfica. Iniciou os estudos de qu\u00edmica pero logo decidiuse pola de Bioqu\u00edmica, de recente creaci\u00f3n e promovida por Federico Maior Zaragoza, Margarita Salgas e Eladio Vi\u00f1uelas. \nRealizou a s\u00faa estancia posdoutoral en Alema\u00f1a, a partir de 1986, primeiro dous anos no Instituto Federal de Investigaci\u00f3n en Enfermidades Virais de Animais en Tubinga e a continuaci\u00f3n tres anos na Universidade de Ulm. Al\u00ed iniciou estudos sobre a resposta inmune celular fronte \u00e1s infecci\u00f3ns virais, a interferencia dos virus con esta resposta inmune, e o procesamento e presentaci\u00f3n de ant\u00edxenos virais a linfocitos T citot\u00f3xicos, que lle levou ao dese\u00f1o da primeira vacina experimental baseada en ep\u00edtopos T illados, concepto que \u00e9 actualmente a base de varios ensaios cl\u00ednicos.\nFoi investigadora no Instituto de Sa\u00fade Carlos III en Majadahonda durante 19 anos, onde estableceu o seu propio grupo. Desde 2010 traballa no Centro de Biolox\u00eda Molecular Severo Ochoa (CSIC - UAM) en Madrid, orientando a s\u00faa investigaci\u00f3n cara ao estudo da resposta inmune fronte a pat\u00f3xenos en modelos animais de infecci\u00f3n e vacinaci\u00f3n nos \u00faltimos anos. \u00c9 investigadora cient\u00edfica do Centro Superior de Investigaci\u00f3ns Cient\u00edficas (CSIC), en concreto, da resposta inmunitaria fronte \u00e1s infecci\u00f3ns virais.\nRealizou d\u00faas estancias temporais no NIH en Bethesda, preto de Washington, nos Estados Unidos, e unha na Universidade McGill en Montreal, no Canad\u00e1.\nDirixiu numerosos proxectos de investigaci\u00f3n, realizou divulgaci\u00f3n cient\u00edfica e publicou artigos de grande impacto. Ao comezo da crise do coronavirus en Espa\u00f1a, escribiu diversos artigos de sensibilizaci\u00f3n da poboaci\u00f3n, destacando o titulado \"Coronavirus, una llamada a la sensatez y la responsabilidad\".\nRepresentou a Espa\u00f1a na Axencia Europea do Medicamento (EMA) para a comercializaci\u00f3n de medicamentos. Ademais \u00e9 membro da Real Academia Nacional de Farmacia e do Comit\u00e9 Experto Asesor en Vacinas da Comunidade de Madrid. Como Vocal da \u00e1rea de Ciencias da Vida e da Sa\u00fade da Confederaci\u00f3n de Sociedades Cient\u00edficas de Espa\u00f1a (COSCE), coordina o Acordo COSCE de Transparencia en Experimentaci\u00f3n Animal."}
{"id": "498073", "revid": "23204", "url": "https://gl.wikipedia.org/wiki?curid=498073", "title": "Zhan lang II", "text": "Zhan lang II (en ) \u00e9 un filme chin\u00e9s de 2017 coescrito, coproducido e dirixido por Wu Jing, quen tam\u00e9n \u00e9 o principal protagonista. Est\u00e1 coprotagonizado por Celina Jade, Frank Grillo, Hans Zhang e Wu Gang. O filme \u00e9 a secuela do filme de 2015 \"Zhan lang\". Estreouse na China o 27 de xullo de 2017.\nFoi escollido como candidato da China para o \u00d3scar \u00f3 mellor filme en lingua non inglesa na 90\u00aa edici\u00f3n dos premios, mais finalmente non foi nomeado."}
{"id": "498082", "revid": "88215", "url": "https://gl.wikipedia.org/wiki?curid=498082", "title": "Presidente gabon\u00e9s", "text": ""}
{"id": "498083", "revid": "88215", "url": "https://gl.wikipedia.org/wiki?curid=498083", "title": "Presidente da Rep\u00fablica de Gab\u00f3n", "text": ""}
{"id": "498084", "revid": "88215", "url": "https://gl.wikipedia.org/wiki?curid=498084", "title": "Presidente da Rep\u00fablica Gabonesa", "text": ""}
{"id": "498085", "revid": "89787", "url": "https://gl.wikipedia.org/wiki?curid=498085", "title": "Albert Ellis", "text": "Albert Ellis, nado en Pittsburgh (Pensilvania) o 27 de setembro de 1913 e finado en Nova York o 24 de xullo de 2007, foi un psic\u00f3logo estadounidense que en 1955 desenvolveu a terapia racional emotiva condutual (Rational Emotive Behavior Therapy, REBT). Recibiu graos MA e PhD en psicolox\u00eda cl\u00ednica pola Universidade de Columbia e o American Board of Professional Psychology (ABPP). Tam\u00e9n fundou e foi o presidente durante d\u00e9cadas do Instituto Albert Ellis de Nova York. Est\u00e1 considerado un dos orixinadores do cambio do paradigma da revoluci\u00f3n cognitiva en psicoterapia e un dos primeiros que propuxeron as terapias cognitivo-comportamentais.\nSegundo un estudo profesional de 1982 entre psic\u00f3logos dos Estados Unidos e o Canad\u00e1, foi considerado o segundo psicoterapeuta m\u00e1is influente da historia (Carl Rogers foi o primeiro e Sigmund Freud o terceiro). \"Psychology Today\" indicou que \"ning\u00fan individuo, nin sequera o propio Freud tivo un maior impacto na psicoterapia moderna\".\nOpini\u00f3n pol\u00edtica.\nEllis foi un defensor da paz e op\u00faxose ao militarismo.\nObras autobiogr\u00e1ficas.\nA maior\u00eda dos libros que escribiu Ellis despois da invenci\u00f3n da REBT ti\u00f1an unha forte compo\u00f1ente autobiogr\u00e1fica. Empregou an\u00e9cdotas da s\u00faa vida persoal para explicar como se lle ocorreron as ideas da REBT e como o axudaron a facer fronte aos seus problemas persoais como a timidez, a ira e a doenza cr\u00f3nica. Tam\u00e9n utilizou an\u00e9cdotas das sesi\u00f3ns cos seus clientes para ilustrar como funcionaba a s\u00faa terapia. Dous dos \u00faltimos libros de Ellis foron explicitamente autobiogr\u00e1ficos. \"Rational-Emotive Behavior Therapy: It Works for Me -- It Can Work for You\" (2004) narra os seus primeiros anos e as s\u00faas crises dunha manera inhabitualmente sincera. Conta a forma en que manexou os seus problemas, ao principio a trav\u00e9s da filosof\u00eda e m\u00e1is tarde a trav\u00e9s da aplicaci\u00f3n das s\u00faas novas habilidades terap\u00e9uticas e puntos de vista. \"All Out!: An Autobiography\", publicado postumamente en 2009, \u00e9 unha narraci\u00f3n m\u00e1is tradicional da s\u00faa vida e da s\u00faa obra, a\u00ednda que tam\u00e9n pretende ser unha historia inspiradora sobre o uso do pensamento racional na autoaxuda.\nCr\u00edticas.\nAlg\u00fans psic\u00f3logos criticaron a Ellis polo que describiron como un ton que pod\u00eda parecer que culpaba a xente pola s\u00faa depresi\u00f3n e por non ofrecer ningunha evidencia para apoiar as s\u00faas opini\u00f3ns sobre psicoterapia. No seu obituario en \"The Guardian\", indicouse que outros, como Aaron T. Beck, dirixiron probas m\u00e1is rigorosas que as quer\u00eda emprender e puideron avanzar mellor na terapia cognitiva. A s\u00faa achega ao tratamento da depresi\u00f3n severa tam\u00e9n foi criticado por suxerir cousas simplistas como \"levanta os teus calcet\u00edns\"."}
{"id": "498086", "revid": "1131", "url": "https://gl.wikipedia.org/wiki?curid=498086", "title": "Alejandro Migu\u00e9ns", "text": "Santiago Alejandro Migu\u00e9ns Parrado, nado en Pontecesures o 3 de novembro de 1874 e finado en C\u00f3rdoba o 19 de outubro de 1926, foi un sacerdote, xornalista e escritor galego.\nTraxectoria.\nEstudou lat\u00edn e humanidades no convento dos Franciscanos de Herb\u00f3n. Emigrou a Arxentina, onde se dedicou ao xornalismo. Instalouse en C\u00f3rdoba e ordenouse sacerdote. Foi profesor do Seminario e da Universidade de C\u00f3rdoba. Colaborou en \"Almanaque Gallego\", \"Bolet\u00edn Oficial del Centro Gallego\", \"El Eco de Galicia\", \"Galicia\", \"Nova Galicia\", \"Suevia\", \"El Correo de Galicia\", \"El Compostelano\" e \"Vida Gallega\". Colaborou na constituci\u00f3n da Biblioteca Am\u00e9rica. Foi membro correspondente da Real Academia Galega."}
{"id": "498087", "revid": "1093", "url": "https://gl.wikipedia.org/wiki?curid=498087", "title": "Alejandro Migu\u00e9ns Parrado", "text": ""}
{"id": "498088", "revid": "1888", "url": "https://gl.wikipedia.org/wiki?curid=498088", "title": "Alejandro Miguens Parrado", "text": ""}
{"id": "498089", "revid": "89787", "url": "https://gl.wikipedia.org/wiki?curid=498089", "title": "Igrexa de San Vicente de Ma\u00f1ufe", "text": "A igrexa de San Vicente de Ma\u00f1ufe \u00e9 un templo cristi\u00e1n situado no lugar da Moreira, parroquia de Ma\u00f1ufe, concello de Gondomar, comarca do Val Mi\u00f1or. Levantada sobre outra do s\u00e9culo XII, a maior parte da obra actual \u00e9 barroca, consecuencia dunha gran reforma no s\u00e9culo XVIII. Ten como celebraci\u00f3n principal a do santo patr\u00f3n da parroquia, san Vicente, o d\u00eda 22 de xaneiro. Forma parte da diocese cat\u00f3lica latina de Tui-Vigo. Destaca pola s\u00faa torre rematada nunha cruz, \u00e1 que se abraza un home, que a tradici\u00f3n oral di representa ao construtor de orixe portuguesa.\nSituaci\u00f3n.\nSit\u00faase \u00e1 marxe esquerda da actual estrada provincial PO-2035 que vai do Cruceiro do Acordo (Texosa) a Nande, no n\u00facleo do barrio da Moreira. O igrexario at\u00f3pase fronte ao Pazo da Escola e dende o seu adro nace o antigo cami\u00f1o do Verdeal que comunica co barrio do mesmo nome ao nord\u00e9s da parroquia de Ma\u00f1ufe.\nAntig\u00fcidade.\nA primeira noticia desta igrexa procede de mediados do s\u00e9culo XII, pero os restos m\u00e1is antigos conservados no templo son unha parte do muro sur da nave principal, seguramente da Idade Moderna en opini\u00f3n do arquitecto Antonio Soli\u00f1o Troncoso.\nEstilo e arquitectura.\nO templo amosa unha planta de cruz latina e b\u00f3veda de can\u00f3n na nave principal, a\u00ednda que \u00e9 probable que nun principio tivese planta lineal, rematada nunha capela maior. No ano 1722 a igrexa \u00e9 reformada engad\u00edndolle o cruceiro e as naves laterais.\nSeguindo a descrici\u00f3n do templo de Soli\u00f1o Troncoso, \"algo m\u00e1is tarde introd\u00facese no cuadrante sueste outro cub\u00edculo para localizaci\u00f3n da sancrist\u00eda. Exteriormente a \u00e1bsida presenta maior altura que o resto das naves e gran traballo de canter\u00eda, sobre todo nos capiteis compostos das pilastras de esquina e nunha curiosa vent\u00e1 do vento norte. Similar pericia presentan os traballos da fachada occidental rematada en torre-campanario pechada por cupul\u00edn\". O devandito cupul\u00edn est\u00e1 coroado por unha curiosa cruz abrazada polo relevo dunha persoa .\nNa fachada, sobre a porta de acceso, hai unha fornela coa imaxe policromada de san Vicente, o patr\u00f3n da parroquia.\nNo interior, \"os teitos est\u00e1n resoltos a base de b\u00f3vedas, de distinta tipolox\u00eda formal, materializadas en ladrillo cer\u00e1mico e madeira, en ambos os dous casos rematadas con revocadura e pintura. Baixo o arco triunfal conserva dous p\u00falpitos, un a cada lado, coroados por respectivos tornavoces decorados\". \nArte.\nO templo destaca no Val Mi\u00f1or como unha das mellores mostras do barroco galego. Salienta polos traballos de canter\u00eda nas pilastras que flanquean a fachada principal. No interior destacan polo seu traballo art\u00edstico os dous p\u00falpitos coroados por tornavoces decorados, e de maneira moi especial os retablos barrocos da \u00e1bsida, sostido por seis atlantes distintos en similar posici\u00f3n e dedicado ao patr\u00f3n; e os retablos e San Brais e o da Virxe do Carme.\nAdemais, o templo acubilla excelente imaxinar\u00eda do XVII ou XVIII como, por exemplo, un Cristo Resucitado e un san Vicente.\nActualmente a igrexa non garda os encalados exteriores e interiores \"tan propios do barroco galego e, ademais, substitu\u00eduselle a tradicional porta de madeira por unha reixa met\u00e1lica. \"\nComplexo igrexario exterior.\nAdro.\nO adro est\u00e1\u00a0valado por un pequeno muro p\u00e9treo e\u00a0parcialmente pavimentado con tapas gran\u00edticas de\u00a0tumbas do antigo cemiterio que arrodeaba o templo.\nViacrucis.\nPercorrendo a li\u00f1a do muro do adro, o viacrucis conserva 9 das 14 estaci\u00f3ns con cruces de diferentes tama\u00f1os. Tres delas enteiras e o resto con distintas mutilaci\u00f3ns sinalan o antigo percorrido a p\u00e9 que fac\u00edan os devotos. Na actualidade non se mant\u00e9n a tradici\u00f3n do percorrido nin celebra devoci\u00f3n algunha sobre as mesmas.\nA Casa das Novenas.\nAntigo lugar de culto e f\u00e1brica.\nCampo ou torreiro de festas.\nSituado no ante-adro est\u00e1 elevado sobre a estrada PO-2035, que o separa dos muros do Pazo de Escola. At\u00f3pase circunvalado por un muro de cachotar\u00eda de granito. No interior lev\u00e1ntase un palco de m\u00fasica e un cruceiro co\u00f1ecido como O Cruceiro da Fe. Completa o espazo parte dun antigo arboredo que sombreaba o recinto.\nPalco da M\u00fasica.\nTr\u00e1tase dunha construci\u00f3n octogonal feita a base de perpia\u00f1o de granito e a que se acced\u00eda por unha sinxela escaleira met\u00e1lica, que hoxe non conserva. Pos\u00fae unha pequena porta para entrar no soto. Este ten luz natural que entra por unhas pequenas xanelas en forma de \u00f3culo con cruceta.\nNun dos seus lados at\u00f3pase unha placa de m\u00e1rmore coa data de construci\u00f3n do palco: 1924.\nSegundo recolle Soli\u00f1o Troncoso, o palco de festas\u00a0foi doado polo indiano local Leopoldo P\u00e9rez Alonso e\u00a0constru\u00eddo en f\u00e1brica de granito e fundici\u00f3n de ferro en 1922.\nO Cruceiro da Fe.\nSituado no campo de festas e por diante do templo, este cruceiro presenta d\u00faas partes diferenciadas estilisticamente, a cruz e o resto do monumento. Isto leva a pensar que foi executado por m\u00e1is dun canteiro, segundo Soli\u00f1o Troncoso.\u00c9 o cruceiro de maior altura de Gondomar cunha plataforma de 0,60 metros de altura, 3.70 metros no tramo do fuste e capitel, en 1.25 metros a cruz.\nA base estrut\u00farase sobre tres chanzos, o \u00faltimo con beirado que soporta unha base c\u00fabica na que se apoia un varal octogonal. A media altura do varal salienta unha imaxe da Fe tallada na mesma peza gran\u00edtica. Amosa unha figura de muller cos ollos vendados e cun c\u00e1liz na man dereita e un libro na esquerda.\nO capitel presenta catro lados curvos decorados con follas e cabezas de anxos na parte central e espirais nas esquinas. Remata nunha cruz latina cun cristo crucificado coas s\u00faas facci\u00f3ns pouco marcadas, coa perna dereita enriba da esquerda.\u00a0Non pos\u00fae imaxes no reverso.\nExiste unha lenda no pedestal que debido \u00e1 erosi\u00f3n non foi transcrita at\u00e9 de agora. Ao amparo das caracter\u00edsticas estil\u00edsticas, Soli\u00f1o Troncoso sinala que \"non debe ser anterior a 1700\".\nToponimia.\nSegundo a recollida de toponimia na parroquia de Ma\u00f1ufe o igrexario garda microtop\u00f3nimos que nomean casas e leiras do seu contorno.\nA Casa do Cura e O Lugar do Cura, que designan respectivamente unha vivenda e leira contiguas que pechan o sur do campo de festas.\nO Igrexario e A Fonte do Outeiral, situados o leste do templo.\nTradici\u00f3n.\nA tradici\u00f3n local sinala que de tan satisfeito tras ver o seu traballo na igrexa de San Vicente de Ma\u00f1ufe, o mestre canteiro da obra, de orixe portuguesa, quixo deixar constancia de si e autorretratouse coroando o cupul\u00edn mentres sost\u00e9n unha cruz que serviu de base a un cataventos."}
{"id": "498090", "revid": "5863", "url": "https://gl.wikipedia.org/wiki?curid=498090", "title": "Sete mares", "text": "Os sete mares \u00e9 unha expresi\u00f3n utilizada ao longo da historia de moitas culturas e pobos en relaci\u00f3n a un grupo de mares (reais ou mitol\u00f3xicos) de Eurafrasia. Us\u00e1base (e \u00fasase) tanto para referirse a un conxunto determinado de sete mares como ao conxunto dos mares do mundo co\u00f1ecido nese momento.\nTen unha orixe moi remota (menci\u00f3nase por primeira vez a Gaba no s\u00e9culo XXIII a.C.). Por exemplo: Nun manuscrito do s\u00e9culo IX ind\u00edcase que \u201cQuen queira ir a China debe cruzar sete mares\u201d, e os mares aos que se refire cambiaron moito segundo a \u00e9poca e lugar, xa que a expresi\u00f3n foi empregada pola maior\u00eda dos pobos da antig\u00fcidade: chineses, indios, antigos gregos e antigos romanos. A trav\u00e9s destes dous \u00faltimos, en particular, estableceuse o grupo de \u00absete mares\u00bb que \u00e9 mencionado con m\u00e1is frecuencia na literatura medieval europea:\nActualmente, os sete mares foron medrando en n\u00famero e a Organizaci\u00f3n Hidrogr\u00e1fica Internacional ten rexistrados m\u00e1is de 100 corpos de auga co\u00f1ecidos como mares.\nHai que mencionar tam\u00e9n que na actualidade, moita influencia dos medios levaron a cambiar o sentido da frase para adaptar os 7 Mares ao mundo enteiro; dividindo os oc\u00e9anos as\u00ed:\nPrimeiras menci\u00f3ns.\nA\u00ednda que o concepto medieval dos \u00absete mares\u00bb ten as s\u00faas orixes na Antiga Grecia e na Antiga Roma, a expresi\u00f3n \u00absete mares\u00bb existiu desde moito antes, aparecendo xa en 2 300 a.C. no Himno 8 da sumeria Enheduanna \u00e1 deusa Inanna."}
{"id": "498093", "revid": "23204", "url": "https://gl.wikipedia.org/wiki?curid=498093", "title": "C\u00e9cile La Grenade", "text": "C\u00e9cile Ellen Fleurette La Grenade, nada en La Borie, Saint George, illa de Granada, o 30 de decembro de 1952, \u00e9 unha cient\u00edfica alimentaria granadina que exerce como gobernadora xeral de Granada dende o 7 de maio de 2013, sucedendo a Sir Carlyle Glean. Foi a primeira muller que se converteu en gobernadora xeral dende a independencia de Granada en 1974. \nTraxectoria.\nLa Grenade \u00e9 a terceira das 5 fillas de Allan A. La Grenade, funcionario, e Sibyl Sylvester-La Grenade, enfermeira. A s\u00faa avoa materna, Mary Louise \"Eva\" Ollivierre-Sylvester, foi a primeira muller nas Illas de Barlovento Brit\u00e1nicas en ocupar un escano no consello lexislativo do seu pa\u00eds, despois de ser elixida en 1952, menos dun ano despois de aprobarse o sufraxio universal. \nLa Grenade \u00e9 nutricionista e formouse nos Estados Unidos. \u00c9 licenciada en qu\u00edmica pola Universidade das Indias Occidentais, e ten un mestrado e un doutoramento en Ciencias dos alimentos pola Universidade de Maryland. A s\u00faa designaci\u00f3n como gobernadora xeral anunciouse a mesma semana en que morreu a primeira muller gobernadora de Granada, Hilda Bynoe. Bynoe era afillada do av\u00f3 materno de La Grenade, Cyril I. St Bernard Sylvester, educador e funcionario p\u00fablico. "}
{"id": "498094", "revid": "98629", "url": "https://gl.wikipedia.org/wiki?curid=498094", "title": "Quiralidade", "text": "A quiralidade, descuberta por Louis Pasteur en 1848, \u00e9 unha propiedade de asimetr\u00eda importante en varias ramas da ciencia. A palabra \"quiralidade\", introducida por Lord Kelvin en 1904, deriva do grego \u03c7\u03b5\u03b9\u03c1 (\"kheir\"), que significa 'man', un obxecto quiral familiar.\nUn obxecto ou sistema \u00e9 quiral se \u00e9 distinguible da s\u00faa imaxe especular; \u00e9 dicir, non pode ser superposto sobre ela. Inversamente, a imaxe especular dun obxecto \"aquiral\", como unha esfera, non se pode distinguir do propio obxecto. Un obxecto quiral e a s\u00faa imaxe especular denom\u00ednanse \"enantiomorfos\" (en grego, 'formas opostas') ou, cando nos referimos a mol\u00e9culas, \"enanti\u00f3meros\". Un obxecto non quiral denom\u00ednase \"aquiral\" (por veces tam\u00e9n \"anfiquiral\") e pode ser superposto \u00e1 s\u00faa imaxe especular.\nO termo foi utilizado primeiramente por Lord Kelvin en 1893 na segunda Conferencia de Robert Boyle no Oxford University Junior Scientific Club, que se publicou en 1894:\nAs mans humanas son quizais o exemplo m\u00e1is universalmente reco\u00f1ecido de quiralidade. A man esquerda non se pode superpo\u00f1er \u00e1 s\u00faa imaxe especular da man dereita; sen importar como orientemos as d\u00faas mans, \u00e9 imposible facer coincidir todas as principais caracter\u00edsiticas das d\u00faas mans en todos os eixes. Esta diferenza en simetr\u00eda faise obvia se algu\u00e9n intenta darlle a man a unha persoa se ela tende a man dereita e n\u00f3s a esquerda, ou se se quere meter a man dereita nunha luva de man esquerda. En matem\u00e1ticas, a \"quiralidade\" \u00e9 a propiedade dunha figura que non \u00e9 id\u00e9ntica \u00e1 s\u00faa imaxe especular. Unha mol\u00e9cula dise que \u00e9 quiral se todas as s\u00faas valencias est\u00e1n ocupadas por diferentes \u00e1tomos ou grupos de \u00e1tomos.\nMatem\u00e1ticas.\nEn matem\u00e1ticas, unha figura \u00e9 quiral (e dise que ten quiralidade) se non pode ser mapada \u00e1 s\u00faa imaxe especular soamente por medio de rotaci\u00f3ns e translaci\u00f3ns. Por exemplo, un zapato dereito \u00e9 diferente do esquerdo, e o xiro no sentido das agullas do reloxo \u00e9 distinto que o xiro contrario. Ver para unha definici\u00f3n matem\u00e1tica completa.\nUn obxecto quiral e a s\u00faa imaxe especular son enantiomorfos. A palabra \"enantiomorfo\" deriva do grego \u1f10\u03bd\u03b1\u03bd\u03c4\u03af\u03bf\u03c2 (\"enantios\") 'oposto' + \u03bc\u03bf\u03c1\u03c6\u03ae (\"morfe\") 'forma'. Unha figura non quiral \u00e9 denominada aquiral ou anfiquiral.\nA h\u00e9lice (e por extensi\u00f3n un carrete de corda, un parafuso, unha h\u00e9lice propulsora etc.) e unha banda de M\u00f6bius son obxectos bidimensionais quirais nun espazo de ambiente tridimensional. Os \"tetromin\u00f3s\" con forma de J, L, S e Z do popular xogo de v\u00eddeo Tetris tam\u00e9n presentan quiralidade, pero s\u00f3 nun espazo bidimensional.\nMoios outros obxectos familiares mostran a mesma simetr\u00eda quiral do corpo humano, como luvas, lentes (onde os dous cristais te\u00f1en distintas dioptr\u00edas), e zapatos. Unha noci\u00f3n similar de quiralidade consid\u00e9rase na teor\u00eda de n\u00f3s, como se explica m\u00e1is abaixo.\nAlg\u00fans obxectos tridimensionais quirais, como a h\u00e9lice, poden asignarse a un xiro \u00e1 dereita ou esquerda, segundo a regra da man dereita.\nXeometr\u00eda.\nEn xeometr\u00eda unha figura \u00e9 aquiral se e s\u00f3 se o seu grupo de simetr\u00eda cont\u00e9n polo menos unha isometr\u00eda \"de inversi\u00f3n de orientaci\u00f3n\".\nEn d\u00faas dimensi\u00f3ns, cada figura que pos\u00fae un eixe de simetr\u00eda \u00e9 aquiral, e pode demostrarse que cada figura aquiral \"acoutada\" debe ter un eixe de simetr\u00eda.\nEn tres dimensi\u00f3ns, cada figura que pos\u00fae un plano de simetr\u00eda ou un centro de simetr\u00eda \u00e9 aquiral. Por\u00e9n, hai figuras aquirais que carecen tanto de planos coma de centro de simetr\u00eda. En termos de grupos puntuais, todas as figuras quirais carecen dun eixe de rotaci\u00f3n impropio (Sn). Isto significa que non poden conter un centro de inversi\u00f3n (i) ou un plano especular (\u03c3). Soamente poden ser quirais as figuras cunha designaci\u00f3n de grupo puntual C1, Cn, Dn, T, O, ou I.\nTeor\u00eda de n\u00f3s.\nUn n\u00f3 \u00e9 denominado aquiral se pode ser deformado de forma continua na s\u00faa imaxe especular, en caso contrario denom\u00ednase quiral. Por exemplo, o n\u00f3 trivial e o n\u00f3 do n\u00famero oito son aquirais, mentres que o n\u00f3 trevo \u00e9 quiral.\nF\u00edsica.\nEn f\u00edsica, a quiralidade pode encontrarse no spin dunha part\u00edcula, no que a quiralidade dun obxecto pode determinarse pola direcci\u00f3n na cal xira a part\u00edcula. Non se debe confundir con helicidade, que \u00e9 a proxecci\u00f3n do spin ao longo do momento linear dunha part\u00edcula subat\u00f3mica, a quiralidade \u00e9 puramente un fen\u00f3meno da mec\u00e1nica cu\u00e1ntica como o spin. A\u00ednda que ambos poden ter propiedades levoxiras ou dextroxiras, s\u00f3 no caso de part\u00edculas sen masa (un fot\u00f3n, por exemplo) te\u00f1en unha rotaci\u00f3n simple. En particular para unha part\u00edcula sen masa a helicidade \u00e9 o mesmo que a quiralidade mentres que para unha antipart\u00edcula te\u00f1en signo oposto.\nO car\u00e1cter dextroxiro ou levoxiro tanto na quiralidade coma na helicidade relaci\u00f3nanse coa rotaci\u00f3n dunha part\u00edcula mentres que avanza con movemento linear con referencia \u00e1s mans humanas. O polgar da man apunta cara \u00e1 direcci\u00f3n do movemento linear mentres que os dedos se dobran cara \u00e1 palma, representando a direcci\u00f3n de rotaci\u00f3n dunha part\u00edcula (\u00e9 dicir, en sentido das agullas do reloxo ou no contrario). Dependendo do movemento linear e rotacional, a part\u00edcula pode ser definida polo seu car\u00e1cter dextroxiro ou levoxiro. Unha transformaci\u00f3n de simetr\u00eda entre os dous denom\u00ednase paridade. A invarianza baixo paridade por un fermi\u00f3n de Dirac ch\u00e1mase \"simetr\u00eda quiral\".\nElectromagnetismo.\nAs ondas electromagn\u00e9ticas poden ter unha quiralidade asociada coa s\u00faa polarizaci\u00f3n. A polarizaci\u00f3n dunha onda electromagn\u00e9tica \u00e9 a propiedade que describe a orientaci\u00f3n, \u00e9 dicir, a direcci\u00f3n que var\u00eda co tempo e a amplitude, do vector do campo el\u00e9ctrico. Por exemplo, os vectores do campo el\u00e9ctrico de ondas polarizadas circularmente dextroxiras ou levoxiras forman h\u00e9lices de sentido de xiro oposto no espazo.\nAs ondas polarizadas circularmente de sentido de xiro oposto prop\u00e1ganse a trav\u00e9s de medios quirais a diferentes velocidades (birrefrinxencia circular) e con diferentes perdas (dicroismo circular). Ambos os fen\u00f3menos co\u00f1\u00e9ncense en conxunto como actividade \u00f3ptica. A birrefrinxencia circular causa a rotaci\u00f3n dun estado de polarizaci\u00f3n de ondas electromagn\u00e9ticas en medios quirais e pode causar unha refracci\u00f3n de \u00edndice negativo para ondas dun sentido de xiro cando o efecto \u00e9 suficientemente grande.\nMentres que a actividade \u00f3ptica ocorre en estruturas que son quirais en tres dimensi\u00f3ns (como as h\u00e9lices), o concepto de quiralidade pode tam\u00e9n ser aplicado en d\u00faas dimensi\u00f3ns. Os padr\u00f3ns quirais bidimensionais, como as espirais planas, non se poden superpo\u00f1er \u00e1 s\u00faa imaxe especular por translaci\u00f3ns ou rotaci\u00f3ns no espazo bidimensional (un plano). A quiralidade bidimensional est\u00e1 asociada coa transmisi\u00f3n direccionalmente asim\u00e9trica (reflexi\u00f3n e absorci\u00f3n) de ondas polarizadas circularmente. Os materiais quirais bidimensionais, que son tam\u00e9n anisotr\u00f3picos mostran niveis de transmisi\u00f3n total diferentes (reflexi\u00f3n e absorci\u00f3n) para a mesma onda polarizada circularmente que incide na s\u00faa parte frontal e posterior. O fen\u00f3meno da transmisi\u00f3n asim\u00e9trica orix\u00ednase de diferentes (por exemplo, de esquerda a dereita) eficiencias de conversi\u00f3n de polarizaci\u00f3n circular para direcci\u00f3ns de propagaci\u00f3n opostas da onda incidente e, por tanto, o efecto denom\u00ednase dicro\u00edsmo de conversi\u00f3n circular.\nComo o retorcemento dun padr\u00f3n quiral bidimensional parece revertido para direcci\u00f3ns opostas de observaci\u00f3n, os materiais quirais bidimensionais te\u00f1en propiedades intercambiadas para as ondas polarizadas circularmente levoxiras e dextroxiras que inciden na parte frontal ou posterior. En particular, as ondas polarizadas circularmente levoxiras e dextroxiras experimentan asimetr\u00edas de transmisi\u00f3n direccional opostas (reflexi\u00f3n e absorci\u00f3n).\nA\u00ednda que a actividade \u00f3ptica est\u00e1 asociada coa quiralidade tridimensional e a conversi\u00f3n circular est\u00e1 asociada coa quiralidade bidimensional, ambos os efectos foron observados en estrcturas que non son quirais por si mesmas. Para a observaci\u00f3n destes efectos electromagn\u00e9ticos quirais, a quiralidade non ten que ser unha propiedade intr\u00ednseca do material que interacciona coa onda electromagn\u00e9tica. En vez diso, ambos os efectos poden tam\u00e9n ocorrer cando a direcci\u00f3n de propagaci\u00f3n da onda electromagn\u00e9tica xunto coa estrutura dun material (aquiral) forma un arranxo experimental quiral. Este caso, no que o arranxo mutuo de compo\u00f1entes aquirais forma un arranxo (experimantal) quiral, co\u00f1\u00e9cese como quiralidade extr\u00ednseca.\nOs espellos quirais son unha clase de metamateriais que reflicten a luz polarizada circularmente dunha certa helicidade dunha maneira que preserva o sentido de xiro, mentres que absorben a polarizaci\u00f3n circular do sentido de xiro oposto. Por\u00e9n, a maior\u00eda dos espellos quirais absorbentes operan s\u00f3 nunha banda de frecuencias estreita, xa que est\u00e1n limitados polo principio da causalidade. Empregando unha metodolox\u00eda de dese\u00f1o diferente que permite que pasen ondas indesexadas en vez de absorber a forma de onda indesexada, os espellos quirais poden mostrar un bo rendemento de banda ancha.\nForza D\u00e9bil.\nA forza d\u00e9bil afecta s\u00f3 a part\u00edculas con spin esquerda, como probou Chien-Shiung Wu en 1956.\nQu\u00edmica.\nUnha \"mol\u00e9cula quiral\" \u00e9 un tipo de mol\u00e9cula que ten unha imaxe especular non superpo\u00f1ible. A caracter\u00edstica que m\u00e1is a mi\u00fado \u00e9 causa de quiraidade en mol\u00e9culas \u00e9 a presenza dun \u00e1tomo de carbono asim\u00e9trico.\nO termo \"quiral\" \u00fasase en xeral para describir un obxecto que non \u00e9 superpo\u00f1ible \u00e1 s\u00faa imaxe especular.\nEn qu\u00edmica a quiralidade ref\u00edrese normalmente a mol\u00e9culas. D\u00faas imaxes especulares dunha mol\u00e9cula quiral denom\u00ednanse enanti\u00f3meros ou is\u00f3meros \u00f3pticos. Os pares de enantiomeros adoitan denominarse \"dextroxiros\", \"levoxiros\" ou, se non te\u00f1en unha tendencia \u00f3ptica, \"aquirais\". A medida que a luz polarizada pasa a trav\u00e9s dunha mol\u00e9cula quiral, o plano de polarizaci\u00f3n visto no eixe en direcci\u00f3n \u00e1 fonte, \u00e9 rotado no sentido das agullas do reloxo (\u00e1 dereita) ou no sentido contrario (\u00e1 esquerda). A rotaci\u00f3n \u00e1 dereita \u00e9 dextrorrotatoria (d ou +) e \u00e1 esquerda \u00e9 levorrotatoria (l ou -). Os enanti\u00f3meros usan os prefixos e , respectivamente, segundo a convenci\u00f3n de Fischer-Rosanov. Pode tam\u00e9n indicarse a configuraci\u00f3n absoluta dos estereocentros usando os prefixos \"R\" (\"rectus\", dereita) e \"S\" (\"sinister\", esquerda) segundo as regras de Cahn-Ingold-Prelog. Unha mestura equimolar dos dous is\u00f3meros \u00f3pticos non produce unha rotaci\u00f3n neta do plano da luz polarizada que os atravesa en disoluci\u00f3n.\nA quiralidade molecular \u00e9 de moito interese porque se aplica en estereoqu\u00edmica en qu\u00edmica inorg\u00e1nica, qu\u00edmica org\u00e1nica, qu\u00edmica f\u00edsica, bioqu\u00edmica e qu\u00edmica supramolecular.\nDesenvolvementos m\u00e1is recentes en qu\u00edmica quiral son o desenvolvemento de nanopart\u00edculas inorg\u00e1nicas quirais que poden ter unha xeometr\u00eda tetra\u00e9drica como centros quirais asociados con \u00e1tomos de carbono sp3 tradicionalmente asociados con compostos quirais, pero a maior escala. Tam\u00e9n se obtiveron simetr\u00edas helicoidais e outras con nanomateriais quirais.\nBiolox\u00eda.\nTodas as formas de vida co\u00f1ecidas mostran propiedades quirais espec\u00edficas en estruturas qu\u00edmicas e tam\u00e9n en anatom\u00eda macrosc\u00f3pica, desenvolvemento e comportamento. En calquera organismo espec\u00edfico ou conxunto de organismos relacionados evolutivamente, os compostos qu\u00edmicos, \u00f3rganos ou comportamentos te\u00f1en normalmente a mesma forma enantiom\u00f3rfica. Algunhas desviaci\u00f3n (ter a forma quiralmente oposta) pode encontrarse nun pequeno n\u00famero de compostos qu\u00edmicos ou certos \u00f3rganos e comportamentos, pero esa variaci\u00f3n depende estritamente da constituci\u00f3n xen\u00e9tica do organismo. Desde un punto de vista qu\u00edmico (escala molecular), os sistemas biol\u00f3xicos mostran unha extrema estereoespecificidade na s\u00edntese, captaci\u00f3n de substancias, percepci\u00f3n e procesamento metab\u00f3lico. Un sistema vivo xeralmente trata os dous enanti\u00f3meros dun mesmo composto de formas totalmente diferentes.\nEn biolox\u00eda, a homoquiralidade \u00e9 unha propiedade com\u00fan dos amino\u00e1cidos e carbohidratos. Os amino\u00e1cidos proteinox\u00e9nicos quirais, que se traducen nos ribosomas a partir da s\u00faa codificaci\u00f3n xen\u00e9tica, aparecen sempre en forma . Por\u00e9n, os amino\u00e1cidos tam\u00e9n se atopan na natureza. Os monosac\u00e1ridos (carbohidratos simples) at\u00f3panse normalmente na configuraci\u00f3n . A dobre h\u00e9lice do ADN \u00e9 quiral (xa que calquera clase de h\u00e9lice \u00e9 quiral), e a forma B do ADN mostra un xiro dextroxiro.\n\u00c1s veces, cando nun organismo se atopan os dous enanti\u00f3meros dun composto, estes te\u00f1en un sabor, olor ou acci\u00f3n biol\u00f3xica claramente diferentes. Por exemplo, o (+)-limoneno at\u00f3pase nas laranxas (causando o seu recendo) e o (\u2013)-limoneno at\u00f3pase en lim\u00f3ns (e d\u00e1lles o seu olor), te\u00f1en olores diferentes debido \u00e1s s\u00faas distintas interacci\u00f3ns qu\u00edmicas no olfacto humano. A (+)-carvona \u00e9 a responsable do olor do aceite de sementes de carvea, mentres que a (\u2013)-carvona \u00e9 a responsable do olor diferente do aceite da planta hortel\u00e1.\nAdemais, en compostos artificiais, inclu\u00edndo medicamentos, no caso de f\u00e1rmacos quirais, os dous enanti\u00f3meros \u00e1s veces mostran notables diferenzas nos efectos das s\u00faas acci\u00f3ns biol\u00f3xicas. O Darvon (dextropropoxifeno) \u00e9 un analx\u00e9sico, mentres que o seu enanti\u00f3mero, o Novrad (levopropoxifeno) \u00e9 un axente antitusivo. No caso da penicilamina, o is\u00f3mero \"S\" util\u00edzase no tratamento da artrite primaria cr\u00f3nica, mentres que o is\u00f3mero \"R\" non ten efectos terap\u00e9uticos e ademais \u00e9 moi t\u00f3xico. In some cases the less therapeutically active enantiomer can cause side effects. For example, (\"S\"-naproxen is an analgesic but the (\"R\"-isomer cause renal problems. A forma natural do alfa-tocoferol (vitamina E) en plantas \u00e9 o RRR-\u03b1-tocoferol, mentres que a forma sint\u00e9tica (vitamina E todo rac\u00e9mica ou dl-tocoferol) ten partes iguais dos estereois\u00f3meros RRR, RRS, RSS, SSS, RSR, SRS, SRR e SSR cunha equivalencia biol\u00f3xica progresivamente decrecente, de modo que 1,36\u00a0mg de dl-tocoferol consid\u00e9ranse equivalentes a 1,0\u00a0mg de d-tocoferol.\nEn anatom\u00eda, a quiralidade obsev\u00e1mola na simetr\u00eda de imaxe especular imperfecta de moitos tipos de corpos animais. Organismos como os gaster\u00f3podos mostran quiralidade na forma de enroscamento das s\u00faas cunchas. Un 90% das especies de gaster\u00f3podos te\u00f1en unha cuncha \"dextral\" (enroscada \u00e1 dereita), e unha pequena minor\u00eda de especies e x\u00e9neros son practicamente sempre de cuncha \"sinistral\" (enroscada \u00e1 esquerda). Moi poucas especies (por exemplo \"Amphidromus perversus\") mostran unha mestura de individuos con cuncha dextral e sinistral.\nNos humanos a quiralidade (ou \"lateralidade\" ou preferencia de man) \u00e9 un dos seus atributos, definido pola distribuci\u00f3n desigual da destreza motora fina entre as mans esquerda e dereita. Un individuo que \u00e9 m\u00e1is destro manexa mellor a man dereita, e en caso contrario \u00e9 zurdo ou esquerdeiro. A quiralidade tam\u00e9n se observa no estudo da asimetr\u00eda facial.\nNo caso de condici\u00f3ns que afectan a sa\u00fade como a \"situs inversus totalis\", na cal todos os \u00f3rganos internos est\u00e1n movidos horizontalmente (\u00e9 dicir, o coraz\u00f3n est\u00e1 situado algo \u00e1 dereita en lugar de \u00e1 esquerda), a quiralidade sup\u00f3n alg\u00fans problemas que poder\u00edan facer necesario un transplante de coraz\u00f3n ou f\u00edgado, xa que eses \u00f3rganos son quirais, o que significa que, nese caso, os vasos sangu\u00edneos que subministran sangue a eses \u00f3rganos necesitar\u00edan ser arranxados a unha posici\u00f3n normal.\nEntre os peixes planos, a platixa \"Paralichthys dentatus\" ten os ollos \u00e1 esquerda, mentres que o flet\u00e1n (\"Hippoglossus\") tenos \u00e1 dereita.\nCultura popular.\nA quiralidade, a teor\u00eda quiral e mesmo un tipo de \"n\u00f3s\" aparecen no v\u00eddeo-xogo de 2019 \"Death Stranding\" de Hideo Kojima e Kojima Productions."}
{"id": "498098", "revid": "85894", "url": "https://gl.wikipedia.org/wiki?curid=498098", "title": "A Ponte, Ma\u00f1ufe, Gondomar", "text": "O barrio ou lugar da Ponte est\u00e1 situado na parroquia de Ma\u00f1ufe, Gondomar, comarca do Val Mi\u00f1or. O seu nome v\u00e9n dado pola ponte rom\u00e1nica que une este lugar coa Texosa. At\u00f3pase a 1 km da vila de Gondomar e a 45 metros sobre o nivel do mar. Segundo o INE en 2019 ti\u00f1a 34 persoas empadroadas (20 homes e 14 mulleres).\nXeograf\u00eda.\nO territorio ten como l\u00edmite norte o r\u00edo Mi\u00f1or, ao leste O Campo das Bestas, ao oeste O Verdeal e ao sur A Moreira. A meirande parte das terras de cultivo est\u00e1n espalladas na ribeira sur do Mi\u00f1or atravesadas polo Cami\u00f1o das Ribeiras ao leste e O Cami\u00f1o do Lameiro at\u00e9 o cruzamento co Cami\u00f1o do Verdal cara ao oeste.\nA maior parte destas leiras est\u00e1n ocupadas por cultivos familiares de vi\u00f1as, millo, patacas e pequenas hortas. O lugar ten un total de 24 vivendas constru\u00eddas.\nPatrimonio.\nPonte de Ma\u00f1ufe\nA ponte de Ma\u00f1ufe, que cruza o Mi\u00f1or, \u00e9 de orixe rom\u00e1nica. Ten colocada unha inscrici\u00f3n co ano 1140 nun dos seus perpia\u00f1os.. Est\u00e1 en discusi\u00f3n se a actual ponte se atopa no lugar doutra m\u00e1is antiga de orixe romana.\nTrala recollida de toponimia levada adiante polo historiador Anxo Rodr\u00edguez Lemos, tam\u00e9n foron recuperadas as localizaci\u00f3ns doutras pequenas pezas patrimoniais, como un pequeno xogo de birlos no que hoxe \u00e9 o aparcadoiro dun centro hostaleiro.\nAdemais, recuperouse e foron obxecto de xeolocalizaci\u00f3n, un conxunto de casas tradicionais de valor etnogr\u00e1fico, entre elas A Casa Soleiro, A Casa da Moucha e A Casa do Xuli\u00e1n."}
{"id": "498104", "revid": "98629", "url": "https://gl.wikipedia.org/wiki?curid=498104", "title": "XII dinast\u00eda exipcia", "text": "A Duod\u00e9cima Dinast\u00eda do antigo Exipto ( XII Dinast\u00eda) comb\u00ednase a mi\u00fado coas dinast\u00edas und\u00e9cima, d\u00e9cimo terceira e a d\u00e9cimo cuarta baixo o t\u00edtulo de grupo de Reino Medio.\nGobernantes.\nOs gobernantes co\u00f1ecidos da XII Dinast\u00eda son os seguintes:\nA cronolox\u00eda da XII dinast\u00eda \u00e9 a m\u00e1is estable de calquera do per\u00edodo anterior ao Novo Reino. O canon de Tur\u00edn (1290 a.C.) d\u00e1lle 213 anos (1991-1778 a.C.). Manet\u00f3n afirmou que estaba baseada en Tebas, pero a partir de rexistros contempor\u00e1neos est\u00e1 claro que o primeiro fara\u00f3n mudou a s\u00faa capital a unha nova cidade chamada \"Amenemhat-itj-tawy\" (\"Amenemhat o incautador das d\u00faas terras \"), m\u00e1is simplemente chamado Iti-Taui. Non se atopou a localizaci\u00f3n de Iti-Taui, pero crese que est\u00e1 preto de Faium, probablemente preto dos cemiteros reais de El-Lisht. Os exipt\u00f3logos consideran que esta dinast\u00eda \u00e9 o apoxeo do Reino Medio.\nA orde dos seus gobernantes \u00e9 co\u00f1ecida mediante varias fontes, d\u00faas listas atopadas en templos de Abidos e unha en Saqqara, as\u00ed como o traballo de Manet\u00f3n. Unha data rexistrada durante o reinado de Senusret III p\u00f3dese correlacionar co ciclo sot\u00edaco, En consecuencia, moitos eventos durante esta dinast\u00eda poden ser asignados frecuentemente a un ano espec\u00edfico.\nAmenemhat I e Senusret I.\nEsta dinast\u00eda fundouna Amenemhat I, que quizais fora visir do \u00faltimo fara\u00f3n da XI Dinast\u00eda, Mentuhotep IV. Os seus ex\u00e9rcitos fixeron unha campa\u00f1a cara ao sur ata a segunda catarata do r\u00edo Nilo e cara ao sur de Cana\u00e1n. Tam\u00e9n restableceu relaci\u00f3ns diplom\u00e1ticas co estado cananeo de Biblos e con gobernantes helenos no Mar Exeo. O seu fillo Senusret I seguiu os triunfos do seu pai cunha expedici\u00f3n ao sur \u00e1 Terceira Catarata, pero os seguintes gobernantes content\u00e1ronse con vivir en paz ata o reinado de Senusret III.\nSenusret III.\nAo atopar que Nubia volv\u00e9rase inestable baixo os anteriores gobernantes, Senusret enviou expedici\u00f3ns punitivas a esa terra, tam\u00e9n enviou unha expedici\u00f3n ao Levante. Estas campa\u00f1as militares deron nacemento a unha lenda dun poderoso guerreiro chamado Sesostris, unha historia contada por Manet\u00f3n, Herodoto e Diodoro S\u00edculo. Manet\u00f3n afirmou que o m\u00edtico Sesostris non s\u00f3 someteu as terras como fixera Senusret I, sen\u00f3n que conquistou partes de Cana\u00e1n e cruzou a Europa para anexionarse Tracia. Non obstante, non hai rexistros da \u00e9poca, nin en escritos exipcios nin noutros contempor\u00e1neos que validen estas afirmaci\u00f3ns.\nAmenemhat III.\nO sucesor de Senusret Amenemhat III reafirmou a pol\u00edtica exterior do seu predecesor. Non obstante, despois de Amenemhat, as enerx\u00edas desta dinast\u00eda gast\u00e1ronse en gran parte, e os crecentes problemas de goberno quedaron en mans da \u00faltima gobernante da dinast\u00eda, a ra\u00ed\u00f1a Sobekneferu, para resolvelos. Amenemhat \u00e9 lembrado polo templo mortuorio de Hawara que el constru\u00edu, co\u00f1ecido por Her\u00f3doto, Diodoro e Estrab\u00f3n como o \"Labirinto\". Ademais, baixo o seu reinado, o pantano explotouse por primeira vez.\nLiteratura exipcia antiga.\nFoi durante a duod\u00e9cima dinast\u00eda que se refinou a antiga literatura exipcia. Quizais a obra m\u00e1is co\u00f1ecida deste per\u00edodo sexa a \"Historia de Sinuh\u00e9\", da que se recuperaron varios centos de papiros. Durante esta dinast\u00eda tam\u00e9n escrib\u00edronse varias obras Did\u00e1cticas, como as \"Instruci\u00f3ns de Amenemhat\" e \"O conto do labrego elocuente\".\nAos fara\u00f3ns das dinast\u00edas XII a XVIII tam\u00e9n atribueselles a preservaci\u00f3n dalg\u00fans dos papiros exipcios m\u00e1is salientables:\nCronolox\u00eda da XII dinast\u00eda.\nCronolox\u00eda estimada polos seguintes exipt\u00f3logos: "}
{"id": "498113", "revid": "27155", "url": "https://gl.wikipedia.org/wiki?curid=498113", "title": "Quiral", "text": ""}
{"id": "498114", "revid": "1505", "url": "https://gl.wikipedia.org/wiki?curid=498114", "title": "Larpeira", "text": "A larpeira \u00e9 unha sobremesa da coci\u00f1a galega que consiste nunha especie de bola doce con almibre e adornada con crema pasteleira. Os ingredientes principais desta torta son a fari\u00f1a, o leite e os ovos. \u00c9 t\u00edpica das festas de san Xo\u00e1n. \nEsta sobremesa \u00e9 t\u00edpica da zona de Ferrolterra, da Coru\u00f1a e tam\u00e9n de Monforte de Lemos.\nA larpeira ten moitas semellanzas coa coca de Sant Joan que se fai en Catalu\u00f1a.\nCaracter\u00edsticas.\nA base desta torta \u00e9 unha bola doce adornada con crema pasteleira e emborrachada con almibre. Os ingredientes da bola son: azucre, leite, ovos, manteiga, fari\u00f1a e crema pasteleira.\nA larpeira ten m\u00e1is traballo que outras sobremesas porque hai que preparar un prefermento, traballar con coidado a masa e despois hai que deixar que medre unhas catro horas m\u00e1is. Mentres se espera a que a masa fermente, o habitual \u00e9 preparar a crema pasteleira e o almibre para ir adiantando tempo."}
{"id": "498115", "revid": "4817", "url": "https://gl.wikipedia.org/wiki?curid=498115", "title": "Intelligence Gathering Satellite", "text": "Intelligence Gathering Satellite ou Information Gathering Satellite, co\u00f1ecidos tam\u00e9n polo seu acr\u00f3nimo IGS, \u00e9 unha serie de sat\u00e9lites de reco\u00f1ecemento xaponeses. Os sat\u00e9lites IGS poden ser \u00f3pticos, con c\u00e1maras para observar a Terra (denominados \"IGS-Optical\"), ou de radar (denominados \"IGS-Radar\"). Son sat\u00e9lites coa maior parte das s\u00faas caracter\u00edsticas clasificadas e que te\u00f1en entre un dos seus principais obxectivos o seguimento da actividade militar norcoreana.\nIGS-Optical 1 e 2.\nConstru\u00eddos por Mitsubishi Electric, te\u00f1en unha masa de 850 kg e suponse que te\u00f1en unha resoluci\u00f3n de 1 metro. Foron lanzados o 28 de marzo de 2003]] e o 11 de setembro de 2006 respectivamente, mediante foguetes H-IIA. A segunda unidade foi lanzada orixinalmente o 29 de novembro de 2003 e destru\u00edda durante o lanzamento, polo que tivo que ser substitu\u00edda.\nIGS-Radar 1 e 2.\nForon os primeiros sat\u00e9lites de reco\u00f1ecemento por radar da serie IGS. Fabricados por Mitsubishi Electric, ti\u00f1an unha esperanza de vida de 5 anos e unha masa de 1200 kg. Usaban un radar de apertura sint\u00e9tica cunha resoluci\u00f3n probable de 3 metros. Foron lanzados xuntos cos seus hom\u00f3logos \u00f3pticos o 28 de marzo de 2003 e o 11 de setembro de 2006, coa segunda unidade igualmente destru\u00edda no lanzamento do 29 de novembro de 2003 e tendo que ser substitu\u00edda m\u00e1is tarde.\nIGS-Optical 3V.\nIGS-Optical 3V \u00e9 un sat\u00e9lite experimental da serie IGS para probar novas tecnolox\u00edas de cara novos modelos. Foi lanzado o 24 de febreiro de 2007 mediante un H-IIA.\nIGS-Optical 3 e 4.\nOS IGS-Optical 3 e 4 son a segunda xeraci\u00f3n de sat\u00e9lites IGS. Foron lanzados o 28 de novembro de 2009 e o 23 de setembro de 2011 a bordo de H-IIA. O IGS-Optical 3 deixou de funcionar en setembro de 2017 debido a problemas no sistema de enerx\u00eda.\nIGS-Optical 5V.\nIGS-Optical 5V \u00e9 un prototipo para a terceira xeraci\u00f3n de sat\u00e9lites IGS. P\u00e9nsase que ti\u00f1a unha resoluci\u00f3n de 40 cm.\nIGS-Radar 3, 4, 5, 6, 7 e 8 e de reposto.\nOS IGS-Radar de 3 a 8 m\u00e1is a unidade de reposto son a segunda xeraci\u00f3n de sat\u00e9lites IGS de radar. Te\u00f1en unha resoluci\u00f3n de menos de 1 metro e foron lanzados entre 2011 e 2023, sempre mediante foguetes H-IIA.\nIGS-Optical 5, 6 e 7.\nOS IGS-Optical 5, 6 e 7 son a terceira xeraci\u00f3n de sat\u00e9lites IGS. Foron lanzados entre 2015 e 2020, todos mediante foguetes H-IIA. Te\u00f1en unha resoluci\u00f3n de ata 40 cm e \u00fasanse tanto para reco\u00f1ecemento como para monitorizaci\u00f3n de desastres naturais."}
{"id": "498116", "revid": "72012", "url": "https://gl.wikipedia.org/wiki?curid=498116", "title": "IGS", "text": ""}
{"id": "498117", "revid": "72012", "url": "https://gl.wikipedia.org/wiki?curid=498117", "title": "Information Gathering Satellite", "text": ""}
{"id": "498118", "revid": "72012", "url": "https://gl.wikipedia.org/wiki?curid=498118", "title": "IGS-O1", "text": ""}
{"id": "498119", "revid": "72012", "url": "https://gl.wikipedia.org/wiki?curid=498119", "title": "IGS Radar 1", "text": ""}
{"id": "498120", "revid": "72012", "url": "https://gl.wikipedia.org/wiki?curid=498120", "title": "IGS-O2", "text": ""}
{"id": "498121", "revid": "72012", "url": "https://gl.wikipedia.org/wiki?curid=498121", "title": "IGS Radar 2", "text": ""}
{"id": "498122", "revid": "72012", "url": "https://gl.wikipedia.org/wiki?curid=498122", "title": "IGS-O3V", "text": ""}
{"id": "498123", "revid": "72012", "url": "https://gl.wikipedia.org/wiki?curid=498123", "title": "IGS-O3", "text": ""}
{"id": "498124", "revid": "72012", "url": "https://gl.wikipedia.org/wiki?curid=498124", "title": "IGS-O4", "text": ""}
{"id": "498125", "revid": "72012", "url": "https://gl.wikipedia.org/wiki?curid=498125", "title": "IGS Radar 3", "text": ""}
{"id": "498126", "revid": "72012", "url": "https://gl.wikipedia.org/wiki?curid=498126", "title": "IGS Radar 4", "text": ""}
{"id": "498127", "revid": "72012", "url": "https://gl.wikipedia.org/wiki?curid=498127", "title": "IGS-O5V", "text": ""}
{"id": "498128", "revid": "72012", "url": "https://gl.wikipedia.org/wiki?curid=498128", "title": "IGS-Radar Spare", "text": ""}
{"id": "498129", "revid": "72012", "url": "https://gl.wikipedia.org/wiki?curid=498129", "title": "IGS-Optical 5", "text": ""}
{"id": "498130", "revid": "72012", "url": "https://gl.wikipedia.org/wiki?curid=498130", "title": "IGS-Radar 5", "text": ""}
{"id": "498131", "revid": "72012", "url": "https://gl.wikipedia.org/wiki?curid=498131", "title": "IGS-Optical 7", "text": ""}
{"id": "498132", "revid": "72012", "url": "https://gl.wikipedia.org/wiki?curid=498132", "title": "IGS-Optical 6", "text": ""}
{"id": "498133", "revid": "72012", "url": "https://gl.wikipedia.org/wiki?curid=498133", "title": "IGS-Radar 6", "text": ""}
{"id": "498134", "revid": "98629", "url": "https://gl.wikipedia.org/wiki?curid=498134", "title": "Pedro Tamen", "text": "Pedro M\u00e1rio de Alles Tamen, nado en Lisboa o 1 de decembro de 1934 e finado en Set\u00fabal o 29 de xullo de 2021, foi un poeta e tradutor literario portugu\u00e9s.\nBiograf\u00eda.\nFillo de M\u00e1rio C\u00e9sar Tamen e da s\u00faa primeira muller Em\u00edlia da Concei\u00e7\u00e3o de Alles.\nPedro Tamen estudou Dereito na Facultade de Dereito da Universidade de Lisboa, onde se licenciou. \nMentres era estudante universitario, foi director do xornal \"Encontro\" e cofundador do cineclube Centro Cultural de Cinema. Foi profesor de ensino secundario e fixo cr\u00edtica literaria no semanario \"Expresso\". Coloborou no \"Di\u00e1rio de Not\u00edcias\" e a \"Col\u00f3quio/Letras\". Foi director-adxunto da \"Flama\". \nEntre 1958 e 1975 foi director da (extinguida) editora Moraes, co escritor Ant\u00f3nio Al\u00e7ada Baptista. Despois foi vogal do Consello de Administraci\u00f3n da Fundaci\u00f3n Calouste Gulbenkian, durante 25 anos consecutivos, desde 1975 at\u00e9 2000, en que se retirou como Administrador. Paralelamente presidiu a PEN. Club Portugu\u00e9s (1987 - 1990) e foi membro da direcci\u00f3n e presidente da asemblea xeral da Asociaci\u00f3n Portuguesa de Escritores. \nEstreouse como poeta con \"Poema para Todos os Dias\" en 1956, seguido por varias edici\u00f3ns de poemas e libros. Como poeta, estioe inicialmente ligado a tendencias experimentalistas. Na s\u00faa escrita, hai uma exploraci\u00f3n das possibilidades sint\u00e1cticas da linguaxe, conseguindo por veces crear efectos de sorpresa ou dunha peculiar ambig\u00fcidade. Ligado inicialmente a unha tem\u00e1tica de ra\u00edz relixiosa, o sentimento amoroso ten tido, na s\u00faa obra posterior, un lugar m\u00e1is destacado.\nTraduciu para o portugu\u00e9s a \"Imita\u00e7\u00e3o de Cristo\" (en colaboraci\u00f3n), a \"Epopeia de Gilgamesh,\" gran parte dos \"Salmos\" (en versi\u00f3n adaptada ao canto) e autores como Alejo Carpentier, Andr\u00e9 Breton, Camilo Jose Cela, Diderot, Edmond Jab\u00e8s, Gabriel Garc\u00eda M\u00e1rquez, Georges Bataille, Georges Perec, Flaubert, Jacques Pr\u00e9vert, J.-P. Sartre, Juan Carlos Onetti, Jules Verne, Julia Kristeva, Julien Gracq, Julien Green, Lautr\u00e9amont, Manuel Scorza, M\u00e9rim\u00e9e, Michel de Foucault, Pascal Quignard, Sade, Vargas Llosa, Luis Sep\u00falveda, Victor Segalen, Albert Cohen etc.\nTem poemas traducidos e publicados en franc\u00e9s, ingl\u00e9s, espa\u00f1ol, italiano, alem\u00e1n, neerland\u00e9s, sueco, h\u00fangaro, roman\u00e9s, checo, eslovaco, b\u00falgaro e let\u00f3n.\nO 9 de xaneiro de 1993 foi agraciado coa Gr\u00e3-Cruz da Orde do Infante D. Henrique.\nEn 1959, casou con Maria Isabel B\u00e9nard da Costa (21.11.1932), irm\u00e1 de Jo\u00e3o B\u00e9nard da Costa, da cal se divorciou en 1973. Casou por segunda vez en 1975 con Maria da Graza Liv\u00e9rio Seabra Gomes."}
{"id": "498135", "revid": "6939", "url": "https://gl.wikipedia.org/wiki?curid=498135", "title": "Biblioteca de traduci\u00f3n galega", "text": ""}
{"id": "498136", "revid": "98629", "url": "https://gl.wikipedia.org/wiki?curid=498136", "title": "Xuanzang (filme)", "text": "Xuanzang ou Xuan Zang (en ; \"D\u00e0 T\u00e1ng Xu\u00e1nz\u00e0ng\") \u00e9 un filme chin\u00e9s-indio de 2016 dirixido por Huo Jianqi. Bas\u00e9ase na viaxe de dezasete anos de duraci\u00f3n de Xuanzang a trav\u00e9s da India durante a dinast\u00eda Tang no s\u00e9culo VII. O filme foi producido por Wong Kar-wai e est\u00e1 protagonizado por Huang Xiaoming, Kent Tong, Purba Rgyal, Sonu Sood e Tan Kai. Estreouse na China e na India o 29 de abril de 2016, sendo distribu\u00eddo na China por China Film Group Corporation. Foi escollido como candidato da China para o \u00d3scar \u00f3 mellor filme en lingua non inglesa na 89\u00aa edici\u00f3n dos premios, mais finalmente non foi nomeado. 'Xuan Zang' estreouse na 2\u00aa edici\u00f3n do Festival Internacional Anual de Cinema Asit\u00e1tico o 31 de outubro de 2016 en Culver City."}
{"id": "498137", "revid": "89787", "url": "https://gl.wikipedia.org/wiki?curid=498137", "title": "Tratado de Sugauli", "text": "O Tratado de Sugauli estableceu a li\u00f1a fronteiriza do Nepal tras a guerra anglo-nepalesa de 1814-16. O acordo entre a Compa\u00f1\u00eda Brit\u00e1nica das Indias Orientais e o reino do Nepal asinouse o 2 de decembro de 1815. Non obstante, as autoridades nepalesas non o ratificaron e as hostilidades recomezaron en xaneiro de 1816. Finalmente, ratificouse o 4 de marzo de 1816.\nContexto.\nTras a unificaci\u00f3n do Nepal baixo Prithvi Narayan Shah, o novo reino intentou ampliar os seus dominios, coa conquista de boa parte de Sikkim ao leste mentres no oeste expandiuse polas bac\u00edas do Gandaki e Karnali mais nas rexi\u00f3ns de Garhwal e Kumaon de Uttarakhand. Esta actividade levou a que Nepal entrase en conflito cos brit\u00e1nicos, que controlaban directa ou indirectamente as chairas do norte da India entre Delhi e Calcuta. Suced\u00e9ronse entre 1814 e 1816 unha serie de campa\u00f1as co\u00f1ecidas como guerra anglo-nepalesa. En 1815, o xeneral brit\u00e1nico David Ochterlony expulsou os nepaleses de Garhwal e Kumaon ata a outra beira do r\u00edo Kali, finalizando os seus doce anos de ocupaci\u00f3n, per\u00edodo recordado pola s\u00faa brutalidade e represi\u00f3n. \nOctherlony ofreceu un tratado de paz aos nepaleses esixindo o establecemento dun representante brit\u00e1nico permanente na capital e a delimitaci\u00f3n do territorio nepal\u00e9s que levaba aparellada a cesi\u00f3n de territorio aos brit\u00e1nicos. A negativa nepalesa a acceder a esas condici\u00f3ns levou a outra campa\u00f1a no val de Katmand\u00fa no ano seguinte e \u00e1 ratificaci\u00f3n do tratado polo goberno nepal\u00e9s.\nTermos do acordo.\nNepal tivo que ceder aos brit\u00e1nicos todos os territorios que conquistara ao oeste e ao leste Nepal, renunciar a calquera reclamaci\u00f3n sobre a disputada rexi\u00f3n de Terai e aceptar un representante permanente brit\u00e1nico en Katmand\u00fa por\u00e9n a diferenza dos estados indios, Nepal mantivo a s\u00faa independencia e non se converteu nun protectorado brit\u00e1nico. O manuscrito orixinal do tratado permanece desaparecido.\nDisputas persistentes.\nNing\u00fan goberno nepal\u00e9s reclamou os territorios perdidos pero hai pequenos grupos que reclaman que a India devolva esas rexi\u00f3ns.Existen reclamaci\u00f3ns territorias por pequenas zonas fronteirizas por non concordaren os gobernos nepal\u00e9s e indio na interpretaci\u00f3n do tratado, as m\u00e1is significativas son os territorios de Susta e Kalapanique entre os dous cobren uns 40 km desa fronteira.\nLigaz\u00f3ns externas.\nTratado e documentos relacionados"}
{"id": "498141", "revid": "98629", "url": "https://gl.wikipedia.org/wiki?curid=498141", "title": "Gun dan ba! Zhong liu jun", "text": "Gun dan ba! Zhong liu jun (en ) \u00e9 un filme chin\u00e9s de 2015 dirixido por Han Yan. Bas\u00e9ase na vida da artista de banda dese\u00f1ada Xiong Dun, quen despois de ser diagnosticada con cancro creou un webcomic que se converteu nunha sensaci\u00f3n na China. Xiong morreu en 2012 con 30 anos de idade. Est\u00e1 protagonizado por Bai Baihe e Daniel Wu, o filme estreouse o 13 de agosto de 2015 e converteuse nun \u00e9xito de recadaci\u00f3n.\nO filme foi escollido como candidato da China para o \u00d3scar \u00f3 mellor filme en lingua non inglesa na 88\u00aa edici\u00f3n dos premios, mais finalmente non foi nomeado."}
{"id": "498143", "revid": "23204", "url": "https://gl.wikipedia.org/wiki?curid=498143", "title": "Y\u00e8y\u012bng", "text": "Y\u00e8y\u012bng (en ) \u00e9 un filme franco-chin\u00e9s de 2013 dirixido por Philippe Muyl. Foi escollido como candidato da China para o \u00d3scar \u00f3 mellor filme en lingua non inglesa na 87\u00aa edici\u00f3n dos premios, mais finalmente non foi nomeado."}
{"id": "498144", "revid": "22570", "url": "https://gl.wikipedia.org/wiki?curid=498144", "title": "Fernando Echevarr\u00eda", "text": "Fernando Echevarr\u00eda Ferreira, de nome literario Fernando Echevarr\u00eda, nado en Cabez\u00f3n de la Sal (Santander, Espa\u00f1a) o 26 de febreiro de 1929, foi un poeta portugu\u00e9s.\nFoi traducido ao franc\u00e9s, castel\u00e1n, ingl\u00e9s e roman\u00e9s.\nTraxectoria.\nNaceu en Cabez\u00f3n de la Sal (Santander, Espa\u00f1a) o 26 de febreiro de 1929, fillo de pai portugu\u00e9s \u2014 que se exilara no pa\u00eds veci\u00f1o tras o fracaso da Monarqu\u00eda do Norte \u2014 e nai espa\u00f1ola, mais aos dous anos de idade foi coa familia morar en Grij\u00f3, Vila Nova de Gaia, Portugal. En 1940, con once anos, entrou no Colexio Cristo Rei, dos padres Redentoristas, onde permaneceu at\u00e9 1946, seguindo para Espa\u00f1a onde conclu\u00edu os estudos de Filosof\u00eda e Teolox\u00eda en Espa\u00f1a, no seminario de Astorga, tras ter feito o noviciado en Nava del Rey (Valladolid).\nO ano en que publicou o seu libro de estrea, \"Entre Dous Anjos\" (1956), terminou o servizo militar, en Co\u00edmbra, regresou ao Porto e comezou a dar clases no ensino secundario particular, no Colexio Externato de Gaia. En 1961, emigrou para Par\u00eds, onde se aproximou aos c\u00edrculos opositores portugueses al\u00ed exiliados. Adheriuse ao Movemento de Acci\u00f3n Revolucionaria (MAR) estando, por tanto, pr\u00f3ximo ao chamado \u201cgrupo de Alxer\u201d e de Humberto Delgado que veu para Alxer en 1964, vindo do Brasil, onde estaba exiliado. A trav\u00e9s de Humberto Delgado adheriuse \u00e1 Fronte Patri\u00f3tica de Liberaci\u00f3n Nacional (FPLN), o que o levou a instalarse na Alxeria en 1963. Fernando Echevarria, \u00e9 un dos fundadores da LUAR\u00a0(acr\u00f3nimo de Liga de Unidade e Acci\u00f3n Revolucionaria) grupo creado en Par\u00eds conxuntamente con Em\u00eddio Guerreiro\u00a0(futuro organizador do\u00a0PPD/PSD),\u00a0Jos\u00e9 Augusto Seabra e Helder Veiga Pires co fin de impedir que Herm\u00ednio da Palma In\u00e1cio fose prendido pola Polic\u00eda Francesa polo roubo do di\u00f1eiro do Banco de Portugal da Figueira da Foz. Mais sobre iso, nunca Fernando Echevarr\u00eda deu publicamente testemu\u00f1o, tendo sempre preferido manterse discreto. Tres anos despois volveu para Par\u00eds, onde permaneceu exiliado at\u00e9 1974 e, por opci\u00f3n, tras o 25 de abril, rexeitou lugares pol\u00edticos e administrativos, continuando a traballar como profesor de Franc\u00e9s no Centro de Orientaci\u00f3n Social para Refuxiados at\u00e9 preto do final dos anos oitenta, cando regresou definitivamente a Portugal, fix\u00e1ndose no Porto.\nAs met\u00e1foras verbais, o amplo uso da frase nominal, a disciplina r\u00edtmica e rim\u00e1tica, o xogo dial\u00e9ctico das palabras reiteradas no poema, son algunhAs das caracter\u00edsticas dunhauma po\u00e9tica que ten sido frecuentemente inserida nunemovimento neobarroco na s\u00faa dupla fonte: a do contacto directo coa tradici\u00f3n gong\u00f3rica e a relectura depurada desa tradici\u00f3n efectuada pola xeraci\u00f3n espa\u00f1ola do 27.\nEscribiu sempre en portugu\u00e9s, s\u00f3 ocasionalmente nas linguas castel\u00e1 e francesa, e colaborou en varias revistas como \"Graal, Eros, Col\u00f3quio/Letras\" e \"Limiar\". Cunha extensa obra po\u00e9tica, despois de \"Entre Dous Anjos\", seguiron edici\u00f3ns de autor ou de editoras diversas. Tras o regreso a Portugal, iniciou a s\u00faa relaci\u00f3n editorial coas Edici\u00f3ns Afrontamento, onde publicou desde ent\u00f3n as s\u00faas obras. \nEn Espa\u00f1a, a editorial Celya publicou \"Aqu\u00ed, ahora\" (2002). ISBN 84-95700-19-0, edici\u00f3n biling\u00fce castel\u00e1n-portugu\u00e9s.\nPremios.\nFoi distinguido co grao de Grande Oficial da Orde do Infante D. Henrique, atribu\u00eddo polo Presidente de Rep\u00fablica Portuguesa, o 10 de xu\u00f1o de 2007. Foi tam\u00e9n distinguido coa medalla de ouro da cidade do Porto o 24 de abril de 2008."}
{"id": "498147", "revid": "98629", "url": "https://gl.wikipedia.org/wiki?curid=498147", "title": "Yi jiu si er", "text": "Yi jiu si er (en ) \u00e9 un filme chin\u00e9s de 2012 dirixido por Feng Xiaogang. Bas\u00e9ase na novela de Liu Zhenyun \"Remembering 1942\", e conta a historia real dunha gran fame en Henan durante a segunda guerra sino-xaponesa. O 11 de novembro de 2012, o filme estreouse no Festival Internacional de Cinema de Roma. O filme foi escollido como candidato da China para o \u00d3scar \u00f3 mellor filme en lingua non inglesa na 86\u00aa edici\u00f3n dos premios, mais finalmente non foi nomeado."}
{"id": "498149", "revid": "5312", "url": "https://gl.wikipedia.org/wiki?curid=498149", "title": "Cadelo", "text": ""}
{"id": "498150", "revid": "23204", "url": "https://gl.wikipedia.org/wiki?curid=498150", "title": "Sou suo", "text": "Sou suo (en ) \u00e9 un filme chin\u00e9s de 2012 dirixido por Chen Kaige. Estreouse en setembro de 2012 na presentaci\u00f3n especial do Festival Internacional de Cinema de Toronto. O filme foi escollido como candidato da China para o \u00d3scar \u00f3 mellor filme en lingua non inglesa na 85\u00aa edici\u00f3n dos premios, mais finalmente non foi nomeado."}
{"id": "498152", "revid": "23204", "url": "https://gl.wikipedia.org/wiki?curid=498152", "title": "T\u00e1ngsh\u0101n D\u00e0 D\u00eczh\u00e8n", "text": "T\u00e1ngsh\u0101n D\u00e0 D\u00eczh\u00e8n (en ) \u00e9 un filme chin\u00e9s de 2010 dirixido por Feng Xiaogang e producido polos irm\u00e1ns Huayi. Est\u00e1 protagonizado por Zhang Zifeng, Xu Fan, Zhang Jingchu, Chen Daoming, Lu Yi, Zhang Guoqiang e Li Chen. O filme conta as consecuencias do terremoto de Tangshan de 1976. Estreouse na China o 22 de xullo de 2010, e \u00e9 o primeiro \"gran filme comercial\" en IMAX creado f\u00f3ra dos Estados Unidos de Am\u00e9rica. O filme foi un grande \u00e9xito comercial e recadou m\u00e1is de 100 mill\u00f3ns de d\u00f3lares nos cinemas chineses. Foi escollido como candidato da China para o \u00d3scar \u00f3 mellor filme en lingua non inglesa na 83\u00aa edici\u00f3n dos premios, mais finalmente non foi nomeado."}
{"id": "498153", "revid": "6939", "url": "https://gl.wikipedia.org/wiki?curid=498153", "title": "In fraganti", "text": ""}
{"id": "498154", "revid": "25871", "url": "https://gl.wikipedia.org/wiki?curid=498154", "title": "Akho", "text": "Akha Bhagat, m\u00e1is co\u00f1ecido como Akho; , foi un poeta medieval gujarati que escribiu na tradici\u00f3n do movemento hindu\u00edsta bhakti. Os seus poemas est\u00e1n nunha forma literaria denominada \"chhappa\" (poemas sat\u00edricos de seis estrofas).\nTraxectoria.\nNon se co\u00f1ece exactamente nin a s\u00faa data de nacemento nin a do seu falecemento, viviu entre 1615 e 1675 ou entre 1600 e 1655. Era ourive de profesi\u00f3n e da casta soni e viviu primeiro en Jetalpur, nas proximidades de Ahmedabad, e m\u00e1is tarde aveci\u00f1ouse en Ahmedabad. A s\u00faa residencia nesa cidade era unha pequena sala en Desaini Pol en Khadia que se co\u00f1ece como \"Akha no ordo\" (literalmente, \"Un cuarto de Akha\"). Foi disc\u00edpulo de Gokulnath, neto de Vallabha. Na s\u00faa obra expresa as s\u00faas experiencias e sentimentos en chhappa, transformando a s\u00faa filosof\u00eda en verso. Escribiu 746 chappas.\nObras.\nEst\u00e1 considerado o m\u00e1is importante poeta da literatura gujarati medieval. Entre as s\u00faas obras salientan \"Panchikarana\" (1645; sobre os cinco elementos), \"Gurushishyasamvada\" (1645; un di\u00e1logo entre un profesor e un alumno) e \"Akhegita\" (1649), considerada a s\u00faa obra m\u00e1is importante, div\u00eddese en corenta \"kadavuns\" (secci\u00f3ns) e trata do \"bhakti\" (culto) e \"jnana\" (co\u00f1ecemento) e representa o cumio da poes\u00eda filos\u00f3fica en gujarati. Outras obras s\u00faas, das que non se co\u00f1ece a data, son \"Chittavichar Samvada\", \"Santona Lakshano\", \"Anubhav Bindu\" (\"Unha pinga de experiencia\"), \"Avasthanirupan\"', \"Kaivalya Gita\", as\u00ed como varios \"pada\" (poemas) e \"chhappa\". Os seus \"chhappa\", poemas de seis estrofas, est\u00e1n cheos de humor e achegan comentarios metaf\u00f3ricos sobre diferentes aspectos da espiritualidade e a vida humana e foron esas composici\u00f3ns as que o converteron nunha figura popular.\nTam\u00e9n escribiu algunhas obras en hindi como \"Santapriya\", \"Brahma-lila\" ou \"Jakadi\""}
{"id": "498155", "revid": "23204", "url": "https://gl.wikipedia.org/wiki?curid=498155", "title": "Ying (filme)", "text": "Ying (en ) \u00e9 un filme chin\u00e9s de 2018 dirixido por Zhang Yimou. Estreouse na 75\u00aa edici\u00f3n do Festival Internacional de Cinema de Venecia]], no Festival Internacional de Cinema de Toronto de 2018, e no Festival de Cinema de Londres."}
{"id": "498156", "revid": "5312", "url": "https://gl.wikipedia.org/wiki?curid=498156", "title": "Hipop\u00f3tamo com\u00fan", "text": ""}
{"id": "498158", "revid": "55340", "url": "https://gl.wikipedia.org/wiki?curid=498158", "title": "Akha Bhagat", "text": ""}
{"id": "498159", "revid": "1888", "url": "https://gl.wikipedia.org/wiki?curid=498159", "title": "Santiago Alejandro Migu\u00e9ns Parrado", "text": ""}
{"id": "498160", "revid": "55340", "url": "https://gl.wikipedia.org/wiki?curid=498160", "title": "Ast\u00e9rix o galo", "text": ""}
{"id": "498162", "revid": "27155", "url": "https://gl.wikipedia.org/wiki?curid=498162", "title": "Nephroselmis", "text": "Nephroselmis \u00e9 un x\u00e9nero de algas verdes. Foi situado na familia Nephroselmidaceae, a\u00ednda que un estudo de 2009 suxire que deber\u00eda ser separado nunha clase propia. Unha especie parece ser un endosimbionte do protista \"Hatena arenicola\"."}
{"id": "498163", "revid": "55340", "url": "https://gl.wikipedia.org/wiki?curid=498163", "title": "Ast\u00e9rix o galo (filme)", "text": ""}
{"id": "498168", "revid": "98629", "url": "https://gl.wikipedia.org/wiki?curid=498168", "title": "Orixe das aves", "text": "A orixe das aves \u00e9 como tradicionalmente se denominou a cuesti\u00f3n de a partir de que gran grupo de animais evolucionaron as aves. O actual consenso cient\u00edfico \u00e9 que as aves son un grupo de dinosauros ter\u00f3podos manirraptores que se orixinaron durante o Mesozoico.\nA existencia dunha relaci\u00f3n estreita entre as aves e os dinosauros prop\u00faxose por primeira vez no s\u00e9culo XIX despois do descubrimento da ave primitiva \"Archaeopteryx\" en Alema\u00f1a. As aves e os dinosauros non aviarios extintos comparten moitas caracter\u00edsticas esquel\u00e9ticas \u00fanicas. Ademais, atop\u00e1ronse f\u00f3siles de m\u00e1is de trinta especies de dinosauros non aviarios nos que se conservaron as plumas. Mesmo existen dinosauros moi pequenos, como \"Microraptor\" e \"Anchiornis\", que te\u00f1en longos brazos con superficie aplanada e patas emplumadas formando \u00e1s. O f\u00f3sil basal avialar do Xur\u00e1sico \"Pedopenna\" tam\u00e9n mostra este tipo de plumas longas nas patas. O paleont\u00f3logo Lawrence Witmer conclu\u00edu en 2009 que esta evidencia \u00e9 suficiente para demostrar que a evoluci\u00f3n das aves pasou por un estadio de catro \u00e1s (unha en cada extremidade). As evidencias f\u00f3siles tam\u00e9n demostran que as aves e os dinosauros comparten caracter\u00edsricas como \u00f3sos pneumatizados ocos, gastr\u00f3litos no sistema dixestivo, construci\u00f3n de ni\u00f1os e comportamento incubador.\nA\u00ednda que a orixe das aves foi historicamente controvertida dentro da biolox\u00eda evolutiva, s\u00f3 uns poucos cient\u00edficos discuten a\u00ednda a orixe dinosauriana das aves, e suxiren a s\u00faa orixe a partir doutros tipos de r\u00e9ptiles arcosauros. Dentro do consenso que apoia o antepasado dinosauriano das aves, disc\u00fatese a secuencia exacta dos eventos evolutivos que deron lugar \u00e1s primeiras aves dentro dos ter\u00f3podos manirraptores. A orixe do voo das aves \u00e9 unha cuesti\u00f3n relacionada pero diferente para a cal se propuxeron tam\u00e9n varias respostas.\nHistoria da investigaci\u00f3n da orixe das aves.\nHuxley, \"Archaeopteryx\" e as primeiras investigaci\u00f3ns.\nA investigaci\u00f3n cient\u00edfica sobre a orixe das aves empezou pouco despois da publicaci\u00f3n en 1859 da obra de Charles Darwin \"A orixe das especies\". En 1860, descubriuse unha pluma fosilizada en Alema\u00f1a nas calcarias de Solnhofen do Xur\u00e1sico tard\u00edo. Christian Erich Hermann von Meyer describiu esta pluma como \"Archaeopteryx lithographica\" o ano seguinte. Richard Owen describiu un esqueleto case completo en 1863, reco\u00f1ec\u00e9ndoo como unha ave a pesar de que ti\u00f1a moitas caracter\u00edstias que lembraban os r\u00e9ptiles, como a posesi\u00f3n de brazos con garras e unha longa cola con esqueleto \u00f3seo.\nO bi\u00f3logo Thomas Henry Huxley, co\u00f1ecido como \"o bulldog de Darwin\" polo seu tenaz apoio da nova teor\u00eda da evoluci\u00f3n por medio de selecci\u00f3n natural, case inmediatamente sacou partido do \"Archaeopteryx\" como f\u00f3sil transicional entre as aves e os r\u00e9ptiles. Empezando en 1868 e seguindo coas primeiras suxesti\u00f3ns de Karl Gegenbaur, e Edward Drinker Cope, Huxley fixo comparaci\u00f3ns detalladas do \"Archaeopteryx\" con varios r\u00e9ptiles prehist\u00f3ricos e atopou que era m\u00e1is similar a dinosauros como \"Hypsilophodon\" e \"Compsognathus\". O descubrimento a finais da d\u00e9cada de 1870 do ic\u00f3nico \"esp\u00e9cime de Berl\u00edn\" de \"Archaeopteryx\", completo e cun conxunto de dentes reptilianos, proporcionou m\u00e1is probas. Igual que Cope, Huxley propuxo unhas relaci\u00f3ns evolutivas ente as aves e os dinosauros. A\u00ednda que a Huxley se lle opuxo o moi influente Owen, as s\u00faas conclusi\u00f3ns foron aceptadas por moitos bi\u00f3logos, inclu\u00edndo o bar\u00f3n Franz Nopcsa, mentres que outros, singularmente Harry Seeley, argumentaron que as semellanzas se deb\u00edan a unha evoluci\u00f3n converxente.\nHeilmann e a hip\u00f3tese do tecodonto.\nChegouse a un punto de inflexi\u00f3n a principios do s\u00e9culo XX coas obras de Gerhard Heilmann en Dinamarca. Heilmann era un artista e tivo un interese erudito polas aves e desde 1913 a 1916, ampliando os traballos iniciais de Othenio Abel, publicou os resultados das s\u00faas investigaci\u00f3ns en varias partes, que trataban sobre a anatom\u00eda, embriolox\u00eda, comportamento, paleontoloxia e evoluci\u00f3n das aves. As s\u00faas obras, orixinalmente escritas en dan\u00e9s co t\u00edtulo \"Vor Nuvaerende Viden om Fuglenes Afstamning\", foron compiladas e traducidas ao ingl\u00e9s e publicados en 1926 como \"The Origin of Birds\".\nIgual que Huxley, Heilmann comparou \"Archaeopteryx\" e outras aves cunha lista exhaustiva de r\u00e9ptiles prehist\u00f3ricos e tam\u00e9n chegou \u00e1 conclusi\u00f3n de que os dinosauros ter\u00f3podos como \"Compsognathus\" eran os que m\u00e1is se lle asemellaban. Por\u00e9n, Heilmann sinalou que as aves ti\u00f1an clav\u00edculas fusionadas formando un \u00f3so chamado f\u00farcula, e a\u00ednda que se co\u00f1ec\u00edan clav\u00edculas nos r\u00e9ptiles m\u00e1is primitivos, non foran reco\u00f1ecidas nos dinosauros. Como el era un firme crente na lei de Dollo, que di que a evoluci\u00f3n non \u00e9 reversible, non pod\u00eda aceptar que as clav\u00edculas se perdesen nos dinosauros e reevolucionasen nas aves. Por tanto, viuse forzado a desbotar os dinosauros como antepasados das aves e atribu\u00edu todas as s\u00faas semellanzas \u00e1 evoluci\u00f3n converxente. Heilmann afirmou que os devanceiros das aves haber\u00eda que atopalos entre os r\u00e9ptiles \"tecodontos\" m\u00e1is primitivos. O enfoque extremadamente rigoroso de Heilmann asegurou que o seu libro se convertese nun cl\u00e1sico nese campo e as s\u00faas conclusi\u00f3ns sobre a orixe das aves, xunto con moitos outros aspectos, foron aceptados por case todos os bi\u00f3logos evolutivos durante as seguintes catro d\u00e9cadas.\nAs clav\u00edculas son \u00f3sos relativamene delicados e, por tanto, corren gran risco de ser destru\u00eddas ou polo menos danadas ata facelas irreco\u00f1ecibles. Non obstante, a realidade era que se desenterraran algunhas clav\u00edculas de ter\u00f3podos f\u00f3siles antes de que Heilmann escribise o seu libro, mais foran incorrectamene identificadas.\nA ausencia de clav\u00edculas nos dinosauros converteuse na idea ortodoxa, malia o descubrimento de clav\u00edculas no ter\u00f3podo primitivo \"Segisaurus\" en 1936. O seguinte informe de clav\u00edculas apareceu nun artigo ruso en 1983.\nAo contrario do que Heilmann cr\u00eda, os paleont\u00f3logos aceptan agora que as clav\u00edculas e en moitos casos as f\u00farculas son unha caracter\u00edsitca est\u00e1ndar non s\u00f3 dos ter\u00f3podos sen\u00f3n dos dinosauros saurisquios. Ata 2007 atop\u00e1ranse f\u00farculas osificadas (\u00e9 dicir, convertidas en \u00f3so e non simplemente cartilaxe) en todos os tipos de ter\u00f3podos ag\u00e1s os m\u00e1is basais, como \"Eoraptor\" e \"Herrerasaurus\". O informe orixinal dunha f\u00farcula no primitivo ter\u00f3podo \"Segisaurus\" (1936) foi confirmada por un reexame de 2005. Clav\u00edculas unidas de tipo f\u00farcula atop\u00e1ronse tam\u00e9n en \"Massospondylus\", un sauropodomorfo do Xur\u00e1sico temper\u00e1n. Desde ent\u00f3n tam\u00e9n se identificaron f\u00farculas noutros numerosos ter\u00f3podos non aviarios.\nOstrom, \"Deinonychus\" e o renacemento dos dinosauros.\nA situaci\u00f3n empezou a volverse en contra da hip\u00f3tese do 'tecodonto' despois do descubrimento en 1964 dun novo dinosauro ter\u00f3podo en Montana. En 1969, describiuse este dinosauro e John Ostrom da Universidade Yale deulle o nome de \"Deinonychus\". Ao ano seguinte, Ostrom redescribiu un esp\u00e9cime de \"Pterodactylus\" no Museo Teylers de Holanda como outro esqueleto de \"Archaeopteryx\". O esp\u00e9cime consist\u00eda principalmente nunha soa \u00e1 e a s\u00faa descrici\u00f3n fixo que Ostrom se decatase das similitudes entre os \u00f3so do pulso de \"Archaeopteryx\" e \"Deinonychus\".\nEn 1972, o paleont\u00f3logo brit\u00e1nico Alick Walker presentou a hip\u00f3tese de que as aves non se orixinaron dos 'tecodontos' sen\u00f3n de antepasados dos crocodilos como \"Sphenosuchus\". O traballo de Ostrom con ter\u00f3podos e as primeiras aves motivouno a responder a esta hip\u00f3tese cunha serie de publicaci\u00f3ns na metade da d\u00e9cada de 1970, nas cales expo\u00f1\u00eda as moitas semellanzas existentes entre aves e dinosauros ter\u00f3podos, revitalizando as ideas que primeiramente presentara Huxley un s\u00e9culo antes. O reco\u00f1ecemento de Ostrom da ascendencia dinosauriana das aves, xunto con outras ideas novas sobre o metabolismo dos dinosauros, niveis de actividade e coidado parental, deu comezo ao que se co\u00f1ece como renacemento dos dinosauros, que empezou na d\u00e9cada de 1970 e contin\u00faa hoxe.\nAs formulaci\u00f3ns de Ostrom tam\u00e9n coincidiron co uso cada vez maior da sistem\u00e1tica filoxen\u00e9tica (clad\u00edstica), que empezou na d\u00e9cada de 1960 co traballo de Willi Hennig. A clad\u00edstica \u00e9 un m\u00e9todo exacto de dispo\u00f1er as especies base\u00e1ndose estritamente nas s\u00faas relaci\u00f3ns evolutivas, que son calculadas determinando a \u00e1rbore evolutiva que implica o menor n\u00famero de cambios nas s\u00faas caracter\u00edsticas anat\u00f3micas. Na d\u00e9cada de 1980 Jacques Gauthier e outros aplicaron a metodolox\u00eda clad\u00edstica \u00e1 filoxenia dos diosauros por primeira vez, mostrando inequivocamente que as aves eran un grupo derivado dos dinosauros ter\u00f3podos. As primeiras an\u00e1lises suxer\u00edan que os ter\u00f3podos dromeos\u00e1uridos como \"Deinonychus\" estaban relacionados de maneira especialmente pr\u00f3xima coas aves, un resultado que foi corroborado moitas veces desde ent\u00f3n.\nDinosauros emplumados da China.\nA inicios da d\u00e9cada de 1990 produciuse o descubrimento de f\u00f3siles de aves espectacularmente preservados en varias formaci\u00f3ns xeol\u00f3xicas do Cret\u00e1ceo temper\u00e1n na provincia no noroeste da China de Liaoning. En 1996, os paleont\u00f3logos chineses describiron \"Sinosauropteryx\" como un novo x\u00e9nero de aves da Formaci\u00f3n Yixian, pero este animal foi rapidamente reco\u00f1ecido como un dinosauro ter\u00f3podo m\u00e1is basal estreitamene relacionado con \"Compsognathus\". Sorprendentemente, o seu corpo estaba cuberto por estruturas filamentosas longas que se conservaron. Estas foron denominadas 'protoplumas' e consideradas hom\u00f3logas das plumas m\u00e1is avanzadas das aves, a\u00ednda que alg\u00fans cient\u00edficos est\u00e1n en desacordo con isto. Cient\u00edficos chineses e estadounidenses describiron \"Caudipteryx\" e \"Protarchaeopteryx\" pouco despois. Base\u00e1ndose nas s\u00faas caracter\u00edsticas esquel\u00e9ticas, estes animais eran dinosauros non aviarios, pero os seus restos ti\u00f1an plumas completamente formadas que se parec\u00edan moito \u00e1s das aves. \"Archaeoraptor\", descrito sen revisi\u00f3n por pares nun n\u00famero de 1999 da \"revista National Geographic\", acabou descubr\u00edndose que era unha falsificaci\u00f3n para o contrabando, pero outros restos lex\u00edtimos seguen desenterr\u00e1ndose en Yixian, tanto legalmente coma ilegalmente. As plumas ou \"protoplumas\" atop\u00e1ronse nunha ampla variedade de ter\u00f3podos en Yixian, e os descubrimentos de dinosauros non aviarios extremadamente parecidos a aves, as\u00ed como de aves primitivas similares a dinosauros non aviarios, case encheron completamente os ocos en morfolox\u00eda que hab\u00eda entre os ter\u00f3podos non aviarios e as aves.\nHomolox\u00eda dos dedos.\nExiste un debate entre os embri\u00f3logos e os paleont\u00f3logos sobre se as mans dos dinosauros ter\u00f3podos e as das aves son esencialmente diferentes, base\u00e1ndose no reconto do n\u00famero de falanxes da man. \u00c9 un importante e feroz \u00e1rea de debate porque os seus rexsultados poden po\u00f1er en cuesti\u00f3n o consenso de qe as aves son (descendantes dos) dinosauros.\nOs embri\u00f3logos e alg\u00fans paleont\u00f3logos que se opo\u00f1en \u00e1 ligaz\u00f3n entre aves e dinosauros numeraron os dedos das aves como II-III-IV baseandose en m\u00faltiples estudos do seu desenvolvemento no ovo. Isto est\u00e1 baseado en que na maior\u00eda dos amniotas, o primeiro dedo que se forma nunha man de cinco dedos \u00e9 o dedo IV, que desenvolve un eixe primario. Por tanto, os embri\u00f3logos identificaron o eixe primario das aves como o dedo IV, e os dedos que finalmente se forman como II-III-IV. Os f\u00f3siles de mans de ter\u00f3podos avanzados (Tetanurae) parecen ter os dedos I-II-III (alg\u00fans x\u00e9neros de Avetheropoda tam\u00e9n reduciron o dedo IV). \nSe isto \u00e9 certo, ent\u00f3n o desenvolvemento II-III-IV dos dedos das aves \u00e9 un indicativo en contra da ascendencia a partir dos ter\u00f3podos (dinosauros). Por\u00e9n, non hai unha base (de desenvolvemento) ontox\u00e9nica para establecer definitivamente que dedos son os das mans dos ter\u00f3podos (porque non pode observarse o desenvolvemento e crecemento de ning\u00fan ter\u00f3podo non aviario hoxe ao estaren extinguidos), polo que a numeraci\u00f3n dos dedos das mans dos ter\u00f3podos non \u00e9 absolutmente conclu\u00ednte.\nOs paleont\u00f3logos identificaron tradicionalmente os dedos das aves como I-II-III. Argumentan que os dedos das aves se numeran I-II-III igual que os dos dinosauros ter\u00f3podos, pola f\u00f3rmula fal\u00e1nxica conservada. A numeraci\u00f3n fal\u00e1nxica dos arcosauros \u00e9 2-3-4-5-3; moitas li\u00f1axes de arcosauros te\u00f1en un n\u00famero reducido de dedos, pero te\u00f1en a mesma f\u00f3rmula fal\u00e1nxica nos dedos que se conservaron. Noutras palabras, os paleont\u00f3logos afirman que os arcosauros de diferentes li\u00f1axes tenden a perder os mesmos dedos cando se producen perdas de dedos, desde os exteriores aos interiores. Os tres d\u00edxitos dos dromeosauros e de \"Archaeopteryx\" te\u00f1en a mesma f\u00f3rmula fal\u00e1nxica de I-II-III como os d\u00edxitos I-II-III dos arcosauros basais. Por tanto, os dedos perdidos ser\u00edan o V e o IV. Se iso \u00e9 certo, ent\u00f3n as aves modernas tam\u00e9n posuir\u00edan os dedos I-II-III. \nAdemais, un artigo de 1999 propuxo un cambio de pauta na numeraci\u00f3n dos dedos da li\u00f1a dos ter\u00f3podos que orixinou as aves (facendo as\u00ed que o dedo I fose o II, o II o III, e as\u00ed sucesivamente).\nPor\u00e9n, eses cambios de pauta son raros en amniotas e (para ser consistentes coa orixe dos das aves a partir dos ter\u00f3podos) ter\u00edan que ter ocorrido soamente nos brazos da li\u00f1axe de ter\u00f3podos aviarios e non nas s\u00faas extremidades inferiores (unha condici\u00f3n desco\u00f1ecida nos animais).\nIsto denom\u00ednase \"reduci\u00f3n de dedos lateral\" fronte a \"reduci\u00f3n de dedos bilateral\" (ver tam\u00e9n \"Limusaurus\"\nUnha pequena minor\u00eda, co\u00f1ecida coas siglas BAND (en ingl\u00e9s \"Birds Are Not Dinosaurs\", As Aves Non son Dinosauros) entre a que est\u00e1n os ornit\u00f3logos Alan Feduccia e Larry Martin, contin\u00faa afirmando que as aves est\u00e1n m\u00e1is pr\u00f3ximas aos primeiros r\u00e9ptiles, como \"Longisquama\" ou \"Euparkeria\", que aos dinosauros. Os estudos embriol\u00f3xicos da biolox\u00eda do desenvolvemento das aves suscitaron cuesti\u00f3ns sobre a homolox\u00eda dos dedos en aves e os brazos dos dinosauros. Por\u00e9n, debido \u00e1s convincentes evidencias proporcionadas pola anatom\u00eda comparativa e a filoxen\u00e9tica, as\u00ed como os espectaculares dinosauros emplumados da China, a idea de que as aves derivan de dinosauros, defendida primeiro por Huxley e despois por Nopcsa e Ostrom, goza dun apoio case un\u00e1nima hoxe entre os paleont\u00f3logos.\nHip\u00f3tese muscular termox\u00e9nica.\nUnha publicaci\u00f3n de 2011 suxeriu que a selecci\u00f3n polo aumento do m\u00fasculo esquel\u00e9tico, m\u00e1is que a evoluci\u00f3n do voo, foi a forza impulsora para a aparici\u00f3n deste clado. Os m\u00fasculos fix\u00e9ronse m\u00e1is grandes nos que acabar\u00edan sendo sauros endot\u00e9rmicos, segundo esta hip\u00f3tese, como resposta \u00e1 perda da prote\u00edna desacoplante mitocondrial de vertebrados, UCP1, que \u00e9 termox\u00e9nica. En mam\u00edferos, a UCP1 funciona no tecido adiposo marr\u00f3n (graxa marr\u00f3n) para protexer os neonatos da hipotermia. \nNas aves modernas, o m\u00fasculo esquel\u00e9tico exerce unha funci\u00f3n similar e suponse que tam\u00e9n o fixo nos seus devanceiros. Nesta idea, o bipedalismo e outras alteraci\u00f3ns esquel\u00e9ticas das aves foron efectos secundarios da hiperplasia muscular, e as posteriores modificaci\u00f3ns evolutivas nos brazos, inclu\u00edndo as adaptaci\u00f3ns para o voo e a nataci\u00f3n, e a vestixialidade, foron consecuencias secundarias de cami\u00f1ar sobre d\u00faas patas.\nFiloxenia.\n\"Archaeopteryx\" foi considerado historicamente a primeira ave ou \"Urvogel\". A\u00ednda que novos descubrimentos f\u00f3siles encheron o oco entre os ter\u00f3podos e \"Archaeopteryx\" e tam\u00e9n o oco entre \"Archaeopteryx\" e as aves modernas, os tax\u00f3nomos filoxen\u00e9ticos, continuando coa tradici\u00f3n, case sempre usan \"Archaeopteryx\" como un especificador para axudar a definir o taxon Aves. Aves foi menos frecuentemente definido como un grupo coroa que comprende s\u00f3 as aves modernas. Case todos os paleont\u00f3logos consideran as aves como dinosauros ter\u00f3podos celurosauros. Entre os Coelurosauria, hai m\u00faltiples an\u00e1lises clad\u00edsticas que apoian a creaci\u00f3n dun clado chamado Maniraptora, consistente nos therizinosauroides, ovirraptorosauros, trood\u00f3ntidos, dromeos\u00e1uridos e aves. Destes, os dromeos\u00e1uridos e trood\u00f3ntidos son habitualmente xuntados no clado Deinonychosauria, que \u00e9 un grupo irm\u00e1n das aves (que xuntos forman o clado nodo Eumaniraptora) dentro do clado troncal Paraves.\nOutros estudos propuxeron filoxenias alternativas, nas cales certos grupos de dinosauros xeralmente considerados non aviarios puideron ter evolucionado a partir de antepasados aviarios. Por exemplo, unha an\u00e1lise de 2002 atopou que os ovirraptorosauros eran aves basais. Os alvarezs\u00e1uridos, co\u00f1ecidos por f\u00f3siles de Asia e Am\u00e9rica, foron diversamente clasificados como manirraptores basais, paraviarios, un taxon irm\u00e1n dos ornitomimosauros, as\u00ed como aves temper\u00e1s especializadas. O x\u00e9nero \"Rahonavis\", orixinalmente descrito como unha ave temper\u00e1, foi agora identificado como un dromeos\u00e1urido non aviario en varios estudos. Tam\u00e9n se suxeriu que os propios dromeos\u00e1uridos e trood\u00f3ntidos se situar\u00edan dentro de Aves en vez de f\u00f3ra.\nCaracter\u00edsticas que vinculan aves e dinosauros.\nAs aves e os dinosauros ter\u00f3podos comparten moitas caracter\u00edsticas anat\u00f3micas.\nPlumas.\n\"Archaeopteryx\", o primeiro bo exemplo de \"dinosauro emplumado\", descubriuse en 1861. O primeiro esp\u00e9cime atopouse nas calcarias de Solnhofen no sur de Alema\u00f1a, que \u00e9 un \"lagerst\u00e4tte\", unha rara e notable formaci\u00f3n xeol\u00f3xica co\u00f1ecida polos seus f\u00f3siles que conservan extraordinarios detalles. O \"Archaeopteryx\" \u00e9 un f\u00f3sil transicional, con caracter\u00edsticas claramente intermedias entre as dos dinosauros ter\u00f3podos non aviarios e as aves. Descuberto s\u00f3 dous anos despois da publicaci\u00f3n da obra de Darwin \"A orixe das especies\", o seu descubrimento esporeou un nacente debate entre os que propo\u00f1\u00edan a biolox\u00eda evolutiva e o creacionismo. Esta ave \u00e9 tan similar a un dinosauro que, un esp\u00e9cime no que non se conservaron as marcas das plumas, foi confundido cun \"Compsognathus\".\nDesde a d\u00e9cada de 1990, atop\u00e1ronse m\u00e1is dinosauros emplumados, que proporcionaron evidencias a\u00ednda m\u00e1is fortes da estreita relaci\u00f3n entre os dinosauros e as aves modernas. As primeiras plumas foron inicialmente descritas como simples \"protoplumas\" filamentosas, que se atoparon en li\u00f1axes de dinosauros como os primitivos compsogn\u00e1tidos e tirannosauroides. Por\u00e9n, pouco despois atop\u00e1ronse plumas indistinguibles das que te\u00f1en as aves modernas tam\u00e9n en dinosauros non aviarios.\nUnha pequena minor\u00eda de investigadores sost\u00e9n que as simples estruturas filamentosas \"protoplumas\" son simplemente o resultado da descomposici\u00f3n das fibras de col\u00e1xeno baixo a pel dos dinosauros ou en \"aletas\" situadas ao longo do seu dorso e que as especies con plumas incuestionables, como ovirraptorosauros e dromeosauros non son dinosauros, sen\u00f3n verdadeiras aves non relacionadas cos dinosauros. Por\u00e9n, a maior\u00eda dos estudos chegaron \u00e1 conclusi\u00f3n que os dinosauros emplumados son realmente dinosauros e que os filamentos m\u00e1is simples de ter\u00f3podos incuestionables representan plumas simples. Alg\u00fans investigadores demostraron a presenza de melanina que lles d\u00e1 cor nas estruturas, o cal \u00e9 o que se deber\u00eda esperar nunha pluma, pero non fibras col\u00e1xenas. Outros demostrron, usando estudos de descomposici\u00f3n de aves modernas, que mesmo as plumas avanzadas parecen filamentosas cando son sometidas \u00e1s esmagadoras forzas que se experimentan duranre a fosilizaci\u00f3n e que as supostas \"protoplumas\" puideron ser m\u00e1is complexas (antes da s\u00faa alteraci\u00f3n) do que previamente se pensaba. Un exame detallado das \"protoplumas\" de \"Sinosauropteryx prima\" mostrou que cada pluma consist\u00eda nun c\u00e1lamo central ou eixe (\"raque\") con \"barbas\" m\u00e1is delgadas que se ramifican del, similares pero mais primitivas en estrutura que as plumas das aves modernas.\nEsqueleto.\nComo as plumas se adoitan asociar \u00e1s aves, os dinosauros emplumados son a mi\u00fado mostrados como elos perdidos entre as aves e os dinosauros. Por\u00e9n, as caracter\u00edsticas esquel\u00e9ticas m\u00faltiples que tam\u00e9n comparten estes dous grupos representan a ligaz\u00f3n m\u00e1is importante para os paleont\u00f3logos. Ademais, cada vez est\u00e1 m\u00e1is claro que as relaci\u00f3ns entre as aves e os dinosauros e a evoluci\u00f3n do voo son asuntos m\u00e1is complexos do que previamente se pensaba. Por exemplo, a\u00ednda que antes se cr\u00eda que as aves evolucionaran dos dinosauros nunha progresi\u00f3n linear, alg\u00fans cient\u00edficos, principalmente Gregory S. Paul, conclu\u00edron que os dinosuros como os dromeosauros puideron ter evolucionado a partir das aves, ao perderen a capacidade de voar mentres manti\u00f1an as s\u00faas plumas, de maneira sinmilar \u00e1s modernas aves non voadoras (ratites) como a avestruz e outras.\nAs comparaci\u00f3ns dos esqueletos de aves e dinosauros, xunto coas an\u00e1lises clad\u00edsticas, reforzan a idea da ligaz\u00f3n, especialmente nunha rama dos ter\u00f3podos chamada manirraptores. As semellanzas esquel\u00e9ticas comprenden o pescozo, pube, pulso (\u00f3so semilunar do carpo), brazo e cintura pectoral, omoplata, clav\u00edcula e esterno.\nUn estudo que comparou cranios de arcosarios embrionarios, xoves e adultos chegou \u00e1 conclusi\u00f3n de que os cranios das aves derivan dos de dinosauros ter\u00f3podos por prox\u00e9nese, un tipo de heterocron\u00eda pedom\u00f3rfica, que tivo como resultado a retenci\u00f3n de caracter\u00edsticas xoves dos seus antepasados.\nDurante moito tempo pensouse que os dinosauros carec\u00edan de f\u00farculas (resultado da fusi\u00f3n das clav\u00edculas esquerda e dereita). Isto era considerado por Heilman (1926, v\u00e9xase m\u00e1is arriba) como un poderoso argumento para refutar a ascendencia dinosauriana das aves. Por\u00e9n, desde ent\u00f3n mostrouse que numerosas especies de ter\u00f3podos tetanuros te\u00f1en realmente f\u00farculas, aparentemente unha innovaci\u00f3n dos tetanuros. Confirmouse a presenza de f\u00farcula mesmo en \"Allosaurus\", un tetanuro relativamente basal, e no ter\u00f3podo do Xur\u00e1sico temper\u00e1n \"Segisaurus\" e celof\u00edsidos do Tri\u00e1sico tard\u00edo, entre outros. Hai tam\u00e9n evidencias de que a evoluci\u00f3n da f\u00farcula estaba xa produc\u00edndose cando os primeiros dinosauros se estaban a diversificar; clav\u00edculas similares a f\u00farculas unidas co\u00f1\u00e9cense tam\u00e9n no sauropodomorfo \"Massospondylus\", do Xur\u00e1sico temper\u00e1n.\nPulm\u00f3ns.\nOs grandes dinosauros carn\u00edvoros ti\u00f1an un complexo sistema de sacos a\u00e9reos similar ao que se atopa nas aves modernas, segundo as investigaci\u00f3ns feitas por Patrick M. O'Connor da Universidade de Ohio. Os dinosauros ter\u00f3podos (carn\u00edvoros que cami\u00f1aban sobre d\u00faas patas e ti\u00f1an un p\u00e9 de tipo aviar) posu\u00edan sacos a\u00e9reos de tecido brando flexible que probalbemente bombeaban aire a trav\u00e9s dos pulm\u00f3ns r\u00edxidos, como ocorre nas aves. Como dixo O'Connor: \"O que unha vez foi considerado formalmente exclusivo das aves estaba presente en certa forma nos antepasados das aves\".\nCoraz\u00f3n.\nOs escaneos de tomograf\u00eda axial computarizada realizados en 2000 \u00e1 cavidade tor\u00e1cica dun esp\u00e9cime do ornit\u00f3podo \"Thescelosaurus\" atoparon o que parec\u00edan restos dun coraz\u00f3n complexo de catro c\u00e1maras, como o que se atopa hoxe en mam\u00edferos e aves. A idea \u00e9 controvertida entre a comunidade cient\u00edfica, e criticada por ser mala ciencia anat\u00f3mica ou simplemente ilusoria.\nUn estudo publicado en 2011 aplicou m\u00faltiples li\u00f1as de investigaci\u00f3n para resolver a cuesti\u00f3n da identidade deste obxecto (supostamente un coraz\u00f3n), incu\u00edndo un escaneo de tomograf\u00eda computarizada m\u00e1is avanzado, histolox\u00eda, difracci\u00f3n de raios X, espectroscop\u00eda fotoelectr\u00f3nica de raios X e microscop\u00eda electr\u00f3nica de varrido. Con estes m\u00e9todos, os autores atoparon que: a estrutura interna do obxecto atopado na cavidade tor\u00e1cica do \"Thescelosaurus\" non conti\u00f1a c\u00e1maras sen\u00f3n que estaba constitu\u00eddo por tres \u00e1reas desconectadas de material de baixa densidade e non \u00e9 comparable \u00e1 estrutura do coraz\u00f3n dunha avestruz; as \"paredes\" estaban compostas de minerais sedimentarios que non se sabe que se orixinen en sistemas biol\u00f3xicos, como a goethita, feldespatos, cuarzo e xeso, as\u00ed como alg\u00fans fragmentos de plantas; o carbono, nitr\u00f3xeno e f\u00f3sforo, elementos qu\u00edmicos importantes para a vida, faltaban nestas mostras; e as estruturas celulares card\u00edacas estaban ausentes. Atopouse unha posible \u00e1rea con estruturas celulares animais. Os autores consideraron que os seus datos apoian a identificaci\u00f3n do obxecto como unha concreci\u00f3n de area do ambiente do enterramento do f\u00f3sil, non como un coraz\u00f3n, coa posibilidade de que se conservasen \u00e1reas illadas de tecido.\nPor\u00e9n, a cuesti\u00f3n de como este descubrimento reflicte a taxa metab\u00f3lica dos dinosauros e a anatom\u00eda interna dos dinosauros \u00e9 debatible, independentemente da identidade do obxecto. Tanto os crocodilos modernos coma as aves, os parentes vivos m\u00e1is pr\u00f3ximos dos dinosauros, te\u00f1en coraz\u00f3ns de catro cavidades (pero modificadas nos crocodilianos), polo que os dinosauros probablemente tam\u00e9n as ti\u00f1an; a estrutura non est\u00e1 ligada necesariamente coa taxa metab\u00f3lica.\nPostura para durmir.\nOs f\u00f3siles do troodonto \"Mei\" e \"Sinornithoides\" demostran que os dinosauros durm\u00edan igual que certas aves modernas, coa cabeza metida baixo os brazos. Este comportamento, que pod\u00eda axudarlles a manter a cabeza quente, \u00e9 tam\u00e9n caracter\u00edstico das aves modernas.\nBiolox\u00eda reprodutora.\nCando po\u00f1en ovos, \u00e1s femias das aves cr\u00e9celles un tipo especial de tecido \u00f3seo nos brazos. Este \u00f3so con medula f\u00f3rmase como unha capa rica en calcio dentro da parte externa dura do \u00f3so, e util\u00edzase como fonte de calcio para fabricar a casca do ovo. A presenza de tecidos \u00f3seos derivados do end\u00f3steo que cobre o interior da cavidade medular de porci\u00f3ns de extremidades posteriores dun esp\u00e9cime de \"Tyrannosaurus rex\" atopado, suxiren que o \"T. rex\" utilizaba estratexias reprodutoras similares e revelou que o esp\u00e9cime en cuesti\u00f3n era femia. Posteriores investigaci\u00f3ns atoparon \u00f3so medular no ter\u00f3podo \"Allosaurus\" e no ornit\u00f3podo \"Tenontosaurus\". Como a li\u00f1a dos dinosauros que incl\u00fae a \"Allosaurus\" e \"Tyrannosaurus\" diverxeu da li\u00f1a que deu lugar a \"Tenontosaurus\" moi cedo na evoluci\u00f3n dos dinosauros, isto indica que os dinosauros en xeral produc\u00edan tecido \u00f3seo medular.\nIncubacion e coidado das cr\u00edas.\nVarios esp\u00e9cimes de \"Citipati\" atop\u00e1ronse fosilizados deitados nun ni\u00f1o sobre os seus ovos nunha posici\u00f3n que lembra moito \u00e1 da incubaci\u00f3n das aves.\nEn numerosas especies de dinosauros, por exemplo \"Maiasaura\", atop\u00e1ronse evidencias de que formaban mandas mixtas de cr\u00edas moi pequenas e adultos, o que indica que hab\u00eda importantes relaci\u00f3ns entre elas.\nAtopouse un embri\u00f3n de dinosauro sen dentes, o que suxire que eran necesarios certos coidados parentais para alimentar os dinosaurios xoves, posiblemente os dinosauros adultos regurxitaban comida na boca das cr\u00edas (\"ver\" altricial). Este comportamento obs\u00e9rvase en numerosas especies de aves.\nGastr\u00f3litos e pedras da moella.\nTanto aves coma dinosauros usan pedras na moella. O animal traga estas pedras para axudar \u00e1 dixesti\u00f3n e triturar a comida e as fibras duras que te\u00f1en no est\u00f3mago. Cando se enc\u00f3ntran en asociaci\u00f3n con f\u00f3siles, as pedras da moella denom\u00ednanse gastr\u00f3litos.\nAs pedras da moella at\u00f3panse tam\u00e9n nalg\u00fans peixes (m\u00faxol, \"Dorosoma cepedianum\" e as troitas \"Salmo stomachicus\") e en crocodilos.\nProbas moleculares.\nEn varias ocasi\u00f3ns, informouse da extracci\u00f3n de ADN e prote\u00ednas de f\u00f3siles de dinosauros mesozoicos, o que permitiu a s\u00faa comparaci\u00f3n cos das aves. Aparentemente detect\u00e1ronse varias prote\u00ednas en f\u00f3siles de dinosauros, como a hemoglobina.\nO n\u00famero de marzo de 2005 da revista \"Science\", publicou o descubrimento feito pola doutora Mary Higby Schweitzer e o seu equipo de material flexible que lembraba o de tecidos brandos medulares dentro do \u00f3so dunha perna dun \"Tyrannosaurus rex\" (esp\u00e9cime MOR 1125) de hai 68 mill\u00f3ns de anos atopado na Formaci\u00f3n Hell Creek de Montana. Os sete tipos de col\u00e1xeno obtidos destes fragmentos de \u00f3so foron comparados con datos sobre o col\u00e1xeno das aves vivas (especificamente, de polo), e indicaban que os ter\u00f3podos m\u00e1is vellos e as aves estaban estreitamente relacionados. O tecido brando permitiu unha comparaci\u00f3n molecular da anatom\u00eda celular e secuenciaci\u00f3n do col\u00e1xeno, que se publicou en 2007, e indicaban que \"T. rex\" e as aves est\u00e1n m\u00e1is relacionados entre si do que o est\u00e1n co \"Alligator\". Un segundo estudo molecular apoiou fortemente a existencia dunha relaci\u00f3n entre aves e dinosauros, a\u00ednda que non situou as aves entre os ter\u00f3podos, como se esperaba. Este estudo utilizou oito secuencias de col\u00e1xeno adicionais extra\u00eddas dun f\u00e9mur do esp\u00e9cime MOR 2598 de \"Brachylophosaurus canadensis\" \"momificado\", un hadrosauro. Por\u00e9n, estes resultados foron moi controvertidos. Non se informou de ning\u00fan outro p\u00e9ptido de idade mesozoica. En 2008, suxeriuse que o pretendido tecido brando era en realidade un microfilm bacteriano. En resposta, argumentouse que estes eran microfilms que protex\u00edan os tecidos brandos. Outra obxecci\u00f3n foi que os resultados puideron ser causados por contaminaci\u00f3n da mostra. En 2015, en condici\u00f3ns m\u00e1is controladas resgard\u00e1ndose da contaminaci\u00f3n, a\u00ednda se volveron a identifiar p\u00e9ptidos. En 2017, un estudo atopou que nos \u00f3sos das modernas avestruces estaba presente un p\u00e9ptido que era id\u00e9ntico ao atopado nos esp\u00e9cimes de \"Tyrannosaurus\" e \"Brachylophosaurus\", salientando o perigo dunha contaminaci\u00f3n cruzada.\nEn dous casos informouse da extracci\u00f3n con \u00e9xito de ADN antigo de dinosauros f\u00f3siles, pero despois dun maior exame e unha revisi\u00f3n por pares, ning\u00fan deses informes foi confirmado.\nOrixe do voo das aves.\nOs debates sobre a orixe do voo das aves son case tan antigos coma a idea de que as aves evolucionaron dos dinosauros, que se orixinou pouco despois do descubrimento de \"Archaeopteryx\" en 1862. D\u00faas teor\u00edas dominaron a maior\u00eda das discusi\u00f3ns desde ent\u00f3n: a teor\u00eda cursorial (\"from the ground up\" ~ engalar desde o chan ou, literalmente, desde o chan para arriba) prop\u00f3n que as aves evolucionron a partir de pequenos depredadores r\u00e1pidos que corr\u00edan polo chan; a teor\u00eda arb\u00f3rea (\"from the trees down\" ~ lanzarse desde as \u00e1rbores ou, literalmente, desde as \u00e1rbores para abaixo) prop\u00f3n que o voo impulsado evolucionou do planeo non impulsado en animais que viv\u00edan nas \u00e1rbores. Unha teor\u00eda m\u00e1is recente, chamada WAIR (\"wing-assisted incline running\" ~ correr por inclinaci\u00f3ns axudado por \u00e1s), \u00e9 unha variante da teor\u00eda cursorial e prop\u00f3n que as \u00e1s desenvolveron as s\u00faas funci\u00f3ns aeorodin\u00e1micas como resultado da necesidade de correr rapidamente subindo lugares moi inclinados como as \u00e1rbores, o cal poder\u00eda axudar os pequenos dinosauros emplumados a escapar dos depredadores.\nEn marzo de 2018, informouse que \"Archaeopteryx\" probablemente pod\u00eda voar, pero de maneira substancialmente diferente \u00e1 das aves modernas.\nTeor\u00eda cursorial (\"engalar desde o chan\").\nA teor\u00eda cursorial da orixe do voo das aves foi proposta primeiramente por Samuel Wendell Williston e m\u00e1is elaborada polo bar\u00f3n Nopcsa. Esta hip\u00f3tese prop\u00f3n que alg\u00fans animais corredores r\u00e1pidos de longas colas usaban os seus brazos para manter o equilibrio mentres corr\u00edan. As versi\u00f3ns modernas desta teor\u00eda difiren en moitos detalles da versi\u00f3n de Williston-Nopcsa, principalmente como reesultado dos descubrimentos feitos desde os tempos de Nopcsa.\nNopcsa teorizou que \u00e1 \u00e1rea superficial dos brazos estendidos pod\u00eda axudar a un pequeno predador cursorial (corredor) a manter o seu equilibrio e que as escamas dos brazos along\u00e1ronse e acabar\u00edan evolucionando ata converterse nas plumas. As plumas poder\u00edan utilizarse tam\u00e9n para atrapar insectos ou outras presas. Progresivamente, os animais saltar\u00edan distancias m\u00e1is longas, axudados polas s\u00faas \u00e1s en evoluci\u00f3n. Nopcsa tam\u00e9n propuxo varias etapas na evoluci\u00f3n do voo. Primeiro, os animais desenvolver\u00edan un voo pasivo, no cal as estruturas alares en desenvolvemento serv\u00edan como unha sorte de paraca\u00eddas. Segundo, conseguiron un voo activo ao bateren as \u00e1s. Puxo como exemplo desta segunda etapa a \"Archaeopteryx\". Finalmente, as aves adquiriron a capacidade de planar.\nA idea actual \u00e9 que as plumas non evolucionaron de escamas, xa que est\u00e1n feitas de prote\u00ednas diferentes. A teor\u00eda de Nopcsa asume que as plumas evolucionaron como parte da evoluci\u00f3n do voo e os descubrimentos recentes proban que esa asunci\u00f3n \u00e9 falsa.\nAs plumas eran moi com\u00fans en dinosauros celosauros (inclu\u00edndo os primeiros tiranosauroides como \"Dilong\"). Case todos os paleont\u00f3logos modernos clasifican as aves modernas como celurosaros, a\u00ednda que non as\u00ed un pequeno grupo de ornit\u00f3logos. A versi\u00f3n moderna da hip\u00f3tese \"engalar desde o chan\" argumenta que os antepasados das aves eran pequenos dinosauros predadores \"emplumados\" que corr\u00edan polo chan (cun estilo de vida similar ao de aves actuais como \"Geococcyx\",) que utilizaban os seus brazos para equilibrarse mentres persegu\u00edan as presas, e que os seus brazos e plumas despois evolucionar\u00edan de maneira que permitiron un voo planado e despois un voo impulsado. O que se suxire m\u00e1is frecuentemente \u00e9 que as funci\u00f3ns orixinais das plumas eran o illamento t\u00e9rmico e exhibici\u00f3ns competitivas, como nas aves modernas.\nTodos os f\u00f3siles de \"Archaeopteryx\" proceden de sedimentos mari\u00f1os e suxeriuse que as \u00e1s puideron axudar as aves a correren sobre a auga igual que o fan os basiliscos (\"Basiliscus basiliscus\").\nAs refutaci\u00f3ns m\u00e1is recentes da hip\u00f3tese \"engalar desde o chan\" intenta refutar a asunci\u00f3n da versi\u00f3n moderna de que as aves son dinosauros celos\u00e1uridos modificados. Os ataques m\u00e1is fortes aducen an\u00e1lises embriol\u00f3xicas que concl\u00faen que as \u00e1s das aves est\u00e1n formadas polos dedos 2, 3 e 4, (correspondentes en humanos aos dedos \u00edndice, maior e anular. O primeiro dos tres dedos das aves forma a \u00e1lula, que usan para evitar entrar en perda no voo a baixa velocidade, por exemplo, cando aterran). Por\u00e9n, as mans dos celurosauros, est\u00e1n formadas polos dedos 1, 2 e 3 (polgar, \u00edndice e maior en humanos). Por\u00e9n, estas an\u00e1lises embriol\u00f3xicas foron inmediatamente postas en cuesti\u00f3n por datos embriol\u00f3xicos como que a \"man\" a mi\u00fado se desenvolve de forma diferente en clados que perderon alg\u00fans dedos no decurso da s\u00faa evoluci\u00f3n, e que as \"mans\" das aves desenvolv\u00e9ronse a partir dos dedos 1, 2 e 3. Este debate \u00e9 complexo e non est\u00e1 a\u00ednda resolto. Ver \"Homolox\u00eda dos dedos\".\nCorrer por lugares inclinados axud\u00e1ndose coas \u00e1s.\nA hip\u00f3tese WAIR (\"wing-assisted incline running\", correr por inclinaci\u00f3ns axud\u00e1ndose coas \u00e1s) foi motivada pola observaci\u00f3n de pitos da perdiz \"Alectoris chukar\", e prop\u00f3n que as \u00e1s desenvolveron as s\u00faas funci\u00f3ns aerodin\u00e1micas como resultado da necesidade de correr rapidamente cara a arriba subindo pendentes moi inclinadas como troncos de \u00e1rbores, por exemplo para escapar dos depredadores. Isto fai que este sexa un tipo especializado de teor\u00eda cursorial. N\u00f3tese que neste escenario as aves necesitan \"substentaci\u00f3n negativa\" (que as pega ao chan) para darlle aos seus p\u00e9s un agarre crecente para rubiren. Pero as primeiras aves, inclu\u00edndo o \"Archaeopteryx\", carec\u00edan dun mecanismo do ombreiro por medio do cal as \u00e1s das aves modernas producen batidos ascendentes poderosos e r\u00e1pidos. Como a substentaci\u00f3n negativa do WAIR depende da xerada polos batidos ascendentes de \u00e1s, parece que as primeiras aves eran incapaces de realizar o WAIR. Como o WAIR \u00e9 un comportamento sen especializaci\u00f3ns osteol\u00f3xicas, a situaci\u00f3n filoxen\u00e9tica do impulso de voo antes da diverxencia dos Neornithes fai imposible determinar se o WAIR \u00e9 ancestral no voo impulsado da aves ou deriva del.\nTeor\u00eda arb\u00f3rea (\"lanzarse desde as \u00e1rbores\").\nA maior\u00eda das versi\u00f3ns da hip\u00f3tese arb\u00f3rea afirman que os antepasados das aves eran dinosauros moi pequenos que viv\u00edan nas \u00e1rbores, choutando de p\u00f3la en p\u00f3la. Estes pequenos dinosauros xa ti\u00f1an plumas, que foron cooptadas pola evoluci\u00f3n para producir forman m\u00e1is r\u00edxidas e m\u00e1is longas que eran \u00fatiles en aerodin\u00e1mica, producindo finalmente \u00e1s. As \u00e1s evolucionar\u00edan e converter\u00edanse en aparatos cada vez m\u00e1is refinados para darlles un maior control no salto, para servir de paraca\u00eddas, para planar e para voar a trav\u00e9s de pasos intermedios graduais. A hip\u00f3tese arb\u00f3rea di tam\u00e9n que, para os animais arbor\u00edcolas, as aerodin\u00e1micas son moito m\u00e1is eficientes enerxeticamente, xa que moitos animais simplemente se deixan caer para conseguir velocidades de planeo m\u00ednimas.\nVarios pequenos dinosauros do Xur\u00e1sico ou Cret\u00e1ceo temper\u00e1, todos con plumas, foron interpretados como animais que posiblemente ti\u00f1an adaptaci\u00f3ns arb\u00f3reas e/ou aerodin\u00e1micas. Entre eles est\u00e1n \"Scansoriopteryx\", \"Epidexipteryx\", \"Microraptor\", \"Pedopenna\" e \"Anchiornis\". O caso de \"Anchiornis\" \u00e9 especialmente importante neste asunto, xa que viviu ao principio do Xur\u00e1sico tard\u00edo, moito antes do \"Archaeopteryx\".\nA an\u00e1lise das proporci\u00f3ns dos \u00f3sos das dedas das aves m\u00e1is primitivas \"Archaeopteryx\" e \"Confuciusornis\", comparado coas das especies vivas, suxire que as primeiras especies puideron ter vivido tanto no chan coma nas \u00e1rbores.\nUn estudo suxeriu que as primeiras aves e os seus inmediatos antepasados non gabeaban \u00e1s \u00e1rbores. Este estudo determinou que o grao de curvatura das garras das dedas das primeiras aves era m\u00e1is probablemente como o que se observa nas aves modernas que viven no chan e non como o das aves que se pousan nas \u00e1rbores.\nDiminuci\u00f3n da importancia de \"Archaeopteryx\".\n\"Archaeopteryx\" foi o primeiro e durante longo tempo o \u00fanico animal emplumado co\u00f1ecido do Mesozoico. Como resultado, a discusi\u00f3n da evoluci\u00f3n das aves e do voo das aves centrouse no \"Archaeopteryx\" polo menos ata a metade da d\u00e9cada de 1990.\nDebateuse moito se o \"Archaeopteryx\" pod\u00eda realmente voar. Parec\u00eda que \"Archaeopteryx\" ti\u00f1a as estruturas cerebrais e os sensores do equilibrio no o\u00eddo interno que usan as aves para controlar o seu voo. \"Archaeopteryx\" tam\u00e9n ti\u00f1a unha \u00e1 emplumada como o das aves modernas e plumas de voo similarmente asim\u00e9tricas nas s\u00faas \u00e1s e colas. Pero o \"Archaeopteryx\" carec\u00eda do mecanismo dos ombreiros polo cal as \u00e1s das aves modernas producen batidos ascendentes poderosos r\u00e1pidos (ver o diagrama sobre a polea do supracoracoideo); isto pode significar que el e outras aves temper\u00e1s eran incapaces de facer un voo aleteado e s\u00f3 poder\u00eda planar.\nPero o descubrimento desde inicios da d\u00e9cada de 1990 de moitos dinosauros emplumados significou que o \"Archaeopteryx\" xa non \u00e9 a figura clave na evoluci\u00f3n do voo das aves. Outros celurosauros emplumados pequenos do Cret\u00e1ceo e Xur\u00e1sico tard\u00edo son posibles precursores do voo daa aves. Entre eles est\u00e1 \"Rahonavis\", un corredor cunha garra con forma de fouce elevada na segunda deda como a do \"Velociraptor\", que alg\u00fans paleont\u00f3logos consideran que estaba mellor adaptado ao voo que \"Archaeopteryx\", \"Scansoriopteryx\", un dinosauro arb\u00f3reo que pode apoiar a teor\u00eda arb\u00f3rea do voo, e \"Microraptor\", un dinosauro arb\u00f3reo posiblemente capaz de realizar un voo impulsado, pero, se \u00e9 as\u00ed, m\u00e1is ben como un biplano, xa que ti\u00f1a plumas ben desenvolvidas nas s\u00faas patas. Xa en 1915, alg\u00fans cient\u00edficos argumentaron que a evoluci\u00f3n do voo das aves puido pasar por unha etapa de catro \u00e1s (ou \"tetrapteryx\").\nPerda secundaria da capacidade de voar nas aves.\nCladograma simplificado segundo Mayr \"et al.\" (2005)Os grupos xeralmente considerados aves est\u00e1n en letra grosa.\nUnha hip\u00f3tese, atribu\u00edda a Gregory Paul e proposta nos seus libros \"Predatory Dinosaurs of the World\" (1988) e \"Dinosaurs of the Air\" (2002), suxire que alg\u00fans grupos de dinosauros carn\u00edvoros non voadores, especialmente os deinonicosauros, pero talvez outros como os ovirraptorosauros, therizinosauros, alvarezs\u00e1uridos e ornitomimosauros, en realidade descenden das aves. Paul tam\u00e9n propuxo que o antepasado destes grupos estaba m\u00e1is avanzado nas s\u00faas adaptaci\u00f3ns ao voo que \"Archaeopteryx\". A hip\u00f3tese significar\u00eda que \"Archaeopteryx\" est\u00e1 relacionado de modo menos pr\u00f3ximo \u00e1s aves existentes do que o est\u00e1 este dinosauro.\nA hip\u00f3tese de Paul recibiu apoio adicional cando Mayr \"et al.\" (2005) analizaron un novo d\u00e9cimo esp\u00e9cime de \"Archaeopteryx\", e chegaron \u00e1 conclusi\u00f3n que \"Archaeopteryx\" era un clado irm\u00e1 de Deinonychosauria, pero que a ave m\u00e1is avanzada \"Confuciusornis\" estaba dentro de Dromaeosauridae. Este resultado apoia a hip\u00f3tese de Paul, suxerindo que os Deinonychosauria e os Troodontidae son parte de Aves, a propia li\u00f1axe das aves, e perderon secundariamente a capacidade de voar. Esta publicaci\u00f3n, por\u00e9n, exclu\u00eda todas as outras aves e as\u00ed non mostrea as s\u00faas distribuci\u00f3ns de caracteres. A publicaci\u00f3n foi criticada por Corfe e Butler (2006), que atoparon que os autores non apoiaban as s\u00faas conclusi\u00f3ns estatisticamente. Mayr \"et al.\" concordaron que o apoio estat\u00edstico era feble, pero engadiron que \u00e9 tam\u00e9n d\u00e9bil para os escenarios alternativos.\nAs an\u00e1lises clad\u00edsticas actuais non apoian a hip\u00f3tese de Paul sobre a posici\u00f3n de \"Archaeopteryx\". En vez diso, indican que \"Archaeopteryx\" est\u00e1 m\u00e1is pr\u00f3ximo \u00e1s aves, dentro do clado \"Avialae\" do que o est\u00e1 a deinonicosauros ou ovirraptorosauros. Por\u00e9n, alg\u00fans f\u00f3siles apoian a versi\u00f3n desta teor\u00eda que sost\u00e9n que alg\u00fans dinosauros carn\u00edvoros non voadores puideron ter antepasados voadores. En concreto, \"Microraptor\", \"Pedopenna\" e \"Anchiornis\" todos te\u00f1en p\u00e9s alados, comparten moitas caracter\u00edsticas e sit\u00faanse preto da base do clado Paraves. Isto suxire que os antepasados paraviarios eran animais planadores de catro \u00e1s, e que os deinonicosauros m\u00e1is grandes perderon secundariamente a s\u00faa capacidade de planar, mentres que a li\u00f1axe das aves incrementaba a s\u00faa capacidade aerodin\u00e1mica a medida que progresaba. \"Deinonychus\" pod\u00eda tam\u00e9n exhibir unha capacidade de voar parcial, na cal os xoves eran capaces de voar ou planar e os adultos eran non voadores. En 2018, un estudo conclu\u00edu que o \u00faltimo antepasado com\u00fan dos Pennaraptora ti\u00f1a superficies articulares nos dedos e entre o metatarso e o pulso, que estaban optimizados para estabilizar a man en voo. Isto viuse como un indicativo dunha perda secundaria da capacidade de voo nos membros basais pesados do grupo."}
{"id": "498177", "revid": "89787", "url": "https://gl.wikipedia.org/wiki?curid=498177", "title": "Signo zodiacal", "text": "Na astrolox\u00eda occidental, os signos zodiacais son os doce sectores de trinta graos da ecl\u00edptica dende o equinoccio vernal, unha das intersecci\u00f3ns coa el\u00edptica co ecuador celeste, tam\u00e9n co\u00f1ecido como Punto Aries. A orde dos signos zodiacais \u00e9 Carneiro, Touro, X\u00e9mini, C\u00e1ncer, Le\u00f3n, Virxe, Libra, Escorpi\u00f3n, Saxitario, Capricornio, Acuario e Pisces. Cada sector foi nomeado por unha constelaci\u00f3n pola que estaba a pasar no momento do nomeamento.\nO concepto do zod\u00edaco xurdiu na astrolox\u00eda babil\u00f3nica, e posteriormente foi influenciada pola cultura helen\u00edstica. De acordo coa astrolox\u00eda, os fen\u00f3menos celestiais est\u00e1n relacionados coa actividade humana de acordo co principio de \"macrocosmos e microcosmos\", segundo o cal os signos representan maneiras de expresi\u00f3n caracter\u00edsticas. Os descubrimentos modernos sobre a verdadeira natureza dos obxectos celestes socavaron a base te\u00f3rica para asignar significado \u00f3s signos astrol\u00f3xicos, e a investigaci\u00f3n cient\u00edfica emp\u00edrica demostrou que as predicci\u00f3ns e recomendaci\u00f3ns baseadas nestes sistemas non son precisas. A astrolox\u00eda \u00e9 considerada polo xeral como unha pseudociencia.\nExisten varios m\u00e9todos e sistema para medir e dividir o ceo de acordo coa astrolox\u00eda, a\u00ednda que a tradici\u00f3n dos nomes do zod\u00edaco e os seus s\u00edmbolos mantiv\u00e9ronse estables. A astrolox\u00eda occidental mide dende os puntos do Equinoccio e do Solsticio (puntos relacionados cos d\u00edas iguais, m\u00e1is longos e m\u00e1is curtos do ano tropical), mentres que a astrolox\u00eda jyoti\u1e63a ou v\u00e9dica mide \u00f3 longo do plano ecuatorial (ano sideral). O movemento de precesi\u00f3n provocou que as divisi\u00f3ns astrol\u00f3xicas occidentais non se correspondan na era actual coas constelaci\u00f3ns que levan o mesmo nome, mentres que as medici\u00f3ns jyoti\u1e63a a\u00ednda se corresponden coas constelaci\u00f3ns.\nSignos zodiacais occidentais.\nHistoria e simbolismo.\nA astrolox\u00eda occidental \u00e9 unha continuaci\u00f3n directa da astrolox\u00eda helen\u00edstica de acordo \u00f3s rexistros de Tolomeo no s\u00e9culo II. \u00c1 s\u00faa vez, a astrolox\u00eda helen\u00edstica estaba parcialmente baseada nos conceptos da tradici\u00f3n babil\u00f3nica. Especialmente, a divisi\u00f3n dos doce sectores ecl\u00edpticos \u00e9 unha construci\u00f3n conceptual babil\u00f3nica.\nNo s\u00e9culo -IV, a astronom\u00eda babil\u00f3nica e o seu sistema de presaxios celestiais tivo grande influencia na cultura da Grecia antiga, \u00f3 igual que o fixo a astronom\u00eda de Exipto no s\u00e9culo -II. Isto motivou, \u00f3 contrario da traduci\u00f3n mesopot\u00e1mica, un forte enfoque na carta natal do individuo e a creaci\u00f3n de astrolox\u00eda de hor\u00f3scopos, facendo uso do Ascendente (o grao crecente da ecl\u00edptica no momento do nacemento.), e das doce casas. A asociaci\u00f3n dos doce signos astrol\u00f3xicos cos catro elementos cl\u00e1sicos de Emp\u00e9docles foi un importante desenvolvemento na caracterizaci\u00f3n dos doce signos.\nO corpo da tradici\u00f3n astrol\u00f3xica helen\u00edstica tal como estaba no s\u00e9culo II descr\u00edbese no \"Tetrabiblos\" de Ptolomeo. Este \u00e9 o traballo seminal para a tradici\u00f3n astron\u00f3mica posterior, non s\u00f3 en Occidente sen\u00f3n tam\u00e9n na India e na esfera isl\u00e1mica, e seguiu sendo unha referencia durante case dezasete s\u00e9culos, xa que as tradici\u00f3ns posteriores fixeron poucos cambios substanciais nas s\u00faas ensinanzas principais.\nA seguinte taboa enumera as doces divisi\u00f3ns da lonxitude celestial, co seu nome e a coa forma na cal se inspiraron, que expresa a constelaci\u00f3n. Os intervalos de lonxitude tr\u00e1tanse como pechados para o primeiro punto final (\" a \") e abertos para o segundo (\" b \"); por exemplo, 30\u00b0 de lonxitude \u00e9 o primeiro punto de Touro, non parte de Carneiro. Os n\u00fameros de signos, do 0 \u00f3 11, vense no canto dos s\u00edmbolos nalgunhas obras astron\u00f3micas.\nCalquera asociaci\u00f3n de datas de calendario con estes signos s\u00f3 te\u00f1en senso cando se fai referencia \u00f3 signo astrol\u00f3xico do Sol."}
{"id": "498178", "revid": "23204", "url": "https://gl.wikipedia.org/wiki?curid=498178", "title": "Signo do zod\u00edaco", "text": ""}
{"id": "498179", "revid": "23204", "url": "https://gl.wikipedia.org/wiki?curid=498179", "title": "Signos zodiacais", "text": ""}
{"id": "498180", "revid": "839", "url": "https://gl.wikipedia.org/wiki?curid=498180", "title": "Khalifa bin Zayed Al Nahyan", "text": ""}
{"id": "498181", "revid": "839", "url": "https://gl.wikipedia.org/wiki?curid=498181", "title": "Mansour bin Zayed Al-Nahyan", "text": ""}
{"id": "498183", "revid": "839", "url": "https://gl.wikipedia.org/wiki?curid=498183", "title": "Manal bint Mohammed bin Rashid Al Maktoum", "text": ""}
{"id": "498186", "revid": "89787", "url": "https://gl.wikipedia.org/wiki?curid=498186", "title": "Yvonne De Carlo", "text": "Margaret Yvonne Middleton, nada en Vancouver, Canad\u00e1, o 1 de setembro de 1922 e finada nos \u00c1nxeles o 8 de xaneiro de 2007, foi unha actriz e cantante de cinema e televisi\u00f3n canadense nacionalizada estadounidense, co\u00f1ecida como Yvonne De Carlo, c\u00e9lebre pola s\u00faa personaxe de Sephora no filme \"The Ten Commandments\" (1956) e pola s\u00faa personaxe de Lily Munster na serie \"The Munsters\" (1964-1966), da cadea CBS.\nTraxectoria.\nYvonne De Carlo era filla do vendedor William Shelto Middleton, vendedor neozeland\u00e9s, e a s\u00faa esposa, a aspirante a actriz Marie De Carlo, nada en Francia. O seu av\u00f3 materno, Michael De Carlo, naceu en Sicilia, e a s\u00faa avoa materna, Margaret Purvis, era de orixe escocesa. Ambos os av\u00f3s traballaban para Lord Kitchener, el como mordomo e ela como secretaria. Familiarmente cham\u00e1bana \"Peggy\" pola estrela do cinema mudo Baby Peggy.. O seu pai abandonou o fogar familiar cando Yvonne ti\u00f1a tres anos.\nDe nena recibiu clases de danza e abandonou a escola secundaria para traballar en clubs nocturnos e teatros locais. A s\u00faa paix\u00f3n polo baile continuou cando se mudou coa s\u00faa nai aos \u00c1nxeles. En 1940 quedou segunda no concurso \"Miss Venice Beach\".\nParamount Pictures contratouna en 1942, e foi ent\u00f3n cando adoptou o apelido de solteira da s\u00faa nai. Tras unha vintena de pequenos papeis deixou a Paramount por Universal. A actriz interpretou nos seus inicios pequenos papeis en produci\u00f3ns cinematogr\u00e1ficas como \"Road to Morocco\" ou \"For Whom the Bell Tolls\", a adaptaci\u00f3n da novela hom\u00f3nima de Hemingway, grazas en parte, \u00e1 s\u00faa ex\u00f3tica fotoxenia. Con todo, a fama non chegou ata 1945, polo filme \"Salome, Where She Danced\", filme producido por Walter Wanger, que a describiu como \"a rapaza m\u00e1is fermosa do mundo\".\nA partir de a\u00ed, De Carlo protagonizou un gran n\u00famero de filmes, abranguendo varios x\u00e9neros, dende westerns e filmes de ambientaci\u00f3n \u00e1rabe, ata cinema negro (onde destacou coa s\u00faa actuaci\u00f3n en \"Criss Cross\"), drama e comedia. Demostrou o seu talento actuando xunto a grandes da pantalla, tales como Burt Lancaster, Rock Hudson, Clark Gable, Alec Guinness e David Niven. En moitos dos seus filmes demostrou ademais o seu talento como bailarina e cantante; no filme \"The Captain's Paradise\" (1953) convenceu o director para que Alec Guinness bailase o mambo, ofrec\u00e9ndose ela mesma como instrutora.\nEn 1954, durante a preparaci\u00f3n da pel\u00edcula b\u00edblico-\u00e9pica \"The Ten Commandments\" (1956) de Cecil B. DeMille, a actriz Audrey Hepburn foi suxerida para o papel de Nefertari e a actriz Anne Baxter foi elixida para o papel de Sephora. Pouco despois, Hepburn foi rexeitada por ser demasiado \"plana de peito\", e o papel de Nefertari asign\u00f3uselle a Baxter. Cando DeMille viu a De Carlo en \"Sombrero\" (1953), ofreceulle o papel vacante de Sephora. De Carlo aceptou, e rexeitou outro papel que se lle ofreceu nun filme alem\u00e1n ao momento. A actriz dixo nunha ocasi\u00f3n: \u00abTraballar co se\u00f1or DeMille foi unha experiencia de aprendizaxe que nunca esquecerei\u00bb. Cun soldo de 25\u00a0000 d\u00f3lares, a prestaci\u00f3n interpretativa de De Carlo no filme converteuna nunha actriz de primeira clase que pod\u00eda interpretar calquera tipo de papel en filmes de grande orzamento. \nAdemais de filmar nos estudios da Paramount, De Carlo acompa\u00f1ou a DeMille e ao resto do equipo de rodaxe a Exipto, onde se filmaron varias escenas exteriores. De Carlo co\u00f1eceu en Exipto a Robert Drew Morgan (1915-1999), un dobre de primeira categor\u00eda, e casou con el o 21 de novembro de 1955 na Capela Episcopal de Reno, Nevada. Tiveron dous fillos, Bruce Ross (n. 1956, que tivo de padri\u00f1o a DeMille) e Michael (1957-1997) e a parella sufriu varias separaci\u00f3ns e reconciliaci\u00f3ns. Para el era o seu segundo matrimonio, e ti\u00f1a unha filla do anterior, Bari Lee (n. 1947).\nAo ano seguinte, 1957, interpretou outro dos seus papeis m\u00e1is lembrados, o do filme dirixido por Raoul Walsh \"Band of Angels\", que protagonizou xunto a Clark Gable e Sidney Poitier, onde daba vida a Amantha Starr, a filla dun terratenente do sur que descubr\u00eda trala morte do seu pai que ti\u00f1a sangue negro, polo que se v\u00eda desposu\u00edda das s\u00faas terras e vendida a un aposto cabaleiro nunha poxa de escravos.\nYvonne De Carlo gravou un disco chamado \"Yvonne De Carlo Sings\" en 1957.\nEn 1962 durante a filmaci\u00f3n dunha escena perigosa nun tren en movemento para \"A conquista do Oeste\", Morgan caeu baixo as rodas nun accidente que lle custou unha perna. O estudo non se responsabilizou e negouse a indemnizalo. A familia atravesou dificultades econ\u00f3micas por mor dos gastos m\u00e9dicos. \nJohn Wayne, amigo de De Carlo, ofreceulle un papel no filme \"McLintock!\" (1963), mais esta axuda non serviu de moito. As\u00ed foi como De Carlo decidiu aceptar o papel de Lily, a nai vampiresa m\u00e1is famosa de todos os tempos, na serie televisiva \"The Munsters\" a mediados do sesenta. A pesar de que a serie s\u00f3 se gravou durante dous anos (de 1964 a 1966), tivo un grande \u00e9xito, e chegou a converterse nunha serie de culto, con reposici\u00f3ns durante m\u00e1is de catro d\u00e9cadas. Ao finalizar a serie, o elenco (ag\u00e1s Pat Priest), protagonizou un filme baseado na mesma, \"Munster Go Home\" (1966).\nDurante o resto da d\u00e9cada De Carlo volveu \u00e1 pantalla grande e apareceu en westerns como \"Hostile Guns\" (1967) ou \"Arizona Bushwhackers\" (1968) e no filme de ficci\u00f3n cient\u00edfica \"The Power\" (1968).\nEn 1973 puxo fin ao seu matrimonio con Robert (Bob) Drew Morgan. O ano seguinte conseguiu un importante papel no musical de Broadway \"Follies\" de Stephen Sondheim, obra que ga\u00f1ou sete premios Tony. A s\u00faa personaxe era Carlotta Campion.\nDe Carlo apareceu xunto cos seus vellos amigos Fred Gwynne e Al Lewis en \"The Munsters' Revenge\" (1981).\nNos seus \u00faltimos anos, De Carlo viviu preto de Solvang, ao norte de Santa B\u00e1rbara. O seu fillo Michael morreu en 1997 e a actriz sufriu un ataque de apoplex\u00eda o ano seguinte. Posteriormente pasou a residir no Motion Picture &amp; Television Hospital, no barrio de Woodland Hills, nos \u00c1nxeles, onde faleceu aos 84 anos de idade.\nReco\u00f1ecemento.\nYvonne De Carlo conta con d\u00faas estrelas no Paseo da Fama de Hollywood pola s\u00faa contribuci\u00f3n ao cine (6124 Hollywood Blvd.) e \u00e1 televisi\u00f3n (6715 Hollywood Blvd.)."}
{"id": "498187", "revid": "98629", "url": "https://gl.wikipedia.org/wiki?curid=498187", "title": "Interkosmos 22", "text": "Interkosmos 22 (\u0418\u043d\u0442\u0435\u0440\u043a\u043e\u0441\u043c\u043e\u0441 22 en ruso), tam\u00e9n denominado Bulgaria 1300, foi un sat\u00e9lite artificial colaboraci\u00f3n da Uni\u00f3n Sovi\u00e9tica e Bulgaria lanzado o 7 de agosto de 1981 mediante un foguete Vostok 2M desde o cosm\u00f3dromo de Plesetsk.\nCaracter\u00edsticas.\nInterkosmos 22 foi dese\u00f1ado e constru\u00eddo en Bulgaria usando un bus Meteor proporcionado pola Uni\u00f3n Sovi\u00e9tica no marco do Programa Interkosmos. Estaba adicado \u00f3 estudo da magnetosfera e a inosfera terrestres. Estabiliz\u00e1base nos tres eixos e os seus dous paneis solares proporcionaban ata 2 kW de potencia. A superficie do sat\u00e9lite, inclu\u00eddos os paneis solares, estaba recuberta dun material condutor para medir de maneira adecuada os campos el\u00e9ctricos e o plasma de baixa enerx\u00eda. Os datos almacen\u00e1banse a bordo en d\u00faas grabadoras de cinta de 60 Mbit de capacidade cada unha.\nInterkosmos 22 levaba os seguintes instrumentos a bordo:\nV\u00e9xase tam\u00e9n.\nOutros artigos.\n[[Categor\u00eda:Sat\u00e9lites Interkosmos]]"}
{"id": "498188", "revid": "72012", "url": "https://gl.wikipedia.org/wiki?curid=498188", "title": "Bulgaria 1300", "text": ""}
{"id": "498189", "revid": "47401", "url": "https://gl.wikipedia.org/wiki?curid=498189", "title": "Yvonne de Carlo", "text": ""}
{"id": "498190", "revid": "89787", "url": "https://gl.wikipedia.org/wiki?curid=498190", "title": "Presidente de Filipinas", "text": "O presidente de Filipinas (en , informalmente chamado \"Presidente ng Pilipinas\") \u00e9 o xefe de Estado e xefe de goberno de Filipinas. O presidente dirixe a rama executiva do goberno de Filipinas e \u00e9 o comandante en xefe das Forzas Armadas de Filipinas. \u00c9 elixido directamente polo pobo, e \u00e9 un dos dous cargos executivos elixidos nacionalmente, sendo o outro o vicepresidente. Con todo, catro vicepresidentes asumiron a presidencia sen ter sido elixidos para o cargo, debido \u00e1 morte ou dimisi\u00f3n do presidente.\nOs filipinos ref\u00edrense ao seu presidente como \"Pangulo\" ou \"Presidente\". O presidente cumpre un mandato \u00fanico, fixo, de seis anos sen posibilidade de reelecci\u00f3n. O 30 de xu\u00f1o de 2016 Rodrigo Duterte tomou posesi\u00f3n como o 16\u00ba e actual presidente. \nNomenclatura local.\nEn filipino, unha das d\u00faas linguas oficiais de Filipinas, o presidente ch\u00e1mase \"Pangulo\". Nas outras principais linguas de Filipinas, como as linguas visayas, o termo \"presidente\" \u00e9 o m\u00e1is com\u00fan. \nHistoria.\nPrimeiras rep\u00fablicas.\nRep\u00fablica Tagala de Bonifacio.\nDependendo da definici\u00f3n escollida para estes termos, varias persoas poder\u00edan considerarse como o primeiro en ostentar o cargo. Andr\u00e9s Bonifacio poder\u00eda ser considerado o primeiro presidente de Filipinas unidas xa que, a\u00ednda que foi o terceiro presidente supremo (en filipino: \"Kataas-taasang Pangulo\") do \"Katipunan\", unha sociedade revolucionaria secreta que iniciou unha revolta aberta contra o goberno colonial espa\u00f1ol en agosto de 1896, transformou a sociedade nun goberno revolucionario consigo mesmo como l\u00edder. A\u00ednda que se mantivo o termo \"Katipunan\", o goberno de Bonifacio tam\u00e9n era co\u00f1ecido como a Rep\u00fablica Tagala (en filipino: \"Republikang Tagalog).\" A\u00ednda que a palabra \"tagalog\" ref\u00edrese ao pobo tagalo, un grupo etnoling\u00fc\u00edstico espec\u00edfico, Bonifacio empregouno para denominar a todos os pobos non espa\u00f1ois de Filipinas no lugar de \"filipinos\", que ti\u00f1a orixes coloniais. O goberno revolucionario de Bonifacio nunca controlou moito territorio durante ning\u00fan per\u00edodo significativo e non foi reco\u00f1ecido e incluso foi desco\u00f1ecido para os grupos etnoling\u00fc\u00edsticos non tagalos. Alg\u00fans historiadores argumentan que inclu\u00edr a Bonifacio como presidente implicar\u00eda que tam\u00e9n deber\u00eda inclu\u00edrse a Macario Sakay e a Miguel Malvar. \nGoberno de Aguinaldo e a Primeira Rep\u00fablica.\nEn marzo de 1897, durante a Revoluci\u00f3n Filipina contra Espa\u00f1a, Emilio Aguinaldo foi elixido presidente do goberno revolucionario na Convenci\u00f3n de Tejeros. O novo goberno deb\u00eda substitu\u00edr o \"Katipunan\", a\u00ednda que este non foi abolido formalmente ata 1899. Aguinaldo foi elixido de novo presidente en Biak-na-Bato en novembro, establec\u00e9ndose a Rep\u00fablica de Biak-na-Bato. Con todo,a nova rep\u00fablica durou s\u00f3 unhas poucas semanas, ata que Aguinaldo asinou o Pacto de Biak-na-Bato e se exiliou a Hong Kong a finais de 1897. \nEn abril de 1898, estalou a guerra hispano-estadounidense e o Escuadr\u00f3n Asi\u00e1tico da armada dos Estados Unidos partiu cara \u00e1s Filipinas. Na batalla da ba\u00eda de Manila, o 1 de maio de 1898, a armada estadounidense derrotou \u00e1 Armada espa\u00f1ola acabando efectivamente co dominio espa\u00f1ol en Filipinas. Aguinaldo regresou a Filipinas a bordo dun buque da Mari\u00f1a dos Estados Unidos e renovou a revoluci\u00f3n. Formou un goberno ditatorial o 24 de maio de 1898 e emitiu a Declaraci\u00f3n de Independencia de Filipinas o 12 de xu\u00f1o de 1898. O 23 de xu\u00f1o de 1898, Aguinaldo transformou o seu goberno ditatorial nun goberno revolucionario. O 23 de xaneiro de 1899 foi elixido presidente da Primeira Rep\u00fablica Filipina, goberno constitu\u00eddo polo Congreso de Malolos baixo a Constituci\u00f3n de Malolos. En consecuencia, este goberno tam\u00e9n se denomina Rep\u00fablica de Malolos. \nA Primeira Rep\u00fablica Filipina tivo unha curta vida e nunca foi reco\u00f1ecida internacionalmente. Filipinas foi transferida do control espa\u00f1ol ao americano polo Tratado de Par\u00eds de 1898, asinado en decembro dese mesmo ano. A continuaci\u00f3n estalou a guerra filipino-estadounidense entre os Estados Unidos e o goberno de Aguinaldo. Dito goberno deixou de existir efectivamente o 1 de abril de 1901, tras xurar fidelidade aos Estados Unidos despois da s\u00faa captura polas forzas estadounidenses en marzo. \nO actual goberno da Rep\u00fablica de Filipinas considera a Emilio Aguinaldo como o primeiro presidente de Filipinas. \nOutros demandantes.\nMiguel Malvar continuou co liderado de Aguinaldo na Rep\u00fablica Filipina tras a captura deste \u00faltimo ata a s\u00faa propia captura en 1902, mentres que Macario Sakay fundou unha Rep\u00fablica Tagala en 1902 como estado continuador do Katipunan de Bonifacio. Ambos son considerados por alg\u00fans estudosos como \"presidentes non oficiais\", a\u00ednda que igual que Bonifacio, non son reco\u00f1ecidos como presidentes polo goberno. \nOcupaci\u00f3n americana.\nEntre 1901 e 1935, o poder executivo en Filipinas foi exercido por unha sucesi\u00f3n de catro gobernadores xerais militares estadounidenses e once gobernadores xerais civ\u00eds. \nMancomunidade Filipina.\nEn outubro de 1935, Manuel Luis Quezon foi elixido primeiro presidente da Mancomunidade Filipina, que se establecera, a\u00ednda baixo a soberan\u00eda dos Estados Unidos, baixo unha constituci\u00f3n ratificada o 14 de maio dese mesmo ano. Durante os seus primeiros cinco anos, o presidente poder\u00eda servir durante un mandato de seis anos irrenunciable. M\u00e1is tarde foi emendada en 1940 para limitar a presidencia a dous mandatos de catro anos. Cando o presidente Quezon se exiliou nos Estados Unidos despois de que Filipinas fose invadida polo Imperio do Xap\u00f3n na segunda guerra mundial, nomeou o xu\u00edz supremo Jos\u00e9 Abad Santos como presidente en funci\u00f3ns e comandante en xefe das forzas armadas. Abad Santos foi executado posteriormente polo ex\u00e9rcito imperial xapon\u00e9s o 2 de maio de 1942.\nA Segunda Rep\u00fablica baixo os xaponeses.\nO 14 de outubro de 1943, Jos\u00e9 Paciano Laurel converteuse en presidente baixo unha constituci\u00f3n imposta pola ocupaci\u00f3n xaponesa. O presidente Quezon ordenou a Laurel, xu\u00edz do Tribunal Supremo de Filipinas, que permanecese na cidade de Manila mentres el se retirou a Corregidor e logo aos Estados Unidos para establecer un goberno no exilio. \nDespois de que as forzas combinadas americanas e filipinas liberaran as illas en 1945, Laurel disolveu oficialmente a rep\u00fablica o 17 de agosto de 1945. \nDespois da segunda guerra mundial.\nA Constituci\u00f3n de 1935 foi restablecida despois de que a rendici\u00f3n xaponesa puxese fin \u00e1 segunda guerra mundial, e o vicepresidente Sergio Osme\u00f1a converteuse en presidente debido \u00e1 morte de Quezon o 1 de agosto de 1944. Permaneceu en vigor despois de que os Estados Unidos reco\u00f1ecese a soberan\u00eda da Rep\u00fablica de Filipinas como naci\u00f3n autogobernada independente o 4 de xullo de 1946.\nConstituci\u00f3n de 1973.\nO 17 de xaneiro de 1973 ratificouse unha nova Constituci\u00f3n durante o goberno de Ferdinand Marcos, que introduciu un goberno de estilo parlamentario. Marcos investiuse a si mesmo como primeiro ministro ao mesmo tempo que exerc\u00eda como presidente en 1978. M\u00e1is tarde nomeou a C\u00e9sar Virata como primeiro ministro en 1981. \nEsta Constituci\u00f3n estivo vixente ata que a Revoluci\u00f3n do Poder Popular de 1986 derrubou o r\u00e9xime autoritario de Marcos, que durou 21 anos, e substitu\u00eduno por Coraz\u00f3n Aquino. \nQuinta Rep\u00fablica.\nGobernando por decreto durante a parte inicial do seu mandato e como presidenta instalada por medios revolucionarios, a presidenta Coraz\u00f3n Aquino emitiu a proclamaci\u00f3n n\u00ba 3 o 25 de marzo de 1986, que abrogou moitas das disposici\u00f3ns da ent\u00f3n Constituci\u00f3n de 1973, inclu\u00edndo as disposici\u00f3ns asociadas ao r\u00e9xime de Marcos que lle daban ao presidente poderes lexislativos, as\u00ed como a lexislatura unicameral chamada Batasang Pambansa (literalmente \"Lexislatura nacional\" en filipino). A mi\u00fado chamada a \"Constituci\u00f3n da liberdade\", a nova carta magna conservou s\u00f3 partes da Constituci\u00f3n de 1973 que eran esenciais para o regreso a un goberno democr\u00e1tico, como a lei de dereitos. Dita constituci\u00f3n foi substitu\u00edda o 2 de febreiro de 1987 pola actual. \nOutras cuesti\u00f3ns.\nTanto Bonifacio como Aguinaldo poder\u00edan considerarse como un primeiro presidente dun goberno insurxente. Quezon foi o primeiro presidente dun estado antecesor ao actual, mentres que Aquino, o \"m\u00e8re\", foi a primeira presidente do goberno actualmente constitu\u00eddo. \nO goberno considera a Aguinaldo o primeiro presidente de Filipinas, seguido de Quezon e os seus sucesores. A pesar das diferenzas de constituci\u00f3ns e goberno, a li\u00f1a de presidentes consid\u00e9rase continua. Por exemplo, o actual presidente, Rodrigo Duterte, est\u00e1 considerado como o 16\u00ba presidente. \nA\u00ednda que o goberno filipino considera a Aguinaldo como o primeiro presidente, a Primeira Rep\u00fablica quedou baixo a xurisdici\u00f3n dos Estados Unidos debido ao Tratado de Par\u00eds de 1898, que puxo fin \u00e1 guerra hispanoamericana; polo que os Estados Unidos non consideran a Aguinaldo un presidente lex\u00edtimo. Manuel Luis Quezon \u00e9 considerado o primeiro presidente polos Estados Unidos. Tam\u00e9n foi o primeiro en ga\u00f1ar unhas elecci\u00f3ns populares e unhas elecci\u00f3ns a nivel nacional. \nPosici\u00f3n de Laurel.\nDo mesmo xeito que ocorre con moitos outros pa\u00edses ocupados polo eixe na segunda guerra mundial, Filipinas tivo nun momento dous presidentes encabezando dous gobernos. Un foi Quezon e o goberno da Mancomunidade exiliado en Washington, D.C., e o outro, Laurel, baseado en Manila, que encabezaba a Segunda Rep\u00fablica patrocinada polos xaponeses. Laurel non foi reco\u00f1ecido formalmente como presidente ata o goberno de Diosdado Macapagal. A s\u00faa inclusi\u00f3n na lista oficial coincidiu coa transferencia da data oficial do D\u00eda da Independencia do 4 de xullo (o aniversario da independencia de Filipinas dos Estados Unidos) ao 12 de xu\u00f1o (o aniversario da Declaraci\u00f3n de Independencia de 1898). \nA inclusi\u00f3n de Laurel provoca as\u00ed alg\u00fans problemas para determinar a orde dos presidentes. Non \u00e9 exacto denominar a Laurel como sucesor de Sergio Osme\u00f1a ou viceversa, xa que a Segunda Rep\u00fablica de Laurel foi formalmente repudiada despois da segunda guerra mundial e as s\u00faas acci\u00f3ns non foron consideradas legais ou vinculantes. Quezon, Osme\u00f1a e Roxas estiveron nunha li\u00f1a contigua segundo a Constituci\u00f3n de 1935, mentres que Laurel foi o \u00fanico presidente da Segunda Rep\u00fablica, que ti\u00f1a unha li\u00f1a independente. As\u00ed, Laurel non tivo nin predecesor nin sucesor, mentres que Osme\u00f1a sucedeu a Quezon despois da morte deste e foi \u00e1 s\u00faa vez sucedido por Roxas como presidente da Terceira Rep\u00fablica.\nPoderes e roles.\nXefe executivo.\nO presidente de Filipinas exerce como xefe de Estado e xefe de goberno de Filipinas. A constituci\u00f3n atrib\u00fae o poder executivo ao presidente que, en consecuencia, dirixe a rama executiva do goberno, inclu\u00eddo o gabinete e todos os departamentos executivos. \nO presidente ten o poder de conceder suspensi\u00f3ns e conmutaci\u00f3ns de penas, as\u00ed como indultos, e cancelar multas e confiscaci\u00f3ns despois dunha condena por sentenza firme, excepto nos casos de \"impeachment\". O presidente pode conceder amnist\u00edas coa concorrencia da maior\u00eda de todos os membros do Congreso. Tam\u00e9n ten autoridade para contratar ou garantir pr\u00e9stamos estranxeiros en nome da Rep\u00fablica, pero s\u00f3 coa previa concorrencia do Consello Monetario e suxeito \u00e1s limitaci\u00f3ns que poida establecer a lei. \nO presidente tam\u00e9n exerce a supervisi\u00f3n xeral das unidades do goberno local. \nComandante en xefe.\nO presidente tam\u00e9n exerce como comandante en xefe das Forzas Armadas de Filipinas. Isto incl\u00fae o poder de suspender a orde de h\u00e1beas corpus e de declarar a lei marcial. \nPoder de nomeamento.\nCo consentimento da Comisi\u00f3n de Nomeamentos, o presidente tam\u00e9n nomea xefes dos departamentos executivos, consello de membros e os seus l\u00edderes de calquera instituci\u00f3ns relacionadas co goberno nacional, embaixadores, outros c\u00f3nsules e ministros p\u00fablicos, altos cargos das forzas armadas, e outros cargos. Os membros do tribunal supremo e dos tribunais inferiores tam\u00e9n son nomeados polo presidente, pero s\u00f3 da lista de candidatos elaborada polo Consello Xudicial e de Avogados. Tales nomeamentos non precisan da aprobaci\u00f3n da Comisi\u00f3n de Nomeamentos. \nAxencias gobernamentais.\nAlgunhas axencias gobernamentais non pertencen a ning\u00fan departamento espec\u00edfico, sen\u00f3n que est\u00e1n subordinadas \u00e1 oficina do presidente. Entre estas est\u00e1n axencias importantes como o Consello de Seguridade Nacional, a Oficina do Asesor Presidencial no Proceso de Paz, a Comisi\u00f3n de Dereitos Humanos, a Comisi\u00f3n de Educaci\u00f3n Superior, a Comisi\u00f3n de Cambio Clim\u00e1tico, a Comisi\u00f3n de Regulaci\u00f3n de Poboaci\u00f3n, Vivenda e Uso da Terra, ou a Metropolitan Manila Development Authority. O Grupo de Seguridade Presidencial, que est\u00e1 composto maioritariamente por membros das Forzas Armadas de Filipinas e da Polic\u00eda Nacional de Filipinas, est\u00e1 tam\u00e9n directamente baixo a Oficina do Presidente. \nProceso electoral.\nElexibilidade.\nO artigo 7, secci\u00f3n 2 da Constituci\u00f3n, reza: \"Ningu\u00e9n poder\u00e1 ser elixido presidente a menos que sexa cidad\u00e1n natural de Filipinas, elector rexistrado, capaz de ler e escribir, con, polo menos, corenta anos o d\u00eda das elecci\u00f3ns e residente en Filipinas durante polo menos dez anos inmediatamente anteriores a ditas elecci\u00f3ns\". A Constituci\u00f3n tam\u00e9n prev\u00e9 l\u00edmites de mandato, indicando que o presidente non \u00e9 elixible para a reelecci\u00f3n, e unha persoa que foi presidente e exerceu durante m\u00e1is de catro anos non poder\u00e1 ser elixida para un segundo mandato. Non obstante, co caso de Joseph Estrada que foi elixido presidente en 1998, deposto en 2001, e de novo foi candidato \u00e1 presidencia en 2010, a redacci\u00f3n da Constituci\u00f3n onde \"[o] presidente non ser\u00e1 elixible para ningunha reelecci\u00f3n\" segue sen estar claro, porque o seu caso nunca foi levado ao Tribunal Supremo. Non est\u00e1 claro se o l\u00edmite de prazos de ningunha reelecci\u00f3n se aplica s\u00f3 ao presidente titular ou a calquera persoa que fose elixida como presidenta en mandatos anteriores. \nElecci\u00f3n.\nO presidente \u00e9 elixido por votaci\u00f3n directa cada seis anos, normalmente o segundo luns de maio.\nOs resultados de cada elecci\u00f3n a presidente e vicepresidente, debidamente certificados polo consello de asesoramento de cada provincia ou cidade, transmitiranse ao Congreso, dirixidos ao presidente do Senado. Ao recibir os certificados dos comicios, o presidente do Senado debe abrir todos os certificados en presenza dunha sesi\u00f3n p\u00fablica conxunta do Congreso non m\u00e1is de 30 d\u00edas despois do d\u00eda das elecci\u00f3ns. O Congreso debe certifica os votos ao determinar que as votaci\u00f3ns son aut\u00e9nticas e foron feitas da forma prevista pola lei. \nA persoa con maior n\u00famero de votos \u00e9 declarada ga\u00f1adora, pero no caso de que haxa empate e dous ou m\u00e1is te\u00f1an o maior n\u00famero de votos, o presidente \u00e9 elixido por maior\u00eda de membros de ambas as c\u00e1maras, votando por separado. \nToma de posesi\u00f3n.\nO presidente de Filipinas adoita tomar o xuramento ao mediod\u00eda do 30 de xu\u00f1o despois das elecci\u00f3ns presidenciais \nTradicionalmente o vicepresidente presta xuramento un pouco antes do mediod\u00eda. Isto d\u00e9bese a d\u00faas raz\u00f3ns: primeiro, segundo o protocolo, ningu\u00e9n debe ir despois do presidente (que \u00e9 \u00faltimo pola s\u00faa supremac\u00eda) e, segundo, para establecer un sucesor v\u00e1lido constitucionalmente antes de que o presidente electo acceda ao cargo. Non obstante, durante a inauguraci\u00f3n de Quezon, o vicepresidente e a lexislatura tomaron o xuramento despois do presidente, para simbolizar un novo comezo. \nEn canto o presidente faga o xuramento do cargo, real\u00edzanse 21 disparos de artillar\u00eda para saudar ao novo xefe de Estado e soa o himno presidencial \"Mabuhay\". O presidente pronuncia o seu discurso inaugural e, despois, vai ao palacio de Malaca\u00f1ang para subir a grande escaleira, un ritual que simboliza a posesi\u00f3n formal do palacio. O presidente instala logo ao gabinete recentemente formado nunha das salas estatais. \nA tradici\u00f3n estableceu tres lugares como sede tradicional da cerimonia de inauguraci\u00f3n: a igrexa de Barasoain na cidade de Malolos, fronte ao antigo edificio lexislativo (que agora forma parte do Museo Nacional) en Manila ou na tribuna de Quirino, onde se celebraron a maior\u00eda. En 2004, Gloria Macapagal-Arroyo pronunciou o seu discurso pre-inaugural na tribuna de Quirino, tomou o xuramento do cargo en Ceb\u00fa ante o xefe de Xustiza Hilario Davide Jr., e ao d\u00eda seguinte mantivo a primeira reuni\u00f3n do gabinete na cidade de Butuan. Rompeu as\u00ed cos precedentes, razoando que quer\u00eda celebrar a s\u00faa inauguraci\u00f3n en cada un dos tres principais grupos insulares de Filipinas: Luz\u00f3n, Visayas e Mindanao. A s\u00faa primeira inauguraci\u00f3n tam\u00e9n rompeu cos precedentes cando xurou o cargo no santuario de Mar\u00eda Ra\u00ed\u00f1a da Paz o 20 de xaneiro de 2001, durante a Segunda Revoluci\u00f3n do Poder Popular que apartou a Joseph Estrada do cargo. \nNo pasado, t\u00e9\u00f1ense celebrado elecci\u00f3ns en novembro e a inauguraci\u00f3n do presidente o 30 de decembro (D\u00eda de Rizal). Deste xeito cando a inauguraci\u00f3n se celebraba na tribuna de Quirino, o novo presidente pod\u00eda ver o Monumento a Rizal no aniversario da s\u00faa morte. Ferdinand Marcos trasladou as datas das elecci\u00f3ns e a inauguraci\u00f3n a maio e xu\u00f1o, respectivamente, e segue sendo as\u00ed ata hoxe. \nO c\u00f3digo de vestiario na cerimonia inaugural moderna \u00e9 tradicional, roupa formal filipina, chamada comunmente \"filipiniana.\" As mulleres deben levar terno e baro't saya (a\u00ednda que tam\u00e9n se permiten vestimentas doutros grupos ind\u00edxenas), mentres que os homes visten o tagalo \"barong tagalog\". Os non filipinos que asisten \u00e1 cerimonia poden levar as s\u00faas respectivas versi\u00f3ns de roupa formal, pero os diplom\u00e1ticos estranxeiros a mi\u00fado acostuman a usar a \"filipiniana\" como xesto de respecto cultural. \nXuramento.\nA Constituci\u00f3n estipula o seguinte xuramento para o presidente e vicepresidente electos, que debe ser pronunciado antes de acceder ao cargo: \nDestituci\u00f3n.\nA C\u00e1mara de Representantes, unha das c\u00e1maras do Congreso bicameral, ten o poder exclusivo de iniciar todos os casos de destituci\u00f3n contra o presidente, o vicepresidente, os membros do Tribunal Supremo, os membros das comisi\u00f3ns constitucionais e o defensor do pobo. Cando un terzo dos seus membros aproban os artigos de destituci\u00f3n, transm\u00edteselle ao Senado de Filipinas, que xulga e decide, como tribunal de destituci\u00f3n, o caso de destituci\u00f3n. No Senado, membros seleccionados da C\u00e1mara de Representantes act\u00faan como fiscais e os senadores act\u00faan como xu\u00edces, mentres que o presidente do Senado e o presidente do Tribunal Supremo, presiden conxuntamente as actuaci\u00f3ns. Para que a destituci\u00f3n se faga efectiva requ\u00edrese un m\u00ednimo de dous terzos (\u00e9 dicir, 16 de 24 membros) de votos a favor do Senado. Se un intento de destituci\u00f3n non ten \u00e9xito ou o cargo \u00e9 absolto, non se poder\u00e1n presentar novos casos contra el durante polo menos un ano completo. \nMotivos de destituci\u00f3n.\nA Constituci\u00f3n enumera como casos de violaci\u00f3n da Constituci\u00f3n a traiz\u00f3n, o suborno, as trampas e a corrupci\u00f3n, outros delitos graves e a traiz\u00f3n da confianza p\u00fablica como motivo de destituci\u00f3n do presidente. O mesmo tam\u00e9n se aplica ao vicepresidente, aos membros do Tribunal Supremo, aos membros das comisi\u00f3ns constitucionais e ao defensor do pobo. \nIntentos e procedementos da destituci\u00f3n.\nJoseph Ej\u00e9rcito Estrada.\nJoseph Ej\u00e9rcito Estrada foi o primeiro presidente en someterse a un \"impeachment\" cando a C\u00e1mara de Representantes votou para levar o proceso de destituci\u00f3n ao Senado no ano 2000. Non obstante, o xu\u00edzo rematou prematuramente cando os senadores anti-Estrada sa\u00edron da sesi\u00f3n de destituci\u00f3n despois de que os aliados de Estrada no Senado votasen estreitamente para bloquear a apertura dun sobre que en teor\u00eda conti\u00f1a probas cr\u00edticas sobre a riqueza de Estrada. Estrada foi m\u00e1is tarde cesado do cargo durante a Segunda Revoluci\u00f3n do Poder Popular, que o obrigou a abandonar o palacio presidencial e cando o Tribunal Supremo confirmou que a s\u00faa sa\u00edda do palacio era a s\u00faa renuncia \"de facto\". \nGloria Macapagal-Arroyo.\nPresent\u00e1ronse varias propostas de destituci\u00f3n contra Gloria Macapagal-Arroyo pero ningunha chegou ao apoio requirido dun terzo da C\u00e1mara de Representantes.\nT\u00edtulo.\nO t\u00edtulo oficial do xefe de estado e goberno de Filipinas \u00e9 \"presidente de Filipinas\". O t\u00edtulo en filipino \u00e9 \"Pangulo\" (cognado do malaio \"p\u00e9nsula\" ,\"l\u00edder\" ou \"xefe\"). O tratamento honor\u00edfico do presidente \u00e9 \"S\u00faa Excelencia\" ou, adoptado dende o tratamento do Gobernador Xeral de Filipinas durante a ocupaci\u00f3n espa\u00f1ola e americana. \u00a0 \n\"Ulo\" en tagalo significa cabeza, \"Pang\" ref\u00edrese a unha designaci\u00f3n, pang + ulo = cabeza designada. \nT\u00edtulos hist\u00f3ricos.\nO termo \"presidente da Rep\u00fablica de Filipinas\" usado durante a ocupaci\u00f3n xaponesa de Filipinas distinguiu ao goberno do ent\u00f3n presidente Jos\u00e9 Paciano Laurel do goberno exiliado da Mancomunidade presidido por Manuel Luis Quez\u00f3n. A restauraci\u00f3n da Mancomunidade en 1945 e a posterior independencia de Filipinas restauraron o t\u00edtulo de \"presidente de Filipinas\" promulgado na constituci\u00f3n de 1935. A constituci\u00f3n de 1973, a\u00ednda que se refire xeralmente ao presidente como \"presidente de Filipinas\", no artigo XVII, secci\u00f3n 12, utiliza unha vez o termo \"presidente da Rep\u00fablica\". No texto da Proclamaci\u00f3n n\u00ba 1081 que colocou o pa\u00eds baixo a lei marcial en setembro de 1972, o presidente Ferdinand Marcos refer\u00edase constantemente a si mesmo como \"presidente de Filipinas\". \nDiscurso sobre o Estado da Naci\u00f3n.\nO Discurso sobre o Estado da Naci\u00f3n (abreviado como SONA) \u00e9 un evento anual en Filipinas, no que o presidente informa sobre o estado da naci\u00f3n, normalmente na continuaci\u00f3n dunha sesi\u00f3n conxunta do Congreso (a C\u00e1mara de Representantes e o Senado). Este \u00e9 un deber do presidente como se indica no artigo 23, secci\u00f3n 23 da Constituci\u00f3n de 1987). \nMandato e l\u00edmites de mandatos.\nA Constituci\u00f3n de 1935 orixinalmente fixaba o mandato do presidente en seis anos, sen posibilidade de reelecci\u00f3n. En 1940, con todo, modificouse a Constituci\u00f3n de 1935 e o mandato do presidente (e vicepresidente) acurtouse a catro anos, cun l\u00edmite de dous mandatos. Segundo o disposto no documento modificado de 1935, s\u00f3 os presidentes Manuel Luis Quez\u00f3n (1941) e Ferdinand Marcos (1969) foron reelixidos. Os presidentes Sergio Osme\u00f1a (1946), Elpidio Quirino (1953), Carlos Pol\u00edstico Garc\u00eda (1961) e Diosdado Macapagal (1965) fallaron todos na procura dun novo mandato. \nNon obstante, en 1973, o ent\u00f3n presidente e ditador Ferdinand Marcos modificou a Constituci\u00f3n para ampliar a\u00ednda m\u00e1is o seu mandato. En 1981 conseguiu un terceiro mandato, derrotando a Alejo Santos nunhas elecci\u00f3ns boicoteadas polos partidos da oposici\u00f3n que as consideraban fraudulentas. \nA Constituci\u00f3n de 1987 restableceu a prohibici\u00f3n orixinal da reelecci\u00f3n presidencial da Constituci\u00f3n de 1935. En virtude do artigo 7, apartado 4 da actual constituci\u00f3n, o mandato do presidente comezar\u00e1 ao mediod\u00eda do trinta de xu\u00f1o seguinte ao d\u00eda seguinte das elecci\u00f3ns e rematar\u00e1 ao mediod\u00eda da mesma data, seis anos despois. O presidente que ocupa o cargo non pode ser elixido para a reelecci\u00f3n, a\u00ednda que sexa de xeito non consecutivo. Por outra banda, ning\u00fan presidente que cumpra m\u00e1is de catro anos dun mandato presidencial ten ten permitido volver a presentarse ou exercer o cargo de novo. \nCargo vacante.\nAo comezo do mandato.\nSegundo o artigo 7, secci\u00f3n 7 da Constituci\u00f3n de Filipinas, no caso de que o presidente electo non poida ser habilitado, o vicepresidente electo actuar\u00e1 como presidente ata que o presidente electo poida facelo. \nSe ao comezo do mandato do presidente, o presidente electo falecera ou quedara inhabilitado definitivamente, o vicepresidente converterase en presidente.\nEn caso de que ning\u00fan presidente e vicepresidente fose elixido ou habilitado ou cando ambos falecesen ou quedasen inhabilitados definitivamente, o presidente do Senado ou, en caso de incapacidade, o presidente da C\u00e1mara de Representantes, actuar\u00e1 como presidente ata que un presidente ou un vicepresidente sexan elixidos e habilitados.\nDurante o mandato.\nO artigo 7, secci\u00f3ns 8 e 11, da Constituci\u00f3n de Filipinas, establece as normas de sucesi\u00f3n \u00e1 presidencia. En caso de morte, incapacidade permanente, destituci\u00f3n do cargo ou renuncia do presidente, o vicepresidente converterase no presidente para cumprir o tempo restante do mandato. En caso de falecemento, incapacidade permanente, destituci\u00f3n do cargo ou renuncia do presidente e do vicepresidente; o presidente do Senado ou, en caso de incapacidade, o presidente da C\u00e1mara de Representantes, actuar\u00e1 ent\u00f3n como presidente ata que fose elixido e habilitado o presidente ou o vicepresidente. \nO Congreso debe dispor, por lei, quen exercer\u00e1 como presidente en caso de morte, incapacidade permanente ou renuncia do presidente en funci\u00f3ns. Exercer\u00e1 ata que o presidente ou o vicepresidente sexan elixidos e habilitados e estar\u00e1 suxeito \u00e1s mesmas restrici\u00f3ns de poderes e descualificaci\u00f3ns que o presidente en funci\u00f3ns. \nA li\u00f1a de sucesi\u00f3n presidencial segundo o artigo 7, secci\u00f3n 8 da Constituci\u00f3n de Filipinas, est\u00e1 formada polo vicepresidente, o presidente do Senado e o presidente da C\u00e1mara de Representantes, nesta orde. \nA li\u00f1a de sucesi\u00f3n presidencial actual (maio de 2020) \u00e9: \nNotas: \nPrivilexios do cargo.\nAntes de que o palacio de Malaca\u00f1ang fose designado como residencia oficial do presidente, varios edificios funcionarion como residencia do xefe do executivo. O gobernador xeral espa\u00f1ol, o cargo de maior rango en Filipinas durante a \u00e9poca espa\u00f1ola, resid\u00eda no Palacio do Gobernador dentro da cidade amurallada de Intramuros. Non obstante, tras un terremoto en 1863, o Palacio do Gobernador foi destru\u00eddo e a residencia e oficina do gobernador xeral trasladouse ao palacio de Malaca\u00f1ang. Durante a Revoluci\u00f3n Filipina, o presidente Aguinaldo residiu na s\u00faa propia casa en Kawit, Cavite. Despois da s\u00faa derrota na guerra filipino-estadounidense, Aguinaldo trasladou a capital de Filipinas a diferentes sitios mentres loitaba coas forzas americanas. Cando os americanos ocuparon Filipinas, tam\u00e9n usaron o palacio como residencia oficial. Durante a ocupaci\u00f3n xaponesa de Filipinas, as oficinas gobernamentais e a residencia presidencial traslad\u00e1ronse a Baguio, e usouse como residencia oficial A Mansi\u00f3n. Pola s\u00faa banda, Quez\u00f3n, presidente da Mancomunidade Filipina resid\u00eda no Hotel Omni Shoreham, en Washington DC. Despois da restauraci\u00f3n da independencia, fix\u00e9ronse plans para a construci\u00f3n dunha nova residencia presidencial que substituir\u00eda a Malaca\u00f1ang nunha nova capital, Quez\u00f3n. Con todo, os plans non prosperaron e a residencia oficial do presidente seguiu sendo o palacio de Malaca\u00f1ang, en Manila. \nO nome filipino \"Malaca\u00f1ang\" deriva da frase tagala \"may lak\u00e1n diy\u00e1n\" (\"hai un nobre al\u00ed\"), acurtada m\u00e1is tarde a \"Malakany\u00e1ng\" . \nO palacio de Malaca\u00f1ang funciona como residencia oficial do presidente de Filipinas, un privilexio ao que ten dereito conforme ao artigo VII, secci\u00f3n 6 da Constituci\u00f3n. O Palacio est\u00e1 situado ao longo da marxe norte do r\u00edo Pasig, ao longo da r\u00faa JP Laurel no distrito de San Miguel, Manila. \nO palacio de Malaca\u00f1ang est\u00e1 representado no reverso do billete de 20 pesos filipinos, nas series Pilipino, Ang Bagong Lipunan, New Design e a actual serie New Generation. \nBahay Pangarap.\nA residencia actual do presidente Rodrigo Duterte \u00e9 \"Bahay Pangarap\" (Casa de So\u00f1os), un edificio m\u00e1is pequeno situado xunto ao r\u00edo Pasig no parque Malaca\u00f1ang, que \u00e9 parte do Complexo do Grupo de Seguridade Presidencial, o grupo de escoltas do presidente. O expresidente Aquino foi o primeiro presidente en facer de \"Bahay Pangarap a\" s\u00faa residencia oficial. \nO parque de Malaca\u00f1ang foi orixinalmente constru\u00eddo polo expresidente Manuel Luis Quez\u00f3n como lugar de descanso e lugar para actividades informais e funci\u00f3ns sociais para a familia do presidente. A casa foi constru\u00edda e dese\u00f1ada polo arquitecto Juan Arellano na d\u00e9cada de 1930, e sufriu varias renovaci\u00f3ns. En 2008, a casa foi demolida e reconstru\u00edda en estilo contempor\u00e1neo polo arquitecto Conrad Onglao, e constru\u00eduse unha nova piscina, en substituci\u00f3n da anterior, que databa da \u00e9poca da Mancomunidade. A casa ti\u00f1a orixinalmente s\u00f3 un dormitorio, por\u00e9n foi renovada por Aquino para engadir outros tres dormitorios, unha habitaci\u00f3n de h\u00f3spedes, unha habitaci\u00f3n para o persoal do fogar e un cuarto para a s\u00faa escolta. O parque de Malaca\u00f1ang foi renovado por iniciativa da primeira dama Eva Macapagal, a segunda esposa do presidente Diosdado Macapagal, a principios dos anos 60. Esta renomeou a casa de descanso como \"Bahay Pangarap\". \nDurante o gobrerno de Fidel Valdez Ramos, \"Bahay Pangarap\" foi transformado na casa club do Club de Golf Malaca\u00f1ang. A casa foi posteriormente utilizada pola presidenta Gloria Macapagal-Arroyo para dar a benvida a h\u00f3spedes especiais. Benigno Aquino III deixou claro antes de tomar posesi\u00f3n que rexeitaba vivir no palacio principal, ou na achegada Mansi\u00f3n Arlegui (onde vivira durante o mandato de s\u00faa nai Coraz\u00f3n Aquino e onde se instalou m\u00e1is tarde Ramos), expondo que ambos eran demasiado grandes. Viviu na residencia familiar en Times Street, en Quez\u00f3n, durante os primeiros d\u00edas do seu goberno, pero despois trasladouse a \"Bahay Pangarap\" polos problemas de seguridade para os seus veci\u00f1os que ocasionaba vivir na s\u00faa pequena casa dos anos 70.\nOutras residencias.\nO presidente disp\u00f3n tam\u00e9n doutros complexos a nivel nacional para uso oficial: \nTransporte a\u00e9reo.\nA 250\u00aa Ala Presidencial da Forza A\u00e9rea Filipina ten o mandato de proporcionar un transporte a\u00e9reo seguro e eficiente ao presidente de Filipinas e \u00e1 s\u00faa familia. Nalgunha ocasi\u00f3n, \u00e1 ala tam\u00e9n se lle encargou proporcionar transporte a outros membros do goberno, aos xefes de estado visitantes e outros h\u00f3spedes do estado. \nA frota incl\u00fae: 1 Fokker F28, que se emprega principalmente para as viaxes dom\u00e9sticas do presidente e tam\u00e9n se denomina \"Kalayaan One\" cando o presidente est\u00e1 a bordo, 4 helic\u00f3pteros Bell 412, 3 helic\u00f3pteros Sikorsky S-76, 1 Sikorsky S-70-5 Black Hawk, varios Bell UH-1N Twin Huey, as\u00ed como Fokker F27 Friendships. Para viaxes f\u00f3ra de Filipinas, a Forza A\u00e9rea emprega un Bombardier Global Express ou avi\u00f3ns da compa\u00f1\u00eda a\u00e9rea nacional, Philippine Airlines (PAL). En 1962 us\u00e1ronse voos ch\u00e1rter da Pan American World Airways, tras seren suspendidos os servizos internacionais de Philippine Airlines. Para voos de curta distancia, PAL usou o Boeing 737 ata que este modelo foi substitu\u00eddo polos avi\u00f3ns Airbus A320 e Airbus A321. Para voos de medio e longo percorrido us\u00e1ronse Boeing 747-400 ata a s\u00faa xubilaci\u00f3n en setembro de 2014. Os Airbus A330-300, Airbus A350-900 e Boeing 777-300ER cumpriron desde ent\u00f3n estes papeis. Calquera avi\u00f3n PAL con n\u00famero de voo PR/PAL 001 e sinal de identificaci\u00f3n PHILIPPINE 001 \u00e9 un avi\u00f3n especial operado por Philippine Airlines para transportar ao presidente de Filipinas. \u00c1s veces, o presidente usa avi\u00f3ns privados para viaxes dentro de Filipinas debido a que os aeroportos dalgunhas illas do pa\u00eds te\u00f1en pistas pequenas. \nUn helic\u00f3ptero presidencial Bell 412 estrelouse o 7 de abril de 2009 na monta\u00f1osa provincia de Ifugao ao norte de Manila. A bordo viaxaban oito persoas, entre elas dous subsecretarios do goberno e varios militares. O voo \u00eda en direcci\u00f3n a Ifugao dende Baguio como avanzada da presidenta Macapagal-Arroyo, cando a torre de control do agora desaparecido aeroporto Loakan perdeu a comunicaci\u00f3n co barco varios minutos despois da engalaxe. \nA administraci\u00f3n de Arroyo prev\u00eda mercar outro avi\u00f3n por valor de aproximadamente 1 200 mill\u00f3ns de pesos antes de que rematase o seu mandato en xu\u00f1o de 2010, pero cancelou a compra por outras cuesti\u00f3ns.\nTransporte acu\u00e1tico.\nO BRP Ang Pangulo (BRP de \"Bark\u00f3 ng Rep\u00fablika ng Pilipinas\", \"Barco da Rep\u00fablica de Filipinas\") foi encargado pola armada filipina o 7 de marzo de 1959. Foi constru\u00eddo no Xap\u00f3n durante a administraci\u00f3n do presidente Garc\u00eda como parte das reparaci\u00f3ns xaponesas a Filipinas pola segunda guerra mundial. \u00dasase principalmente para entreter invitados do presidente.\nTransporte terrestre.\nO presidente de Filipinas usa como escolta dous Mercedes-Benz W221 S600 Guard negros e fortemente blindados. En convois, o presidente \u00e9 escoltado polo Grupo de Seguridade Presidencial, que usan principalmente SUVs Nissan Patrol combinados cos seguintes veh\u00edculos: Audi A6, BMW Serie 7, Chevrolet Suburban, Hyundai Equus, Hyundai Starex, Toyota Camry, Toyota Fortuner, Toyota Land Cruiser, motocicletas de 400cc da Polic\u00eda Nacional de Filipinas, Toyota Corolla Altis (variante do coche da polic\u00eda) e outros veh\u00edculos do goberno e ambulancias na cola do convoi. Os coches presidenciais est\u00e1n designados e rexistrados co n\u00famero de matr\u00edcula 1 ou a palabra PANGULO (presidente). A limusina leva a bandeira de Filipinas e, en ocasi\u00f3ns, o estandarte presidencial. \n Para viaxes rexionais, o presidente usa un Toyota Coaster, Mitsubishi Fuso Rosa ou outros veh\u00edculos pertencentes a corporaci\u00f3ns ou axencias gobernamentais ou controladas polo goberno. Neste caso, o Grupo de Seguridade Presidencial escolta ao presidente usando coches da polic\u00eda local cunha ambulancia \u00e1 cola do convoi. \nSeguridade.\nO Grupo de Seguridade Presidencial (abreviado PSG), \u00e9 o principal organismo encargado de proporcionar seguridade ao presidente, ao vicepresidente e aos seus familiares pr\u00f3ximos. Tam\u00e9n ofrecen servizo de protecci\u00f3n para xefes de estado e diplom\u00e1ticos visitantes. \nA diferenza de grupos similares doutros pa\u00edses que protexen a outras figuras pol\u00edticas, o PSG non est\u00e1 obrigado a protexer candidatos \u00e1 presidencia. Con todo, os expresidentes e as s\u00faas familias te\u00f1en dereito a un pequeno grupo de seguridade do PSG. O PSG usa SUVs Nissan Patrol como principais veh\u00edculos de seguridade. \nPost-presidencias.\nDespois de deixar o cargo, varios presidentes ocuparon cargos p\u00fablicos. Entre outros honores, os expresidentes e as s\u00faas familias inmediatas te\u00f1en dereito a sete soldados para a s\u00faa seguridade. \nExpresidentes vivos.\nA data de maio de 2020 hai catro expresidentes vivos:"}
{"id": "498191", "revid": "197", "url": "https://gl.wikipedia.org/wiki?curid=498191", "title": "Himno carlista", "text": ""}
{"id": "498192", "revid": "98629", "url": "https://gl.wikipedia.org/wiki?curid=498192", "title": "Ikonos", "text": "Ikonos ou Ikonos 2 (debido \u00e1 perda do sat\u00e9lite orixinal durante o lanzamento) foi un sat\u00e9lite artificial dos Estados Unidos lanzado o 24 de setembro de 1999 mediante un foguete Athena 2 desde a base Vandenberg da Forza A\u00e9rea.\nCaracter\u00edsticas.\nIkonos foi o primeiro sat\u00e9lite de observaci\u00f3n terrestre privado capaz de sacar imaxes en alta resoluci\u00f3n. Usaba o bus LM-900, fabricado por Lockheed Martin, estabiliz\u00e1base nos tres eixos e o instrumento principal era unha c\u00e1mara cunha resoluci\u00f3n de ata 1 metro. O sat\u00e9lite orixinal foi perdido durante un lanzamento o 27 de abril de 1999 debido a un fallo na separaci\u00f3n da cofia do foguete. Ikonos foi retirado en 2015, despois de 15 anos de servizo, o dobre da vida esperada inicialmente."}
{"id": "498195", "revid": "89787", "url": "https://gl.wikipedia.org/wiki?curid=498195", "title": "Real Federaci\u00f3n Espa\u00f1ola de Automobilismo", "text": "A Real Federaci\u00f3n Espa\u00f1ola de Automobilismo (en ) \u00e9 a m\u00e1xima autoridade deportiva do automobilismo de competici\u00f3n en Espa\u00f1a. Esta entidade, que conta con m\u00e1is de 20.000 socios federados, promove a organizaci\u00f3n de Campionatos, Copas, Trofeos e Desaf\u00edos do panorama nacional, asegurando a aplicaci\u00f3n da normativa e a axeitada realizaci\u00f3n das probas. Forma parte do Consello Mundial da FIA. \nCampionatos.\nActualmente esta entidade leva a cabo os seguintes campionatos, celebrados en territorio espa\u00f1ol:"}
{"id": "498196", "revid": "88215", "url": "https://gl.wikipedia.org/wiki?curid=498196", "title": "Real Federaci\u00f3n Espa\u00f1ola de Automovilismo", "text": ""}
{"id": "498198", "revid": "23204", "url": "https://gl.wikipedia.org/wiki?curid=498198", "title": "Virgo (astrolox\u00eda)", "text": ""}
{"id": "498202", "revid": "3795", "url": "https://gl.wikipedia.org/wiki?curid=498202", "title": "Carneiro (astrolox\u00eda)", "text": "Carneiro, tam\u00e9n chamado Aries ou Ariete, (\u2648\ufe0e) \u00e9 o primeiro signo astrol\u00f3xico do zod\u00edaco e o primeiro de natureza positiva e de calidade cardinal. Simboliza o renacemento e o seu s\u00edmbolo representa os cornos dun carneiro; pertence xunto a Le\u00f3n e Saxitario \u00f3 elemento lume. Est\u00e1 rexido por Marte. O seu signo oposto e complementario \u00e9 Libra."}
{"id": "498204", "revid": "23204", "url": "https://gl.wikipedia.org/wiki?curid=498204", "title": "Aries (astrolox\u00eda)", "text": ""}
{"id": "498206", "revid": "23204", "url": "https://gl.wikipedia.org/wiki?curid=498206", "title": "Ariete (astrolox\u00eda)", "text": ""}
{"id": "498209", "revid": "3795", "url": "https://gl.wikipedia.org/wiki?curid=498209", "title": "Touro (astrolox\u00eda)", "text": "Touro ou Tauro (\u2649\ufe0e) \u00e9 o segundo signo astrol\u00f3xico do zod\u00edaco e o primeiro de calidade fixa e negativa. Segundo a astrolox\u00eda occidental, este signo est\u00e1 rexido polo planeta Venus, terra e natureza, infl\u00fae e presenta calidades semellantes \u00e1 lealdade no contexto da calidade afectiva. O seu signo oposto e complementario \u00e1 vez \u00e9 Escorpi\u00f3n.\nTouro (xunto cos signos Virxe e Capricornio) pertence \u00f3 elemento terra. O seu s\u00edmbolo est\u00e1 representado por un c\u00edrculo con cornos que fai referencia \u00e1 testa dun touro ou dunha vaca. A\u00ednda que existen moitas versi\u00f3ns de como puido xurdir este s\u00edmbolo, a m\u00e1is popular \u00e9 a do Touro de Creta, unha iracunda besta m\u00edtica que habitaba naquela illa, sendo tam\u00e9n a forma que adoptou Zeus cando raptou a Europa. Dende un punto de vista arquet\u00edpico, Touro estar\u00eda estreitamente relacionado co planeta Mercurio \nEn astrolox\u00eda occidental pertencen a este signo os que nacen dende o 20 de abril at\u00e9 o 21 de maio."}
{"id": "498210", "revid": "23204", "url": "https://gl.wikipedia.org/wiki?curid=498210", "title": "Tauro (astrolox\u00eda)", "text": ""}
{"id": "498211", "revid": "3795", "url": "https://gl.wikipedia.org/wiki?curid=498211", "title": "X\u00e9mini (astrolox\u00eda)", "text": "X\u00e9mini ou Xemelgos (\u264a\ufe0e) \u00e9 o terceiro signo astrol\u00f3xico do zod\u00edaco e o segundo de natureza positiva (masculina) e de calidade mut\u00e1bel ou dobre.\nSimboliza a conciencia concreta e est\u00e1 representado polos Di\u00f3scuros, C\u00e1stor e P\u00f3lux. Pertence xunto a Libra e Acuario \u00f3 elemento ar e est\u00e1 rexido por Mercurio. O seu signo oposto \u00e9 Saxitario.\nAs s\u00faas datas asignadas segundo diferentes astr\u00f3logos son do 22 de maio at\u00e9 o 21 de xu\u00f1o ou do 21 de maio at\u00e9 o 21 de xu\u00f1o."}
{"id": "498212", "revid": "23204", "url": "https://gl.wikipedia.org/wiki?curid=498212", "title": "Xemelgos (astrolox\u00eda)", "text": ""}
{"id": "498213", "revid": "3576", "url": "https://gl.wikipedia.org/wiki?curid=498213", "title": "C\u00e1ncer (astrolox\u00eda)", "text": "C\u00e1ncer, tam\u00e9n chamado Cangrexo ou Caranguexo (\u264b\ufe0e) \u00e9 o cuarto signo astrol\u00f3xico do zod\u00edaco e o segundo de natureza negativa e de calidade cardinal. Simboliza a familia e o seu s\u00edmbolo representa un cangrexo, pertencendo xunto a Escorpi\u00f3n e a Pisces \u00f3 elemento auga. Est\u00e1 rexido pola L\u00faa. O seu signo oposto \u00e9 Capricornio.\nConsid\u00e9rase que algu\u00e9n \u00e9 de signo C\u00e1ncer cando nace entre o 23 de xu\u00f1o e o 25 de xullo (Tropical), ou tam\u00e9n do 22 de xu\u00f1o \u00f3 23 de xullo."}
{"id": "498214", "revid": "23204", "url": "https://gl.wikipedia.org/wiki?curid=498214", "title": "Cangrexo (astrolox\u00eda)", "text": ""}
{"id": "498215", "revid": "23204", "url": "https://gl.wikipedia.org/wiki?curid=498215", "title": "Caranguexo (astrolox\u00eda)", "text": ""}
{"id": "498216", "revid": "23204", "url": "https://gl.wikipedia.org/wiki?curid=498216", "title": "Signo astrol\u00f3xico", "text": ""}
{"id": "498217", "revid": "3795", "url": "https://gl.wikipedia.org/wiki?curid=498217", "title": "Le\u00f3n (astrolox\u00eda)", "text": "Le\u00f3n (\u264c\ufe0e) \u00e9 o quinto signo astrol\u00f3xico do zod\u00edaco e o terceiro de natureza positiva e de calidade fixa. Simboliza a forza da vida e o seu s\u00edmbolo representa a melena do le\u00f3n, pertencendo xunto a Carneiro e Saxitario \u00f3 elemento lume. Est\u00e1 rexido polo Sol. O seu signo oposto e complementaio \u00e9 Acuario."}
{"id": "498218", "revid": "5863", "url": "https://gl.wikipedia.org/wiki?curid=498218", "title": "Juan Antonio Prieto Rivas", "text": ""}
{"id": "498221", "revid": "55340", "url": "https://gl.wikipedia.org/wiki?curid=498221", "title": "Sociedade fabiana", "text": ""}
{"id": "498223", "revid": "23204", "url": "https://gl.wikipedia.org/wiki?curid=498223", "title": "Acuario (astrolox\u00eda)", "text": "Augadeiro ou Acuario (\u2652\ufe0e) \u00e9 o und\u00e9cimo signo astrol\u00f3xico do zod\u00edaco, o sexto de natureza positiva e o cuarto de calidade fixa, xunto con Touro, Le\u00f3n e Escorpi\u00f3n. Simboliza a revoluci\u00f3n e o seu s\u00edmbolo representa a sabedor\u00eda no ser. O signo est\u00e1 representado polo carrexador de auga, xa que na antiga Sumeria este era un s\u00edmbolo da difusi\u00f3n da sabedor\u00eda (a auga); pertence xunto a X\u00e9mini e Libra \u00f3 elemento ar. O seu signo oposto \u00e9 Le\u00f3n. Acuario foi tradicionalmente gobernado polo planeta Saturno, mais dende o descubrimento do planeta Urano, este considerouse o seu rexente. \u00d3 ser o d\u00e9cimo primeiro signo do zod\u00edaco, Acuario as\u00f3ciase coa 11.\u00aa casa astrol\u00f3xica."}
{"id": "498224", "revid": "1131", "url": "https://gl.wikipedia.org/wiki?curid=498224", "title": "Saxitario (astrolox\u00eda)", "text": "Saxitario (\u2650\ufe0e) \u00e9 o noveno signo astrol\u00f3xico do zod\u00edaco, o primeiro de natureza positiva e de calidade mut\u00e1bel. Simboliza a conciencia superior e o seu s\u00edmbolo representa a frecha do arqueiro, pertencendo xunto a Carneiro e Le\u00f3n \u00f3 elemento lume. A mitolox\u00eda grega asocia a Saxitario co centauro Quir\u00f3n, quen foi mentor de Aquiles, un heroe da guerra de Troia, na arte do tiro con arco. Est\u00e1 rexido por X\u00fapiter. O seu signo oposto e complementario \u00e9 X\u00e9mini. \nConsid\u00e9rase que algu\u00e9n \u00e9 do signo Saxitario cando nace entre o 21 de novembro e o 21 de decembro."}
{"id": "498225", "revid": "88215", "url": "https://gl.wikipedia.org/wiki?curid=498225", "title": "Rally da Coru\u00f1a de 1991", "text": "O Rally da Coru\u00f1a de 1991 foi a 9\u00aa edici\u00f3n de dito rally. Foi a s\u00e9tima proba da tempada 1991 do Campionato de Galicia de Rally e foi puntuable tam\u00e9n para a Copa de Espa\u00f1a. Celebrouse o 25 de agosto de 1991 e o vencedor foi o asturiano Daniel Alonso.\nResumo.\nO canario \"Carlos\" foi o m\u00e1is r\u00e1pido nos treitos di\u00farnos, pero o seu Mercedes 190E comezou a fallar nos treitos nocturnos e viuse adiantado polo Ford Sierra Cosworth do asturiano Daniel Alonso. Finalmente o motor do Mercedes parou na segunda pasada por Meirama, polo que Alonso conseguiu comodamente a vitoria nun rally que xa ganara dous anos antes. Ademais foi o m\u00e1is r\u00e1pido nos tres dos catro treitos que restaban por disputarse. Tam\u00e9n Manuel Senra abandonou na secci\u00f3n nocturna, ao sufrir unha sa\u00edda de pista e un problema mec\u00e1nico no primeiro dos treitos que a conformaban, Soandres, cando ocupaba a terceira posici\u00f3n. Gonzalo Arche estaba segundo tras o abandono de \"Carlos\" pero perdeu a posici\u00f3n en favor do berciano Antonio Garrido, que quedou finalmente segundo. Miguel Dopico, sobre un Peugeot 309 GTI 16v, chegou \u00e1 meta en cuarta posici\u00f3n."}
{"id": "498226", "revid": "1131", "url": "https://gl.wikipedia.org/wiki?curid=498226", "title": "P\u00edo Troncoso Mart\u00ednez", "text": "P\u00edo Troncoso Mart\u00ednez, nado cara a 1912 e finado en Goi\u00e1n o 29 de marzo de 1979, foi un farmac\u00e9utico e pol\u00edtico galego.\nTraxectoria.\nFarmac\u00e9utico de Goi\u00e1n. No franquismo foi elixido concelleiro en 1948. Foi xefe do Gremio de Industria e Comercio. Foi nomeado alcalde de Tomi\u00f1o a finais de 1951. Cesou como alcalde en xaneiro de 1967. En 1968 foi nomeado alcalde honorario do Concello de Tomi\u00f1o. Finou en Goi\u00e1n o 29 de marzo de 1979, con 66 anos.\nVida persoal.\nCasou con Mar\u00eda Luisa Vicente Mart\u00ednez e foi pai de Mar\u00eda Jos\u00e9, Luis, Juan Ignacio, P\u00edo, Loreto, Francisco Antonio, Bel\u00e9n e Sonsoles Troncoso Vicente."}
{"id": "498230", "revid": "98629", "url": "https://gl.wikipedia.org/wiki?curid=498230", "title": "Gast\u00e3o Cruz", "text": "Gast\u00e3o Santana Franco da Cruz, m\u00e1is co\u00f1ecido como Gast\u00e3o Cruz, nado en Faro o 20 de xullo de 1941 e finado en Lisboa o 20 de marzo de 2022, foi un poeta, cr\u00edtico literario, escritor, escen\u00f3grafo e tradutor portugu\u00e9s.\nBiograf\u00eda.\nLicenciouse en Filolox\u00edia Xerm\u00e1nica pola Facultade de Letras da Universidade de Lisboa. Foi profesor de ensino secundario e lector de Portugu\u00e9s no King's College, pertencente \u00e1 Universidade de Londres. Xa nos tempos de universidade, e despois de ter sido preso no auxee das folgass acad\u00e9micas de 1962, foi un dos organizadores da \"Antologia de Poesia Universit\u00e1ria\" (1964).\nComo poeta, o seu nome aparece inicialmente ligado \u00e1 publicaci\u00f3n colectiva \"Poes\u00eda 61\" (que reuniu a Gast\u00e3o Cruz, Casimiro de Brito, Fiama Hasse Pais Brand\u00e3o, Luiza Neto Jorge e Maria Teresa Horta), unha das principais contribuci\u00f3ns para a renovaci\u00f3n da linguaxe po\u00e9tica portuguesa na d\u00e9cada de 1960. Como cr\u00edtico literario, coordinou a revista \"Outubro\" e colaborou en varios xornais e revistas ao longo dos anos sesenta - \"Seara Nova\", \"O Tempo e o Modo\" ou \"Os Cadernos do Meio-dia\" (publicados baixo a direcci\u00f3n de Casimiro de Brito e Ant\u00f3nio Ramos Rosa). Esa colaboraci\u00f3n foi reunida en volume, co t\u00edtulo \"A Poesia Portuguesa Hoje\" (1973), libro que permanece hoxe como unha referencia para o estudo da poes\u00eda portuguesa da d\u00e9cada dos sesenta.\nDa amizade con Fiama, con quen casou, naceu a paix\u00f3n polo teatro. Gast\u00e3o Cruz foi un dos fundadores do Grupo de Teatro Hoje (1976-1977), para o cal encenificou pezas de Crommelynck, Strindberg, Camus, Tchekov ou \"unha\" adaptaci\u00f3n s\u00faa de \"Uma Abelha na Chuva\" (1977), de Carlos de Oliveira. Algunhas delas foron, por primeira vez, traducidas para portugu\u00e9s polo poeta. Foi igualmente un dos fundadores do Grupo de Teatro de Letras, en 1965.\nCanto \u00e1 s\u00faa poes\u00eda, comezando por asumir unha escrita experimentalista, Gast\u00e3o Cruz adoptou despois formas cl\u00e1sicas como o soneto e a canci\u00f3n, que reflexionan ben, desde os anos 60, a influencia de Cam\u00f5es que, de feito, o autor non desmentiu. As s\u00faas obras est\u00e1n caracterizadas pola contenci\u00f3n cuantitativa, sendo as\u00ed reducido o n\u00famero de textos que compo\u00f1en cada volume.\nO percorrido literario de Gast\u00e3o Cruz inclu\u00edu a traduci\u00f3n de nomes como William Blake, Jean Cocteau, Jude St\u00e9fan e Shakespeare. \"As Doze Can\u00e7\u00f5es de Blake\" que traduciu fan, de feito, parte da s\u00faa bibliograf\u00eda po\u00e9tica.\nO 8 de novembro de 2019 foi agraciado co grao de Grande-Oficial da Orde do Infante D. Henrique."}
{"id": "498233", "revid": "5863", "url": "https://gl.wikipedia.org/wiki?curid=498233", "title": "Gerardo Fern\u00e1ndez Troncoso", "text": "Gerardo Fern\u00e1ndez Troncoso foi un pol\u00edtico galego.\nTraxectoria.\nFoi elixido presidente da Federaci\u00f3n Agr\u00edcola de Tomi\u00f1o en 1914. Foi nomeado alcalde de Tomi\u00f1o a finais da ditadura de Primo de Rivera. Volveu ser nomeado alcalde de Tomi\u00f1o en outubro de 1934. Cesou como alcalde logo do triunfo do Frente Popular en febreiro de 1936.\nVida persoal.\nCasou con Clotilde Ozores Mart\u00ednez."}
{"id": "498236", "revid": "1131", "url": "https://gl.wikipedia.org/wiki?curid=498236", "title": "Francisco Pino Carrera", "text": "Francisco Pino Carrera, finado en Forcadela (Tomi\u00f1o) en xaneiro de 1981, foi un empresario e pol\u00edtico galego.\nTraxectoria.\nFoi fiscal municipal suplente de Tomi\u00f1o. Co golpe de Estado do 18 de xullo de 1936 foi nomeado alcalde de Tomi\u00f1o. Cesou como alcalde en 1948.\nVida persoal.\nCasou con Fructuosa Vicente \u00c1lvarez e foi pai de Daniel Pino Vicente."}
{"id": "498237", "revid": "1131", "url": "https://gl.wikipedia.org/wiki?curid=498237", "title": "Nercellas", "text": ""}
{"id": "498238", "revid": "1131", "url": "https://gl.wikipedia.org/wiki?curid=498238", "title": "Nete", "text": ""}
{"id": "498239", "revid": "1131", "url": "https://gl.wikipedia.org/wiki?curid=498239", "title": "N\u00e9toma", "text": ""}
{"id": "498240", "revid": "1131", "url": "https://gl.wikipedia.org/wiki?curid=498240", "title": "Nemenzo", "text": "O top\u00f3nimo galego Nemenzo pode referirse a:"}
{"id": "498241", "revid": "89787", "url": "https://gl.wikipedia.org/wiki?curid=498241", "title": "Jerry Sloan", "text": "Gerald Eugene Sloan, nado o 28 de marzo de 1942 en McLeansboro, Illinois, e finado o 22 de maio de 2020 en Salt Lake City Utah, foi un xogador e adestrador estadounidense de baloncesto profesional, membro do Basketball Hall of Fame.\nSloan foi o quinto adestrador da historia da National Basketball Association (NBA) en alcanzar as 1000 vitorias, e \u00e9 un dos dous adestradores na historia da NBA en conseguir 1000 vitorias cun equipo, os Utah Jazz. Ademais \u00e9 o adestrador que dirixiu a un equipo durante m\u00e1is tempo na historia da NBA, sendo a tempada 2009\u201310 a s\u00faa 22\u00aa tempada como adestrador dos Jazz. Sloan clasificou \u00f3s Jazz para os playoffs da NBA durante 15 tempadas consecutivas, de 1989 a 2003. Malia non ser elixido nunca Adestrador do Ano, \u00e9 un dos catro adestradores da historia da NBA con 15 ou m\u00e1is tempadas consecutivas cun r\u00e9cord de vitorias positivo, xunto a Gregg Popovich, Pat Riley e Phil Jackson. Chegou \u00e1s Finais da NBA en d\u00faas ocasi\u00f3ns (1997 e 1998), pero perdeu ambas contra os Chicago Bulls.\nO 10 de febreiro de 2011, Sloan deixou o posto de adestrador dos Jazz. O 19 de xu\u00f1o de 2013, os Jazz anunciaron a volta de Sloan como axudante de scout. O 22 de maio de 2020, Jerry Sloan faleceu tras unha longa enfermidade."}
{"id": "498242", "revid": "1131", "url": "https://gl.wikipedia.org/wiki?curid=498242", "title": "Netos", "text": "O top\u00f3nimo galego Netos pode referirse a:"}
{"id": "498243", "revid": "1131", "url": "https://gl.wikipedia.org/wiki?curid=498243", "title": "Os Netos", "text": ""}
{"id": "498249", "revid": "1131", "url": "https://gl.wikipedia.org/wiki?curid=498249", "title": "Niveiro", "text": "O top\u00f3nimo galego Niveiro pode referirse a:"}
{"id": "498251", "revid": "1131", "url": "https://gl.wikipedia.org/wiki?curid=498251", "title": "Ni\u00f1arellos", "text": "O top\u00f3nimo galego Ni\u00f1arellos pode referirse a:"}
{"id": "498252", "revid": "1131", "url": "https://gl.wikipedia.org/wiki?curid=498252", "title": "Ni\u00f1arelle", "text": "O top\u00f3nimo galego Ni\u00f1arelle pode referirse a:"}
{"id": "498253", "revid": "1822", "url": "https://gl.wikipedia.org/wiki?curid=498253", "title": "Nicolao", "text": "Nicolao \u00e9 unha variante dialectal do antrop\u00f3nimo masculino Nicol\u00e1s ou Nicolau. Como top\u00f3nimo pode referirse a:"}
{"id": "498254", "revid": "1131", "url": "https://gl.wikipedia.org/wiki?curid=498254", "title": "Nieva", "text": ""}
{"id": "498255", "revid": "1131", "url": "https://gl.wikipedia.org/wiki?curid=498255", "title": "Nigrofe", "text": ""}
{"id": "498256", "revid": "1131", "url": "https://gl.wikipedia.org/wiki?curid=498256", "title": "Nimo", "text": ""}
{"id": "498257", "revid": "1131", "url": "https://gl.wikipedia.org/wiki?curid=498257", "title": "Nin\u00e1ns", "text": ""}
{"id": "498258", "revid": "1131", "url": "https://gl.wikipedia.org/wiki?curid=498258", "title": "Nine", "text": ""}
{"id": "498259", "revid": "1131", "url": "https://gl.wikipedia.org/wiki?curid=498259", "title": "O Ni\u00f1o de Azor", "text": ""}
{"id": "498260", "revid": "1131", "url": "https://gl.wikipedia.org/wiki?curid=498260", "title": "Ni\u00f1o do Azor", "text": ""}
{"id": "498261", "revid": "1131", "url": "https://gl.wikipedia.org/wiki?curid=498261", "title": "Ni\u00f3n", "text": ""}
{"id": "498262", "revid": "1131", "url": "https://gl.wikipedia.org/wiki?curid=498262", "title": "Nixela", "text": ""}
{"id": "498263", "revid": "4817", "url": "https://gl.wikipedia.org/wiki?curid=498263", "title": "Inmarsat", "text": "Inmarsat \u00e9 o nome dunha compa\u00f1\u00eda brit\u00e1nica de telecomunicaci\u00f3ns orixinada na organizaci\u00f3n intergubernamental do mesmo nome e que pasou a denominarse International Mobile Satellite Organization. A privatizaci\u00f3n de Inmarsat tivo lugar en abril de 1999 e foi a primeira organizaci\u00f3n de sat\u00e9lites en ser privatizada. Comercializa os sat\u00e9lites de comunicaci\u00f3ns en \u00f3rbita xeoestacionaria do mesmo nome.\nMarisat 1, 2 e 3.\nOs tres sat\u00e9lites Marisat foron os primeiros usados pola organizaci\u00f3n cando a\u00ednda era p\u00fablica para ofertar servizos a buques nos oc\u00e9anos Atl\u00e1ntico, Pac\u00edfico e \u00cdndico. Usaban o bus HS-356 de Hughes Aircraft Company e todos foron lanzados en 1976 usando foguetes Delta 2914. Usaban a banda L, a banda C e a UHF para as s\u00faas comunicaci\u00f3ns. Cada sat\u00e9lite ti\u00f1a unha masa de 650 kg, forma cil\u00edndrica e estabilizaci\u00f3n mediante xiro. A enerx\u00eda era proporcionada por 7000 c\u00e9lulas solares que recubr\u00edan a s\u00faa superficie, dando ata 330 W de potencia.\nMARECS A, B e B2.\nOs dous sat\u00e9lites MARECS (\"Maritime European Communications satellite\") operativos, A e B2 (o B perdeuse durante o lanzamento) foron os seguintes sat\u00e9lites de Inmarsat. Usaban o busc ECS, ti\u00f1an unha masa de 1060 kg e estabiliz\u00e1banse nos tres eixos. Os dous paneis solares proporcionaban 955 W de potencia, alimentando d\u00faas bater\u00edas de n\u00edquel-cadmio para os per\u00edodos de eclipse. Usaban transpondedores nas bandas C e L para as comunicaci\u00f3ns. Foron lanzados en 1981 e 1984 mediante foguetes Ariane 1 e Ariane 3.\nInmarsat-2 F1, 2, 3, 4.\nRepresentan a segunda xeraci\u00f3n de sat\u00e9lites Inmarsat. Lanzados entre 1990 e 1992 mediante foguetes Delta e Ariane, usaban o bus Eurostar 1000 e estabiliz\u00e1banse nos tres eixos. Te\u00f1en unha masa de 1310 kg.\nInmarsat-3 F1, 2, 3, 4 e 5.\nOs Inmarsat da serie 3 foron fabricados por Lockheed Martin usando o bus AS 4000, coa carga \u00fatil constru\u00edda por Matra Marconi Space. Levan a bordo transpondedores en banda L e C e foron lanzados entre 1996 e 1998.\nInmarsat-4 F1, 2, 3 e 4.\nOs Inmarsat 4 foron a cuarta xeraci\u00f3n de sat\u00e9lites Inmarsat, constru\u00eddos baixo o bus Eurostar 3000GM por Astrium. Te\u00f1en dez veces a capacidade da xeraci\u00f3n anterior en canto a comunicaci\u00f3ns e proporcionan servizos m\u00f3biles e de alta velocidade. Usan exclusivamente a banda L e foron lanzados entre 2005 e 2008.\nInmarsat-4A F4 (Alphasat).\nInmarsat-4A F4, tam\u00e9n chamado \"Alphasat\", foi un sat\u00e9lite conxunto entre a ESA e Inmarsat usando o bus Alphabus para validalo comercialmente. O sat\u00e9lite usa un novo procesador de sinais e ten un reflector para a antena de 12 m de di\u00e1metro. Ten unha masa de 6649 kg, os paneis proporcionanlle 12 kW de potencia e ten unha vida esperada de 15 anos. Usa transpondedores exclusivamente en banda L e foi lanzado o 25 de xullo de 2013 mediante un foguete Ariane 5.\nInmarsat-5 F1, 2, 3 e 4.\nCada sat\u00e9lite Inmarsat-t leva a bordo 89 transpondedores en banda Ka. Usan o bus BSS 702HP de Boeing e te\u00f1en unha masa duns 6000 kg. Os paneis solares proporcionanlles ata 15 kW de potencia e usan un sistema de propulsi\u00f3n i\u00f3nica para as s\u00faas manobras.\nInmarsat-S-EAN (HellasSat 3).\nInmarsat-S-EAN \u00e9 produto da alianza entre Inmarsat e HellasSat. Constru\u00eddo por Thales Alenia Space sobre o bus Spacebus 4000C4, ten unha masa de 5780 kg, un tempo esperado de vida de 15 anos e leva a bordo transpondedores en banda S, banda Ku e banda Ka. Foi lanzado o 28 de xu\u00f1o de 2017 mediante un Ariane 5.\nInmarsat-5 F5.\nO Inmarsat-5 F5, constru\u00eddo por Thales Alenia Space sobre o bus Spacebus 4000B2, ten unha masa de 4008 kg, 16 anos de esperanza de vida e 72 transpondedores en banda Ka. Os seus paneis solares proporci\u00f3nanlle 6,8 kW de potencia e foi lanzado o 26 de novembro de 2019 mediante un Ariane 5.\nInmarsat-6 F1 e F2.\nInmarsat-6 F1 e F2 pertencen \u00e1 sexta xeraci\u00f3n de sat\u00e9lites Inmarsat e est\u00e1n pensados para aumentar os servizos sobre banda L e banda Ka. Foron constru\u00eddos por Airbus Defence and Space usando o bus Eurostar-3000EOR. Te\u00f1en unha masa de 5470 kg, unha antena de 9 m de apertura para banda L, nove antenas multifeixe para banda Ka e dous paneis solares. O Inmarsat-6 F1 foi lanzado o 22 de decembro de 2021 mediante un foguete H-2A e o F2 foi lanzado o 18 de febreiro de 2023 mediante un Falcon 9."}
{"id": "498264", "revid": "72012", "url": "https://gl.wikipedia.org/wiki?curid=498264", "title": "Marisat 3", "text": ""}
{"id": "498265", "revid": "72012", "url": "https://gl.wikipedia.org/wiki?curid=498265", "title": "Marisat 1", "text": ""}
{"id": "498266", "revid": "72012", "url": "https://gl.wikipedia.org/wiki?curid=498266", "title": "Marisat 2", "text": ""}
{"id": "498267", "revid": "72012", "url": "https://gl.wikipedia.org/wiki?curid=498267", "title": "MARECS B", "text": ""}
{"id": "498268", "revid": "72012", "url": "https://gl.wikipedia.org/wiki?curid=498268", "title": "MARECS 1", "text": ""}
{"id": "498269", "revid": "72012", "url": "https://gl.wikipedia.org/wiki?curid=498269", "title": "MARECS 2", "text": ""}
{"id": "498270", "revid": "72012", "url": "https://gl.wikipedia.org/wiki?curid=498270", "title": "Inmarsat-2 F2", "text": ""}
{"id": "498271", "revid": "72012", "url": "https://gl.wikipedia.org/wiki?curid=498271", "title": "Inmarsat-2 F1", "text": ""}
{"id": "498272", "revid": "72012", "url": "https://gl.wikipedia.org/wiki?curid=498272", "title": "Inmarsat-2 F3", "text": ""}
{"id": "498273", "revid": "72012", "url": "https://gl.wikipedia.org/wiki?curid=498273", "title": "Inmarsat-2 F4", "text": ""}
{"id": "498274", "revid": "72012", "url": "https://gl.wikipedia.org/wiki?curid=498274", "title": "Inmarsat-3 F4", "text": ""}
{"id": "498275", "revid": "72012", "url": "https://gl.wikipedia.org/wiki?curid=498275", "title": "Inmarsat-3 F5", "text": ""}
{"id": "498276", "revid": "72012", "url": "https://gl.wikipedia.org/wiki?curid=498276", "title": "Inmarsat-3 F1", "text": ""}
{"id": "498277", "revid": "72012", "url": "https://gl.wikipedia.org/wiki?curid=498277", "title": "Inmarsat-3 F3", "text": ""}
{"id": "498278", "revid": "72012", "url": "https://gl.wikipedia.org/wiki?curid=498278", "title": "Inmarsat-4 F1", "text": ""}
{"id": "498279", "revid": "72012", "url": "https://gl.wikipedia.org/wiki?curid=498279", "title": "Inmarsat-4 F3", "text": ""}
{"id": "498280", "revid": "72012", "url": "https://gl.wikipedia.org/wiki?curid=498280", "title": "Inmarsat-5 F1", "text": ""}
{"id": "498281", "revid": "72012", "url": "https://gl.wikipedia.org/wiki?curid=498281", "title": "Inmarsat-5 F2", "text": ""}
{"id": "498282", "revid": "72012", "url": "https://gl.wikipedia.org/wiki?curid=498282", "title": "Inmarsat-5 F3", "text": ""}
{"id": "498283", "revid": "72012", "url": "https://gl.wikipedia.org/wiki?curid=498283", "title": "Alphasat", "text": ""}
{"id": "498284", "revid": "72012", "url": "https://gl.wikipedia.org/wiki?curid=498284", "title": "Inmarsat-S-EAN", "text": ""}
{"id": "498285", "revid": "72012", "url": "https://gl.wikipedia.org/wiki?curid=498285", "title": "Inmarsat-5 F5", "text": ""}
{"id": "498286", "revid": "72012", "url": "https://gl.wikipedia.org/wiki?curid=498286", "title": "Inmarsat-5 F4", "text": ""}
{"id": "498296", "revid": "1131", "url": "https://gl.wikipedia.org/wiki?curid=498296", "title": "Masacre de Gonagala", "text": "O masacre de Gonagala foi un acto terrorista que se cometeu o 18 de setembro de 1999 na pequena aldea de Gonagala, situado no distrito de Ampara en Sri Lanka. Durante a noite intrusos mataron a machetadas 50 homes, mulleres e nenos. As mortes atribu\u00edronse ao Tigres de Liberaci\u00f3n do Tamil Eelam.\nO de Gonagala constit\u00fae un dos moitos ataques atribu\u00eddos aos TLTE. As\u00ed e todo, este foi especialmente notorio, xa que a diferenza de ataques previos, boa parte dos aproximadamente 75 activistas que tomaron parte na acci\u00f3n eran mulleres.\nIncidente.\nO incidente ocorreu na madrugada do 18 de setembro de 1999, na Colonia 31 en Ampara. Os militantes do TLTE divididos en dous comandos, un formado por homes e outro no que se inclu\u00edan tanto homes como mulleres, entraron na aldea de Gonagala armados con machetes e mataron 50 civ\u00eds de etnia cingalesa, a maior\u00eda mentres durm\u00edan. Antes de se retiraren, os elementos do TLTE foron a dous asentamentos veci\u00f1os e mataron catro civ\u00eds m\u00e1is. Segundo relatos dos sobreviventes, o comando formado por homes s\u00f3 matou homes mentres o mixto involucrouse na matanza de mulleres e nenos.\nV\u00edtimas.\nDun total de 54 v\u00edtimas do masacre, contando os mortos dos asentamentos pr\u00f3ximos, 27 eran homes, 17 mulleres e 10 nenos. D\u00faas das mulleres estaban embarazadas. Segundo expertos forenses s\u00f3 unha v\u00edtima foi morreu por disparos de rev\u00f3lver, mentres que mataron o resto con coitelos ou machetes. Houbo catro civ\u00eds feridos de gravidade.\nTestemu\u00f1as oculares.\nHerath Mudiyansalege Premasiri, un labrego sobrevivente de 29 anos, deu unha descrici\u00f3n dos acontecementos.\"Rematamos tarde e fomos para a cama. Eramos 15, entre familiares e amigos que vi\u00f1eran participar nun ritual funerario. Eu estaba a durmir s\u00f3 no meu cuarto e sobre as d\u00faas da ma\u00f1\u00e1 o\u00edn un fato de xente batendo na porta e despois irromperon na casa\"\nOutro habitante da aldea, un polic\u00eda que durante os acontecementos estaba nun posto de control afastado, ao volver \u00e1 s\u00faa casa pola ma\u00f1\u00e1, atopou \u00e1 s\u00faa esposa embarazada, dous nenos, os seus pais e mais a cu\u00f1ada mortos.\nCultura popular.\nEste incidente e os acontecementos inmediatos son o cerne do argumento do filme srilank\u00e9s en cingal\u00e9s \"Gamani\" (2011)."}
{"id": "498298", "revid": "89787", "url": "https://gl.wikipedia.org/wiki?curid=498298", "title": "Anna Coble", "text": "Anna Jane Coble-Mullen nada en Raleigh, Carolina do Norte en 1936 e finada o 3 de marzo de 2009, foi unha biof\u00edsica americana. Foi a primeira muller negra e obter un doutoramento en biof\u00edsica, e a primeira muller negra contratada na Universidade de Howard.\nTraxectoria.\nAnna Coble, filla dun profesor da Universidade de San Agust\u00edn, interesouse polas matem\u00e1ticas e a f\u00edsica. Estudou matem\u00e1ticas na Universidade Howard, obtendo unha licenciatura en 1958 e unha mestr\u00eda en 1961. Despois de graduarse, ensinou f\u00edsica na Universidade Estatal de Carolina do Norte A&amp;T durante catro anos. Trasladouse \u00e1 Universidade de Illinois en Urbana-Champaign para os seus estudos de posgrao, onde se converteu nunha defensora das minor\u00edas e das mulleres. Completou o seu doutoramento en 1973 baixo a supervisi\u00f3n de Floyd Dunn. Pasou dous anos na Universidade de Washington en St. Louis estudando o impacto do ultras\u00f3n de alta intensidade nas ras. \nInvestigaci\u00f3n.\nCoble volveu \u00e1 Universidade Howard, onde foi a primeira muller negra contratada na facultade. Pasou todo un ver\u00e1n buscando casas para 200 estudantes negros graduados, perdendo a s\u00faa propia investigaci\u00f3n. Durante a s\u00faa estancia na Universidade Howard houbo un recorte de entre o 30 e o 40% nas bolsas de investigaci\u00f3n federais. Formou parte de \"Escribir a trav\u00e9s do curr\u00edculo\". Finalmente foi promovida a Profesora Asociada. \nPertenceu \u00e1 Sociedade Nacional de F\u00edsicos Negros. Foi membro da xunta do Fogar Ionia Whipper, un refuxio para adolescentes abandonadas. Desenvolveu recursos educativos para a Academia Nacional de Ciencias e o Consello Nacional de Investigaci\u00f3n.\nTraballou coa Asociaci\u00f3n Americana para o Avance da Ciencia e a Asociaci\u00f3n Americana de Profesores de F\u00edsica para apoiar aos grupos subrepresentados na ciencia. Un proxecto, o Proxecto da Igrexa Negra da AAAS, levou a ciencia pr\u00e1ctica (hands-on science) \u00e1 mocidade da \u00e1rea de Washington. "}
{"id": "498305", "revid": "23204", "url": "https://gl.wikipedia.org/wiki?curid=498305", "title": "Pisces (astrolox\u00eda)", "text": "Pisces ou Peixes (\u2653\ufe0e) \u00e9 o duod\u00e9cimo signo astrol\u00f3xico do zod\u00edaco, o sexto de natureza negativa (feminina) e de calidade mut\u00e1bel ou dobre.\nSimboliza a disoluci\u00f3n e o seu s\u00edmbolo representa dous peixes nadando en sensos opostos. Pertence, xunto a C\u00e1ncer e Escorpi\u00f3n \u00f3 elemento auga. Est\u00e1 rexido por Neptuno e X\u00fapiter. O seu signo oposto e compatible \u00e9 Virxe."}
{"id": "498306", "revid": "23204", "url": "https://gl.wikipedia.org/wiki?curid=498306", "title": "Peixes (astrolox\u00eda)", "text": ""}
{"id": "498309", "revid": "15490", "url": "https://gl.wikipedia.org/wiki?curid=498309", "title": "Capricornio (astrolox\u00eda)", "text": "Capricornio (\u2651\ufe0e) \u00e9 o d\u00e9cimo signo astrol\u00f3xico do zod\u00edaco, o quinto de natureza negativa (feminina) e de calidade cardinal. Simboliza a sabedor\u00eda e as augas polo deus primordial dos sumerios: Enki; o seu s\u00edmbolo representa a monta\u00f1a, pertencendo xunto a Touro e Virxe \u00f3 elemento terra. Est\u00e1 rexido por Saturno e dentro desa trilox\u00eda de Terra representa a sementeira. O seu signo oposto \u00e9 C\u00e1ncer.\nO s\u00edmbolo astrol\u00f3xico presenta un animal h\u00edbrido: unha cabra con cola de peixe ou monstro mari\u00f1o. A cola de peixe simboliza as augas nutritivas onde nace o ser para elevarse \u00f3 m\u00e1is alto grao de espiritualidade. Representa o alicornio co seu \u00fanico corno protuberante sobre a testa, semellante a unha lanza."}
{"id": "498313", "revid": "74475", "url": "https://gl.wikipedia.org/wiki?curid=498313", "title": "Libra (astrolox\u00eda)", "text": "Libra ou Balanza (\u264e\ufe0e) \u00e9 o s\u00e9timo signo astrol\u00f3xico do zod\u00edaco, o cuarto de natureza positiva e o terceiro de calidade cardinal. Simboliza o equilibrio e a harmon\u00eda e o seu s\u00edmbolo representa a balanza. Pertence xunto a X\u00e9mini e Acuario \u00f3 elemento ar. Est\u00e1 rexido por Venus e o seu signo oposto e complementario \u00e9 Carneiro. \nConsid\u00e9rase que algu\u00e9n \u00e9 do signo Libra cando nace entre o 23 de setembro e o 22 de outubro (Tropical). Tam\u00e9n se estabeleceu do 24 de setembro at\u00e9 o 23 de outubro."}
{"id": "498314", "revid": "23204", "url": "https://gl.wikipedia.org/wiki?curid=498314", "title": "Balanza (astrolox\u00eda)", "text": ""}
{"id": "498316", "revid": "23204", "url": "https://gl.wikipedia.org/wiki?curid=498316", "title": "Escorpi\u00f3n (astrolox\u00eda)", "text": "Escorpi\u00f3n (\u264f\ufe0e) \u00e9 o oitavo signo astrol\u00f3xico do zod\u00edaco, o cuarto de natureza negativa e o terceiro de calidade fixa. Simboliza a destruci\u00f3n e o renacemento, est\u00e1 rexido polos planetas Marte e Plut\u00f3n. Consid\u00e9rase que algu\u00e9n \u00e9 do signo Escorpi\u00f3n cando nace entre o 23 de outubro e o 22 de novembro.\nPertence, xunto a Pisces e C\u00e1ncer, \u00f3 elemento auga, e \u00e9 un dos catro signos de natureza fixa do zod\u00edaco xunto a Touro, Le\u00f3n e Acuario. O seu signo oposto e complementario \u00e1 vez \u00e9 Touro."}
{"id": "498318", "revid": "89787", "url": "https://gl.wikipedia.org/wiki?curid=498318", "title": "Muhammad al-Bukhari", "text": "Ab\u016b \u2018Abd All\u0101h Mu\u1e25ammad ibn Ism\u0101\u2018\u012bl ibn Ibr\u0101h\u012bm ibn al-Mugh\u012brah ibn Bardizbah al-Ju\u2018f\u012b al-Bukh\u0101r\u012b (en ), nado en Bukhara o 21 de xullo de 810 e finado en Khartank o 1 de setembro de 870, tam\u00e9n co\u00f1ecido como Bukh\u0101r\u012b (en ), Imam al-Bukhari ou Imam Bukhari, foi un ulema persa. Escribiu unha colecci\u00f3n do hadith co\u00f1ecida como \"Sahih al-Bukhari\", considerado polos musulm\u00e1ns sunnitas como un nos m\u00e1is aut\u00e9nticos compiladores do hadith. Tam\u00e9n escribiu outros libros como \"Al-Adab al-Mufrad\"..\nTraxectoria.\nNacemento.\nMuhammad ibn Isma\u02bfil al-Bukhari al-Ju\u02bffi naceu despois da oraci\u00f3n do Jumu'ah o venres 21 de xullo de 810 (13 Shawwal 194 AH) na cidade de Bukhara en Transoxiana (actual Uzbekist\u00e1n).\nO seu pai, Ismail ibn Ibrahim, estudoso do hadith, foi alumno e asociado de Malik ibn Anas. Alg\u00fans estudosos iraqu\u00eds contaron narraci\u00f3ns s\u00faas do hadith.\nLi\u00f1axe.\nO bisav\u00f3 Imam Bukhari, al-Mughirah, estableceuse en Bukhara tras aceptar o islam das mans do gobernador de Bukhara, Yaman al-Ju\u02bffi. Como era o costume, converteuse en \"mawla\" de Yaman, e a s\u00faa familia continuou a levar o \"nisbah\" de \"al-Ju\u02bffi\".\nO pai de Al-Mughirah, Bardizbah, \u00e9 o devanceiro co\u00f1ecido m\u00e1is antigo de Bukhari de acordo coa maior\u00eda dos estudosos e historiadores. Era un mago zoroastrista e faleceu como tal. As-Subki \u00e9 o \u00fanico estudoso que menciona o pai de Bardizbah, que dixo que se chamaba Bazzabah (en ). Pouco se sabe de Bardizbah ou de Bazzabah, ag\u00e1s que eran persas e segu\u00edan a relixi\u00f3n do seu pobo. Os historiadores tampouco te\u00f1en informaci\u00f3n sobre o av\u00f3 de Bukhari, Ibrahim ibn al-Mughirah.\nEstudos do Hadith e viaxes.\nO historiador al-Dhahabi describiu os primeiros anos da s\u00faa vida acad\u00e9mica:\nAos dezaseis anos, el, o seu irm\u00e1n e a nai vi\u00fava, fixeron a peregrinaci\u00f3n \u00e1 Meca. Dende al\u00ed realizou unha serie de viaxes para incrementar o seu co\u00f1ecemento do hadith. Visitou todos os centros de aprendizaxe isl\u00e1mica importantes nesa \u00e9poca, falou con estudosos e intercambiou informaci\u00f3n sobre o hadith.\nPosteriormente volveu a Bukhara, e al\u00ed redactou o seu \"al-Jami' as-Sahih\", colecci\u00f3n de 7275 tradici\u00f3ns, clasificadas en cap\u00edtulos para permitir a creaci\u00f3n dunha base para un sistema completo de xurisprudencia sen o uso dunha lei especulativa.\nO seu libro \u00e9 amplamente reco\u00f1ecido entre os sunnitas e est\u00e1 considerado a colecci\u00f3n m\u00e1is aut\u00e9ntica do hadith, mesmo por diante de Muwatta Imam Malik e do estudante de Bukhari Muslim ibn al-Hajjaj. Moitos estudosos sunnitas consid\u00e9rano segundo s\u00f3 despois do Cor\u00e1n en termos de autenticidade. Tam\u00e9n compuxo outros libros, inclu\u00eddo \"al-Adab al-Mufrad\", colecci\u00f3n de hadiths sobre \u00e9tica e formas, e dous libros con biograf\u00edas de narradores de hadith.\n\u00daltimos anos.\nO ano 864/250, estableceuse en Nishapur. Foi al\u00ed onde co\u00f1eceu a Muslim ibn al-Hajjaj. Foi considerado o seu alumno, e finalmente coleccionista e organizador da colecci\u00f3n de hadith \"Sahih Muslim\", segunda s\u00f3 despois da de al-Bukhari. Os problemas pol\u00edticos lev\u00e1rono a marchar a Khartank, aldea pr\u00f3xima de Samarcanda, onde faleceu o ano 870/256.\nMausoleo.\nA tumba sit\u00faase no complexo de Imam al-Bukhari, na aldead de Hartang, a 25 quil\u00f3metros de Samarcanda. Foi restaurada en 1998 despois de s\u00e9culos abandono e deterioraci\u00f3n. O complexo consiste na tumba, unha mesquita, unha madrassah, biblioteca e unha pequena colecci\u00f3n de cor\u00e1ns. A tumba a nivel do chan \u00e9 s\u00f3 un cenotafio, e a tumba real est\u00e1 nunha pequena cripta baixo a estrutura moderna."}
{"id": "498319", "revid": "89787", "url": "https://gl.wikipedia.org/wiki?curid=498319", "title": "Mia Khalifa", "text": "Mia Khalifa (en ), nada en Beirut o 10 de febreiro de 1993, \u00e9 unha celebridade de Internet, comentarista deportiva, e modelo de c\u00e1mara web libanesa-norteamericana. Foi actriz pornogr\u00e1fica de 2014 a 2015.\nTraxectoria.\nMia naceu no seo dunha familia cat\u00f3lica e estudou nunha escola privada francesa en Beirut, e al\u00ed aprendeu a falar ingl\u00e9s. En xaneiro de 2001 toda a s\u00faa familia trasladouse aos Estados Unidos, ao deixar o seu fogar tras a finalizaci\u00f3n do conflito do sur do L\u00edbano (1985\u20132000), e aveci\u00f1ouse no condado de Montgomery en Maryland. Estudou na Nortwest High School de Germantown e logo graduouse en historia pola Universidade de Texas en El Paso. Durante os seus anos universitarios traballou como camareira, fixo nalgunha ocasi\u00f3n de modelo e tam\u00e9n apareceu como auxiliar nun concurso dunha televisi\u00f3n local. En decembro de 2013 instalouse en Miami e empezou a traballar como modelo para espidos.\nKhalifa entrou na industria pornogr\u00e1fica cinematogr\u00e1fica en outubro de 2014, tras captala r\u00faa un axente. F\u00edxose amplamente co\u00f1ecida tras lanzar BangBros un v\u00eddeo en novembro de 2014 no que leva un hijab durante un tr\u00edo, a popularidade chegoulle, as\u00ed, de s\u00fapeto, mais tam\u00e9n a cr\u00edtica por parte de comentaristas e figuras relixiosas, e parte da poboaci\u00f3n do L\u00edbano e do Oriente Medio sentindo a s\u00faa actuaci\u00f3n como unha aldraxe por intentar explotar a s\u00faa orixe. Con m\u00e1is de mill\u00f3n e medio de visitas, Khalifa converteuse na m\u00e1is buscada en Pornhub.\nDespois de chegar ao n\u00famero 1 de Pornhub recibiu ameazas de morte por internet. Os xornais libaneses publicaron artigos cr\u00edticos en Khalifa, que ela considerou artigos triviais por consideralo de pouca importancia comparado coa grave situaci\u00f3n que viv\u00eda a rexi\u00f3n. Nunha entrevista a \"The Washington Post\" Khalifa afirmou que a controvertida escena fora sat\u00edrica e as\u00ed hab\u00eda que tomala e asegurou que os filmes de Hollywood retratan os musulm\u00e1ns de forma ben m\u00e1is negativa que calquera porn\u00f3grafo poder\u00eda facer.\nSegundo datos subministrados por Pornhub, entre o 3 e o 6 de xaneiro de 2015, as buscas de Khalifa multiplic\u00e1ronse por cinco, e arredor dun cuarto desas procuras vi\u00f1an do L\u00edbano, e outra parte importante do veci\u00f1os Siria e Xordania. Por toda a controversia relacionada co hijab, apareceu no n\u00famero cinco da lista das 10 estrelas porno m\u00e1is famosas do mundo realizado en xullo de 2016 pola revista \"Loaded\".\nEn xaneiro de 2015 Khalifa asinou un contrato de permanencia con Bang Bros que a obrigaba a actuar en varios filmes cada mes. Non obstante, d\u00faas semanas despois decidiu deixar a industria pornogr\u00e1fica. As\u00ed e todo, en xaneiro de 2017 xHamster anunciou que Khalifa fora a actriz porno m\u00e1is buscada de 2016. e en 2018 tres anos despois de deixar a industria, a\u00ednda era a segunda persoa m\u00e1is buscada de Pornhub. En agusto de 2019 revelou que s\u00f3 ingresara 12000 d\u00f3lares polo seu traballo no porno e nunca recibira regal\u00edas de Pornhub ou de calquera outro sitio.\nDespois de deixar o porno, Khalifa traballou en Miami como axudante de avogado e contadora antes de se converter nunha personalidade das redes sociais, mant\u00e9n a s\u00faa propia canle en YouTube; emisi\u00f3ns en directo en Twitch e efect\u00faa traballos como modelo de c\u00e1mara web. Con Gilbert Arenas presentou \"Out of Bounds\", un programa diario de deportes na canle Complex News de YouTube entre outubro de 2017 e febreiro de 2018. Tam\u00e9n foi a presentadora a canda Tyler Coe de \"SportsBall\" entre o 16 de xullo e o 30 de outubro de 2018 en RoosterTeeth."}
{"id": "498320", "revid": "98629", "url": "https://gl.wikipedia.org/wiki?curid=498320", "title": "Masacre do Templo Maior", "text": "O Masacre do Templo Maior (ou Masacre de Toxcatl) foi un episodio da conquista de M\u00e9xico en que os espa\u00f1ois masacraron os aztecas no momento en que estes fac\u00edan unha cerimonia no Templo Maior aos deuses Tezcatlipoca e Huitzilopochtli. O respons\u00e1bel do masacre foi Pedro de Alvarado \u2014 alcumado \"Tonatiuh\", \"O Sol\" polos mexicas, pois pensaba tratarse dunha cilada armada polos mexicas. Ao mesmo tempo, Hern\u00e1n Cort\u00e9s encontr\u00e1base na costa do Golfo de M\u00e9xico para combater a P\u00e1nfilo de Narv\u00e1ez que partira de Cuba coa misi\u00f3n de capturalo.\nAntecedentes.\nA chegada a Tenochtitl\u00e1n.\nHern\u00e1n Cort\u00e9s partiu de Cuba para o Iucat\u00e1n en febreiro de 1519 ao mando dunha expedici\u00f3n de once nav\u00edos e pouco m\u00e1is de seiscentos homes. Ao chegar \u00e1 actual illa de Cozumel, Cort\u00e9s informouse da existencia de dous espa\u00f1ois que naufragaran alg\u00fan tempo antes e que viv\u00edan hab\u00eda varios anos entre os maias: Jer\u00f3nimo de Aguilar e Gonzalo Guerrero. Por\u00e9n, soamente o primeiro quixo unirse \u00e1 empresa espa\u00f1ola, pois Gonzalo Guerrero eradaquela cacique dun poboado maia e ti\u00f1a esposa e fillos, dicindo a Aguilar o seguinte:\nJer\u00f3nimo de Aguilar falaba maia e serviu de int\u00e9rprete aos recentemente chegados. A expedici\u00f3n de Cort\u00e9s dirixiuse ao Golfo de M\u00e9xico e na foz do r\u00edo Grijalva os espa\u00f1ois trabaron unha batalla cos nativos do lugar, a cal venceron grazas \u00e1 superioridade que lles confer\u00edan as s\u00faas armas e aos cabalos, animais desco\u00f1ecidos en Am\u00e9rica. Entre as ofrendas que os ind\u00edxenas fixeron aos vencedores, cont\u00e1banse vinte mulleres. Unha delas, Malintzin (chamada Malinche polos espa\u00f1ois), falaba d\u00faas linguas ind\u00edxenas: o maia e o n\u00e1huatl, polo que serviu de int\u00e9rprete de Cort\u00e9s xunto con Jer\u00f3nimo de Aguilar.\nA expedici\u00f3n continuou o seu cami\u00f1o at\u00e9 a un lugar que Juan de Grijalva bautizara un ano antes co nome de San Juan de Ul\u00faa. Al\u00ed chegaron mensaxeiros de Moctezuma Xocoyotzin, o emperador m\u00e1is poderoso de Mesoam\u00e9rica, con ricos presentes para Cort\u00e9s e os seus homes. Moctezuma II fora informado da chegada de seres extraordinarios que vi\u00f1an do outro lado do mar acompa\u00f1ando o deus Quetzalc\u00f3atl que, segundo a lenda, regresar\u00eda un d\u00eda vindo de oriente. Por\u00e9n, Moctezuma soubo despois que os espa\u00f1ois non eran deidades e pediulles que regresasen por onde ti\u00f1an vido.\nPola s\u00faa banda, os conquistadores d\u00e9ronse conta de que Moctezuma dirix\u00eda un rico e poderoso imperio, o que espertou neles un enorme desexo de chegar \u00e1 s\u00faa cidade capital, Tenochtitl\u00e1n. Cort\u00e9s non fixo caso da solicitude de Moctezuma para que abandonase terras mexicanas e al\u00e9n diso ignorou as ordes expresadas de Diego Vel\u00e1zquez para regresar a Cuba. Polo contrario, decidiu marchar para o interior do territorio.\nSubmisi\u00f3n e fundaci\u00f3n dos territorios.\nPara conferir legalidade \u00e1 s\u00faa empresa, Cort\u00e9s fundou xunto de San Juan de Ul\u00faa a primeira poboaci\u00f3n en terra firme, \u00e1 cal chamou Villa Rica de Veracruz; os seus homes elixiron un cabido formado por alcaides e rexedores, nome\u00e1ndoo capit\u00e1n-xeneral. Con esta acci\u00f3n, Cort\u00e9s ficaba xuridicamente suxeito \u00e1 autoridade do rei de Espa\u00f1a, que nesa \u00e9poca era Carlos I, e abandonaba a do gobernador de Cuba.\nCort\u00e9s era un bo estratego militar e non demorou moito at\u00e9 saber que hab\u00eda pobos mesoamericanos que loitaban por manterse independentes do dominio mexica e que pod\u00edan darlle o seu apoio; por esa raz\u00f3n decidiu desmantelar os seus nav\u00edos nas costas de Veracruz. Al\u00ed preto, o cacique totonaca de Zempoala informou os espa\u00f1ois que na s\u00faa marcha para Tenochtitl\u00e1n era conveniente pasaren polo se\u00f1or\u00edo de Tlaxcala, o cal se manti\u00f1a independente.\nRelato dos feitos.\nExisten d\u00faas versi\u00f3ns dos feitos ocorridos en 20 de maio de 1520. Unha \u00e9 a proporcionada polos cronistas das Indias, escritores de formaci\u00f3ns diversas que participaron dunha forma ou outra na conquista daquelas que ser\u00edan durante tres s\u00e9culos posesi\u00f3ns espa\u00f1olas. A outra ficou esquecida durante moito tempo en textos ind\u00edxenas como o c\u00f3dice Ram\u00edrez, o c\u00f3dice Aubin e a \"XIII Relaci\u00f3n\" de Fernando de Alba Ixtlilx\u00f3chitl. Estes textos ind\u00edxenas foron compilados por Miguel Le\u00f3n-Portilla na s\u00faa obra \"Visi\u00f3n de los vencidos\".\nDende a perspectiva dos espa\u00f1ois, Bernal D\u00edaz del Castillo xustifica a agresi\u00f3n contra a nobreza mexicana no Templo Maior, pois segundo se informou, os mexicas ti\u00f1an como obxectivo asasinar a Pedro de Alvarado, quen quedara ao mando das tropas espa\u00f1olas en Tenochtitlan. O masacre produciuse no contexto da celebraci\u00f3n de Toxcatl. A este feito haber\u00eda que sumar o desgusto dos espa\u00f1ois pola celebraci\u00f3n dun ritual que para eles era pag\u00e1n, e que implicou a eliminaci\u00f3n da efixie da Virxe Mar\u00eda e da Cruz que os espa\u00f1ois colocaran no templo de Huitzilopochtli, a prop\u00f3sito da celebraci\u00f3n ind\u00edxena.\nPor\u00e9n, as fontes ind\u00edxenas sinalan que os mexicas solicitaran permiso a Alvarado - que, a prop\u00f3sito, participara no masacre de Cholula, e axi\u00f1a en procesos \"pacificadores\" entre os mixtecos e Tehuantepec, para finalmente morrer na guerra do Mixt\u00f3n - para a realizaci\u00f3n dunha das s\u00faas cerimonias relixiosas m\u00e1is importantes, na cal se efectuaba un ritual semellante \u00e1 comu\u00f1\u00f3n cat\u00f3lica. Pedro de Alvarado autorizou a celebraci\u00f3n do acto relixioso, mais cando os se\u00f1ores mexicas bailaban e estaban desarmados, os espa\u00f1ois pecharon as sa\u00eddas do Templo Maior e abriron fogo contra os \"pipiltin\" mexicas. Os informadores ind\u00edxenas de Bernardino de Sahag\u00fan describiron as\u00ed o episodio:\nOs mexicas tentaron defenderse do inesperado ataque espa\u00f1ol, mais como estaban desarmados non puideron facelo. O resultado do enfrontamento foi un n\u00famero desco\u00f1ecido de mortos. Unha vez perpetrado o masacre, os espa\u00f1ois refuxi\u00e1ronse nas casas onde foran hospedados polos mexicas, e tomaron a Moctezuma Xocoyotzin como prisioneiro. M\u00e1is tarde, os mexicas sitiaron os invasores. Cando Cort\u00e9s regresou do Golfo de M\u00e9xico, encontrou os \u00e1nimos exaltados en Tenochtitl\u00e1n por mor dos acontecementos de 20 de maio, e preparou a evacuaci\u00f3n de Tenochtitlan, que se efectuou en 30 de xu\u00f1o de 1520.\nVinte e dous anos despois, o frade dominico Bartolom\u00e9 de las Casas, na \"relaci\u00f3n\" que fixo ao emperador Carlos \u2014 e que axi\u00f1a se divulgou por toda Europa \u2014 das atrocidades cometidas polos conquistadores, reflexionou o que co\u00f1ec\u00eda do sucedido por testemu\u00f1os alleos. A\u00ednda que con algunha imprecisi\u00f3n (Las Casas sup\u00f3n que houberon moitas festas en sitios distintos, e que en moitas delas se organizaron masacres), a descrici\u00f3n non difire, no esencial, da ind\u00edxena, e a s\u00faa previsi\u00f3n de lembranza perpetua foi acertada:"}
{"id": "498321", "revid": "123507", "url": "https://gl.wikipedia.org/wiki?curid=498321", "title": "R\u00edo Bravo, Am\u00e9rica do Norte", "text": "O R\u00edo Bravo ou Bravo del Norte, nomeado dese modo en M\u00e9xico, ou r\u00edo Grande nos Estados Unidos, \u00e9 un longo r\u00edo do sur dos Estados Unidos e norte de M\u00e9xico que fl\u00fae en direcci\u00f3n sur e sueste a trav\u00e9s de Colorado e Novo M\u00e9xico ata chegar \u00e1 cidade de El Paso (Texas) a partir de onde forma a fronteira sur de Texas (Estados Unidos) e a fronteira norte dos estados mexicanos de Chihuahua, Coahuila, Nuevo Le\u00f3n e Tamaulipas, ata desembocar no golfo de M\u00e9xico (oc\u00e9ano Atl\u00e1ntico). Con 3034\u00a0km de lonxitude, \u00e9 o cuarto r\u00edo m\u00e1is longo de Am\u00e9rica do Norte.\nXeograf\u00eda.\nNace en San Juan Mountains, no suroeste de Colorado. Fl\u00fae un curto tramo cara ao leste e entra en San Luis Valley onde vira cara ao sur entrando en Novo M\u00e9xico. Pasa preto da capital do estado, Santa Fe, e pola cidade m\u00e1is poboada Albuquerque. Atravesa todo o estado e comeza a formar a fronteira entre Texas e Chihuahua, pasando polas cidades xemelgas de El Paso (Texas) e Ciudad Ju\u00e1rez (Chihuahua) e seguindo en direcci\u00f3n sueste recibe o r\u00edo Conchos pola dereita en Ojinaga. A partir de a\u00ed vira bruscamente cara ao nord\u00e9s empezando a formar a fronteira entre Coahuila e Texas, recibe o r\u00edo Pecos e xira novamente cara ao sueste. Pasa polas localidades de Ciudad Acu\u00f1a e Piedras Negras, forma un pequeno tramo da fronteira entre Texas e Nuevo Le\u00f3n, e por \u00faltimo con Tamaulipas, onde pasa polas cidades de Laredo-Nuevo Laredo, McAllen -Reynosa e Brownsville-Matamoros, desembocando pouco despois no golfo de M\u00e9xico.\nHistoria.\nDurante o final da d\u00e9cada de 1830 e principio da de 1840, este r\u00edo foi causa do conflito entre a Rep\u00fablica de Texas e M\u00e9xico, xa que a primeira establec\u00eda a s\u00faa fronteira sur neste r\u00edo, e M\u00e9xico a s\u00faa fronteira norte no r\u00edo Nueces, m\u00e1is cara ao norte. A finais de 1845 a Rep\u00fablica de Texas pasou a formar parte dos Estados Unidos, polo que agora era todo o pa\u00eds o que estaba en guerra cos seus veci\u00f1os do sur (intervenci\u00f3n estadounidense en M\u00e9xico). Como a guerra a ga\u00f1aron os do norte en 1848, a fronteira entre ambos os pa\u00edses pasou a formala o r\u00edo Grande, dende as cidades de El Paso e Ciudad Ju\u00e1rez ata o golfo de M\u00e9xico.\nO 2 de outubro de 1968 o goberno estadounidense declarou como r\u00edo salvaxe e paisax\u00edstico nacional un tramo de 89,6\u00a0km que discorre por Novo M\u00e9xico. O 10 de novembro de 1978 engadiuse \u00e1 declaraci\u00f3n un segundo tramo de 307,6\u00a0km e o 4 de maio de 1994 un terceiro tramo de 20,1\u00a0km (paisax\u00edstico), tam\u00e9n situados no estado de Novo M\u00e9xico.\nO 11 de setembro de 1997 o presidente Bill Clinton designou este r\u00edo como un dos catorce que integran o sistema de r\u00edos do patrimonio estadounidense.\nNavegaci\u00f3n.\nO r\u00edo Grande non \u00e9 navegable, xa que tanto a profundidade como a largura e os obst\u00e1culos na canle dificultan o seu uso para a navegaci\u00f3n fluvial.\nEconom\u00eda.\nNo extremo sur de Texas, na beira norte do r\u00edo Grande at\u00f3pase o Val do R\u00edo Grande onde se cultiva moi produtivamente algod\u00f3n, uvas, sorgo, millo e azucre. Tam\u00e9n \u00e9 un lugar tur\u00edstico."}
{"id": "498322", "revid": "23204", "url": "https://gl.wikipedia.org/wiki?curid=498322", "title": "Masacre de Toxcatl", "text": ""}
{"id": "498323", "revid": "1131", "url": "https://gl.wikipedia.org/wiki?curid=498323", "title": "N\u00f3itegos", "text": ""}
{"id": "498324", "revid": "23204", "url": "https://gl.wikipedia.org/wiki?curid=498324", "title": "Matanza do Templo Maior", "text": ""}
{"id": "498325", "revid": "23204", "url": "https://gl.wikipedia.org/wiki?curid=498325", "title": "Matanza de T\u00f3xcatl", "text": ""}
{"id": "498326", "revid": "1131", "url": "https://gl.wikipedia.org/wiki?curid=498326", "title": "Noallo de Abaixo", "text": ""}
{"id": "498327", "revid": "1131", "url": "https://gl.wikipedia.org/wiki?curid=498327", "title": "Noallo de Arriba", "text": ""}
{"id": "498328", "revid": "23204", "url": "https://gl.wikipedia.org/wiki?curid=498328", "title": "Maia iucateco", "text": ""}
{"id": "498329", "revid": "1131", "url": "https://gl.wikipedia.org/wiki?curid=498329", "title": "Noceda de Abaixo", "text": ""}
{"id": "498330", "revid": "1131", "url": "https://gl.wikipedia.org/wiki?curid=498330", "title": "As Nocedas", "text": ""}
{"id": "498331", "revid": "1131", "url": "https://gl.wikipedia.org/wiki?curid=498331", "title": "As Nocellas", "text": ""}
{"id": "498332", "revid": "1131", "url": "https://gl.wikipedia.org/wiki?curid=498332", "title": "Noche", "text": "O top\u00f3nimo galego Noche pode referirse a:"}
{"id": "498333", "revid": "1131", "url": "https://gl.wikipedia.org/wiki?curid=498333", "title": "Nodar", "text": "O top\u00f3nimo galego Nodar deriva do antrop\u00f3nimo masculino , e pode referirse a:"}
{"id": "498334", "revid": "1131", "url": "https://gl.wikipedia.org/wiki?curid=498334", "title": "Noenlle", "text": ""}
{"id": "498335", "revid": "1131", "url": "https://gl.wikipedia.org/wiki?curid=498335", "title": "Noente", "text": ""}
{"id": "498340", "revid": "624", "url": "https://gl.wikipedia.org/wiki?curid=498340", "title": "Quir\u00f3n", "text": "Segundo a mitolox\u00eda grega, Quir\u00f3n (do ; \"man\") era o centauro superlativo, considerado como o \"m\u00e1is sabio e xusto de t\u00f3dolos centauros\".\nTraxectoria.\nQuir\u00f3n foi notable en toda a mitolox\u00eda grega pola s\u00faa natureza de coidador da xuventude. As s\u00faas habilidades personais tenden a coincidir coas do seu pai adoptivo Apolo, quen ensinou \u00f3 xove centauro a arte da medicina, as herbas, a m\u00fasica, o tiro con arco, a caza, a ximnasia e a profec\u00eda, e f\u00edxoo elevarse por enriba da s\u00faa natureza bestial. Quir\u00f3n era co\u00f1ecido polos seus co\u00f1ecementos e a s\u00faa habelencia na medicina, e a el atrib\u00faeselle o descubrimento da bot\u00e1nica e da farmacia, a ciencia das herbas e a medicina.\nComo os s\u00e1tiros, os centauros eran co\u00f1ecidos por ser salvaxes, luxuriosos, bebedores, violentos estando intoxicados e polo xeral delincuentes sen cultura. Quir\u00f3n, pola contra, era intelixente, civilizado e amable, xa que non estaba directamente relacionado cos outros centauros pola s\u00faa li\u00f1axe. Era o fillo do tit\u00e1n Cronos e da oce\u00e1nide Filira, sendo posiblemente irm\u00e1n de Dolops e Aphrus, o devanceiro e ep\u00f3nimo dos Aphroi, ou os africanos. Quir\u00f3n viviu principalmente no monte Peli\u00f3n; al\u00ed casou coa ninfa Cariclo, con quen tivo tres fillas, Hipe (tam\u00e9n co\u00f1ecida como Melanipe, que quere dicir \"\u00e9gua negra\" ou Euipe, \"\u00e9gua boa\"), Endeide e Ociroe, e un fillo, Caristo. Unha fonte diferente sinala a Aristaeo como o seu fillo.\nComo os outros centauros, Quir\u00f3n foi expulsado posteriormente polos l\u00e1pitas do seu fogar; por\u00e9n, ofrec\u00e9ronse sacrificios na s\u00faa honra polos magnesios at\u00e9 un per\u00edodo moi tard\u00edo, e a familia dos Cheironidae desa zona, que se distinguiron polo seu co\u00f1ecemento na medicina, foron considerados os seus descendentes."}
{"id": "498343", "revid": "1131", "url": "https://gl.wikipedia.org/wiki?curid=498343", "title": "A Nogueira", "text": ""}
{"id": "498344", "revid": "1131", "url": "https://gl.wikipedia.org/wiki?curid=498344", "title": "Nogueira de Abaixo", "text": "O top\u00f3nimo galego Nogueira de Abaixo pode referirse a:"}
{"id": "498345", "revid": "1131", "url": "https://gl.wikipedia.org/wiki?curid=498345", "title": "Nogueira de Arriba", "text": "O top\u00f3nimo galego Nogueira de Arriba pode referirse a:"}
{"id": "498346", "revid": "1131", "url": "https://gl.wikipedia.org/wiki?curid=498346", "title": "Nogarido", "text": "O top\u00f3nimo galego Nogarido pode referirse a:"}
{"id": "498347", "revid": "1131", "url": "https://gl.wikipedia.org/wiki?curid=498347", "title": "O Nogarido", "text": ""}
{"id": "498348", "revid": "1131", "url": "https://gl.wikipedia.org/wiki?curid=498348", "title": "Nogaledo", "text": ""}
{"id": "498349", "revid": "1131", "url": "https://gl.wikipedia.org/wiki?curid=498349", "title": "Nog\u00e1n", "text": ""}
{"id": "498350", "revid": "1131", "url": "https://gl.wikipedia.org/wiki?curid=498350", "title": "Nogareda", "text": ""}
{"id": "498351", "revid": "1131", "url": "https://gl.wikipedia.org/wiki?curid=498351", "title": "Nogaredo", "text": ""}
{"id": "498352", "revid": "1131", "url": "https://gl.wikipedia.org/wiki?curid=498352", "title": "Noguedo", "text": "O top\u00f3nimo galego Noguedo pode referirse a:"}
{"id": "498353", "revid": "1131", "url": "https://gl.wikipedia.org/wiki?curid=498353", "title": "O Noguedo", "text": ""}
{"id": "498354", "revid": "1131", "url": "https://gl.wikipedia.org/wiki?curid=498354", "title": "As Nogueiras", "text": ""}
{"id": "498355", "revid": "1131", "url": "https://gl.wikipedia.org/wiki?curid=498355", "title": "O Nogueiral", "text": ""}
{"id": "498356", "revid": "1131", "url": "https://gl.wikipedia.org/wiki?curid=498356", "title": "O Nogueirido", "text": ""}
{"id": "498357", "revid": "1131", "url": "https://gl.wikipedia.org/wiki?curid=498357", "title": "Nogueir\u00f3 de Abaixo", "text": ""}
{"id": "498358", "revid": "1131", "url": "https://gl.wikipedia.org/wiki?curid=498358", "title": "Nogueir\u00f3 de Arriba", "text": ""}
{"id": "498359", "revid": "1131", "url": "https://gl.wikipedia.org/wiki?curid=498359", "title": "Nogueiroa", "text": ""}
{"id": "498362", "revid": "89787", "url": "https://gl.wikipedia.org/wiki?curid=498362", "title": "Carlos de Oliveira", "text": "Carlos Alberto Serra de Oliveira, m\u00e1is co\u00f1ecido como Carlos de Oliveira, nado en Bel\u00e9n o 10 de agosto de 1921 e finado en Lisboa o 1 de xullo de 1981 foi un escritor portugu\u00e9s.\n\u00c9 un dos grandes poetas do s\u00e9culo XX en Portugal, combinando a preocupaci\u00f3n de intervenci\u00f3n social (neo-realismo) coa reflexi\u00f3n sobre a escrita no propio proceso da s\u00faa produci\u00f3n, o que lle confere \u00e1 s\u00faa obra grande densidade e agudeza nos efec\u00faos diversificados da s\u00faa lectura (\"M\u00e3e Pobre\", 1945, \"Entre Duas Mem\u00f3rias\", 1971). O mesmo se pode dicir das s\u00faas novelas, nas que se detecta unha evoluci\u00f3n da problem\u00e1tica neo-realista m\u00e1is pura (\"Casa na Duna\", 1943) at\u00e9 a s\u00faa elaboraci\u00f3n a trav\u00e9s da sobriedade do sentimento e da protesta.\nBiograf\u00eda.\nCarlos Alberto Serra de Oliveira naceu 10 de agosto de 1921, en Bel\u00e9n, estado do Par\u00e1, Brasil. Fillo de inmigrantes portugueses naquel pa\u00eds, veu aos dous anos para Portugal. A familia f\u00edxase no concello de Cantanhede, na rexi\u00f3n da G\u00e1ndara, m\u00e1is precisamente na vila de Febres, onde o pai exerceu a medicina.\nEn 1933 Carlos de Oliveira m\u00fadase para Co\u00edmbra, co fin de proseguir os estudos secundarios e universitarios, ingresando na Facultade de Letras da Universidade de Co\u00edmbra, onde se licencia en Ciencias Hist\u00f3rico-Filos\u00f3ficas, en 1947, coa tese \"Contribuci\u00f3n para unha est\u00e9tica neo-realista\".\n\u00c9 neste per\u00edodo que o cronista, cr\u00edtico e tradutor, se deu a co\u00f1ecer na escrita no seo da xeraci\u00f3n dos neo-realistas. Xa en 1937, publicou en conxunto con Fernando Namora e Artur Varela, un libro de narraci\u00f3ns, co t\u00edtulo \"Cabe\u00e7as de Unto\", con chancela da Moura Marques &amp; fillo.\nData de 1942 o seu primeiro libro de poemas, titulado \"Turismo\", con ilustraci\u00f3ns de Fernando Namora e integrado na colecci\u00f3n po\u00e9tica \"Novo Cancioneiro\"\nEn 1943 Carlos de Oliveira publica a s\u00faa primeira novela, \"Casa na Duna\", volume da colecci\u00f3n dos \"Novos Prosadores\", editado pola Co\u00edmbra Editora.\nEn 1946 colaborou nun libro de Fernando Lopes Gra\u00e7a, \"Marchas, Dan\u00e7as e Can\u00e7\u00f5es,\" editada pola Seara Nova, unha antolox\u00eda de varios poetas, musicadas.\nEn 1948 deixa Co\u00edmbra e rad\u00edcase en Lisboa, onde mant\u00e9n colaboraci\u00f3ns puntuais en varios xornais e revisadas, como \"Altitude\", \"Seara Nova\" e sendo at\u00e9 director da \"revista V\u00e9rtice\". Despois de chegar a tentar o ensino dedicouse, definitivamente, \u00e1 literatura exclusivamente.\nCon maior parte da s\u00faa obra en prosa concentrada entre 1943 e 1953, \u00e9 precisamente en 1953 que publica o libro \"Unha Abelha na Choiva\". Esta novela foi reco\u00f1ecida como unha das m\u00e1is importantes obras da literatura portuguesa do s\u00e9culo XX, sendo de lectura obrigatoria nos programas escolares en Portugal at\u00e9 final da d\u00e9cada de 1990.\nEn 1957 organiza, con Jos\u00e9 Gomes Ferreira, os \"Contos Tradicionais Portugueses\", alg\u00fans deles posteriormente adaptados ao cinema por Jo\u00e3o C\u00e9sar Monteiro.\nTras un per\u00edodo evolutivo, iniciado por \"Turismo\" (1942), \u00e9 o libro de poemas \"Cantata\" (1960) que marca unha divisoria na poes\u00eda de Carlos de Oliveira, pasando os catro libros seguintes a torn\u00e1rense obras de referencia na poes\u00eda portuguesa contempor\u00e1nea.\nCarlos de Oliveira recibiu o Premio Bordalo (1971), \"Premio da Imprensa\", na categor\u00eda de \"Literatura\" entregada pola Casa da Prensa, en 1972, polo seu libro de poes\u00eda \"Entre Duas Mem\u00f3rias\" (1971).\nRegresou unha \u00faltima vez \u00e1 novela con \"Finisterra\" (1978), tendo como fondo, tal como a s\u00faa prosa anterior, a paisaxe gandaresa. A publicaci\u00f3n xerou algunha pol\u00e9mica sobre a s\u00faa catalogaci\u00f3n como novela, debido \u00e1 s\u00faa ousada forma \"quebrada\" e po\u00e9tica, mais foi considerada unha obra renovadora da novela portuguesa contempor\u00e1nea. A obra valheu-lle o Premio Cidade de Lisboa (1978), atribu\u00eddo pola Asociaci\u00f3n Portuguesa de Escritores (APE).\nO seu traballo dist\u00ednguese pola constante depuraci\u00f3n da escrita e polo cuestionamento do xesto autoral, lev\u00e1ndoo a corrixir e reescribir case todos os seus traballos at\u00e9 ao final da vida.\nCarlos de Oliveira morreu en 1981, en Lisboa.\nEn 1990 Carlos Alberto Serra de Oliveira foi agraciado, a t\u00edtulo p\u00f3stumo, co grao de Grande-Oficial da Orde Militar de Sant'Iago da Espada, a 10 de xu\u00f1o.\nEn 1995 foi editada unha versi\u00f3n de \"Poesias\", pola editora Presenza, acompa\u00f1ada dun rexistro fonogr\u00e1fico en CD con poemas de Carlos de Oliveira ditos polo actor Jo\u00e3o Grosso. En 2010 Descida aos infernos foi gravada por Maria de Jesus Barroso con m\u00fasica de Luisa Amara.\nEn 2012, a biblioteca do escritor foi doada pola s\u00faa vi\u00fava ao Museo do Neo-Realismo, en Vila Franca de Xira, composto por un total de cerca de nove mil documentos, entre produci\u00f3n literaria do autor, a s\u00faa historia persoal, correspondencia, fotograf\u00edas, documentos impresos, artes pl\u00e1sticas, monograf\u00edas e publicaci\u00f3ns peri\u00f3dica.\n\"Uma Abelha na chuva\".\nEditada en 1953, Coimbra Editora. En 1996, S\u00e1 da Costa: en 2020, Livros do Brasil. Publicada en Espa\u00f1a en 2009 co t\u00edtulo \"Una abeja en la lluvia\" por KRK Ediciones con traduci\u00f3n de Xavier Rodr\u00edguez Baixeras.\nComo todos os neorrealistas, Carlos de Oliveira non quer\u00eda s\u00f3 escribirr o mundo; quer\u00eda mudalo. A pobreza dos campesi\u00f1os, a mortalidade infantil e a imigraci\u00f3n, \"tatuaran\" a s\u00faa consciencia social. \"Uma abelha na chuva\" \u00e9 o retrato dun pa\u00eds oprimido. O casamento de \u00c1lvaro e Maria dos Prazeres \u00e9 infeliz, como tantos outros que se eternizaban no Portugal mediocre de Salazar. As fidalgu\u00edas viv\u00edan de aparencias, a finxir e a calar para manter o patrimonio intacto. A novela fai nacer o amor entre unha criada e un motorista, \u00e1 marxe das regras sociais.\nEn 13 de abril de 1972 estrea o filme \"Unha Abelha na Chuva\" de Fernando Lopes, coprotagonizado por Jo\u00e3o Guedes, no papel de \u00c1lvaro, e Laura Soveral, como Maria dos Praceres, unha adaptaci\u00f3n da novela de 1953 de Carlos de Oliveira.\nPremio Literario Carlos de Oliveira.\nEn homenaxe ao escritor, o Concello de Cantanhede promove o \"Premio Literario Carlos de Oliveira\" visando estimular a creaci\u00f3n literaria. Entre os galardoados encontramos:"}
{"id": "498364", "revid": "89787", "url": "https://gl.wikipedia.org/wiki?curid=498364", "title": "Museo Ashmolean", "text": "O Museo Asmolean, formalmente: Museo Ashmolean de Arte e Arqueolox\u00eda (en ingl\u00e9s: \"Ashmolean Museum of Art and Archaeology\") sito na r\u00faa Beaumont da cidade inglesa de Oxford, \u00e9 o primeiro museo universitario do mundo, vinculado \u00e1 Universidade de Oxford. \nA s\u00faa primeira sede foi constru\u00edda entre 1678 e 1683 para albergar o \"gabinete de curiosidades\" que Elias Ashmole lle doou \u00e1 Universidade de Oxford en 1677. O edificio actual ergueuse entre 1841 e 1845.\nO museo reabriu as s\u00faas portas en 2009 logo dunha fonda renovaci\u00f3n. En novembro de 2011 inaugur\u00e1ronse novas galer\u00edas especializadas no Antigo Exipto e en Nubia, e en maio de 2016 abr\u00edronse outras dedicadas \u00e1 arte do s\u00e9culo XIX.\nHistoria.\nSede en Broad Street.\nO museo comezou a s\u00faa andaina o 24 de maio de 1683, co naturalista Robert Plot como primeiro conservador. A construci\u00f3n daquel edificio, situado na r\u00faa Broad e que deu en co\u00f1ecerse como o Vello Ashmolean, atrib\u00faeselle \u00e1s veces a Christopher Wren ou a Thomas Wood. \nElias Ashmole adquir\u00edralle a colecci\u00f3n \u00e1 familia de Xardineiros, viaxeiros e coleccionistas composta por John Tradescant, o Vello, e o seu fillo John Tradescant, o Novo. Aquela colecci\u00f3n inicial abrangu\u00eda moedas antigas, libros, gravados e pezas xeol\u00f3xicas e zool\u00f3xicas; unha destas \u00faltimas era o corpo do derradeiro dodo visto en Europa, a\u00ednda que acabou tan devorado pola couza que en 1755 houbo que destru\u00edlo, coa excepci\u00f3n da s\u00faa cabeza e unha gadoupa.\nSede en Beaumont Street.\nO edificio actual, na r\u00faa Beaumont, constru\u00eduse entre 1841 e 1845. Foi dese\u00f1ado para as galer\u00edas universitarias de Oxford polo arquitecto Charles Cockerell, nun estilo cl\u00e1sico. Unha ala do edificio, na esquina entre as r\u00faas Beaumont e St Giles, est\u00e1 ocupada pola \"Taylor Institution\", que \u00e9 a Facultade de Linguas Modernas da Universidade. Esta ala foi dese\u00f1ada por Cockerell utilizando a orde x\u00f3nica da arquitectura grega.\nArthur Evans (1851-1941), que foi nomeado conservador e que exerceu o seu labor desde 1884 ata o seu retiro en 1908, foi un dos responsables de que o museo chegase a se converter no que hoxe \u00e9. Evans descubriu que alg\u00fans dos anteriores conservadores e directivos da entidade fixeran unha mala xesti\u00f3n que levara a perder case a metade das pezas da colecci\u00f3n. El emprendeu unha serie de reformas e recibiu a doaz\u00f3n da colecci\u00f3n de antig\u00fcidades de Charles Drury Edward Fortnum (1820-1899). Esta doaz\u00f3n vi\u00f1a acompa\u00f1ada da suma de 10.000 libras, que lle permitiu a Evans constru\u00edr unha extensi\u00f3n das galer\u00edas universitarias e trasladar al\u00ed a colecci\u00f3n Ashmolean en 1894. En 1908, a colecci\u00f3n Ashmolean e as galer\u00edas universitarias fusion\u00e1ronse no que se denominou Museo Ashmolean de Arte e Arqueolox\u00eda. Ademais, o museo converteuse nun dep\u00f3sito dalg\u00fans dos importantes achados arqueol\u00f3xicos das escavaci\u00f3ns de Evans en Creta.\nDespois de que varios obxectos da colecci\u00f3n fosen trasladados a novos museos, o edificio do Vello Asmolean utilizouse para as oficinas do \"Oxford English Dictionary\". En 1924 estableceuse nel o Museo de Historia da Ciencia, entre cuxas exposici\u00f3ns se incl\u00faen instrumentos cient\u00edficos doados \u00e1 Universidade de Oxford por Lewis Evans (1853-1930), o irm\u00e1n m\u00e1is novo de Arthur Evans. Destaca entre estes instrumentos a colecci\u00f3n de astrolabios m\u00e1is grande do mundo.\nCharles Buller Heberden (1849-1921) foi outro dos grandes benefactores da instituci\u00f3n. Doou 1.000 libras \u00e1 Universidade que foron usadas para a sala do gabinete de moedas e medallas do museo, que, na s\u00faa honra, tomou o nome de Sala Heberden.\nEn 2012, a Fundaci\u00f3n Andrew W. Mellon, con sede en Nova York, concedeulle ao Museo Ashmolean 1.100.000 d\u00f3lares para a posta en marcha do Programa de Participaci\u00f3n Universitaria. Este programa desenv\u00f3lveno tres conservadores docentes e un director co obxectivo de utilizar as colecci\u00f3ns do museo na actividade did\u00e1ctica e investigadora da Universidade de Oxford.\nRenovaci\u00f3n e ampliaci\u00f3n.\nO interior do Ashmolean modernizouse considerablemente nos \u00faltimos anos e agora incl\u00fae un restaurante e unha tenda de regalos.\nEn 2000 abriuse na entrada do edificio a Galer\u00eda de Pintura chinesa, dese\u00f1ada polo estudio londiniense de arquitectura \"van Heyningen &amp; Haward\"s. Esta colecci\u00f3n alberga a propia colecci\u00f3n de Ashmole e tam\u00e9n se utiliza ocasionalmente para as exposici\u00f3ns temporais de pr\u00e9stamos doutros museos e de obras de artistas chineses contempor\u00e1neos.\nA biblioteca Sackler, onde se conservan as colecci\u00f3ns de libros m\u00e1is antigas do Museo Ashmolean, abriu en 2001 e posibilitou a expansi\u00f3n desa colecci\u00f3n orixinal, especializada en obras sobre as civilizaci\u00f3ns cl\u00e1sicas, a arqueolox\u00eda e a historia da arte.\nEntre 2006 e 2009, o museo sufriu unhas reformas de expansi\u00f3n dese\u00f1adas polo arquitecto Rick Mather, co apoio econ\u00f3mico do \"Heritage Lottery Fund\". Esta ampliaci\u00f3n, que tivo un orzamento de 98,2 mill\u00f3ns de d\u00f3lares, consistiu na reconversi\u00f3n dos tres andares iniciais en cinco alturas, co que se duplicou o espazo de exposici\u00f3n e se equipou un centro educativo. O museo renovado reabriu as s\u00faas portas ao p\u00fablico o 7 de novembro de 2009.\nO 26 de novembro de 2011, o Ashmolean inaugurou as novas galer\u00edas do Antigo Exipto e de Nubia. Esta segunda fase da renovaci\u00f3n fai posible a exposici\u00f3n de obxectos que estiveran almacenados durante d\u00e9cadas, entre eles m\u00e1is do dobre de cadaleitos e de momias. Rick Mather dirixiu o redese\u00f1o e o novo espazo expositivo, que anteriormente estaba dividido en catro salas.\nEn maio de 2016, o museo abriu novas galer\u00edas dedicadas \u00e1 exposici\u00f3n da s\u00faa colecci\u00f3n de arte vitoriana. Isto permitiu o regreso ao Ashmolean do \"Great Bookcase\" (\"o grande estante\"), un moble de librar\u00eda dese\u00f1ado por William Burges e descrito como \"to exemplo m\u00e1is importante de moble pintado da \u00e9poca vitoriana\".\nColecci\u00f3ns.\nA secci\u00f3n principal do museo cont\u00e9n grandes colecci\u00f3ns de pezas arqueol\u00f3xicas e de belas artes. At\u00f3panse a\u00ed unha das mellores colecci\u00f3ns de pinturas prerrafaelistas, cer\u00e1mica de Mai\u00f3lica e prata inglesa. O departamento de arqueolox\u00eda alberga o legado de Arthur Evans e ten unha colecci\u00f3n excelente de cer\u00e1mica grega e minoica, as\u00ed como unha extensa colecci\u00f3n de antig\u00fcidades do Antigo Exipcio e do Sud\u00e1n. No seo do museo inscr\u00edbese tam\u00e9n o Instituto Griffith para o avance da exiptolox\u00eda.\nEntre as pezas m\u00e1is sobranceiras do Museo Ashmolean p\u00f3dense salientar as seguintes:\nPersoas relacionadas co Museo Ashmolean.\n\"V\u00e9xase tam\u00e9n: \"\nConservadores.\nEsta \u00e9 unha listaxe dos conservadores do Museo Ashmolean desde 1683 aos nosos d\u00edas:\nDirectores.\nA partir de 1973, o posto de conservador foi substitu\u00eddo polo de director:\nRoubo.\nO 31 de decembro de 1999, durante os fogos artificiais que acompa\u00f1aron as celebraci\u00f3ns da fin do milenio, uns ladr\u00f3ns utilizaron estadas nun edificio adxacente para subir ao tellado do museo e roubaron un cadro cunha paisaxe de C\u00e9zanne titulado \"Paysage d'Auvers-sur-Oise\", valorado en tres mill\u00f3ns de libras. \nDado que os ladr\u00f3ns ignoraron outras obras da mesma sala e que o cadro non foi ofrecido \u00e1 venda, espec\u00falase que foi roubado por encarga dun coleccionista.\nV\u00e9xase tam\u00e9n.\nLigaz\u00f3ns externas.\n[[Categor\u00eda:Museo Ashmolean]]"}
{"id": "498365", "revid": "65337", "url": "https://gl.wikipedia.org/wiki?curid=498365", "title": "Ashmolean Museum", "text": ""}
{"id": "498366", "revid": "65337", "url": "https://gl.wikipedia.org/wiki?curid=498366", "title": "Museo Ashmolean de Arte e Arqueolox\u00eda", "text": ""}
{"id": "498367", "revid": "65337", "url": "https://gl.wikipedia.org/wiki?curid=498367", "title": "Ashmolean Museum of Art and Archaeology", "text": ""}
{"id": "498368", "revid": "65337", "url": "https://gl.wikipedia.org/wiki?curid=498368", "title": "Ashmoelan", "text": ""}
{"id": "498369", "revid": "65337", "url": "https://gl.wikipedia.org/wiki?curid=498369", "title": "Museo Ashmoleano", "text": ""}
{"id": "498370", "revid": "22570", "url": "https://gl.wikipedia.org/wiki?curid=498370", "title": "Nazar\u00ed", "text": "A dinast\u00eda nazar\u00ed ou nasr\u00ed (en \u00e1rabe, \"ban\u016b Na\u1e63r\" ou en , \"na\u1e63r\u012bwn\") foi a \u00faltima dinast\u00eda musulm\u00e1 que dominou o Reino de Granada desde 1238 at\u00e9 o 2 de xaneiro de 1492. A s\u00faa ca\u00edda supuxo o final de al-\u00c1ndalus.\nEsta dinast\u00eda tivo un total de 20 sult\u00e1ns granadinos. O \u00faltimo deles, Boabdil, co\u00f1ecido como \"o Rei Mozo\", negouse a pagar os tributos impostos pola Coroa de Castela ao Reino de Granada para permitir a supervivencia deste \u00faltimo. Este feito levou a ra\u00ed\u00f1a Isabel I de Castela a entrar en guerra co reino Nazar\u00ed, o que unido \u00e1 guerra civil que xa padec\u00eda este reino, facilitou a conquista castel\u00e1. A organizaci\u00f3n territorial e administrativa do reino realizouse a trav\u00e9s das tahas.\nDurante o reinado desta dinast\u00eda edificouse o palacio da Alhambra, considerado o m\u00e1ximo expo\u00f1ente da arte nazar\u00ed e unha das xoias da arte musulm\u00e1 de todos os tempos."}
{"id": "498371", "revid": "65337", "url": "https://gl.wikipedia.org/wiki?curid=498371", "title": "Ashmolean", "text": ""}
{"id": "498381", "revid": "98629", "url": "https://gl.wikipedia.org/wiki?curid=498381", "title": "Lu\u00edsa Costa Gomes", "text": "Lu\u00edsa Eug\u00e9nia Sanches da Gama Costa Gomes, nada en Lisboa o 16 de xu\u00f1o de 1954, \u00e9 unha escritora, dramaturga e tradutora portuguesa.\nBiograf\u00eda.\nFilla de Francisco D\u00edas Costa Gomes e da s\u00faa muller No\u00e9mia Maria de Albuquerque Sanches da Gama (Lisboa, 31 de maio de 1933) e neta materna de Eug\u00e9nio de Albuquerque Sanches da Gama (Co\u00edmbra, 1890 - Lisboa, 1964) e da s\u00faa muller No\u00e9mia Judite Ferro de Be\u00e7a (Luanda, 14 de xullo de 1904 - Lisboa, 10 de xu\u00f1o de 1975).\nLicenciada en Filosof\u00eda na Universidade de Lisboa, foi profesora do Ensino Secundario e traballou tam\u00e9n no programa Escritores nas Escolas. Iniciouse como escritora ao publicar \"13 Contos de Sobressalto\" (1982), e de a\u00ed en diante escribiu contos, novelas e teatro. Autora de cr\u00f3nicas, colaborou cos xornais \"O Independente\", \"P\u00fablico\" e \"Di\u00e1rio de Not\u00edcias\". Fixo traduci\u00f3n literaria, sobre todo para teatro, e foi respons\u00e1bel da edici\u00f3n da revista \"Fic\u00e7\u00f5es\", dedicada \u00e1 divulgaci\u00f3n do conto, ben de autores estranxeiros, ben de autores portugueses.\nA s\u00faa obra ten reflectido sinais tem\u00e1ticos e formais dunha correcta pos-modernidade literaria, tal como a auto-reflexividade da escrita, a \u00abcrise da representaci\u00f3n\u00bb, a cuestionamento e a deconstruci\u00f3n das fronteiras entre os x\u00e9neros, a iron\u00eda e o ludismo na utilizaci\u00f3n dos c\u00f3digos literarios. O conxunto da obra pode ser visto, de feito, como un xogo constante entre a autora e os seus lectores, sorprend\u00e9ndoos a cada libro pola multiplicidade e diversidade de rexistros e temas.\nO seu nome estivo relacionado moitas veces con tomas de posici\u00f3n a favor dos principios b\u00e1sicos da democracia."}
{"id": "498382", "revid": "23204", "url": "https://gl.wikipedia.org/wiki?curid=498382", "title": "Esperanza e gloria", "text": "Esperanza e gloria (en ) \u00e9 un filme brit\u00e1nico-estadounidense de 1987 escrito, producido e dirixido por John Boorman e baseado na s\u00faa propia experiencia crecendo durante o Blitz no Londres da segunda guerra mundial. O t\u00edtulo der\u00edvase da canci\u00f3n patri\u00f3tica tradicional brit\u00e1nica \"Land of Hope and Glory\" e conta a historia da familia Rowan a trav\u00e9s dos ollos do fillo, Billy.\n\"Esperanza e gloria\" foi un \u00e9xito de cr\u00edtica e p\u00fablico; ga\u00f1ou o Globo de Ouro ao mellor filme (comedia ou musical) e recibiu cinco candidaturas aos premios \u00d3scar, inclu\u00eddas as de mellor filme, mellor director e mellor gui\u00f3n orixinal. Tam\u00e9n obtivo trece candidaturas aos premios da BAFTA, ga\u00f1ando o de mellor actriz secundaria (Susan Wooldridge).\nFoi estreado na Televisi\u00f3n de Galicia o 15 de maio de 1992.\nArgumento.\nComezando xusto antes do inicio da segunda guerra mundial, o filme conta a historia da familia Rowan: Billy, as s\u00faas irm\u00e1s Sue e Dawn, e os seus pais Grace e Clive, que viven nun suburbio de Londres. Despois do comezo da guerra, Clive \u00fanese ao ex\u00e9rcito, deixando a Grace soa para ocuparse dos nenos. Ela case env\u00eda a Billy e a Susie f\u00f3ra de Londres, mais no \u00faltimo segundo na beirav\u00eda do tren d\u00e1se de conta que non pode soportar estar separada deles. As\u00ed \u00e9 como Billy pasar\u00e1 o resto da guerra en Londres.\nA ollos do neno de dez anos, os \"fogos de artificio\" do Blitz cada noite resultan tan excitantes como terror\u00edficos. A s\u00faa familia non ve as cousas do mesmo xeito segundo as bombas contin\u00faan a caer, pero a s\u00faa ansia de supervivencia l\u00e9vaos a achegarse.\nLocalizaci\u00f3ns.\nO decorado principal do filme constru\u00eduse nunha pista en desuso do antigo aer\u00f3dromo de Wisley en Surrey e outras escenas do r\u00edo foron rodadas preto de Shepperton Lock.\nFilme de arquivo.\nA metraxe de novas no cinema local cont\u00e9n escenas do filme de 1969 \"Battle of Britain\".\nCr\u00edticas.\n\"Esperanza e gloria\" recibiu cr\u00edticas positivas no momento da s\u00faa estrea e foi considerado un dos mellores filmes de 1987 por m\u00e1is de cincuenta cr\u00edticos. O filme foi recibido favorablemente por Pauline Kael na s\u00faa colecci\u00f3n de artigos \"Hooked\"."}
{"id": "498383", "revid": "5863", "url": "https://gl.wikipedia.org/wiki?curid=498383", "title": "Jorge Bonsor", "text": ""}
{"id": "498384", "revid": "5863", "url": "https://gl.wikipedia.org/wiki?curid=498384", "title": "George Edward Bonsor", "text": ""}
{"id": "498385", "revid": "88358", "url": "https://gl.wikipedia.org/wiki?curid=498385", "title": "Linguas italo-c\u00e9lticas", "text": "As linguas italo-c\u00e9lticas son unha familia de linguas indoeuropeas que incl\u00fae as linguas c\u00e9lticas e as linguas it\u00e1licas. Bas\u00e9ase en varias caracter\u00edsticas morfol\u00f3xicas, cognados e evoluci\u00f3ns fon\u00e9ticas compartidas, con todo esta uni\u00f3n non foi aceptada por alg\u00fans ling\u00fcistas.\nCognados.\nUnha lista de cognados co mesmo significado e sen ser pr\u00e9stamos ling\u00fc\u00edsticos:"}
{"id": "498388", "revid": "1131", "url": "https://gl.wikipedia.org/wiki?curid=498388", "title": "Os Novais", "text": ""}
{"id": "498389", "revid": "1131", "url": "https://gl.wikipedia.org/wiki?curid=498389", "title": "O Noval", "text": ""}
{"id": "498390", "revid": "1131", "url": "https://gl.wikipedia.org/wiki?curid=498390", "title": "Os Nov\u00e1s", "text": ""}
{"id": "498391", "revid": "1131", "url": "https://gl.wikipedia.org/wiki?curid=498391", "title": "Novelle", "text": "O top\u00f3nimo galego Novelle pode referirse a:\nAmais, como apelido pode referirse a:"}
{"id": "498392", "revid": "1131", "url": "https://gl.wikipedia.org/wiki?curid=498392", "title": "Novel\u00faa", "text": "O top\u00f3nimo galego Novel\u00faa pode referirse a:"}
{"id": "498393", "revid": "55340", "url": "https://gl.wikipedia.org/wiki?curid=498393", "title": "Zakat al-Fitr", "text": "Zakat al-Fitr \u00e9 unha esmola que se lle ha dar aos pobres poucos d\u00edas antes do fin do xax\u00fan no mes santo musulm\u00e1n do Ramad\u00e1n. A palabra \u00e1rabe \"fitr\" significa o mesmo que \"iftar\", romper o xax\u00fan, e procede da mesma ra\u00edz que \"futoor\" que significa almorzo. \u00a0\nClasificaci\u00f3n.\n\"Zakat al-Fitr\" \u00e9 un deber \"wajib\" (obrigatorio) para todos os musulm\u00e1ns, sen distinci\u00f3n de x\u00e9nero nin idade, mentres te\u00f1an os medios para facelo. Segundo a tradici\u00f3n isl\u00e1mica (\"sunnah\"), Ibn 'Umar dixo que o profeta Mahoma fixo o \"Zakat al-Fitr\" obrigatorio para cada escravo, persoa libre, home, muller, mozo ou vello, entre os musulm\u00e1ns; un \"saa`\" de d\u00e1tiles secos ou un \"saa`\" de cebada. Non necesariamente ten que se realizar de xeito individual, o cabeza de familia\u00a0pode pagar o importe esixido aos demais membros.\nFinalidade.\nO principal obxectivo do \"Zakat al-Fitr\" \u00e9 proporcionarlles os pobres medios para celebraren o festival da rotura do xax\u00fan (Eid al-Fitr) xunto co resto dos musulm\u00e1ns. Todo musulm\u00e1n est\u00e1 obrigado a realizar o \"Zakat al-Fitr\" na conclusi\u00f3n do mes de Ramad\u00e1n como un sinal de gratitude a Deus por permitirlle observar o xax\u00fan obrigatorio e para purificar o que xax\u00faa de calquera acto ou palabra indecente, seguindo o \"hadith\" de Ibn Abbas: \"O Profeta de Al\u00e1 prescibiu o \"Zakat al-Fitr\" os que xax\u00faan para protexelos de calquera acto ou discurso indecente, e coa finalidade de proporcionarlles alimentos para os m\u00e1is necesitados\". S\u00f3 \u00e9 \"zakat\" cando se fai antes da oraci\u00f3n de Eid, sendo \"sadaqah\" (esmola voluntaria) cando se fai despois.\nCondici\u00f3ns.\nSegundo manda o crenza isl\u00e1mica, o \"Zakat al-Fitr\" hase distribu\u00edr durante un per\u00edodo concreto de tempo; o seu incumprimento sen unha boa raz\u00f3n constit\u00fae un pecado que se ha reparar. Ten que se realizar entre a posta de Sol do \u00faltimo d\u00eda de xax\u00fan e o comezo da oraci\u00f3n de Eid. Tam\u00e9n se pode pagar antes dese per\u00edodo tal como fac\u00edan moitos \"sahabah\" (acompa\u00f1antes do profeta) un par de d\u00edas antes do Eid.\nCantidade.\nO que se ha dar no \"Zakat al-Fitr\" \u00e9 o mesmo que no \"zakat\" xeral, e \u00e9 independente da riqueza da persoa. O m\u00ednimo \u00e9 un \"sa`\" (catro presadas dobres) de alimento, gran ou froita seca por cada membro da familia. A maior\u00eda dos escolares isl\u00e1micos insisten en que se ha dar en alimentos que constit\u00faan a dieta b\u00e1sica do lugar onde se d\u00e1, preferentemente na forma de gran, ou tam\u00e9n d\u00e1tiles ou outros alimentos b\u00e1sicos. As\u00ed e todo, alg\u00fans escolares contempor\u00e1neos admiten que en determinadas condici\u00f3ns tam\u00e9n se poden achegar cartos."}
{"id": "498394", "revid": "1131", "url": "https://gl.wikipedia.org/wiki?curid=498394", "title": "Novexil", "text": "O top\u00f3nimo galego Novexil pode referirse a:"}
{"id": "498395", "revid": "1131", "url": "https://gl.wikipedia.org/wiki?curid=498395", "title": "Novexilde", "text": "O top\u00f3nimo galego Novexilde pode referirse a:"}
{"id": "498397", "revid": "1131", "url": "https://gl.wikipedia.org/wiki?curid=498397", "title": "Null\u00e1n", "text": "O top\u00f3nimo galego Null\u00e1n pode referirse a:"}
{"id": "498398", "revid": "1131", "url": "https://gl.wikipedia.org/wiki?curid=498398", "title": "Non\u00e1s", "text": ""}
{"id": "498399", "revid": "1131", "url": "https://gl.wikipedia.org/wiki?curid=498399", "title": "O Norbasco", "text": ""}
{"id": "498400", "revid": "1131", "url": "https://gl.wikipedia.org/wiki?curid=498400", "title": "Nosi\u00f1o", "text": ""}
{"id": "498401", "revid": "1131", "url": "https://gl.wikipedia.org/wiki?curid=498401", "title": "A Notaria", "text": ""}
{"id": "498402", "revid": "1131", "url": "https://gl.wikipedia.org/wiki?curid=498402", "title": "Noudelo", "text": ""}
{"id": "498403", "revid": "1131", "url": "https://gl.wikipedia.org/wiki?curid=498403", "title": "A Noveliza", "text": ""}
{"id": "498404", "revid": "1131", "url": "https://gl.wikipedia.org/wiki?curid=498404", "title": "Nov\u00ed", "text": ""}
{"id": "498405", "revid": "1131", "url": "https://gl.wikipedia.org/wiki?curid=498405", "title": "O Novo Poboado", "text": ""}
{"id": "498406", "revid": "5863", "url": "https://gl.wikipedia.org/wiki?curid=498406", "title": "Os Novos", "text": "A expresi\u00f3n Os Novos pode referirse a:"}
{"id": "498407", "revid": "1131", "url": "https://gl.wikipedia.org/wiki?curid=498407", "title": "Numide", "text": ""}
{"id": "498408", "revid": "1131", "url": "https://gl.wikipedia.org/wiki?curid=498408", "title": "Nuxilde", "text": ""}
{"id": "498409", "revid": "23204", "url": "https://gl.wikipedia.org/wiki?curid=498409", "title": "Eugenia Cotton", "text": ""}
{"id": "498411", "revid": "23204", "url": "https://gl.wikipedia.org/wiki?curid=498411", "title": "Eug\u00e9nie Elise C\u00e9line Fytis", "text": ""}
{"id": "498412", "revid": "1131", "url": "https://gl.wikipedia.org/wiki?curid=498412", "title": "D\u00eda Mundial contra o Traballo Infantil", "text": "O D\u00eda Mundial contra o Traballo Infantil foi instaurado pola Organizaci\u00f3n Internacional do Traballo (OIT) en 2002 para concentrar a atenci\u00f3n no traballo infantil a nivel mundial e nas acci\u00f3ns necesarias para a s\u00faa erradicaci\u00f3n. Cada 12 de xu\u00f1o esta celebraci\u00f3n conta coa participaci\u00f3n da sociedade civil, medios de comunicaci\u00f3n,sindicatos, patronais e outros axentes das distintas administraci\u00f3ns.\nNo ano 2020 este d\u00eda de concienciaci\u00f3n puxo o foco na crise xerada pola Pandemia por coronavirus de 2019-2020 e o seu impacto na infancia. Estimaci\u00f3ns deste mesmo ano indicaban que no mundo 152 mill\u00f3ns de nenos traballaba e 7,2 mill\u00f3ns deles fac\u00edano en traballos con riscos para a sa\u00fade."}
{"id": "498413", "revid": "89787", "url": "https://gl.wikipedia.org/wiki?curid=498413", "title": "Hildegard Knef", "text": "Hildegard Knef, nada en Ulm o 28 de decembro de 1925 e finada en Berl\u00edn o 1 de febreiro de 2002, foi unha actriz e cantante alem\u00e1. Foi acreditada nalg\u00fans filmes en ingl\u00e9s como Hildegard Neff e Hildegarde Neff.\nTraxectoria.\nHildegard Knef naceu en Ulm, filla de Hans Theodor e Friede Augustine Knef. O seu pai, veterano condecorado da primeira guerra mundial, faleceu de s\u00edfilis cando ela ti\u00f1a s\u00f3 seis meses, e a s\u00faa nai mudouse a Berl\u00edn para traballar nunha f\u00e1brica. Knef comezou a estudar interpretaci\u00f3n con catorce anos en 1940. Abandonou a escola con quince anos para converterse en animadora aprendiz da Universum Film AG. Despois dunha proba de pantalla de \u00e9xito, pasou \u00e1 Escola Estatal de Cinema de Babelsberg, onde estudou interpretaci\u00f3n, ballet e elocuci\u00f3n. Joseph Goebbels, escribiulle para co\u00f1ecela, mais os amigos de Knef quer\u00edan que se mantivese lonxe del.\nA grande oportunidade no cinema chegou na posguerra, cando Wolfgang Staudte lle ofreceu un papel dunha sobrevivente dos campos de concentraci\u00f3n en que encara o regreso \u00e1 vida de modo optimista no filme \"Die m\u00f6rder sind unter uns\" (1946).\nDavid O. Selznick invitouna a Hollywood, mais rexeitou as condici\u00f3ns do contrato, que inclu\u00edan un cambio de nome a Gilda Christian e finxir que era austr\u00edaca en lugar de alem\u00e1. Knef interpretou a Hilde no filme de Hollywood \"Decision Before Dawn\" (1951), dirixido por Anatole Litvak e coprotagonizado por Richard Basehart e Oskar Werner nunha historia sobre o final da segunda guerra mundial.\nAnos m\u00e1is tarde, o primeiro marido de Knef, un estadounidense chamado Kurt Hirsch, animouna a intentar de novo o \u00e9xito nos Estados Unidos. Cambiou o seu apelido de Knef a Neff, mais s\u00f3 lle ofreceron un papel secundario en \"As neves do Kilimanjaro\" (1952). A s\u00faa reputaci\u00f3n nos Estados Unidos viuse ferida polas s\u00faas escenas espida en \"Die S\u00fcnderin\" (1950) e porque aos dezanove anos se namorou dun nazi. Finalmente recibiu a oferta de protagonizar o musical de Broadway \"Silk Stockings\" de Cole Porter, baseado no filme de 1939 \"Ninotchka\". O cr\u00edtico teatral de \"The New York Times\" Brooks Atkinson describiu a s\u00faa actuaci\u00f3n como \"inmensamente habilidosa\".\nNa d\u00e9cada de 1960, Knef tomou un descanso da interpretaci\u00f3n e comezou a escribir canci\u00f3ns. Comezou ent\u00f3n unha carreira de \u00e9xito con concertos e discos. Iniciou a carreira como cantante en Broadway, sorprendendo o p\u00fablico coa s\u00faa voz fonda de fumadora e polas s\u00faas letras, escritas por ela mesma. Publicou vinte e tres \u00e1lbums orixinais con 320 canci\u00f3ns diferentes. Ela mesma escribiu 130.\nCasou tres veces e divorciouse d\u00faas. Tivo unha filla (nada en 1968) co seu segundo marido, David Cameron Palastanga.\nKnef faleceu en Berl\u00edn, onde se mudara trala reunificaci\u00f3n alem\u00e1. Associated Press informou que morrera dunha infecci\u00f3n pulmonar con 76 anos. Knef fumou fortemente a maior parte da s\u00faa vida e sufriu un enfisema.\nLegado.\nKnef foi obxecto dun filme biogr\u00e1fico dirixido por Kai Wessel en 2009. No filme, titulado \"Hilde\", ela \u00e9 interpretada pola actriz e modelo alem\u00e1 Heike Makatsch."}
{"id": "498414", "revid": "89787", "url": "https://gl.wikipedia.org/wiki?curid=498414", "title": "Mei Lanfang (filme)", "text": "Mei Lanfang (en ) \u00e9 un filme biogr\u00e1fico chin\u00e9s dirixido por Chen Kaige. O filme conta a historia real de Mei Lanfang, un dos m\u00e1is importantes cantantes de \u00f3pera chinesa. Est\u00e1 protagonizado por Leon Lai no papel de Mei, xunto con Zhang Ziyi, Sun Honglei e Masanobu And\u014d. Estreouse no Festival Internacional de Cinema de Berl\u00edn, sendo candidato \u00f3 Oso de Ouro. O filme foi escollido como candidato da China para o \u00d3scar \u00f3 mellor filme en lingua non inglesa na 82\u00aa edici\u00f3n dos premios, mais finalmente non foi nomeado."}
{"id": "498415", "revid": "23204", "url": "https://gl.wikipedia.org/wiki?curid=498415", "title": "Mei Lanfang", "text": ""}
{"id": "498416", "revid": "5312", "url": "https://gl.wikipedia.org/wiki?curid=498416", "title": "DMC DeLorean", "text": "O DMC DeLorean \u00e9 un coche deportivo que foi fabricado por DeLorean Motor Company (DMC) dende 1981 ata 1982. \u00c9 co\u00f1ecido simplemente como \"o DeLorean\", xa que este foi o \u00fanico modelo que fabricou dita compa\u00f1\u00eda. O coche tam\u00e9n \u00e9 chamado \u00e1s veces DMC-12, que \u00e9 a s\u00faa designaci\u00f3n interna de pre-produci\u00f3n. Por\u00e9n, o nome DMC-12 nunca se usou en material de vendas ou de mercadotecnia para o modelo de produci\u00f3n.\nO DeLorean caracter\u00edzase pola s\u00faa carrozar\u00eda con portas de \u00e1 de gaivota, paneis e cap\u00f3 de aceiro inoxid\u00e1bel sen pintura. \u00c9 moi co\u00f1ecido pola s\u00faa aparici\u00f3n na trilox\u00eda de pel\u00edculas de \"Back to the Future\". Despois de aparecer nestas tres pel\u00edculas, o DeLorean converteuse nun obxecto de culto.\nO primeiro prototipo apareceu en 1976 e a produci\u00f3n empezou oficialmente en 1981 na f\u00e1brica que DMC ti\u00f1a en Dunmurry, en Irlanda do Norte. Durante a s\u00faa produci\u00f3n cambi\u00e1ronse varios aspectos do coche, como o estilo do cap\u00f3, as rodas e o interior.\nCanto menos 8500 exemplares do DeLorean foron fabricados denantes de que a produci\u00f3n rematase a finais de 1982. En 2007 estim\u00e1base que a\u00ednda exist\u00edan 6500 deles.\nHistoria.\nEn outubro de 1976 o primeiro prototipo do DeLorean foi completado por William T. Collins, enxe\u00f1eiro xefe de DMC (que anteriormente era o enxe\u00f1eiro xefe de Pontiac); o prototipo foi co\u00f1ecido como \u00abDSV-1\u00bb ou \u00abDeLorean Safety Vehicle\u00bb. A medida que o desenvolvemento continuou, o modelo denominouse \u00abDSV-12\u00bb e m\u00e1is tarde \u00abDMC-12\u00bb, xa que DMC ti\u00f1a como obxectivo un prezo de venda de $ 12.000 no intre do lanzamento. O prototipo 1 ti\u00f1a un motor traseiro central de catro cilindros en li\u00f1a proveniente do Citro\u00ebn CX, pero foi considerado pouco potente para o DeLorean. Orixinalmente, o motor do modelo de produci\u00f3n \u00eda ser un motor Wankel (tam\u00e9n de Citro\u00ebn), mais foi substitu\u00eddo por un dese\u00f1o franc\u00e9s denominado \"PRV\" (desenvolvido por Peugeot, Renault e Volvo), un motor V6 de inxecci\u00f3n que melloraba a escasa eficiencia do motor Wankel, o cal era un aspecto importante pola escaseza de combust\u00edbeis que estaba sufrindo o mundo enteiro por mor da crise do petr\u00f3leo de 1973. O motor tivo que ser movido dende a localizaci\u00f3n central-traseira no prototipo 1 a unha localizaci\u00f3n traseira no prototipo 2, unha configuraci\u00f3n que ser\u00eda mantida no veh\u00edculo de produci\u00f3n.\nWilliam Collins e John DeLorean imaxinaron un chasis producido cunha tecnolox\u00eda nova que nunca fora probada denominada \"Elastic Reservoir Moulding\" (ERM), que poder\u00eda ter contribu\u00eddo a reducir o peso do coche e por tanto suponse que tam\u00e9n reducir\u00eda os custos de produci\u00f3n, mais esta tecnolox\u00eda da que DeLorean mercara os dereitos da patente non resultou ser axeitada para a produci\u00f3n en masa. Ademais, considerouse que o dese\u00f1o do coche requir\u00eda unha reenxe\u00f1ar\u00eda case completa, a cal foi encargada ao enxe\u00f1eiro ingl\u00e9s Colin Chapman, o fundador de Lotus Cars. \nChapman substitu\u00edu a maior parte do material non probado e das t\u00e9cnicas de fabricaci\u00f3n polas usadas nesa \u00e9poca por Lotus, inclu\u00edndo un chasis de aceiro.\nA construci\u00f3n da f\u00e1brica empezou en outubro de 1978 e foi rematada en 1980, e a\u00ednda que o comezo da produci\u00f3n do DeLorean foi planificado para ese ano, cuesti\u00f3ns de enxe\u00f1er\u00eda e o exceso no orzamento atrasaron o comezo da produci\u00f3n at\u00e9 xaneiro de 1981. Durante esa \u00e9poca, a taxa de desemprego era moi alta en Irlanda do Norte e os residentes fac\u00edan cola para pedir emprego na f\u00e1brica.\nA finais de 1980, DMC abandonou o nome DMC-12 pensado orixinalmente para o seu autom\u00f3bil, denomin\u00e1ndoo finalmente \u00abDeLorean\u00bb, que acabou custando moito m\u00e1is do planeado inicialmente. O coche deportivo DeLorean, como se describiu nos anuncios, constru\u00eduse finalmente na f\u00e1brica de Dunmurry, Irlanda do Norte, a uns poucos quil\u00f3metros do centro de Belfast. A man de obra estaba composta por protestantes e cat\u00f3licos que estaban contentos de apartar as s\u00faas diferenzas relixiosas para traballar en equipo. Case todo o persoal de produci\u00f3n non ti\u00f1a experiencia, por iso, varias centenas de unidades do DeLorean foron producidas sen paneis de aceiro inoxid\u00e1bel para formar aos traballadores, as cales nunca foron comercializadas. Eses DeLorean eran co\u00f1ecidos como \"mules\" (mulas) ou \"black cars\u201c (coches negros), un alcume que se refer\u00eda aos seus paneis negros feitos de fibra de vidro. Malia a formaci\u00f3n dos traballadores, moitos coches ti\u00f1an problemas de calidade. Os problemas de calidade melloraron co paso do tempo; en 1982 resolv\u00e9ronse moitos deles, e os coches vend\u00e9ronse cunha garant\u00eda de 12 meses e un contrato de servizo de 5 anos e 80000 km.\nA DeLorean Motor Company declarouse en quebra o 26 de outubro de 1982 tras o arresto de John DeLorean nese mesmo mes por cargos de tr\u00e1fico de drogas. M\u00e1is tarde DeLorean foi declarado non culp\u00e1bel en agosto de 1984, pero a s\u00faa reputaci\u00f3n como empresario ficou arruinada e DMC xa quebrara, facendo impos\u00edbel continuar a produci\u00f3n do coche. Aproximadamente 100 unidades parcialmente ensambladas foron completadas por antigos empregados da f\u00e1brica, que foron contratados pola empresa Consolidated International (arestora chamada Big Lots). As pezas que ficaron de serie na f\u00e1brica de DMC, as pezas do US Warranty Parts Center, as\u00ed como as pezas dos provedores orixinais que a\u00ednda non foran repartidas \u00e1 f\u00e1brica foron todas enviadas a Columbus (Ohio, Estados Unidos) no ano 1983. A compa\u00f1\u00eda KAPAC vendeu estas pezas aos clientes polo mi\u00fado e por xunto mediante pedidos por correo. A DeLorean Motor Company de Texas adquiriu este inventario en 1997.\nEntre xaneiro de 1981 e decembro de 1982 ensambl\u00e1ronse aproximadamente 9.200 unidades entre a DeLorean Motor Company e Consolidated International, a\u00ednda que algunhas fontes indican que en total s\u00f3 se constru\u00edron 8.975 ou 8.583 coches. Case unha quinta parte dos DeLorean foi producida en outubro de 1981. Entre febreiro e maio de 1982 foron producidas arredor de 1000 unidades xa que se produciu un decaimento na produci\u00f3n, fabric\u00e1ndose moi poucos coches, todos eles co VIN (Vehicle Identification Number) cambiado despois da compra realizada por Consolidated International para facelos aparecer como modelos de 1983. Estes son os VIN 15XXX, 16XXX, e 17XXX que orixinalmente eran os VIN 10XXX, 11XXX e 12XXX. O derradeiro DeLorean foi ensamblado o 24 de decembro de 1982.\nDese\u00f1o e mec\u00e1nica.\nCarrozar\u00eda.\nA carrozar\u00eda do DMC DeLorean foi dese\u00f1ada polo dese\u00f1ador de Italdesign Giorgetto Giugiaro, e ten uns paneis constru\u00eddos en aceiro inoxid\u00e1bel SS304. Os paneis de aceiro inoxid\u00e1bel foron fixados a unha estrutura monocasco de pl\u00e1stico reforzado con fibra de vidro, que \u00e1 s\u00faa vez se fixa a un chasis con forma de dobre \"Y\" baseado no do Lotus Esprit. Ag\u00e1s tres coches para unha serie especial con carrozar\u00eda chapada en ouro, todos os exemplares que sa\u00edron da f\u00e1brica non estaban cubertos por pintura ou verniz.\u200b De feito existen DeLorean pintados, a\u00ednda que estes foron pintados despois de que fosen enviados aos Estados Unidos.\nA carrozar\u00eda do DeLorean require un mantemento relativamente sinxelo: segundo parece, as pequenas rascaduras nas superficies dos paneis de aceiro inoxid\u00e1bel poden ser eliminadas cun fregaduxo non met\u00e1lico.\nA caracter\u00edstica m\u00e1is rechamante do DeLorean son as s\u00faas portas de \u00e1 de gaivota. O problema com\u00fan de soster o peso deste tipo de portas foi resolto por outros fabricantes con portas lixeiras no Mercedes-Benz 300 SL e un sistema con bomba de ar no Bricklin SV-1, a\u00ednda que estes dese\u00f1os tivesen algunha que outra desvantaxe estrutural ou de comodidade. As portas do DeLorean te\u00f1en unhas barras de torsi\u00f3n que foron desenvolvidas por Grumman Aerospace e constru\u00eddas no Reino Unido por Unbrako (unha divisi\u00f3n de SPS Technologies de Jenkintown (Pensilvania, EUA), as cales foron instaladas para soportar o peso das portas. Estas portas necesitan un m\u00ednimo espazo para abrilas: s\u00f3 27,5 cm (11 polgadas). Isto fai que sexa f\u00e1cil de abrir e pechar o coche nos aparcadoiros en comparaci\u00f3n coas portas convencionais. Do mesmo xeito que as portas instaladas no Lamborghini Countach, as portas do DeLorean pos\u00faen unhas pequenas fiestras, xa que unhas fiestras do mesmo tama\u00f1o do vidro non ser\u00edan completamente retr\u00e1ctiles dentro dos curvos paneis de cada porta.\nMotor e caixa de cambios.\nO DeLorean \u00e9 propulsado por un motor PRV atmosf\u00e9rico de 6 cilindros en V nunha disposici\u00f3n a 90 graos, que foi desenvolvido conxuntamente polas marcas Peugeot, Renault e Volvo. Este motor \u00e9 un desenvolvemento do PRV de 2,7 litros usado no Renault 30, que foi dese\u00f1ado e constru\u00eddo baixo un contrato especial coa DeLorean Motor Company.\nO motor conta cun sistema de inxecci\u00f3n de combust\u00edbel Bosch K-Jetronic. Est\u00e1 montado lonxitudinalmente detr\u00e1s do eixe traseiro, ten unha cilindrada de 2849 cc, un di\u00e1metro x carreira de 91 mm x 73 mm e unha relaci\u00f3n de compresi\u00f3n de 8.8:1. O bloque e as cabezas est\u00e1n feitos dunha aliaxe de aluminio lixeira, ten unha distribuci\u00f3n SOHC con \u00e1rbore de levas en cabeza e d\u00faas v\u00e1lvulas por cilindro (12 en total). Para unha axeitada refrixeraci\u00f3n do motor, o radiador est\u00e1 montado na parte dianteira.\nDebido a que o motor est\u00e1 montado na parte traseira do veh\u00edculo, a s\u00faa distribuci\u00f3n de peso \u00e9 do 35% diante e do 65% detr\u00e1s.\nD\u00faas caixas de cambios estaban dispo\u00f1\u00edbeis para o coche: unha autom\u00e1tica de tres velocidades e outra manual de cinco velocidades (a m\u00e1is utilizada), ambas da marca Renault e cunha relaci\u00f3n final de 3.44:1.\nSuspensi\u00f3n, direcci\u00f3n e freos.\nA suspensi\u00f3n do DeLorean bas\u00e9ase en gran parte na do Lotus Esprit; ten suspensi\u00f3n independente nas catro rodas, resortes helicoidais e amortecedores telesc\u00f3picos. A suspensi\u00f3n dianteira \u00e9 de dobre forquita e a traseira \u00e9 multibrazo.\nA direcci\u00f3n \u00e9 de cremalleira e pi\u00f1\u00f3n, cunha desmultiplicaci\u00f3n total de 14.9:1, dando 2,65 xiros de tope a tope e un di\u00e1metro de xiro de 10,67 m (35,0 p\u00e9s). Os DeLorean foron equipados con pinas de aliaxe, en medidas 195/60 HR de 14 polgadas (35,6 cm) de di\u00e1metro x 6 polgadas (15,2 cm) de ancho as da parte dianteira; e 235/60 HR de 15 polgadas (38,1 cm) de di\u00e1metro x 8 polgadas (20,3 cm) de ancho as da parte traseira. Estas pinas calzaban pneum\u00e1ticos radiais Goodyear Eagle GT.\n\u200bTen freos de disco nas catro rodas, con 254 mm (10,0 plg) de di\u00e1metro os dianteiros e 267 mm (10,5 plg) os traseiros.\nPotencia e prestaci\u00f3ns.\nO DMC DeLorean desenvolve unha potencia de 130 HP (132 CV) a 5.500 rpm e un par m\u00e1ximo de 208 Nm a 2.750 rpm.\nOrixinalmente, John DeLorean ti\u00f1a previsto que o coche producir\u00eda arredor de 200 HP (203 CV), mais finalmente instalouse un motor de 170 HP (172 CV). Por\u00e9n, as regulaci\u00f3ns de emisi\u00f3ns de CO2 nos Estados Unidos requiriron que pezas tales coma convertedores catal\u00edticos estivesen montadas nos coches denantes de que fosen vendidos nese pa\u00eds. A instalaci\u00f3n destas pezas nas versi\u00f3ns para Estados Unidos causou unha reduci\u00f3n de 40 HP (41 CV) na entrega de potencia, unha perda que prexudicou seriamente ao rendemento do DeLorean, e isto fixo que a versi\u00f3n para os Estados Unidos fose considerada decepcionante.\nA\u00ednda que as novas pezas instaladas no coche causaron reduci\u00f3ns serias na entrega de potencia, a 130 HP (132 CV), algunhas fontes indican que con esta potencia o DeLorean \u00e9 capaz de acadar unha velocidade m\u00e1xima de 209 km/h. Por\u00e9n, outras indican que a s\u00faa velocidade m\u00e1xima \u00e9 de s\u00f3 175 ou 177 km/h. \nSegundo DMC, o DeLorean con caixa de cambios manual pod\u00eda acelerar de 0 a 60 mph (96,5 km/h) en 8,8\u00a0segundos, pero en realidade son 9,5 segundos. A revista Road &amp; Track realizou unha proba na versi\u00f3n con cambio autom\u00e1tico e o coche tardou 10,5\u00a0segundos en acelerar de 0 a 60 mph, unha aceleraci\u00f3n que naquela \u00e9poca xa se consideraba demasiado lenta para un deportivo.\nPrezo e equipamento.\nO coche \u00eda chamarse DMC-12 debido ao prezo que se planeou inicialmente para este modelo; US$ 12.000, pero o seu prezo de venda acabou sendo de US$ 25.000 e 650 $ m\u00e1is se estaba equipado con caixa de cambios autom\u00e1tica.\nHoubo unha lista de espera de persoas dispostas a pagar ata US$ 10.000 por enriba do prezo de venda. Por\u00e9n, tras a quebra de DMC, os coches non vendidos pod\u00edanse adquirir por un prezo inferior ao orixinal.\nO interior do DeLorean estaba dispo\u00f1\u00edbel con tapizar\u00edas de cor negra ou cinsenta. Todos os coches vi\u00f1an de serie con retrovisores e alzavidros el\u00e9ctricos, un equipo de m\u00fasica est\u00e9reo, ar acondicionado, asentos de pel e volante regul\u00e1bel de coiro.\nCambios na fabricaci\u00f3n.\nO cap\u00f3 do DeLorean orixinalmente ti\u00f1a ra\u00f1uras en ambos lados e inclu\u00eda unha tampa para simplificar o enchido do dep\u00f3sito de combust\u00edbel. Estes coches xeralmente ti\u00f1an unha tampa de combust\u00edbel con pechadura para evitar a manipulaci\u00f3n ou o roubo de combust\u00edbel cun sif\u00f3n. En agosto de 1981, quitouse a tampa de combust\u00edbel do cap\u00f3 (a\u00ednda que permaneceron as ra\u00f1uras). Despois de que se esgotase a subministraci\u00f3n de tampas con pechadura, a compa\u00f1\u00eda empezou a colocar tampas de combust\u00edbel sen pechadura (o que resultou en polo menos 500 coches sen tampa no cap\u00f3, pero con tampa de combust\u00edbel con pechadura). O estilo final para o cap\u00f3 inclu\u00edu a adici\u00f3n dun emblema DeLorean de metal fundido na esquina inferior dereita e a eliminaci\u00f3n das ra\u00f1uras, o que resultou nun cap\u00f3 completamente plano. Esta derradeira versi\u00f3n estaba en todos os coches modelo 1982-1983.\nA\u00ednda que non se fixeron moitos cambios no dese\u00f1o das pinas do DeLorean, as pinas dos coches fabricados a principios de 1981 estaban pintadas de cor cinsenta. Estas pinas luc\u00edan tampas centrais cinsentas a xogo cun logotipo de DMC en relevo. Poucos meses despois de iniciarse a fabricaci\u00f3n en 1981, as pinas cinsentas foron substitu\u00eddas por unhas con aspecto prateado pu\u00eddo e unha tampa central negra. O logotipo de DMC en relevo das tampas centrais pintouse de cor prateada para engadir contraste.\nDeLorean especiais.\nOs coches turbo de Legend Industries.\nA DeLorean Motor Company encomendoulle dous DeLorean biturbo a unha empresa chamada Legend Industries (con sede en Hauppauge, Nova York), os cales ti\u00f1an os n\u00fameros VIN 502 e VIN 530. Legend Industries instalou dous turbos IHI RHB52 e dous intercoolers no motor V6, aumentando a potencia at\u00e9 os 350 CV. Estes coches aceleraban de 0 a 60 mph (96,5 km/h) en 5,8 segundos e percorr\u00edan 1/4 de milla (402 m) nun tempo de 14,7 segundos.\nNunha proba realizada no circu\u00edto Bridgehampton Raceway en 1981, o DeLorean biturbo foi m\u00e1is r\u00e1pido ca un Ferrari 308 e un Porsche 928. John DeLorean ficou tan impresionado co motor que se comprometeu a encomendar 5.000 motores \u00e1 Legend Industries.\nA DMC tam\u00e9n encomendou dous DeLorean cun \u00fanico turbo no motor (VIN 528 e VIN 558), e planeaba ofrecer un motor turboalimentado como opci\u00f3n de US $ 7.500 en 1984. Denantes de que calquera un dos 5.000 coches puidese ser producido, a DMC declarouse en quebra, o que levou \u00e1 Legend Industries, as\u00ed como outros provedores, \u00e1 quebra tam\u00e9n.\nDeLorean dourado.\nA DeLorean Motor Company realizou unha pequena serie especial do DeLorean, na cal os paneis de aceiro inoxid\u00e1bel foron chapados en ouro de 24 quilates. T\u00ed\u00f1ase planeado fabricar cen unidades desta serie especial, mais finalmente s\u00f3 se constru\u00edron tres unidades. Dous destes coches foron usados nunha promoci\u00f3n das tarxetas de cr\u00e9dito American Express no Nadal de 1981 e despois foron vendidos por US$ 85.000 cada un.\nO primeiro DeLorean dourado (VIN 4300) de American Express foi adquirido por Sherwood Marshall, un empresario e ex-oficial da Mari\u00f1a Real Canadense. Marshall doou o seu DeLorean \u00e1 Fundaci\u00f3n William F. Harrah, e \u00e9 exposto no Museo Nacional do Autom\u00f3bil en Reno, Nevada. Este \u00e9 o \u00fanico dos tres DeLorean chapados en ouro que foi equipado cunha transmisi\u00f3n manual, e ten o seu interior de cor bronceada.\nO segundo DeLorean dourado (VIN 4301) de American Express foi adquirido por Roger Mize, o presidente do Banco Nacional de Snyder en Snyder, Texas. Este DeLorean estivo exposto no banco durante m\u00e1is de 20 anos denantes de ser enviado ao Museo Automotriz Petersen dos \u00c1nxeles. Ten o interior de cor negra, e est\u00e1 equipado cunha transmisi\u00f3n autom\u00e1tica.\nO terceiro e \u00faltimo DeLorean chapado en ouro ten a placa VIN co n\u00famero 20105, e foi vendido en La Vale, Maryland, con s\u00f3 636 millas (1024 km) no seu hod\u00f3metro. Est\u00e1 equipado cunha transmisi\u00f3n autom\u00e1tica e, ao igual ca o VIN 4300, o seu interior \u00e9 de cor bronceada.\nDeLorean co posto de conduci\u00f3n \u00e1 dereita.\nMalia ter sido producidos en Irlanda do Norte, os DeLorean estaban dirixidos, perante todo, para o mercado estadounidense. Por iso, todos os exemplares producidos ti\u00f1an o posto de conduci\u00f3n \u00e1 esquerda (dese\u00f1ados para seren conducidos pola parte dereita da estrada). Alg\u00fans deles (24 exemplares) foron convertidos para seren conducidos dende o asento dereito por mec\u00e1nicos especialistas do Reino Unido, mais nunca foron producidos as\u00ed por DMC, as\u00ed que a popularidade deste modelo no Reino Unido foi moi limitada.\nDMC sab\u00eda que era necesaria unha versi\u00f3n co volante no lado dereito para o mercado brit\u00e1nico e para outros pa\u00edses como Irlanda, Australia ou o Xap\u00f3n, por iso, aproximadamente 30 unidades do DeLorean foron enviadas a unha empresa chamada Wooler-Hodec (con sede en Andover, Inglaterra) e os 20 mellores coches deb\u00edan ser convertidos para ter o posto de conduci\u00f3n no lado dereito; por\u00e9n, s\u00f3 se completaron 13 coches denantes de que DMC se declarase en quebra, o que posteriormente levou ao peche de Wooler-Hodec.\nOutros tres coches co volante \u00e1 dereita autorizados pola f\u00e1brica (co\u00f1ecidos como \u00abcoches AXI\u00bb) foron constru\u00eddos. Estes coches foron rexistrados e utilizados pola f\u00e1brica en Irlanda do Norte, con matr\u00edculas AXI 1697, AXI 1698 e AXI 1699 e te\u00f1en pequenas diferenzas en comparaci\u00f3n cos coches modificados por Wooler-Hodec.\nDespois da quebra de DMC, moitos dos coches que a\u00ednda estaban na f\u00e1brica foron vendidos en varias poxas no Reino Unido, alg\u00fans dos cales foron convertidos por ex-traballadores de Wooler-Hodec e enxe\u00f1eiros de DMCL para seren conducidos polo lado esquerdo, o que resultou en oito conversi\u00f3ns m\u00e1is despois da fabricaci\u00f3n.\nO DeLorean en \"Back to the Future\".\nO DMC DeLorean \u00e9 moi co\u00f1ecido pola s\u00faa aparici\u00f3n como m\u00e1quina do tempo na trilox\u00eda de \"Back to the Future\" (\"Regreso \u00f3 futuro\" na dobraxe feita en Galiza), unhas pel\u00edculas de ciencia ficci\u00f3n dirixidas por Robert Zemeckis e protagonizadas por Michael J. Fox e Christopher Lloyd. A raz\u00f3n principal de que fose elixido o DeLorean foi que estaba dese\u00f1ado de xeito id\u00f3neo para inclu\u00edr a broma sobre a familia de granxeiros que o confunden cunha nave espacial na primeira pel\u00edcula. A m\u00e1quina do tempo foi dese\u00f1ada por Ron Cobb, Michael Scheffe e Andrew Probert.\nDurante a rodaxe da trilox\u00eda utiliz\u00e1ronse seis unidades do DeLorean, ademais dun modelo de fibra de vidro a tama\u00f1o real para simular o voo no ar e outro a escala para rodar varias tomas. Os DeLorean usados en \"Back to the Future\" ti\u00f1an o motor V6 orixinal (cuxo son na pel\u00edcula prov\u00e9n do motor V8 dun Porsche 928). En \"Back to the Future Part III\" foron usadas d\u00faas unidades equipadas con motores Volkswagen e chasis de buggy, e nunha terceira unidade foron colocados explosivos para destruila no final da pel\u00edcula, cando un tren golpea a m\u00e1quina do tempo e a esnaquiza.\nSoamente tres dos seis coches usados nas pel\u00edculas a\u00ednda existen. Universal Studios pos\u00fae dous dos coches restantes, os cales usa de cando en vez en exposici\u00f3ns ou para outras produci\u00f3ns. O terceiro coche, usado en \"Back to the Future Part III\", foi restaurado e sa\u00edu a poxa en novembro de 2011, sendo vendido por US$ 541.200 en decembro dese mesmo ano.\nProduci\u00f3n de novos DeLorean.\nNo ano 1995, o empresario ingl\u00e9s Stephen Wynne fundou unha pequena empresa adicada aos arranxos de coches DeLorean. Nos seus inicios, o seu lugar de traballo era un pequeno garaxe situado en Houston (Texas, Estados Unidos). O negocio foi medrando e a compa\u00f1\u00eda de Wynne estableceu a s\u00faa sede en Humble, Condado de Harris (Texas). Wynne comprou a marca rexistrada no logotipo estilizado de DMC, xunto co inventario de pezas restantes da DeLorean Motor Company orixinal.\nTras a aprobaci\u00f3n da Lei de fabricaci\u00f3n de veh\u00edculos de baixo volume en decembro de 2015 (que permit\u00eda que as marcas que fabricasen menos de 325 unidades non tiveran que pasar polos tr\u00e1mites regulatorios que pasan as grandes empresas) DMC Texas anunciou que planeaba producir r\u00e9plicas de autom\u00f3biles DeLorean. DMC anticipou a fabricaci\u00f3n de aproximadamente 50 veh\u00edculos por ano durante seis anos cun prezo retallista estimado de US $ 100000. Por\u00e9n, DMC Texas atopou obst\u00e1culos como a reproduci\u00f3n de pezas (xa que non hai m\u00e1is dispo\u00f1\u00edbeis no inventario) e atopar un fornecedor de motores.\nPor mor dos atrasos da\u00a0NHTSA\u00a0en ratificar a lei, finalmente decidiuse cancelar o plan para constru\u00edr DeLorean modernizados. Discutiuse sobre a construci\u00f3n dunha versi\u00f3n mellorada do DeLorean orixinal producido por DMC Texas para conmemorar o 40 aniversario, pero non se publicaron detalles."}
{"id": "498417", "revid": "1131", "url": "https://gl.wikipedia.org/wiki?curid=498417", "title": "Obra", "text": "O top\u00f3nimo galego Obra pode referirse a:"}
{"id": "498418", "revid": "1131", "url": "https://gl.wikipedia.org/wiki?curid=498418", "title": "A Obra", "text": ""}
{"id": "498419", "revid": "23204", "url": "https://gl.wikipedia.org/wiki?curid=498419", "title": "Kurt Lewin", "text": "Kurt Lewin (|l\u0259\u02c8vi\u02d0n|), nado en Mogilno (Imperio Alem\u00e1n) o 9 de setembro de 1890 e finado en Newtonville (Massachusetts) o 12 de febreiro de 1947, foi un psic\u00f3logo alem\u00e1n-estadounidense, co\u00f1ecido como un dos pioneiros da psicolox\u00eda social, indeustrial e organizativa e aplicada nos Estados Unidos. Exiliado do seu pa\u00eds, Lewin constru\u00eduse unha nova vida, en que se definiu a el mesmo e as s\u00faas achegas con tres lentes de an\u00e1lise: investigaci\u00f3n aplicada, ivnestigaci\u00f3n de acci\u00f3n e comunicaci\u00f3n de grupos foron as s\u00faas principais proposici\u00f3ns ao campo da comunicaci\u00f3n.\nLewin \u00e9 reco\u00f1ecido habitualmente como o \"fundador da psicolox\u00eda social\" e un dos primeiros que estudou as din\u00e1micas de grupos e o desenvolvemento organizativo. Un estudo da \"Review of General Psychology\" publicado en 2002, situou a Lewin como o 18.\u00ba psic\u00f3logo m\u00e1is citado do s\u00e9culo XX.\nTraxectoria.\nLewin naceu en 1890, fillo de Recha Engel, que morreu nun campo de concentraci\u00f3n en 1944. Tivo unha irm\u00e1 (Hertha Putzrath) e dous irm\u00e1ns (Egon e Fritz). Lewin recibiu unha educaci\u00f3n xud\u00eda ortodoxa na casa, como membro dunha familia pertencente \u00e1 burgues\u00eda rural de Poznan. O seu pai, Leopold, posu\u00eda unha granxa xunto co seu irman Max e a familia ti\u00f1a unha pequena tenda de mercador\u00edas en xeral no andar t\u00e9rreo do seu fogar, que deixaron en 1905 para mudarse a Berl\u00edn. Al\u00ed, Lewin estudou o bacharelato no Kaiserin Augusta Gymnasium]] do barrio de Charlottenburg, durante tres anos.\nEn 1909 comezou a estudar medicina en Friburgo, pasando un semestre en M\u00fanic para recibir cursos de biolox\u00eda. Al\u00ed involucrouse no activismo a favor dos dereitos sociais das mulleres. En abril de 1910 regresou a Berl\u00edn para continuar a estudar biolox\u00eda na Real Universidade Federico-Guillerme, mais os seus intereses a partir do ano seguinte foron ampli\u00e1ndose, tomando catorce das s\u00faas materias na \u00e1rea da psicolox\u00eda (a variante fisiol\u00f3xica dominante nesa escola) baixo Carl Stumpf; finalmente, Lewin doutorouse en filosof\u00eda en 1916 baixo a s\u00faa direcci\u00f3n.\nEn 1917 casou con Maria Landsberg, con quen tivo dous fillos, Esther Agnes (1919) e Reuven Fritz (1922). A parella divorciouse, e en 1929 Lewin casou con Gertrud Weiss (1896-1987), con quen tuvo dous fillos m\u00e1is, Miriam (1931) e Daniel (1933).\nEn 1924, como titor de Zeigarnik, realizou estudos sobre o recordo de tarefas incompletas.\nKurt Lewin xunto con Carl Hovland, Paul Lazarsfeld e Harold Lasswell son considerados os \"pais fundadores\" da Mass Communication Research.\nFoi profesor na Universidade de Berl\u00edn, onde proseguiu a s\u00faa carreira acad\u00e9mica. En 1933 foi perseguido polos nazis, polo que tivo que exiliarse de Alema\u00f1a e marchou aos Estados Unidos, onde foi docente da Universidade Cornell. En 1935 foi profesor na Universidade de Iowa, impartindo clases de psicolox\u00eda infantil na Child Welfare Research Station. Finalmente, en 1940 nacionalizouse estadounidense. En 1942 fue nomeado presidente da Sociedade para o Estudo Psicol\u00f3xico de Temas Sociais.\nEn 1944 Lewin abandonou Iowa e marchou ao Instituto de Tecnolox\u00eda de Massachusetts (MIT), establecendo o Centro de Investigaci\u00f3n para a Din\u00e1mica de Grupos, onde se preocupou por facer unha teor\u00eda com\u00fan sobre os grupos. En 1946 coordinou un grupo de investigadores que traballou con grupos de diferentes clases.\nEn 1947 cre\u00f3 o National Laboratories Training e aos poucos d\u00edas, o 12 de febreiro de 1947, morreu en Newtonville, Massachusetts."}
{"id": "498420", "revid": "1131", "url": "https://gl.wikipedia.org/wiki?curid=498420", "title": "O Obre", "text": ""}
{"id": "498421", "revid": "1131", "url": "https://gl.wikipedia.org/wiki?curid=498421", "title": "Oca de Arriba", "text": "O top\u00f3nimo galego Oca de Arriba pode referirse a:"}
{"id": "498422", "revid": "1131", "url": "https://gl.wikipedia.org/wiki?curid=498422", "title": "A Obra P\u00eda", "text": ""}
{"id": "498423", "revid": "1131", "url": "https://gl.wikipedia.org/wiki?curid=498423", "title": "O Obre de Abaixo", "text": ""}
{"id": "498424", "revid": "1131", "url": "https://gl.wikipedia.org/wiki?curid=498424", "title": "O Obre de Arriba", "text": ""}
{"id": "498425", "revid": "1131", "url": "https://gl.wikipedia.org/wiki?curid=498425", "title": "Oca de Abaixo", "text": ""}
{"id": "498426", "revid": "1131", "url": "https://gl.wikipedia.org/wiki?curid=498426", "title": "A Ocella", "text": ""}
{"id": "498427", "revid": "1131", "url": "https://gl.wikipedia.org/wiki?curid=498427", "title": "Odreiro", "text": ""}
{"id": "498428", "revid": "1131", "url": "https://gl.wikipedia.org/wiki?curid=498428", "title": "Os Odreiros", "text": ""}
{"id": "498429", "revid": "1131", "url": "https://gl.wikipedia.org/wiki?curid=498429", "title": "Ogas", "text": ""}
{"id": "498430", "revid": "1131", "url": "https://gl.wikipedia.org/wiki?curid=498430", "title": "Ogos", "text": ""}
{"id": "498431", "revid": "89787", "url": "https://gl.wikipedia.org/wiki?curid=498431", "title": "Euonymus", "text": "Euonymus \u00e9 un x\u00e9nero de plantas anxiospermas da familia Celastraceae. Ten diversos nomes com\u00fans, tipicamente aplicados \u00e1 especie \"Euonymus europaeus,\" como fuseira, pauguirgori\u00f1o, bonete de preste, bonete de crego, \u00e1rbore da serpe ou, simplemente, ev\u00f3nimo. Comprende sobre 130 especies de arbustos caducifolios e perennifolios, \u00e1rbores pequenas e lianas. Son maioritariamente nativas da Asia oriental, at\u00e9 o Himalaia, mais tam\u00e9n est\u00e1n distribu\u00eddas por Europa, Australasia, Am\u00e9rica do Norte e Madagascar. Cincuenta especies son end\u00e9micas da China.\nDescrici\u00f3n.\nAs flores inconspicuas aparecen en grupos pequenos e poden ser verdes, amarelas, rosa ou dun casta\u00f1o avermellado segundo as especies. As follas son opostas (raramente alternas) e ovoides simples, cunha lonxitude t\u00edpica de 2 a 15\u00a0cm, e normalmente cunha marxe finamente serrada. O froito \u00e9 unha baga de cor rosa ou branca e aspecto similar a unha va\u00ed\u00f1a, con catro ou cinco valvas que se abren para mostrar as sementes, caracterizadas por teren unha cuberta carnosa laranxa ou vermella.\nAs aves frux\u00edvoras comen estas sementes e dixiren a s\u00faa cuberta carnosa, de maneira que as dispersan ao defecaren. Moitas especies de ev\u00f3nimos te\u00f1en uso medicinal e certas partes das plantas poden ser velenosas para os humanos.\nCultivo e usos.\nA madeira dalgunhas especies era usada tradicionalmente para facer carb\u00f3n vexetal (como compo\u00f1ente da p\u00f3lvora ou para o debuxo art\u00edstico), as\u00ed como na elaboraci\u00f3n de fusos para fiar a la; este uso pode ser a orixe do nome com\u00fan \"fuseira\".\nOs ev\u00f3nimos son arbustos frecuentes nos xard\u00edns a causa do car\u00e1cter decorativo das s\u00faas bagas e da s\u00faa follaxe, dado que as especias caducifolias adoitan presentar coloraci\u00f3ns outonais dun vermello brillante. Con todo, certas especies poden ser invasoras, como acontece co \"Euonymus alatus\" nos bosques do nordeste dos Estados Unidos, ou chegar a naturalizarse, como o ev\u00f3nimo xapon\u00e9s nas fragas do Mandeo.\nDiversidade.\nEsta lista cont\u00e9n algunhas das s\u00faas especies:"}
{"id": "498432", "revid": "1131", "url": "https://gl.wikipedia.org/wiki?curid=498432", "title": "Alejo Vidal-Quadras", "text": "O nome de Alejo Vidal-Quadras pode referirse a:"}
{"id": "498433", "revid": "25871", "url": "https://gl.wikipedia.org/wiki?curid=498433", "title": "Jay Schiltz", "text": "John (\" Jay \") Schiltz, nado en Steinfort o 28 de xaneiro de 1958 e finado o 20 de maio de 2020 , foi un xornalista, escritor e artista de cabar\u00e9 luxemburgu\u00e9s.\nTraxectoria.\nFillo do escritor Roger Schiltz. Despois de completar a s\u00faa educaci\u00f3n secundaria no \"Ath\u00e9n\u00e9e de Luxemburgo\" en 1978 entrou no mercado laboral, primeiro traballou no ferrocarril e logo na administraci\u00f3n municipal de Steinfort. Ao inicio da d\u00e9cada de 1990 entrou no xornalismo traballando na redacci\u00f3n de RTL Radio L\u00ebtzebuerg e a partir de 1998 en RTL T\u00e9l\u00e9 L\u00ebtzebuerg. \nDende o 1 de xaneiro de 2002 ata principios de decembro de 2013 foi redactor xefe da emisora p\u00fablica Radio 100,7. Renunciou ao cargo para non entrar nun conflito de intereses, tras o nomeamento da s\u00faa esposa, Francine Closener como secretaria de Estado no goberno Bettel-Schneider . \nJay Schiltz escribiu en luxemburgu\u00e9s obras de teatro dende 1991 e a partir de 2000 tam\u00e9n escribiu textos para espect\u00e1culos de cabar\u00e9. De xaneiro de 2003 a maio de 2006 escribiu artigos para \"Kulturissmo\", o suplemento cultural de \"Tageblatt\" . \nEn 1997 con motivo do Ano Europeo contra o Racismo e por iniciativa de Charles Goerens organizouse unha viaxe de 120 estudantes de secundaria luxembugueses ao campo de concentraci\u00f3n de Auschwitz en Polonia. As viaxes fix\u00e9ronse anuais e organizadas pola asociaci\u00f3n T\u00e9moins de la 2\u00aa G\u00e9neration e dende a s\u00faa constituci\u00f3n en 2001Schitlz foi o seu vicepresidente. Froito do seu labor e desas viaxes foi o libro \"Aschengenger - Erz\u00e4hlung einer langen Reise\" que se editou en 2003 en alem\u00e1n."}
{"id": "498434", "revid": "1888", "url": "https://gl.wikipedia.org/wiki?curid=498434", "title": "Juan Mari\u00f1o \u00c1lvarez", "text": "Juan Mari\u00f1o \u00c1lvarez finado en Torr\u00f3n (Sobrada, Tomi\u00f1o) o 31 de outubro de 1920, foi un pol\u00edtico galego.\nTraxectoria.\nFoi nomeado alcalde de Tomi\u00f1o a principios do s\u00e9culo XX. Sufriu un atentado por Manuel \u00c1lvarez \u00c1lvarez a noite do 26 de outubro de 1920, falecendo a consecuencia das feridas producidas pola agresi\u00f3n o 31 de outubro."}
{"id": "498435", "revid": "1131", "url": "https://gl.wikipedia.org/wiki?curid=498435", "title": "Mapa de Sawley", "text": "O Mapa de Sawley \u00e9 un mapamundi datado no ano 1190, e consid\u00e9rase o mapa enciclop\u00e9dico m\u00e1is antigo conservado das Illas Brit\u00e1nicas.\nDatos.\nFoi atopado na abad\u00eda de Sawley, un mosteiro cisterciense de Yorkshire, e est\u00e1 custodiado na Biblioteca Parker da Universidade de Cambridge. A s\u00faa atribuci\u00f3n ao arcebispo Henrique de Mainz \u00e9 dubidosa.\nSimboliza a catedral de Santiago de Compostela como o edificio m\u00e1is importante dos representados, e empr\u00e9gase na teorizaci\u00f3n de que na Idade Media se asociaba Compostela coa fin da Historia, coa apocalipse.\nFoi un dos obxectos inclu\u00eddos na exposici\u00f3n \"Galicia, un relato no mundo\"."}
{"id": "498436", "revid": "785", "url": "https://gl.wikipedia.org/wiki?curid=498436", "title": "Mapa da Abad\u00eda de Sawley", "text": ""}
{"id": "498437", "revid": "785", "url": "https://gl.wikipedia.org/wiki?curid=498437", "title": "Mapamundi de Sawley", "text": ""}
{"id": "498438", "revid": "89787", "url": "https://gl.wikipedia.org/wiki?curid=498438", "title": "Siebmachers Wappenbuch", "text": "O Siebmachers Wappenbuch (en alem\u00e1n: literalmente armorial de Siebmacher) \u00e9 un armorial publicado en 1605 e 1609 como dous libros her\u00e1ldicos, parte dunha serie de varios volumes posteriores, que cont\u00e9n os escudos de armas da nobreza do Sacro Imperio Romano-Xerm\u00e1nico, as\u00ed como os escudos de cidades-estado e dalgunhas familias burguesas. Foi creado e compilado polo alem\u00e1n Johann Ambrosius Siebmacher (1561-1611), artista her\u00e1ldico, gravador e editor de N\u00fcrnberg. A obra tornouse nunha importante fonte her\u00e1ldica para as rexi\u00f3ns xerman\u00f3fonas.\nO Vello Siebmacher.\nO \"Alter Siebmacher\" foi compilado entre 1605 e 1806 e representa a her\u00e1ldica contempor\u00e1nea durante os dous s\u00e9culos finais do Sacro Imperio Romano-Xerm\u00e1nico. \nOs dous primeiros volumes foron completados por Johann Sibmacher en 1605 e 1609. Comp\u00f3\u00f1ense de 3220 e 2400 armas respectivamente. A obra est\u00e1 impresa sen cor, mais existe un exemplar corado \u00e1 man en N\u00fcrnberg. O traballo foi continuado con seis volumes con suplementos adicionais realizados por Paul F\u00fcrst, Wolfgang Gottlieb F\u00fcrst, Rudolf Johann Helmers, Christoph Weigel o Vello e Gabriel Nikolaus Raspe. Estas obras foron tam\u00e9n publicadas baixo os t\u00edtulos dos seus respectivos editores, como: \"F\u00fcrstsches Wappenbuch\", \"Helmersches Wappenbuch\", \"Weigelsches Wappenbuch\" ou \"Raspes Wappenbuch\".\nO Novo Siebmacher.\nO \"Neuer Siebmacher\", \"Siebmachers gro\u00dfes und allgemeines Wappenbuch\" foi compilado entre 1854 e 1967 por Adolf Matthias Hildebrandt, Maximilian Gritzner e Gustav A. Seyler. O \u00edndice xeral da obra enteira foi editado por Hanns J\u00e4ger-Sunstenau. Posteriormente, Ottfried Neubecker publicou t\u00f3dalas armas burguesas do Novo Siebmacher sen o texto como unha especie de glosario ilustrado organizado por cargos her\u00e1ldicos."}
{"id": "498439", "revid": "785", "url": "https://gl.wikipedia.org/wiki?curid=498439", "title": "Armorial de Siebmacher", "text": ""}
{"id": "498440", "revid": "785", "url": "https://gl.wikipedia.org/wiki?curid=498440", "title": "Johann Siebmachers Wappenbuch", "text": ""}
{"id": "498441", "revid": "785", "url": "https://gl.wikipedia.org/wiki?curid=498441", "title": "Armorial de Johann Siebmacher", "text": ""}
{"id": "498442", "revid": "98629", "url": "https://gl.wikipedia.org/wiki?curid=498442", "title": "Joaqu\u00edn Romero M\u00edguez", "text": "Joaqu\u00edn Romero M\u00edguez, nado en Curr\u00e1s (Tomi\u00f1o) o 6 de outubro de 1898 e finado en Vigo en 1987, foi un mestre e pol\u00edtico galego.\nTraxectoria.\nNa ditadura de Primo de Rivera foi nomeado concelleiro de Tomi\u00f1o pola parroquia de Curr\u00e1s e elixido primeiro tenente alcalde en abril de 1925. Logo da destituci\u00f3n do alcalde Agust\u00edn \u00c1lvarez Paredes, foi elixido alcalde de Tomi\u00f1o en xu\u00f1o de 1925. Permaneceu no cargo at\u00e9 o ano seguinte. Foi mestre interino de Leboz\u00e1n e Ribadelouro e mestre titular no Ribeiro (Celanova) dende 1934. Co golpe de Estado do 18 de xullo de 1936 foi depurado; sancionado en 1940 co traslado f\u00f3ra da provincia, foi destinado a Valdemaluque (provincia de Soria). En 1946 conseguiu o traslado para a escola unitaria n\u00famero 2 de Goi\u00e1n. En 1965 trasladouse a Vigo.\nVida persoal.\nCasou en Vigo con Teresa Rodelgo de Haz en xaneiro de 1936."}
{"id": "498444", "revid": "1888", "url": "https://gl.wikipedia.org/wiki?curid=498444", "title": "Floriano Gonz\u00e1lez Daval", "text": "Floriano Gonz\u00e1lez Daval, nado en Figueir\u00f3 (Tomi\u00f1o), foi un pol\u00edtico galego.\nTraxectoria.\nVicepresidente da Sociedad de Obreros Agricultores de Figueir\u00f3 y Est\u00e1s, na ditadura de Primo de Rivera foi nomeado concelleiro de Tomi\u00f1o pola parroquia de Figueir\u00f3 en abril de 1925. Logo da destituci\u00f3n do alcalde Agust\u00edn \u00c1lvarez Paredes, foi elixido primeiro tenente alcalde en xu\u00f1o de 1925. Presidente da Federaci\u00f3n Agraria de Tomi\u00f1o, foi nomeado alcalde en 1926. Permaneceu no cargo at\u00e9 1929."}
{"id": "498445", "revid": "23204", "url": "https://gl.wikipedia.org/wiki?curid=498445", "title": "Y\u00fan sh\u01d4i y\u00e1o", "text": "Y\u00fan sh\u01d4i y\u00e1o (en ) \u00e9 un filme chin\u00e9s de 2006 dirixido por Yin Li. Foi elixido como candidato da China para o \u00d3scar \u00f3 mellor filme en lingua non inglesa na 80\u00aa edici\u00f3n dos premios, mais finalmente non foi nomeado."}
{"id": "498446", "revid": "1131", "url": "https://gl.wikipedia.org/wiki?curid=498446", "title": "O\u00edns", "text": ""}
{"id": "498447", "revid": "1131", "url": "https://gl.wikipedia.org/wiki?curid=498447", "title": "\u00c1lvare", "text": ""}
{"id": "498448", "revid": "1131", "url": "https://gl.wikipedia.org/wiki?curid=498448", "title": "A Oliveira", "text": ""}
{"id": "498449", "revid": "1131", "url": "https://gl.wikipedia.org/wiki?curid=498449", "title": "Olmos", "text": "O top\u00f3nimo galego Olmos pode referirse a:"}
{"id": "498450", "revid": "1131", "url": "https://gl.wikipedia.org/wiki?curid=498450", "title": "Os Olmos", "text": ""}
{"id": "498451", "revid": "1131", "url": "https://gl.wikipedia.org/wiki?curid=498451", "title": "A Ponte Olveira", "text": "O top\u00f3nimo galego A Ponte Olveira ref\u00edrese a dous lugares a car\u00f3n do r\u00edo Xallas:"}
{"id": "498452", "revid": "1131", "url": "https://gl.wikipedia.org/wiki?curid=498452", "title": "Olveiroa", "text": "O top\u00f3nimo galego Olveiroa pode referirse a:"}
{"id": "498453", "revid": "1131", "url": "https://gl.wikipedia.org/wiki?curid=498453", "title": "A Oleira de Abaixo", "text": ""}
{"id": "498454", "revid": "1131", "url": "https://gl.wikipedia.org/wiki?curid=498454", "title": "Olelas", "text": ""}
{"id": "498455", "revid": "1131", "url": "https://gl.wikipedia.org/wiki?curid=498455", "title": "O Ollal", "text": ""}
{"id": "498456", "revid": "1131", "url": "https://gl.wikipedia.org/wiki?curid=498456", "title": "O Ollo", "text": ""}
{"id": "498457", "revid": "1131", "url": "https://gl.wikipedia.org/wiki?curid=498457", "title": "O Olmo", "text": ""}
{"id": "498458", "revid": "1131", "url": "https://gl.wikipedia.org/wiki?curid=498458", "title": "Olveira da Igrexa", "text": ""}
{"id": "498459", "revid": "1131", "url": "https://gl.wikipedia.org/wiki?curid=498459", "title": "Olveira de Arriba", "text": ""}
{"id": "498460", "revid": "88215", "url": "https://gl.wikipedia.org/wiki?curid=498460", "title": "Federaci\u00f3n Espa\u00f1ola de Automobilismo", "text": ""}
{"id": "498461", "revid": "88215", "url": "https://gl.wikipedia.org/wiki?curid=498461", "title": "Federaci\u00f3n Espa\u00f1ola de Automovilismo", "text": ""}
{"id": "498462", "revid": "98629", "url": "https://gl.wikipedia.org/wiki?curid=498462", "title": "Jos\u00e9 Manuel Poga", "text": "Jos\u00e9 Manuel Rivera, nado en Xerez da Fronteira o 1 de xaneiro de 1980, m\u00e1is co\u00f1ecido como Jos\u00e9 Manuel Poga, \u00e9 un actor andaluz. \u00c9 co\u00f1ecido por protagonizar varias obras, inclu\u00edndo a serie Netflix \"La casa de papel\", este ga\u00f1oulle o apelido de \"pallaso\" da serie, e actualmente co\u00f1\u00e9cese como \"Gand\u00eda\".\nTraxectoria.\nEstudou no instituto Asta Regia e desde moi cedo inclinouse cara \u00e1s artes, especialmente \u00e1 comedia e \u00e1 interpretaci\u00f3n. Despois comezou os estudos universitarios de Xesti\u00f3n e administraci\u00f3n p\u00fablica.\nUn ano despois, Poga ser\u00eda vista como a nova promesa do cine espa\u00f1ol grazas ao seu traballo no \"Grupo 7\" (2012) de Alberto Rodr\u00edguez e \"Miel de naranjas\" (2012), de Imanol Uribe. Estes dous proxectos a grande escala catapultaron a s\u00faa carreira. Despois compartiu cr\u00e9ditos con Inma Cuesta, Mario Casas, Juli\u00e1n Villagr\u00e1n, Blanca Su\u00e1rez e Karra Elejalde, entre outros."}
{"id": "498463", "revid": "72012", "url": "https://gl.wikipedia.org/wiki?curid=498463", "title": "Eduardo Palaio", "text": "Eduardo Palaio, nado en Sintra (Portugal) o 10 de xaneiro de 1942, \u00e9 un muralista, cartoonista, pintor e escritor portugu\u00e9s.\nTraxectoria.\nNado en Sintra sentiuse do concello de Siexas por opci\u00f3n e adopcion. Pasou a infancia en Figueira da Foz. Fixo catro anos de servizo militar obrigatorio sendo comandante de combate en Angola. Exerceu diversas profesi\u00f3ns e moita actividade pol\u00edtica e asociativa. Foi convidado pola ONU para traballar na OIT en Xenebra.\nEduardo Palaio iniciou a s\u00faa actividade art\u00edstica polo dese\u00f1o de humor, publicando traballos no \u00abMundo Ri\u00bb, baixo a direcci\u00f3n de Jos\u00e9 Vilhena, e en 1966 expuxo, por primeira vez, traballos de dese\u00f1o e pintura. Palaio ten traballos tam\u00e9n como como muralista e cartoonista. Nos anos 1970 e 1980, publicou regularmente cartoons nun semanario e, entre 1982 e 2000, presentou nove exposici\u00f3ns individuais de pintura e participou en varias colectivas. \u00c9 autor de nove murais no concello do Seixal.\nParticipou nos Sal\u00f5es Nacionais de Caricatura e Desenho de Humor e como convidado en 3 exposici\u00f3ns internacionais en Cuba (1986/93/98) e en M\u00e9xico (1994 e 1998).\nTransformou a tipograf\u00eda familiar nun espazo museol\u00f3xico, en parcer\u00eda coa C\u00e2mara Municipal do Seixal.\n\"Caixa Baixa,\" mereceu, segundo o xurado, o Pr\u00e9mio Manuel da Fonseca pola s\u00faa consistencia ficcional, orixinalidade dos temas e a s\u00faa erudici\u00f3n, ben como pola elevada calidade literaria da narrativa. Al\u00e9n diso, o autor revela un dominio da xeografia europea, que usa como territorio ficcional para as s\u00faas historias e ten unha capacidade de efabulaci\u00f3n f\u00f3ra do com\u00fan.\n\"Os Dez de T\u00e2nger\" c\u00e9ntrase nos cami\u00f1os tortuosos dunha expedici\u00f3n feita por soldados desco\u00f1ecidos, nos segredos do pobo mi\u00fado arreba\u00f1ado para a guerra. Tr\u00e1tase dunha historia \u00e9pica de dez homes con vidas reais que partiran \u00e1 aventura de novos horizontes nunha expedici\u00f3n ao Norte de \u00c1frica."}
{"id": "498466", "revid": "1131", "url": "https://gl.wikipedia.org/wiki?curid=498466", "title": "Ponte de Ma\u00f1ufe", "text": "A ponte de Ma\u00f1ufe \u00e9 a m\u00e1is antiga das existentes na comarca do Val Mi\u00f1or. A obra ten unha probable orixe romana e unha posterior reconstruci\u00f3n datada no ano 1140 segundo inscrici\u00f3n existente nun dos perpia\u00f1os dun chant\u00f3n. Sit\u00faase na actual estrada provincial PO-2035 ao seu paso polo r\u00edo Mi\u00f1or, e segue a ser a principal porta de entrada e sa\u00edda \u00e1 parroquia de Ma\u00f1ufe tanto do tr\u00e1fico peonil como vehicular no s\u00e9culo XXI. Une os lugares da Texosa (norte) e A Ponte (sur), na devandita parroquia situada no concello de Gondomar. Est\u00e1 catalogada como Ben de Interese Cultural dentro do espazo de protecci\u00f3n delimitado no Decreto 48/1999 do 18 de febreiro da Xunta de Galicia.\nLocalizaci\u00f3n.\nA s\u00faa cabeceira norte sit\u00faase na intersecci\u00f3n do Cami\u00f1o das Bragadas (Cami\u00f1o Texosa na nomenclatura oficial) e a estrada provincial PO-2035, cuxo trazado salva esta ponte sobre o r\u00edo Mi\u00f1or, v\u00eda que ten orixe nunha hist\u00f3rica calzada romana e posteriormente ruta de peregrinaci\u00f3n a Santiago co\u00f1ecida como O Cami\u00f1o da Nosa Se\u00f1ora do Norte. A cabeceira sur, xa no barrio da Ponte, linda con terras de cultivos (Os Conguidos) no lado oeste e coa ribeira sur do Mi\u00f1or ao leste, onde se situaba un antigo lavadoiro comunal (O Lavadouro do R\u00edo), hoxe cuberto pola maleza. \nHistoria e arquitectura.\n\u00c9 unha ponte de \"cadeirado\" con arcos de medio punto e tallamares triangulares, de orixe e tipolox\u00eda aparentemente romanas que sufriu modificaci\u00f3ns na \u00e9poca medieval. \u00c9 m\u00e1is antiga que a ponte da Ramallosa, datada no s\u00e9culo XIII, despois da fundaci\u00f3n da vila de Baiona por Afonso IX en 1201. De existir unha ponte romana sobre o r\u00edo Mi\u00f1or nesa etapa hist\u00f3rica, deber\u00eda alzarse neste mesmo lugar, posto que os romanos nunca as emprazaban na desembocadura sen\u00f3n r\u00edo arriba. Esta mesma teor\u00eda segue a profesora E. Ferreira Priegue, que tam\u00e9n cita o traballo m\u00e1is recente sobre a ponte pertencente ao arquitecto de Gondomar Antonio Solli\u00f1o Troncoso.\nEste autor sinala que a obra \"ten unha lonxitude total de 42 m e un ancho de plataforma de 3,20 m, salvando o r\u00edo Mi\u00f1or mediante tres b\u00f3vedas de medio punto e, segundo parece, dous ocos alintelados hoxe tapados. Como \u00e9 habitual en toda ponte medieval, presenta perfil en lombo de asno, neste caso algo modificado por algunha intervenci\u00f3n posiblemente da Idade Moderna, e na f\u00e1brica aparecen numerosas marcas de canteiro. Augas arriba, presenta tallamares en mal estado e alg\u00fan antigo peitoril incrustado na f\u00e1brica\". Para Soli\u00f1o Troncoso, A Ponte de Ma\u00f1ufe representa un dos testemu\u00f1os m\u00e1is interesantes do Rom\u00e1nico no Val Mi\u00f1or.\nPola s\u00faa situaci\u00f3n estrat\u00e9xica no cruzamento de cami\u00f1os hist\u00f3ricos, ser\u00e1 inclu\u00edda por Domingo Font\u00e1n na Carta Xeom\u00e9trica no ano 1845. Tam\u00e9n est\u00e1 mencionada no \"Diccionario geogr\u00e1fico-estad\u00edstico-hist\u00f3rico de Espa\u00f1a y sus posesiones de Ultramar\" de Pascual Madoz (1848), onde sinala que sobre o r\u00edo Mi\u00f1or, que no documento figura como Riachuelo da Ramallosa, existe unha \"ponte de madeira que ten o mesmo nome que esta parroquia\". Sobre esta devandita estrutura de madeira non se atopan rastros na actualidade, nin documentaci\u00f3n ou investigaci\u00f3n posterior que a mencione.\nConservaci\u00f3n da ponte.\nEste ben cultural protexido soporta na actualidade a pasaxe permanente de todo tipo de veh\u00edculos, inclu\u00eddos os de gran tonelaxe, que afectan a s\u00faa estrutura. Na d\u00e9cada dos setenta do s\u00e9culo XX, a Deputaci\u00f3n de Pontevedra intentou actualizar e mellorar os usos da ponte cunha intervenci\u00f3n que a dotou ao taboleiro de plataforma de rodadura e de paso de pe\u00f3ns a base dunha estrutura de formig\u00f3n armado. A zona de paso de pe\u00f3ns foi voada a ambas lados da plataforma orixinal e colocouse unha varanda met\u00e1lica de protecci\u00f3n. \nO informe de Alfonso Soli\u00f1o Troncoso (2004).\nEstas obras provocaron un gran cambio na arquitectura da ponte que foron documentadas e denunciadas no ano 2004 por Alfonso Soli\u00f1o Troncoso, daquela, arquitecto t\u00e9cnico do Concello de Gondomar.\nNese informe t\u00e9cnico de Alfonso Soli\u00f1o, sin\u00e1lase a desaparici\u00f3n dos peitor\u00eds laterais de granito dispostos desde o ano 1861 e que permit\u00edan conservar o estilo medieval da obra. Por outra banda a comezos do s\u00e9culo XXI, se levaron adiante obras de saneamento integral de Gondomar que obrigaron escavar debaixo dun dos arco para soterrar a canalizaci\u00f3n que afectaron os elementos de apoio da ponte.\nAlfonso Soli\u00f1o reclamaba unha \"oportuna e inaprazable execuci\u00f3n de obras de restauraci\u00f3n\" onde se puxera en valor a ponte hist\u00f3rica cun melloramento da s\u00faa contorna que xunto ao Cruceiro do Lugar do Acordo son testemu\u00f1a do antigo cami\u00f1o de Santiago. Engad\u00eda que ha responsabilidade e a potestade de dirixir unha intervenci\u00f3n desta natureza correspond\u00eda \u00e1 Deputaci\u00f3n de Pontevedra por atoparse esta nunha estrada provincial.\nAs enchentes do Mi\u00f1or.\nA actual canalizaci\u00f3n do trazado do r\u00edo Mi\u00f1or encaixada entre leiras de cultivo e vivendas a poucos metros da ribeira, tam\u00e9n afectan a ponte durante as enchentes anuais. Os desgastados tallamares deben soportar a forza das correntes que ao non poder espallar as augas polos terreos pretos das ribeiras centralizan as correntes contra as estruturas da vella ponte cara \u00e1 desembocadura do Mi\u00f1or na Ramallosa.\nDe momento s\u00f3 as actuaci\u00f3ns de limpeza do r\u00edo por Augas de Galicia e as actividades de voluntariado veci\u00f1al, alivian o desgaste provocado polas enchentes, quitando en diversas campa\u00f1as ao longo do ano, parte do lixo e restos naturais das ribeiras para que non golpeen a ponte durante o arrastre das correntes."}
{"id": "498467", "revid": "5863", "url": "https://gl.wikipedia.org/wiki?curid=498467", "title": "Elisabet Casanovas", "text": "Elisabet Casanovas i Torruella, nada en Sabadell o 15 de decembro de 1994, \u00e9 unha actriz catal\u00e1. \nTraxectoria.\n\u00c9 co\u00f1ecida principalmente polo seu papel na serie de televisi\u00f3n \"Merl\u00ed\", na que interpreta o personaxe de T\u00e0nia Illa, unha adolescente de bacharelato human\u00edstico. Presentou as badaladas de fin de ano da Televisi\u00f3 de Catalunya do ano 2017 co tam\u00e9n actor Carlos Cuevas. Participou tam\u00e9n na serie da TV3 \"Benvinguts a la fam\u00edlia\" co papel de Paula, a moza de Fran.\nTraballou en obras de teatro como \"La Tendresa\" e \"El fantasma de Canterville\", as\u00ed como no mon\u00f3logo \"Kassandra\", na que se pon na pel dunha muller refuxiada transexual que se prostit\u00fae na Europa actual, con trasfondo na guerra de Troia\".\"\nNo ano 2020 protagonizou a comedia rom\u00e1ntica \"Drama\", unha produci\u00f3n de RTVE coa colaboraci\u00f3n de El Terrat e baixo a direcci\u00f3n de Ginesta Guindal."}
{"id": "498469", "revid": "25871", "url": "https://gl.wikipedia.org/wiki?curid=498469", "title": "Elisabet Casanovas i Torruella", "text": ""}
{"id": "498471", "revid": "23204", "url": "https://gl.wikipedia.org/wiki?curid=498471", "title": "Vicente Ferreira da Silva", "text": "Vicente Ferreira da Silva, nado en S\u00e3o Paulo o 16 de xaneiro de 1916 e finado en S\u00e3o Paulo o 19 de xullo de 1963, foi un fil\u00f3sofo brasileiro reco\u00f1ecido polo seu traballo en l\u00f3xica matem\u00e1tica e \u00e1s s\u00faas contribuci\u00f3ns ao mitos teog\u00f3nicos.\nTraxectoria.\nEducouse no \"Faculdade de Direito da Universidade de S\u00e3o Paulo\" e na Universidade Harvard, onde foi disc\u00edpulo de Willard Van Orman Quine.\nM\u00e1is tarde, decepcionouse coa l\u00f3xica e comezou a estudar filosof\u00eda f\u00f3ra das instituci\u00f3ns, cun grupo de intelectuais formado por Jo\u00e3o Guimar\u00e3es Rosa, Agostinho da Silva, Oswald de Andrade, Julian Marias, Miguel Reale, Saint-John Perse e Vil\u00e9m Flusser."}
{"id": "498475", "revid": "1410", "url": "https://gl.wikipedia.org/wiki?curid=498475", "title": "Hesperornithes", "text": "Hesperornithes \u00e9 un grupo extinto e moi especializado de Avialae estreitamente relacionados cos antepasados das aves modernas. Eran especies acu\u00e1ticas e habitaban en h\u00e1bitats mari\u00f1os e de auga doce do hemisferio Norte. Compenden x\u00e9neros como \"Hesperornis\", \"Parahesperornis\", \"Baptornis\", \"Enaliornis\" e \"Potamornis\", todos predadores mergulladores con potentes capacidades natatorias. Moitas das especies m\u00e1is especializadas para a nataci\u00f3n carec\u00edan completamente da capacidade de voar. A especie de maior tama\u00f1o co\u00f1ecida \u00e9 \"Canadaga arctica\", que pod\u00eda chegar a unha lonxitude m\u00e1xima de adulto duns 1,5\u00a0m.\nOs hesperornites son os \u00fanicos avialanos do Mesozoico que colonizaron os oc\u00e9anos. Extingu\u00edronse durante o evento de extinci\u00f3n do Cret\u00e1ceo\u2013Paleoxeno, xunto cos enantiornites e todos os outros dinosauros non aviarios, e moitos outros grupos de animais e plantas.\nAnatom\u00eda e ecolox\u00eda.\nA maior\u00eda do que se sabe sobre este grupo d\u00e9bese \u00e1 an\u00e1lise dalgunhas especies, xa que poucas proporcionaron f\u00f3siles suficientemente completos para a s\u00faa an\u00e1lise. A\u00ednda que algunhas das especies m\u00e1is pequenas e primitivas, como as que pertencen aos subgrupos Enaliornithidae e Brodavidae, deb\u00edan de poder voar, os maiores hesperorn\u00edtidos como \"Hesperornis\" e \"Baptornis\" te\u00f1en s\u00f3 \u00e1s vestixiais. Igual que nas modernas aves mergulladoras que se impulsan cos p\u00e9s, o f\u00e9mur e o metatarso destes animais eran curtos, mentres que a tibia era longa. As patas estaban tam\u00e9n situadas moi atr\u00e1s no seu corpo, como nas movellas, mergull\u00f3ns ou ping\u00fc\u00edns. Os hesperorn\u00edtidoss eran potentes nadadores e mergulladores pero extemadamente torpes en terra e probablemente pasaban moi pouco tempo en terra a non ser para a nidaci\u00f3n. Ti\u00f1an un corpo bastante longo e med\u00edan m\u00e1is dun metro de longo.\nAlg\u00fans investigadores pensan que en terra ti\u00f1an que escorregar sobre a barriga e empuxar coas patas, porque as articulaci\u00f3ns da cadeira e xeonllo ti\u00f1an unha forma que fac\u00eda que estas especies non puidesen moverse dorsoventralmente, e na posici\u00f3n de descanso os p\u00e9s quedaban proxectados cara aos lados do corpo, o que lles impedir\u00eda cami\u00f1ar ergueitos como os ping\u00fc\u00edns. A anatom\u00eda ds s\u00faas dedas suxire que os hesperornites ti\u00f1an nelas lobos avultados de pel para a propulsi\u00f3n baixo a auga similares aos dos mergull\u00f3ns, en lugar de ter p\u00e9s palmados. Os densos \u00f3sos destes animais diminu\u00edan a s\u00faa flotabilidade, o que fac\u00eda que lles fose m\u00e1is f\u00e1cil mergullarse. Por\u00e9n, a comparaci\u00f3n morfom\u00e9trica coas modernas aves mergulladoras indica que os herperornites ti\u00f1an m\u00e1is semellanzas cos patos mergulladores e os corvos mari\u00f1os que coas movellas ou mergull\u00f3ns.\nO foci\u00f1o era longo e no extremo ti\u00f1a un peteiro lixeiramente ganchudo. Debaixo do peteiro, as mand\u00edbulas estaban provistas dunha serie de dentes agudos e simples inseridos nunha fenda lonxitudinal. Estes probalemente lles axudaban a atrapar peixes, igual que os peteiros con dentes de serra dos mergos. Eran dentes diferentes dos de r\u00e9ptiles e avialanos m\u00e1is primitivos, polo que a dentici\u00f3n dos hesperorn\u00edtidos era \u00fanica. Tam\u00e9n conservaban unha articulaci\u00f3n de tipo dinosaurinao na mamd\u00edbula inferior, que se cre que lles permit\u00eda rotar a porci\u00f3n traseira da mand\u00edbula independentemente da porci\u00f3n frontal, co que pod\u00edan desenganchar os dentes inferiores.\nEvoluci\u00f3n.\nActualmente, os hesperornites consid\u00e9ranse unha li\u00f1axe moi especializada que non \u00e9 ancestral nin est\u00e1 estreitamente relacionada coas aves. A\u00ednda as\u00ed, a s\u00faa relaci\u00f3n con elas \u00e9 a suficiente como para pensar que probablemente diverxeron de antepasados das aves modernas a inicios do Cret\u00e1ceo.\nOs primeiros herperornites co\u00f1ecidos datan do Cret\u00e1ceo temper\u00e1n e son \"Enaliornis\". A maior\u00eda dos hesperornites proceden do Cret\u00e1ceo tard\u00edo de Am\u00e9rica do Norte. Co\u00f1\u00e9cense pequenos \u00f3sos de hesperornites de dep\u00f3sitos de auga doce do Cret\u00e1ceo tard\u00edo do Grupo do r\u00edo Judith e das formaci\u00f3ns Hel Creek e Lance, e en varios xacementos de Eurasia. Estas especies ti\u00f1an aproximadamente o tama\u00f1o dun corvo mari\u00f1o ou movella.\nClasificaci\u00f3ns.\nO clado Hesperornithes foi creado orixinalmente como unha subclase de Aves por Furbringer en 1888. Por\u00e9n, foi xeralmente ignorado na literatura cient\u00edfica en favor da denominaci\u00f3n con nivel de orde Hesperornithiformes, acu\u00f1ada un ano despois. En 2004, Clarke foi o primeiro en definir o grupo dos hesperornites filoxeneticamente. Clarke definiu Hesperornithes como todas as especies m\u00e1is pr\u00f3ximas a \"Hesperornis regalis\" que \u00e1s aves modernas, e considerou Hesperornithiformes como un sin\u00f3nimo j\u00fanior, a\u00ednda que non definiu esta \u00faltima denominaci\u00f3n. Clarke tam\u00e9n definiu o grupo m\u00e1is inclusivo dos Hesperornithidae como todos os hesperornites m\u00e1is pr\u00f3ximos a \"Hesperornis\" que a \"Baptornis\".\nOs hesperornites foron orixinalmente combinados con \"Ichthyornis\" no grupo parafil\u00e9tico \"Odontornithes\" por Othniel Charles Marsh en 1873. En 1875 foron separados co nome Odontolcae. O grupo era a mi\u00fado considerado relacionado con movellas e mergull\u00f3ns, ou cos Paleognathae (base\u00e1ndose nas semellanzas que parec\u00edan ter no seu padal \u00f3seo). Estas aparentes semellanzas, non obstante, dado o feito determinado m\u00e1is recentemente de que os oste\u00f3ns dos seus \u00f3sos (polo menos en \"Hesperornis\") estaban dispostos nun arranxo similar ao dos Neognathae, considerase hoxe que se deben a evoluci\u00f3n converxente.\nRelaci\u00f3ns.\nEn 2015, unha an\u00e1lise filoxen\u00e9tica a nivel de especie atopou as seguintes relaci\u00f3ns entre os hesperornitiformes."}
{"id": "498476", "revid": "27155", "url": "https://gl.wikipedia.org/wiki?curid=498476", "title": "Hesperonithiformes", "text": ""}
{"id": "498479", "revid": "27155", "url": "https://gl.wikipedia.org/wiki?curid=498479", "title": "Hesperornites", "text": ""}
{"id": "498482", "revid": "85894", "url": "https://gl.wikipedia.org/wiki?curid=498482", "title": "Nande, Ma\u00f1ufe, Gondomar", "text": "Nande \u00e9 un lugar da parroquia de Ma\u00f1ufe, no concello de Gondomar, comarca do Val Mi\u00f1or. Segundo o INE en 2019 ti\u00f1a 87 persoas empadroadas (44 homes e 43 mulleres). Est\u00e1 situado a 4,5 km do centro da vila de Gondomar e a 120 metros de altitude sobre o nivel do mar."}
{"id": "498483", "revid": "85894", "url": "https://gl.wikipedia.org/wiki?curid=498483", "title": "Penalba, Ma\u00f1ufe, Gondomar", "text": "Penalba \u00e9 un lugar da parroquia de Ma\u00f1ufe, no concello de Gondomar, comarca do Val Mi\u00f1or. Segundo o INE en 2019 ti\u00f1a 26 persoas empadroadas (12 homes e 14 mulleres). Est\u00e1 situado a 1,1 km do centro da vila de Gondomar e a 80 metros de altitude sobre o nivel do mar."}
{"id": "498484", "revid": "85894", "url": "https://gl.wikipedia.org/wiki?curid=498484", "title": "Piquetes, Ma\u00f1ufe, Gondomar", "text": "Piquetes \u00e9 un lugar da parroquia de Ma\u00f1ufe, no concello de Gondomar, comarca do Val Mi\u00f1or. Segundo o INE en 2019 ti\u00f1a 86 persoas empadroadas (44 homes e 42 mulleres). Est\u00e1 situado a 2 km do centro da vila de Gondomar e a 38 metros de altitude sobre o nivel do mar.\nDescrici\u00f3n.\nEsta entidade de poboaci\u00f3n fai estremas ao norte con Cristill\u00f3n, a po\u00f1ente con Seid\u00f3ns, ao levante coa parroquia de Gondomar e ao sur cos montes do Outeiro do Concello. Ten a 2020 un total de 69 vivendas constru\u00eddas.\nPatrimonio.\nSalientan algunhas construci\u00f3ns do rural galego. O seu cruceiro na encrucillada do cami\u00f1o de Cristill\u00f3n co cami\u00f1o de Piquetes (antigo tramo do cami\u00f1o real Baiona - Tui), est\u00e1 arrodeado dalgunhas vivendas de valor etnogr\u00e1fico como \u00e9 o caso da Taberna do T\u00edo Jos\u00e9 de Matilda, pequeno edificio a car\u00f3n do devandito cruceiro e o lavadoiro p\u00fablico de restauraci\u00f3n recente.\nEst\u00e1 situado no lugar de Piquetes, na encrucillada do Cami\u00f1o Real Tui-Baiona co Cami\u00f1o de Cristill\u00f3n que leva ao cemiterio de Ma\u00f1ufe. Antigamente foi lugar de culto e procesi\u00f3n da festividade de San Brais. Esta part\u00eda da capela do Pazo de Moldes cara a este cruceiro onde daba volta e retornaba ao templo. Non ten data acreditada documentalmente, mais os estudos da s\u00faa f\u00e1brica polo arquitecto Antonio Soli\u00f1o Troncoso a fan estimar sobre o s\u00e9culo XVII. No estudo desta peza de Estanislao Fern\u00e1ndez de la Cigo\u00f1a N\u00fa\u00f1ez, tampouco constata data de construci\u00f3n, mais coincide en que se trata dun cruceiro \"primitivo\". Cumpre coa fisionom\u00eda t\u00edpica do cruceiro: plataforma, base, fuste, capitel e cruz."}
{"id": "498485", "revid": "85894", "url": "https://gl.wikipedia.org/wiki?curid=498485", "title": "A Portavedra, Ma\u00f1ufe, Gondomar", "text": "A Portavedra \u00e9 un lugar da parroquia de Ma\u00f1ufe, no concello de Gondomar, comarca do Val Mi\u00f1or. Segundo o INE en 2019 ti\u00f1a 70 persoas empadroadas (37 homes e 33 mulleres). Est\u00e1 situado a 7,5 km do centro da vila de Gondomar e a 360 metros de altitude sobre o nivel do mar."}
{"id": "498486", "revid": "85894", "url": "https://gl.wikipedia.org/wiki?curid=498486", "title": "Pousada, Ma\u00f1ufe, Gondomar", "text": "Pousada \u00e9 un lugar da parroquia de Ma\u00f1ufe, no concello de Gondomar, comarca do Val Mi\u00f1or. Segundo o INE en 2019 ti\u00f1a 41 persoas empadroadas (20 homes e 21 mulleres). Est\u00e1 situado a 2 km do centro da vila de Gondomar e a 18 metros de altitude sobre o nivel do mar."}
{"id": "498487", "revid": "85894", "url": "https://gl.wikipedia.org/wiki?curid=498487", "title": "O Rapadouro, Ma\u00f1ufe, Gondomar", "text": "O Rapadouro \u00e9 un lugar da parroquia de Ma\u00f1ufe, no concello de Gondomar, comarca do Val Mi\u00f1or. Segundo o INE en 2019 ti\u00f1a 25 persoas empadroadas (17 homes e 8 mulleres). Est\u00e1 situado a 1,7 km do centro da vila de Gondomar e a 12 metros de altitude sobre o nivel do mar."}
{"id": "498488", "revid": "85894", "url": "https://gl.wikipedia.org/wiki?curid=498488", "title": "San Sebasti\u00e1n, Ma\u00f1ufe, Gondomar", "text": "San Sebasti\u00e1n \u00e9 un lugar da parroquia de Ma\u00f1ufe, no concello de Gondomar, comarca do Val Mi\u00f1or. Segundo o INE en 2019 ti\u00f1a 48 persoas empadroadas (25 homes e 23 mulleres). Est\u00e1 situado a 1,9 km do centro da vila de Gondomar e a 38 metros de altitude sobre o nivel do mar."}
{"id": "498489", "revid": "85894", "url": "https://gl.wikipedia.org/wiki?curid=498489", "title": "Santo Andr\u00e9, Ma\u00f1ufe, Gondomar", "text": "Santo Andr\u00e9 \u00e9 un lugar da parroquia de Ma\u00f1ufe, no concello de Gondomar, comarca do Val Mi\u00f1or. Segundo o INE en 2019 ti\u00f1a 33 persoas empadroadas (18 homes e 15 mulleres). Est\u00e1 situado a 4,4 km do centro da vila de Gondomar e a 140 metros de altitude sobre o nivel do mar."}
{"id": "498490", "revid": "85894", "url": "https://gl.wikipedia.org/wiki?curid=498490", "title": "A Sequi\u00f1a, Ma\u00f1ufe, Gondomar", "text": "A Sequi\u00f1a \u00e9 un lugar da parroquia de Ma\u00f1ufe, no concello de Gondomar, comarca do Val Mi\u00f1or. Segundo o INE en 2019 ti\u00f1a 91 persoas empadroadas (49 homes e 42 mulleres). Est\u00e1 situado a 4 km do centro da vila de Gondomar e a 100 metros de altitude sobre o nivel do mar."}
{"id": "498491", "revid": "85894", "url": "https://gl.wikipedia.org/wiki?curid=498491", "title": "A Texosa, Ma\u00f1ufe, Gondomar", "text": "A Texosa \u00e9 un lugar da parroquia de Ma\u00f1ufe, no concello de Gondomar, comarca do Val Mi\u00f1or. Segundo o INE en 2019 ti\u00f1a 68 persoas empadroadas (36 homes e 32 mulleres). Est\u00e1 situado a 0,8 km do centro da vila de Gondomar e a 130 metros de altitude sobre o nivel do mar.\nDescrici\u00f3n.\nA Texosa \u00e9 unha entidade de poboaci\u00f3n de Ma\u00f1ufe, constitu\u00edda por un conxunto de 62 vivendas\u00a0 nunha contorna paisax\u00edstica marcada pola presenza ao norte do Monte de Eir\u00f3 e a veci\u00f1a entidade de Penalba, ao leste a zona urbanizada con casas unifamiliares que seguindo o Cami\u00f1o do Fondo e as terras que fan estrema con Font\u00e1n, \u00a0baixa at\u00e9 o Lugar do Acordo e segue polas casas e terras de labor at\u00e9 a ribeira norte do r\u00edo Mi\u00f1or. Ao sur este r\u00edo fai de linde acompa\u00f1ado por m\u00e1is casas e terras de cultivo \u00e1 beira do Cami\u00f1o das Bragadas. Ao po\u00f1ente, as antigas terras do morgado de Balud\u00edo para de al\u00ed subir contras os muro das escolas Hispano-Americanas Pro-Val Mi\u00f1or que fan de l\u00edmete coa parroquia de San Pedro da Ramallosa.\nDende o s\u00e9culo XVII esta entidade estaba atravesada de leste a oeste pola Levada do Bravo que regaba as s\u00faas terras de cultivo. Dende o s\u00e9culo XIX esa divisi\u00f3n transversal da entidade o fai a estrada Guillarei-Gondomar-A Ramallosa que a esa altura recibe o nome de Avenida de Portugal. \nNa actualidade, na s\u00faas terras conc\u00e9ntranse varios servizos e industrias nas \u00e1reas metal\u00farxica, serradoiro, funerario e hostaler\u00eda entre outros. Mant\u00e9n unha pequena zona de terras de labor na marxe norte do r\u00edo Mi\u00f1or e fundamentalmente fica como zona residencial.\nO seu territorio acolle dous dos monumentos civ\u00eds m\u00e1is importantes da comarca do Val Mi\u00f1or como \u00e9 o caso do Cruceiro de Ma\u00f1ufe no Lugar do Acordo e m\u00e1is a Ponte de Ma\u00f1ufe, neste caso compartida co barrio da Ponte. A s\u00faa casa maior durante o Antigo R\u00e9xime foi a Casa Balud\u00edo sobre terras que foron propiedade do Mosteiro de Santa Baia de Donas, e sobre a que fundou morgado un membro da Casa de Ceta da Vila Real de Baiona.\nPatrimonio.\nCruceiro do Acordo.\nCo\u00f1ecido como do Acordo ou de Ma\u00f1ufe, este cruceiro salienta polo seu peto de \u00e1nimas policromado e unha alegor\u00eda do pecado orixinal representada por unha serpe que gabea polo fuste. Non hai data acreditada da s\u00faa construci\u00f3n, pero s\u00e1bese que entre os s\u00e9culos XVI e XVIII ao p\u00e9 deste monumento relixioso tiveron lugar as reuni\u00f3ns do Partido do Mi\u00f1or integrante da antiga provincia de Tui, durante o Antigo R\u00e9xime. A peza tivo varias reconstruci\u00f3ns \u00a0a \u00faltima en 2017, quedando da orixinal s\u00f3 a base e parte do peto de \u00e1nimas. Tr\u00e1tase dun ben de interese patrimonial protexido polo Decreto 48/1999 do 18 de febreiro da Xunta de Galicia.\nPonte de Ma\u00f1ufe.\nA Ponte de Ma\u00f1ufe \u00e9 a m\u00e1is antiga das existentes na comarca do Val Mi\u00f1or. A obra ten unha \u00a0probable orixe romana e unha posterior reconstruci\u00f3n datada no ano 1140 segundo inscrici\u00f3n existente nun dos perpia\u00f1os dun chant\u00f3n. Sit\u00faase na actual estrada provincial PO-2035 ao seu paso polo r\u00edo Mi\u00f1or, e segue a ser a principal porta de entrada e sa\u00edda \u00e1 parroquia de Ma\u00f1ufe tanto do tr\u00e1fico peonil como vehicular no s\u00e9culo XXI. Une os lugares da Texosa (norte) e A Ponte (sur), na devandita parroquia situada no concello de Gondomar. Est\u00e1 catalogada como Ben de Interese Cultural dentro do espazo de protecci\u00f3n delimitado no Decreto 48/1999 do 18 de febreiro da Xunta de Galicia.\nCasa Balud\u00edo.\nA casa e terras de Balud\u00edo sit\u00faanse na Texosa, parroquia de Ma\u00f1ufe, Gondomar. Foi unha casa grande galega con terras de labranza orixinariamente do mosteiro de Santa Baia de Donas. Sobre ela fundou morgado o capit\u00e1n \u00c1lvaro P\u00e9rez de Ceta y Figueroa en 1623. Actualmente at\u00f3pase en ru\u00ednas.\nOutras pezas patrimoniais.\nA riqueza patrimonial da Texosa abrangue outras pezas menores pero que gardan valor etnogr\u00e1fico como as seguintes:\nA Cruz do Feirante ou Cruz Alta..\nTr\u00e1tase dunha cruz monumental, catalogada como \"cruz de mala morte\" polo arquitecto Antonio Soli\u00f1o Troncoso, pois lembra un accidente ou morte desgraciada. Consta dunha inscrici\u00f3n no pedestal que lembra o seguinte episodio: Aql MVRIO / ANTONIO JOSE / CARBALLIDO / PORTVGVES / A\u00d1O D 1832. Segundo a tradici\u00f3n este home morreu esmagado por un carro de bois que \u00eda direcci\u00f3n \u00e1 antiga parroquia de San Pedro de Filgueiras, actualmente San Pedro da Ramallosa\nAt\u00f3pase nun carreiro situado a cen metros das ru\u00ednas da Casa Balud\u00edo incrustada na fachada exterior dun muro de cachoter\u00eda.\nA Fonte do Charro..\nT\u00edpica fonte de uso comunal sen data de creaci\u00f3n. Reconstru\u00edda no ano 1992, segundo inscrici\u00f3n no muro de granito que sost\u00e9n a billa e unha p\u00eda do mesmo material. Est\u00e1 situada no cruzamento do cami\u00f1o que sobe a Penalba dente Texosa, mesmo a car\u00f3n da estrada Guillarei - Gondomar - Ramallosa."}
{"id": "498492", "revid": "85894", "url": "https://gl.wikipedia.org/wiki?curid=498492", "title": "O Verdeal, Ma\u00f1ufe, Gondomar", "text": "O Verdeal \u00e9 un lugar da parroquia de Ma\u00f1ufe, no concello de Gondomar, comarca do Val Mi\u00f1or. Segundo o INE en 2019 ti\u00f1a 16 persoas empadroadas (8 homes e 8 mulleres). Est\u00e1 situado a 1,2 km do centro da vila de Gondomar e a 20 metros de altitude sobre o nivel do mar."}
{"id": "498493", "revid": "89787", "url": "https://gl.wikipedia.org/wiki?curid=498493", "title": "Man cheng jin dai huang jin jia", "text": "Man cheng jin dai huang jin jia (en ) \u00e9 un filme \u00e9pico chin\u00e9s de 2006 do x\u00e9nero wuxia escrito e dirixido por Zhang Yimou. O t\u00edtulo en mandar\u00edn foi tomado da \u00faltima li\u00f1a dun poema da dinast\u00eda Qi escrito polo l\u00edder rebelde Huang Chao, quen foi tam\u00e9n o emperador da dinast\u00eda Qi.\nCun orzamento de 45 mill\u00f3ns de d\u00f3lares, no momento da s\u00faa estrea foi o filme chin\u00e9s m\u00e1is caro da historia, superando a \"Wu ji\" de Chen Kaige. Foi escollido como candidato da China para o \u00d3scar \u00f3 mellor filme en lingua non inglesa na 79\u00aa edici\u00f3n dos premios, mais finalmente non foi nomeado. Por\u00e9n foi nomeado na categor\u00eda de mellor dese\u00f1o de vestiario. En 2007, recibiu catorce nomeamentos nos Premios do Cinema de Hong Kong, ga\u00f1ando os premios de mellor actriz para Gong Li, mellor direcci\u00f3n de arte, mellor dese\u00f1o de vestiario e maquillaxe e mellor canci\u00f3n orixinal para \"\u83ca\u82b1\u53f0\" (Chrysanthemum Terrace) por Jay Chou."}
{"id": "498494", "revid": "23204", "url": "https://gl.wikipedia.org/wiki?curid=498494", "title": "M\u01cench\u00e9ng J\u00ecnd\u00e0i Hu\u00e1ngj\u012bnji\u01ce", "text": ""}
{"id": "498502", "revid": "1131", "url": "https://gl.wikipedia.org/wiki?curid=498502", "title": "ICN Business School", "text": "A ICN Business School \u00e9 unha escola de negocios con vocaci\u00f3n internacional, con campus propios en La D\u00e9fense, N\u00fcrnberg, Berl\u00edn e Nancy.\nDescrici\u00f3n.\nEsta instituci\u00f3n, foi fundada en 1905. Imparte unha trintena de programas formativos -entre m\u00e1sters, MBA e formaci\u00f3n para altos directivos- que contan coa tripla acreditaci\u00f3n internacional de EQUIS, AACSB e AMBA. \nA escola, cunha rede de 15.000 antigos alumnos."}
{"id": "498503", "revid": "5464408", "url": "https://gl.wikipedia.org/wiki?curid=498503", "title": "Institut commercial de Nancy", "text": ""}
{"id": "498504", "revid": "5464409", "url": "https://gl.wikipedia.org/wiki?curid=498504", "title": "ICN", "text": ""}
{"id": "498507", "revid": "15490", "url": "https://gl.wikipedia.org/wiki?curid=498507", "title": "Folga xeral de Barcelona de 1855", "text": ""}
{"id": "498515", "revid": "5863", "url": "https://gl.wikipedia.org/wiki?curid=498515", "title": "Benito F. Alonso", "text": ""}
{"id": "498516", "revid": "23204", "url": "https://gl.wikipedia.org/wiki?curid=498516", "title": "Wu ji", "text": "Wu ji (en ) \u00e9 un filme chin\u00e9s de 2005 dirixido por Chen Kaige, protagonizado por Jang Dong-gun, Hiroyuki Sanada, Cecilia Cheung e Nicholas Tse. Est\u00e1 vagamente baseado en \"Kunlun nu\", unha historia \"wuxia\" de romance escrita por Pei Xing no s\u00e9culo IX, durante o dinast\u00eda Tang. As respostas da cr\u00edtica foron principalmente mixtas e negativas. O filme foi escollido como candidato da China para o \u00d3scar \u00f3 mellor filme en lingua non inglesa na 78\u00aa edici\u00f3n dos premios, mais finalmente non foi nomeado."}
{"id": "498517", "revid": "85894", "url": "https://gl.wikipedia.org/wiki?curid=498517", "title": "XIII dinast\u00eda exipcia", "text": "A d\u00e9cimo terceira dinast\u00eda do antigo Exipto (XIII Dinast\u00eda) comb\u00ednase a mi\u00fado coa XI, XII e XIV dinast\u00edas baixo o t\u00edtulo xeral de \"Reino Medio\". Alg\u00fans escritores sep\u00e1rano destas dinast\u00edas e \u00fanenna \u00e1s dinast\u00eda XIV a XVII como parte do \"Segundo per\u00edodo intermedio\" . A XIII dinast\u00eda durou aproximadamente entre o 1803 a.C. e aproximadamente o 1649 a.C., \u00e9 dicir durante 154 anos.\nA XIII dinast\u00eda foi unha continuaci\u00f3n directa da XII dinast\u00eda anterior, e crese que o seu primeiro gobernante era fillo de Amenemhat IV. Kim Ryholt prop\u00f3n que a separaci\u00f3n entre as d\u00faas dinast\u00edas reflicte o ascenso da independente XIV dinast\u00eda no Delta do leste, un evento que, segundo el, sucedeu, durante o reinado de Sobekneferu. Como herdeiros directos dos fara\u00f3ns da XII dinast\u00eda, os fara\u00f3ns da XIII dinast\u00eda reinaron desde Menfis sobre o Exipto Medio e Alto, ata a segunda catarata cara ao sur. O poder da XIII dinast\u00eda diminu\u00edu progresivamente ao longo dos seus 150 anos de existencia e finalmente chegou \u00e1 s\u00faa fin coa conquista de Menfis polos gobernantes Hicsos da XV dinast\u00eda, c. 1650 a.C. \nGobernantes.\nEn textos posteriores, esta dinast\u00eda adoita describirse como unha \u00e9poca de caos e desorde. Non obstante, o per\u00edodo puido ser m\u00e1is pac\u00edfico do que se pensaba, xa que o goberno central de Iti-Taui preto do Faiyum mant\u00edvose durante a maior parte da dinast\u00eda e o pa\u00eds permaneceu relativamente estable. O per\u00edodo caracterizouse, sen d\u00fabida, polo declive, cun gran n\u00famero de fara\u00f3ns con reinados curtos e s\u00f3 uns poucos testemu\u00f1ados. Est\u00e1 claro que non pertenec\u00edan a unha \u00fanica li\u00f1a familiar e que alg\u00fans naceron plebeos. Por desgraza, a verdadeira cronolox\u00eda desta dinast\u00eda \u00e9 dif\u00edcil de determinar xa que hai poucos monumentos que daten da \u00e9poca. Moitos dos nomes dos fara\u00f3ns s\u00f3 se co\u00f1ecen a partir de raras inscrici\u00f3ns fragmentarias ou de escaravellos. Os nomes e orde na t\u00e1boa bas\u00e9anse en Dodson, Hilton e Ryholt. \nDespois destes fara\u00f3ns, os restantes gobernantes da XIII Dinast\u00eda s\u00f3 est\u00e1n testemu\u00f1ados por achados no Alto Exipto. Isto pode indicar o abandono da antiga capital Itjtawy en favor de Tebas. Daphna Ben Tor cre que este suceso foi desencadeado pola invasi\u00f3n do leste do Delta e da rexi\u00f3n menfita por gobernantes cananeos. Para alg\u00fans autores, isto marca o final do Reino Medio e o comezo do segundo per\u00edodo intermedio. Esta an\u00e1lise \u00e9 rexeitada por Ryholt e Baker, que observan que a estela de Seheqenre Sankhptahi, que reinou cara ao final da dinast\u00eda, suxire firmemente que reinou sobre Menfis. Por desgraza, a estela \u00e9 de procedencia desco\u00f1ecida. \nA posici\u00f3n cronol\u00f3xica de varios gobernantes testemu\u00f1ados non se puido determinar de xeito concreto por falta de probas: \nSobekhotep I e II.\nRyholt sit\u00faa a un rei chamado \"Sobkhotep I Sekhemre Khutawy\" como o primeiro fara\u00f3n desta dinast\u00eda. Esta \u00e9 agora a hip\u00f3tese dominante na egiptolox\u00eda e Sobekhotep Sekhemre Khutawy ch\u00e1mase Sobekhotep I neste artigo. Ryholt acredita as\u00ed a Sekhemre Khutawy Sobkhotep I un reinado de 3 a 4 anos c. 1800 a.C. e prop\u00f3n que Khaankhre Sobekhotep II reinou c. 20 anos despois, no 1780 a.C. Dodson e Hilton cren de xeito similar que Sekhemre Khutawy Sobekhotep precedeu a Khaankhre Sobekhotep. \nSucesores.\nDespois de permitir que a disciplina nos fortes do sur se deteriorase, o goberno finalmente retirou as guarnici\u00f3ns e, non moito tempo despois, os fortes foron reocupados polo crecente estado nubio de Kush. No norte, o Baixo Exipto foi invadido polos Hicsos, un pobo semita de todo o Sina\u00ed. Unha li\u00f1a de fara\u00f3ns independente creou a XIV dinast\u00eda que xurdiu no delta occidental durante o final da XIII dinast\u00eda. Segundo Manet\u00f3n, nesta mestura inestable entraron invasores do leste chamados Hicsos que apoderaronse de Exipto \"sen resistencia, e logo de vencer aos gobernantes da terra, queimaron as nosas cidades despiadadamente, arrasaron os templos dos deuses ... \" O seu r\u00e9xime, chamado XV Dinast\u00eda, dic\u00edase que substitu\u00edra as dinast\u00edas XIII e XIV na maior parte do pa\u00eds.\nNon obstante, achados arqueol\u00f3xicos recentes en Edfu poder\u00edan indicar que a XV dinast\u00eda de Hicsos xa exist\u00eda, polo menos a mediados do reinado da XIII dinast\u00eda do rei Sobekhotep IV. Nun artigo publicado recentemente en \"Exipto e o Levante\", Nadine Moeller, Gregory Marouard e N. Ayers debaten sobre o descubrimento dun importante edificio administrativo do inicio da XII dinast\u00eda do Reino medio na zona oriental do Alto Exipto, que estivo en uso continuo no comezo do segundo per\u00edodo intermedio ata a XVII dinast\u00eda, cando os seus restos foron enterrados baixo un gran patio. As labores de campo realizados por exipt\u00f3logos en 2010 e 2011 nos restos do antigo edificio da XII dinast\u00eda que tam\u00e9n se empregou na XIII dinast\u00eda provocaron o descubrimento dun gran sal\u00f3n contiguo que conti\u00f1a 41 selos mostrando o cartucho do gobernante \ndos Hicsos Khyan xunto con 9 selos que nomean ao fara\u00f3n da XIII dinast\u00eda Sobekhotep IV. Os contextos conservados destes selos demostran que Sobekhotep IV e Khyan eran, moi probablemente, contempor\u00e1neos un do outro. Isto poder\u00eda significar que a XIII dinast\u00eda non controlaba todo Exipto cando Sobekhotep IV accedeu ao poder e que houbo un solapamento significativo entre as dinast\u00edas XIII e XV xa que Sobekhotep IV era s\u00f3 un gobernante de mediados da XIII dinast\u00eda, a\u00ednda que un dos seus fara\u00f3ns m\u00e1is poderosos. Polo tanto, a afirmaci\u00f3n de Manet\u00f3n de que a XV dinast\u00eda de Hicsos substitu\u00edu violentamente \u00e1 XIII dinast\u00eda poder\u00eda ser unha peza de propaganda exipcia posterior. Pola contra, a autoridade da XIII dinast\u00eda debeu colapsarse en Exipto nas \u00faltimas d\u00e9cadas e o estado dos Hicsos na rexi\u00f3n do Delta simplemente tomou o control de Menfis e puxo fin ao reinado da XIII dinast\u00eda. Non obstante, esta an\u00e1lise e as conclusi\u00f3ns que se extraen dela son rexeitadas polo exipt\u00f3logo Robert Porter, quen sost\u00e9n que Khyan gobernou moito m\u00e1is tarde que Sobekhotep IV (existe unha brecha de 100 anos entre ambos nas cronolox\u00edas convencionais) e que os selos dun fara\u00f3n us\u00e1ronse moito despois da s\u00faa morte. As\u00ed, os selos de Sobekhotep IV poden non indicar que fose contempor\u00e1neo de Khyan. \nMerneferre Ay foi o \u00faltimo gobernante exipcio da XIII Dinast\u00eda que \u00e9 testemu\u00f1ado por obxectos tanto no baixo como no alto Exipto. De aqu\u00ed en diante, os seus sucesores, desde Merhotepre Ini en diante, s\u00f3 est\u00e1n atestados no Alto Exipto.\nCronolox\u00eda da XIII dinast\u00eda.\nCronolox\u00eda estimada polos seguintes exipt\u00f3logos: "}
{"id": "498519", "revid": "23204", "url": "https://gl.wikipedia.org/wiki?curid=498519", "title": "Felis silvestris cafra", "text": "Felis silvestris cafra, co\u00f1ecido na bibliograf\u00eda internacional como gato mont\u00e9s da \u00c1frica austral, ou gato salvaxe da \u00c1frica austral, \u00e9 unha subespecie de \"Felis silvestris\" propia da \u00c1frica austral.\nTaxonom\u00eda.\nDescrici\u00f3n.\nA subespecie foi descrita en 1822 polo zo\u00f3logo franc\u00e9s Anselme Ga\u00ebtan Desmarest.\nEtimolox\u00eda.\nO termo \"cafra\" procede da \"cafrar\u00eda\", vasta rexi\u00f3n da \u00c1frica do Sur habitada polos \"cafres\", Literalmente, \"propio da cafrar\u00eda\".\nSin\u00f3nimos.\nAdemais de polo nome v\u00e1lido actualmente, a subespecie co\u00f1eceuse tam\u00e9n polos sin\u00f3nimos:\nDistribuci\u00f3n xeogr\u00e1fica.\nEnc\u00f3ntrase na \u00c1frica austral.\nFiloxenia.\nAs evidencias f\u00f3siles de felinos son bastante escasas. A base da li\u00f1a do gato salvaxe (\"Felis silvestris\") \u00e9 probabelmente \"Felis lunensis\", cuxos f\u00f3siles se atoparon no Villafranquiense (piso de transici\u00f3n entre o Plioceno e o Cuaternario nun dep\u00f3sito na Toscana. Descubr\u00edronse formas intermedias entre \"Felis lunensis\" e \"Felis silvestris\" nos dep\u00f3sitos do Plistoceno, especialmente no dep\u00f3sito de Petralona, en Grecia.\nNumerosas obras consideran hoxe o gato mont\u00e9s como unha especie polit\u00edpica, que engloba varias subespecies: \"Felis silvestris silvestris\", \"Felis silvestris cafra\", \"Felis silvestris ornata\", \"Felis silvestris bieti\", \"Felis silvestris lybica\" e o gato dom\u00e9stico (\"Felis silvestris catus\").\nTraballos realizados sobre o ADN en 2006 e 2007, sobre os cromosomas sexuais, e do ADN mitocondrial de todas as especies de felinos, combinados coa investigaci\u00f3n paleontol\u00f3xica, revelaron que os felinos se dividiron en oito li\u00f1as distintas. A li\u00f1a do gato dom\u00e9stico \u00e9 a \u00faltima li\u00f1a que diverxeu, hai aproximadamente 3,4 Ma, no Plioceno, nos desertos e bosques densos da cunca mediterr\u00e1nea.\n\u00c1rbore filoxen\u00e9tica do gato mont\u00e9s.\nA \u00e1rbore filoxen\u00e9tica do gato mont\u00e9s (\"Felis silvestris\"), segundo as investigaci\u00f3ns xen\u00e9ticas publicadas en 2007, \u00e9 a seguinte. "}
{"id": "498523", "revid": "23204", "url": "https://gl.wikipedia.org/wiki?curid=498523", "title": "Ti\u0101nd\u00ec Y\u012bngx\u00edong", "text": "Ti\u0101nd\u00ec Y\u012bngx\u00edong (en ) \u00e9 un filme chin\u00e9s de 2003 dirixido por He Ping. A fotograf\u00eda principal do filme f\u00edxose en diversas localizaci\u00f3ns da provincia de Xinjiang. Foi escollido como candidato da China para o \u00d3scar \u00f3 mellor filme en lingua non inglesa na 76\u00aa edici\u00f3n dos premios, mais finalmente non foi nomeado."}
{"id": "498525", "revid": "89787", "url": "https://gl.wikipedia.org/wiki?curid=498525", "title": "Frances E. Allen", "text": "Frances Elizabeth \"Fran\" Allen, nada en Peru, Nova York, o 4 de agosto de 1932 e finada o 4 de agosto de 2020, foi unha inform\u00e1tica estadounidense e pioneira no campo de optimizar compiladores. Os seus logros incl\u00faen traballo en compiladores, optimizaci\u00f3n de c\u00f3digo e computaci\u00f3n paralela. Tam\u00e9n tivo un papel importante na creaci\u00f3n de linguaxes de programaci\u00f3n e c\u00f3digos de seguridade para a Axencia de Seguridade Nacional Americana.\nAllen foi a primeira socia de IBM e en 2006 converteuse na primeira muller ga\u00f1adora do Premio Turing.\nTraxectoria.\nAllen creceu nunha granxa en Peru (Nova York) e obtivo un m\u00e1ster en matem\u00e1ticas pola Universidade Estatal para Profesores de Nova York en 1954. Recibiu un grao en matem\u00e1ticas na Universidade de M\u00edchigan en 1957 e comezou ensinar en Peru, Nova York. Endebedada polos seus estudos universitarios, uniuse a IBM o 15 de xullo de 1957, planeando quedar s\u00f3 ata pagar as s\u00faas d\u00e9bedas; por\u00e9n, acabou por quedar os 45 anos que quedaban de carreira.\nAllen foi asignada ao proxecto Harvest para descifrar c\u00f3digo coa Axencia de Seguridade Nacional en 1959 e traballou nunha linguaxe de programaci\u00f3n chamado \"Alpha\". Dirixiu o equipo de optimizaci\u00f3n do compilador tanto para Harvest como para o proxecto Stretch. Na d\u00e9cada de 1960 contribu\u00edu ao proxecto ACS-1 e na d\u00e9cada de 1970 a PL/1. De 1970 a 1971, pasou un ano sab\u00e1tico na Universidade de Nova York e exerceu como profesora adxunta durante uns anos despois. Outro ano sab\u00e1tico levouna \u00e1 Universidade de Stanford en 1977.\nAllen converteuse na primeira socia de IBM en 1989. En 2007 IBM creou o Premio Doutor da Camarader\u00eda na s\u00faa honra e no 2006 obtivo un premio Turing.\nA cita do Premio Turing di:\nPremios e honras.\nAllen \u00e9 socia do IEEE e a Asociaci\u00f3n dos Sistemas Inform\u00e1ticos (ACM). No ano 2000, foi nomeada Socia do Museo Hist\u00f3rico de Computadores, \"polas s\u00faas contribuci\u00f3ns por optimizar a programaci\u00f3n e compilar para ordenadores paralelos\". Forma parte da Xunta de Telecomunicaci\u00f3ns e Inform\u00e1tica, a xunta da Asociaci\u00f3n da Investigaci\u00f3n Inform\u00e1tica (CRA en ingl\u00e9s) e o consello consultivo do sector dedicado \u00e1 Inform\u00e1tica e o TIC da Fundaci\u00f3n de Ciencia Nacional Estadounidense. \u00c9 membro da Academia Nacional de Enxe\u00f1ar\u00eda e a Sociedade Filos\u00f3fica Estadounidense. Foi elixida socia da Academia Estadounidense das Artes e das Ciencias en 1994.\nEn 1997, Allen foi incorporada ao Sal\u00f3n da Fama das Mulleres na Tecnolox\u00eda. Retirouse de IBM en 2002 e ese ano ga\u00f1ou o Premio Augusta Ada Lovelace da Asociaci\u00f3n de Mulleres Inform\u00e1ticas.\nEn 2007 Allen estivo reco\u00f1ecida polo seu traballo en inform\u00e1tica de alto rendemento cando recibiu o Premio Turing en 2006. Por isto converteuse na primeira muller en ga\u00f1ar o premio de corenta anos de historia, o cal est\u00e1 considerado o equivalente do Premio Nobel para a computaci\u00f3n e \u00e9 outorgado pola Asociaci\u00f3n dos Sistemas Inform\u00e1ticos. Foi galardoada cun Doutoramento de Honra en Ciencia na Gala de Inverno da Universidade SUNY de Albania. Na entrevista tras obter devandito premio, Allen esperaba que dar\u00eda m\u00e1is \"oportunidades \u00e1s mulleres na ciencia, na inform\u00e1tica e na enxe\u00f1ar\u00eda\". En 2009 foille outorgado un Doutoramento de Honra en Ciencia da Universidade McGill polas s\u00faas \"contribuci\u00f3ns pioneiras \u00e1 teor\u00eda e pr\u00e1ctica de optimizar t\u00e9cnicas de compilaci\u00f3n que forxou a base para optimizar compiladores modernos e a execuci\u00f3n paralela autom\u00e1tica\". Na s\u00faa conferencia presentada a ACM, Allen describiu o seu traballo.\nVida persoal.\nAllen casou co profesor da Universidade de Nova York Jacob T. Schwartz en 1972. Divorci\u00e1ronse dez anos despois. Non tivo fillos."}
{"id": "498526", "revid": "47401", "url": "https://gl.wikipedia.org/wiki?curid=498526", "title": "Frances Elizabeth Allen", "text": ""}
{"id": "498527", "revid": "72012", "url": "https://gl.wikipedia.org/wiki?curid=498527", "title": "HTV 9", "text": ""}
{"id": "498528", "revid": "89787", "url": "https://gl.wikipedia.org/wiki?curid=498528", "title": "Ant\u00f3nio Manuel Pires Cabral", "text": "Ant\u00f3nio Manuel Pires Cabral, co\u00f1ecido como A. M. Pires Cabral, nado en Chacim (Macedo de Cavaleiros, Tr\u00e1s-os-Montes) o 13 de agosto de 1941, \u00e9 un escritor e poeta portugu\u00e9s.\nTraxectoria.\nLicenciado en Filolox\u00eda Xerm\u00e1nica en 1965 e en Ciencias Pedag\u00f3xicas en 1969 pola Universidade de Co\u00edmbra, A. M. Pires Cabral comezou a carreira de profesor no Porto onde realizou a preparaci\u00f3n pedag\u00f3xica e o Exame de Estado para o Ensino secundario entre 1970-71. Foi despois director das Escolas Preparatoria e Industrial de Torre de Moncorvo entre 1971-74, fix\u00e1ndose de seguida en Vila Real onde foi profesor efectivo da Escola Secundaria de Camilo Castelo Branco at\u00e9 2002.\nA. M. Pires Cabral foi un escritor serodio, publicando a s\u00faa primeira obra de poes\u00eda, \"Algures a Nordeste\", o ano de 1974, xa con 33 anos, mais desde esa data que ten mantido unha produci\u00f3n literaria constante, primeiramente alicerzada na poes\u00eda, mais pasando despois para os dominios da ficci\u00f3n, alcanzando o Premio Literario C\u00edrculo de Lectores coa s\u00faa novela de estrea, \"Sancirilo\", en 1983.\nCunha obra a roldar as catro decenas de t\u00edtulos (exclu\u00edndo as sete antolox\u00edas escolares para o ensino do Portugu\u00e9s das que \u00e9 co-autor, con Hirondino da Paix\u00f3n Fernandes, m\u00e1is concretamente: \"Verde Pino\", \"Seara Hoje\" e \"A Hora\"), nesta \u00e9 pos\u00edbel encontrar os x\u00e9neros de poes\u00eda, novela, conto, teatro, narrativas de viaxes, cr\u00f3nica e tam\u00e9n antolox\u00edas tem\u00e1ticas, gran parte das cales dedicada \u00e1 realidade rural transmontana, coas cales o autor se asume e identifica. Un dos libros que merece especial atenci\u00f3n deste punto de vista \u00e9 \"O Diabo Veio ao Enterro\", unha obra cuxos textos re\u00fanen en si caracter\u00edsticas de conto, cr\u00f3nica, e recolla da tradici\u00f3n oral transmontana. \nA pesar dunha produci\u00f3n ficcional continua, A. M. Pires Cabral \u00e9 sobre todo identificado como poeta. Por toda a extensa obra e, m\u00e1is concretamente, pola t\u00f3nica que coloca na tem\u00e1tica rural do Nordeste Portugu\u00e9s, Pires Cabral \u00e9 considerado un dos maiores poetas e escritores transmontanos do XX, \u00e1 marxe de \"movementos\", \"escolas\" ou \"circu\u00edtos promocionais\", representando desta forma (con merecida lexitimidade) a literatura transmontana xunto da elite cultural da capital portuguesa.\n\u00c9 socio da Asociaci\u00f3n Portuguesa de Escritores e da Sociedade Portuguesa de Autores, sendo membro habitual do Xurado do Premio de Poes\u00eda Cidade de Ourense, desde 1982.\nCasado con Alda da Concei\u00e7\u00e3o Oliveira Cabral, \u00e9 pai de tres fillos, un dos cales \u00e9 o poeta Rui Pires Cabral.\nActividade cultural.\nComo animador cultural, Pires Cabral ten desenvolvido unha vasta actividade desde o final da d\u00e9cada de 1970, sendo asesor dos Servizos de Cultura do Concello de Vila Real desde 1978 e sendo Director da Casa da Cultura da Xuventude, entre 1982 e 1984. Dado o amor incondicional que presta \u00e1 rexi\u00f3n transmontana, A. M. Pires Cabral \u00e9 un membro fortemente activo desa mesma comunidade, tanto ao nivel da intervenci\u00f3n c\u00edvica, da etnografia, da historia local, da cr\u00edtica literaria ou dos costumes, tendo estado desde cedo envolto en proxectos de grande importancia local, tales como: a participaci\u00f3n de Vila Real no Proxecto 5.2 do Consello da Europa (Pol\u00edticas Culturais nas Cidades); a organizaci\u00f3n das Xornadas Camilianas (7 edici\u00f3ns) e dos Passos de Camilo, ambas as acci\u00f3ns de estudo e divulgaci\u00f3n da obra de Camilo Castelo Branco, sendo membro, en 1980, da Comisi\u00f3n Nacional das Conmemoraci\u00f3ns do Centenario da Morte de Camilo Castelo Branco; a responsabilidade na organizaci\u00f3n dos Encontros de Etnografia \u00abSaber Tras-os-Montes\u00bb dos Encontros de Cantadores de Janeiras e do Sal\u00f3n Luso-Galaico de Caricatura, organizados polo Concello de Vila Real.\nFoi tam\u00e9n respons\u00e1bel pola organizaci\u00f3n das antolox\u00edas tem\u00e1ticas \"Douro Lecturas\", \"A Emigra\u00e7\u00e3o na Literatura Portuguesa\" e \"P\u00e1ginas de ca\u00e7a na literatura de\" \"Tras-os-Montes\" e Presidente da Comisi\u00f3n Instaladora do C\u00edrculo Cultural Miguel Torga.\n\u00c9 director de Tellus - Revista de Cultura Transmontana e Duriense, publicaci\u00f3n semestral con 50 n\u00fameros editados, dirixindo o Gr\u00e9mio literario Vila-Realense desde a s\u00faa inauguraci\u00f3n o 11 de novembro de 2006, organismo que aposta e promove diversas acci\u00f3ns e ciclos tem\u00e1ticos en torno \u00e1 literatura transmontana e alto-duriense.\nTen abondosa colaboraci\u00f3n dispersa en publicaci\u00f3ns peri\u00f3dicas e/ou tem\u00e1ticas e, para al\u00e9n de prologuista, ded\u00edcase ocasionalmente \u00e1 traduci\u00f3n.\nPara al\u00e9n destas actividades, A. M. Pires Cabral revelou hai media ducia de anos a vea de pintor aguarelista, tendo xa realizado 4 exposici\u00f3ns individuais, a \u00faltima das cales titulada \"Com o Douro a Sul\", 2009, en Macedo de Cabaleiros.\nO autor est\u00e1 traducido en alem\u00e1n, castel\u00e1n e italiano.\nMantivo unha boa relaci\u00f3n con Galicia.\nObras.\nPublicaci\u00f3ns nas que aparece.\nAutor dunha vasta obra en nome propio, A. M. Pires Cabral est\u00e1 igualmente mencionado en moitas obras de referencia, tales como: \nEst\u00e1 tam\u00e9n representado en decenas de obras colectivas, entre as cales destacan: \nPremios e distinci\u00f3ns.\nPremios literarios.\nFinalista do Premio \"aRi[t]mar\" 2020."}
{"id": "498529", "revid": "23204", "url": "https://gl.wikipedia.org/wiki?curid=498529", "title": "Pi\u00e0oliang m\u0101ma", "text": "Pi\u00e0oliang m\u0101ma (en ) \u00e9 un filme chin\u00e9s de 2000 dirixido por Sun Zhou. Foi escollido como candidato da China para o \u00d3scar \u00f3 mellor filme en lingua non inglesa na 73\u00aa edici\u00f3n dos premios, mais finalmente non foi nomeado.\n\"Pi\u00e0oliang m\u0101ma\" est\u00e1 protagonizado por Gong Li, que interpreta unha nai solteira que loita por criar \u00f3 seu fillo xordo. O filme estreouse internacionalmente no Festival Internacional de Cinema de Berl\u00edn de 2000."}
{"id": "498530", "revid": "98629", "url": "https://gl.wikipedia.org/wiki?curid=498530", "title": "Alexander Carlisle", "text": "Alexander Carlisle, nado en Ballymena (condado de Antrim) o 8 de xullo de 1854 e finado en Londres o 5 de marzo de 1926, foi un enxe\u00f1eiro naval brit\u00e1nico, e un dos homes involucrados no dese\u00f1o dos transatl\u00e1nticos clase \"Olympic\".\nTraxectoria.\nFoi o fillo m\u00e1is vello de John Carlisle, director da Royal Belfast Academical Institution. Estudou na escola de seu pai at\u00e9 1870, cando se uniu aos estaleiros Harland and Wolff (tendo 16 anos de idade), comezando a traballar coma aprendiz. Nese per\u00edodo co\u00f1eceu a William Pirrie, que posteriormente casar\u00eda coa s\u00faa irm\u00e1 Margaret en abril de 1879.\nDurante a s\u00faa longa traxectoria no estaleiro, Alexander Carlisle chegou a ocupar sucesivamente os cargos de delineante xefe, dese\u00f1ador xefe, xerente, xerente xeral, etc.\nCasou en San Francisco en 1884 con Edith Wooster, unha estadounidense doce anos m\u00e1is nova ca el. O matrimonio tivo un fillo e d\u00faas fillas, e acabou mud\u00e1ndose a unha casa grande en Belfast.\nCarlisle foi un dos homes que dese\u00f1aron os tres buques da clase \"Olympic\": o \"Olympic\", o \"Titanic\" e o \"Britannic\". No dese\u00f1o do \"Olympic\" e o \"Titanic\", ocupouse das decoraci\u00f3ns, os equipamentos e t\u00f3dolos arranxos xerais, e tam\u00e9n de implementar o sistema de pescantes para os botes salvavidas. Tras 40 anos en Harland and Wolff, Carlisle retirouse en 1910, e f\u00edxose accionista en Welin Davit &amp; Engineering Company Ltd, a empresa que fabricaba os pescantes.\nEn 1912, testificou ante a investigaci\u00f3n brit\u00e1nica que se iniciou tralo naufraxio do \"Titanic\". \nCarlisle, quen fora nomeado membro do Consello Privado de Irlanda en 1907 polo rei Eduardo VII, formou parte da c\u00e1mara dos lords con Pirrie. Finalmente, foi expulsado en 1920 durante un intenso debate sobre o goberno propio de Irlanda.\nAlexander Carlisle tam\u00e9n era un grande interesado e entusiasta da cultura xerm\u00e1nica, tendo realizado varias traves\u00edas transatl\u00e1nticas a bordo de buques alem\u00e1ns, e raramente utilizando embarcaci\u00f3ns brit\u00e1nicas ou mesmo aquelas que el mesmo dese\u00f1ara (por exemplo, Carlisle nunca viaxou a bordo do \"Olympic\"). As s\u00faas opini\u00f3ns pro-xerm\u00e1nicas moitas veces lle fixeron entrar en conflito co seu cu\u00f1ado William Pirrie e outros membros da sociedade; Carlisle co\u00f1eceu ao emperador Guillerme II de Alema\u00f1a e mantivo unha relaci\u00f3n con el, casou a unha das s\u00faas fillas cun nobre xerm\u00e1nico e varias veces afirmou que a enxe\u00f1ar\u00eda naval alem\u00e1 era tan boa coma a brit\u00e1nica.\nA s\u00faa sa\u00fade empeorou cada vez m\u00e1is na d\u00e9cada de 1920, sufrindo de problemas pulmonares e card\u00edacos. Permaneceu no leito a finais de 1925 na s\u00faa casa de Londres, mellorando un pouco nos vindeiros meses. Por\u00e9n, morreu o 5 de marzo de 1926, e o seu funeral tivo lugar no crematorio de Golders Green (Gran Londres)."}
{"id": "498531", "revid": "5312", "url": "https://gl.wikipedia.org/wiki?curid=498531", "title": "Leito", "text": ""}
{"id": "498534", "revid": "1131", "url": "https://gl.wikipedia.org/wiki?curid=498534", "title": "A On", "text": ""}
{"id": "498535", "revid": "1131", "url": "https://gl.wikipedia.org/wiki?curid=498535", "title": "Onceta", "text": ""}
{"id": "498536", "revid": "1131", "url": "https://gl.wikipedia.org/wiki?curid=498536", "title": "Opa", "text": ""}
{"id": "498538", "revid": "27155", "url": "https://gl.wikipedia.org/wiki?curid=498538", "title": "Hesperornithidae", "text": ""}
{"id": "498539", "revid": "27155", "url": "https://gl.wikipedia.org/wiki?curid=498539", "title": "Hesperorn\u00edtidos", "text": ""}
{"id": "498543", "revid": "89787", "url": "https://gl.wikipedia.org/wiki?curid=498543", "title": "Candela Ant\u00f3n de Vez", "text": "Candela Ant\u00f3n de Vez, nada en Barcelona en 1994, \u00e9 unha actriz de cinema, teatro e series de televisi\u00f3n catal\u00e1, co\u00f1ecida polos seus papeis en \"Merl\u00ed\" facendo de Berta Prats, e en \"Polseres vermelles\", onde fac\u00eda de Mireia, a moza de Jordi. Durante o ano 2016 fixo varias funci\u00f3ns de microteatro como \"Pap\u00e1\" ou \"\u00bfQuien Conoce a Ana\u00efs Ant\u00f3n?\"."}
{"id": "498544", "revid": "25871", "url": "https://gl.wikipedia.org/wiki?curid=498544", "title": "Maisons-Alfort", "text": "Maisons-Alfort \u00e9 unha localidade e comuna de Francia, na rexi\u00f3n da Illa de Francia, departamento de Val do Marne, e no distrito de Cr\u00e9teil. \nA comuna est\u00e1 formada por dous cant\u00f3ns: o cant\u00f3n de Maisons-Alfort-Nord e o cant\u00f3n de Maisons-Alfort-Sud.\nXeograf\u00eda.\nEst\u00e1 situada no \"banlieu\" (arredores) de Par\u00eds, a tres quil\u00f3metros ao sueste da capital, na marxe sur do r\u00edo Marne. \nO seu posicionamento perm\u00edtelle un acceso r\u00e1pido a varios grandes eixes de comunicaci\u00f3n na Illa de Francia, como a A4 no norte ou a A86 no sur. \nA s\u00faa poboaci\u00f3n actual conv\u00e9rtea na sexta cidade m\u00e1is grande do departamento, detr\u00e1s de Cr\u00e9teil, Vitry-sur-Seine, Champigny-sur-Marne, Saint-Maur-des-Foss\u00e9s e Ivry-sur-Seine. \nOs seus habitantes ch\u00e1manse \"maisonnais\".\nO concello est\u00e1 situado a unha altitude de entre os 473\u200b e os 283\u200b msnm. \nO municipio ocupa unha superficie de 5,35 km\u00b2, e o 1 de xaneiro de 2007 a s\u00faa poboaci\u00f3n era de 55 655 habitantes, polo que a densidade de poboaci\u00f3n nese ano era de 10 402,8 hab./km\u00b2.\nNo est\u00e1 integrada en ningunha \"Communaut\u00e9 de communes\" ou similar. Antigamente era m\u00e1is extensa, xa que perdeu parte do seu territorio cando se creou a cidade de Alfortville en 1885.\nMaisons-Alfort \u00e9 unha das 47 cidades do Val de Marne, cuxa cidade principal \u00e9 Cr\u00e9teil. O seu territorio ten forma triangular (ver mapa adxunto)\nOs seus l\u00edmites son:"}
{"id": "498547", "revid": "25871", "url": "https://gl.wikipedia.org/wiki?curid=498547", "title": "Carlos Cuevas", "text": "Carlos Cuevas Sis\u00f3, nado en Montcada i Reixac o 27 de decembro de 1995, \u00e9 un actor catal\u00e1n de televisi\u00f3n, cinema e teatro co\u00f1ecido principalmente polo seu papel como Biel Delm\u00e0s na serie de televisi\u00f3n \"Ventdelpl\u00e0\" e por interpretar a Pol Rubio na serie de televisi\u00f3n \"Merl\u00ed\" e logo en \"\"."}
{"id": "498549", "revid": "25871", "url": "https://gl.wikipedia.org/wiki?curid=498549", "title": "Carlos Cuevas Sis\u00f3", "text": ""}
{"id": "498550", "revid": "98629", "url": "https://gl.wikipedia.org/wiki?curid=498550", "title": "Casa romana", "text": "A casa romana, \"domus\" en lat\u00edn, era o habit\u00e1culo t\u00edpico da antiga Roma, moi co\u00f1ecida grazas \u00e1 chamada Casa de Menandro (chamada as\u00ed por un fresco do poeta Menandro atopado nas s\u00faas ru\u00ednas), que foi considerada o tipo de casa urbana com\u00fan durante a Rep\u00fablica e o Imperio, a diferenza das \"villae\" ou vilas, casas situadas f\u00f3ra das murallas da cidade (\"villa suburbana\") ou no medio do campo, onde ti\u00f1an espazos anexos para labores agr\u00edcolas (\"villa rustica\"). \nCon todo, o seu tama\u00f1o e luxos var\u00edan moito segundo as posibilidades de cada familia, como se pode ver en Pompeia, onde case todas as casas pertencen a esta tipolox\u00eda, xa que era unha cidade residencial dos patricios, a xente poderosa de Roma. As clases pobres (os plebeos) viv\u00edan en edificios de apartamentos chamadas \"insulae\". \nOrixe.\nO termo \"domus\" \u00e9 moi antigo, de etimolox\u00eda indoeuropea (\"*domh2s\"-), que designaba a casa en tanto que instituci\u00f3n familiar e ten a s\u00faa orixe na ra\u00edz \"*demh2-\", \"constru\u00edr\". A s\u00faa forma arcaica \u00e9 co\u00f1ecida polas urnas funerarias atopadas nas necr\u00f3poles do antigo Foro Romano, as cales ti\u00f1an forma dunha cabana redondeada cunha \u00fanica habitaci\u00f3n. Os vestixios atopados no Monte Palatino e datados no s\u00e9culo VIII a. C. confirman esta inicial planta arquitect\u00f3nica tan modesta.\nA influencia etrusca de finais do per\u00edodo da monarqu\u00eda romana ve nacer a \"domus\" cunha estrutura rectangular e con varias habitaci\u00f3ns. Con todo a morada permanec\u00eda cun estilo r\u00fastico, como testemu\u00f1a a designaci\u00f3n da casa pola palabra \"hortus\" (\"horta\") utilizada na Lei das Doce T\u00e1boas, e que se traduce na relaci\u00f3n a\u00ednda estreita entre a vivenda e o seu xard\u00edn pechado.\nEstrutura da casa romana.\nA \"domus\" consist\u00eda nun s\u00f3 piso ou dous como m\u00e1ximo. Ti\u00f1a unha planta rectangular e estaba illada do exterior por paredes uniformes, con poucas fiestras. A luz entraba polo centro, polo atrio ou polo per\u00edstilo. A primitiva casa it\u00e1lica divid\u00edase nas seguintes partes: \nOs romanos xeralmente mantiveron certas caracter\u00edsticas da casa que permaneceron inalteradas. As proporci\u00f3ns poder\u00edan variar co tama\u00f1o e a forma da parcela a disposici\u00f3n do construtor, e o n\u00famero de habitaci\u00f3ns engadidas depender\u00eda das posibilidades ou gustos do propietario, pero o n\u00facleo era sempre o mesmo. \nActualmente hai moita informaci\u00f3n sobre este tema. Vitruvio, un arquitecto e enxe\u00f1eiro da \u00e9poca de C\u00e9sar e Augusto, deixou unha obra que presenta os detalles dos seus principios de construci\u00f3n. As obras de moitos autores romanos conte\u00f1en descrici\u00f3ns xerais de partes de vivendas, ou polo menos indicios e alusi\u00f3ns que son moi \u00fatiles. E, por \u00faltimo, descubr\u00edronse plantas de moitas casas en Roma e noutros lugares, e en Pompeia mesmo se atoparon as paredes en p\u00e9 de moitas casas. \nEvoluci\u00f3n hist\u00f3rica da casa romana.\nA primitiva casa romana rem\u00f3ntase \u00e1 sinxela vida dos agricultores en \u00e9pocas antigas, cando todos os membros da familia viv\u00edan xuntos nunha soa habitaci\u00f3n. Nesta habitaci\u00f3n (\"atrium\") coci\u00f1\u00e1base a comida, po\u00f1\u00edase a mesa, realiz\u00e1banse todas as tarefas dom\u00e9sticas e ofrec\u00edanse os sacrificios aos Lares. pola noite, deix\u00e1base un espazo para dispo\u00f1er as camas. \nA casa primitiva non ti\u00f1a cheminea, o fume sa\u00eda por un burato feito no teito. Non hab\u00eda fiestras; toda a luz natural entraba polo burato do teito. S\u00f3 hab\u00eda unha porta, a zona que estaba situada diante parec\u00eda estar reservada para o pai e a nai. Neste lugar estaba situada a lareira, onde a nai preparaba a comida e ti\u00f1a preto os utensilios que usaba para fiar e coser. Aqu\u00ed tam\u00e9n estaba a arca ou o ba\u00fal onde o se\u00f1or gardaba os obxectos de valor e onde colocaba a s\u00faa cama \u00e1 hora de durmir. \nA casa m\u00e1is antiga era unha cabana redonda ou ovalada cun tellado apuntado, como se describe na tradicional cabana de R\u00f3mulo no Palatino. A forma circular conservouse na forma asignada ao templo de Vesta, cuxa adoraci\u00f3n comezou no lar destas cabanas. As cabanas posteriores eran ovais. M\u00e1is tarde chegou a forma rectangular. A aparencia externa destas cabanas asem\u00e9llase \u00e1s urnas funerarias etruscas, descubertas en varios lugares de Italia.\nA planta era un simple rect\u00e1ngulo sen divisi\u00f3ns. Pode considerarse desde o punto de vista hist\u00f3rico e arquitect\u00f3nico o n\u00facleo b\u00e1sico da casa romana. Tam\u00e9n se conservou o nome propio (\"atrium\"), que antes se refer\u00eda a toda a casa. Aparece nos nomes dalg\u00fans edificios moi antigos de Roma usados con fins relixiosos, o \"Atrium Vestae\", o \"Atrium Libertatis\", etc. Non obstante, posteriormente o \"atrium\" (atrio) aplicouse a unha \u00fanica habitaci\u00f3n caracter\u00edstica da casa. \nUn trazo da casa posterior, tan frecuentemente atopado en conexi\u00f3n co \"atrium\", fai doado considerar o \"tablinum\", un amplo espazo fronte \u00e1 porta de entrada, como unha adici\u00f3n posterior. Son a\u00ednda motivo de discusi\u00f3n a orixe do \"tablinum\" e os usos aos que se destinaba, tanto en \u00e9pocas m\u00e1is antigas como en posteriores. Nun principio se cadra s\u00f3 ti\u00f1a un prop\u00f3sito temporal, ao estar constru\u00eddo con t\u00e1boas (\"tabulae\"), e ti\u00f1a unha porta cara ao exterior sen conexi\u00f3n ningunha co \"atrium\". En calquera caso, non debeu pasar moito tempo ata que se furou a parede do medio. Unha vez se fixo isto e quedou demostrada a s\u00faa idoneidade, eliminouse a parede do medio. Varr\u00f3n explicaba que o \"tablinum\" era unha especie de balc\u00f3n ou soportal, empregado como comedor na \u00e9poca de calor. \nDespois o \"atrium\" recibiu a luz dunha abertura central no tellado, o \"compluvium\", este nome deriva do feito de que a choiva, o aire e a luz pod\u00edan entrar nel. Xusto debaixo, escavouse no chan unha p\u00eda, o \"impluvium\", que recoll\u00eda a auga para uso dom\u00e9stico. Cando se necesitou m\u00e1is espazo e privacidade, a casa ampliouse con pequenas habitaci\u00f3ns que se abr\u00edan f\u00f3ra do \"atrium\" nos laterais. O \"atrium\" ao final xunto co \"tablinum\" ti\u00f1a todo o ancho entre as paredes exteriores, e os espazos ou buratos adicionais, un a cada lado, cham\u00e1banse \"alae\" (\u00e1s). A aparencia desta casa vista dende a porta principal far\u00eda recordar a unha igrexa. O \"atrium\" correspond\u00edase coa nave e as d\u00faas \"alae\" cos transeptos, mentres que a b\u00f3veda do \"tablinum\" semellar\u00eda o presbiterio. Polo que se sabe, a luz chegaba \u00e1s c\u00e1maras exteriores s\u00f3 a trav\u00e9s do \"atrium\". Desta antiga casa atopamos conservado nas s\u00faas sucesoras todo o que hai diante da porta principal, o \"atrium\" coas s\u00faas \"alae\" e o \"tablinum\", o \"impluvium\" e o \"compluvium\". \nParece que os gregos inspiraron a idea que os romanos adoptaron despois: un patio detr\u00e1s do \"tablinum\", ao aire libre, rodeado de cuartos, para conter flores, \u00e1rbores e arbustos. Este espazo aberto ti\u00f1a columnas ao seu arredor e a mi\u00fado unha fonte no centro. Este patio cham\u00e1base \"peristylum\" (per\u00edstilo). Segundo Vitruvio, deb\u00eda ser un terzo m\u00e1is ancho que longo, pero non se conservan restos con tales medidas. O acceso ao \"peristylum\" desde o \"atrium\" pod\u00eda ser a trav\u00e9s do \"tablinum\", a\u00ednda que pod\u00eda estar separado por unha porta de d\u00faas follas e por un corredor estreito (\"andron\") nos lados. Era empregado polo escravos ou persoas que non tivesen o privilexio de pasar polo \"tablinum\". \nTanto o corredor como o \"tablinum\" pod\u00edan estar pechados do lado do \"atrium\" por portas. A disposici\u00f3n das distintas habitaci\u00f3ns arredor do \"persistylum\" parece ter variado segundo o construtor ou o propietario; non se pode ofrecer unha planificaci\u00f3n concreta. Segundo as posibilidades do propietario, hab\u00eda dormitorios, comedores, bibliotecas, habitaci\u00f3ns para pintar, coci\u00f1a, p\u00edas, armarios, ba\u00f1os privados ou habitaci\u00f3ns para escravos. Todas estas habitaci\u00f3ns miraban ao \"peristylum\" e recib\u00edan del a luz e a ventilaci\u00f3n, do mesmo xeito que o fac\u00edan as estancias arredor do \"atrium\". M\u00e1is tarde, engadiuse un xard\u00edn detr\u00e1s do \"peristylum\". \nO seguinte cambio produciuse s\u00f3 nas casas de aldeas e vilas, porque estaba motivado polas condici\u00f3ns da vida urbana que non se produc\u00edan no campo. Tanto na \u00e9poca antiga como na moderna, os negocios estend\u00edanse desde o centro das cidades cara \u00e1s \u00e1reas residenciais, e a mi\u00fado era interesante para o propietario dun habit\u00e1culo adaptalo \u00e1s novas condici\u00f3ns. Esta adaptaci\u00f3n era sinxela no caso da casa romana, grazas \u00e1 disposici\u00f3n das habitaci\u00f3ns. \nXa se mencionou que todas as habitaci\u00f3ns se abr\u00edan cara ao interior da casa, que se po\u00f1\u00edan poucas fiestras nas paredes exteriores e que s\u00f3 hab\u00eda unha porta na parte dianteira. Se a casa ti\u00f1a a fachada cara a unha r\u00faa comercial, est\u00e1 claro que o propietario pod\u00eda constru\u00edr habitaci\u00f3ns diante do \"atrium\" con fins comerciais, sen que isto afectase \u00e1 privacidade da s\u00faa casa nin lle reducise a luz.\nPartes da casa.\nO \"vestibulum\".\nA casa da cidade constru\u00edase sobre a li\u00f1a da r\u00faa. Nas casas m\u00e1is pobres a porta que se abr\u00eda ao \"atrium\" estaba na parede dianteira e estaban separadas da r\u00faa s\u00f3 polo ancho do limiar. Nas mellores casas, a separaci\u00f3n entre o \"atrium\" e a r\u00faa cunha li\u00f1a de tendas daba a oportunidade de preparar unha entrada m\u00e1is impo\u00f1ente. \u00c1s veces deix\u00e1base polo menos unha parte deste espazo como un patio aberto, con baldosas de gran calidade no chan desde a r\u00faa ata a porta principal, adornado con plantas, flores ou estatuas e trofeos de guerra, se o propietario era m\u00e1is rico. Esta \u00e1rea de acceso foi finalmente chamada \"vestibulum\". \nO punto importante a destacar \u00e9 que non se corresponde en absoluto coa parte da casa hoxe chamada \"vest\u00edbulo\". Os seus usos foron os seguintes: \nMesmo nas casas m\u00e1is humildes d\u00e1baselle o mesmo nome ao espazo entre a porta e a zona de paso dos pe\u00f3ns. \nO ostium era a entrada da casa. Inclu\u00eda o portal e a propia porta, e o termo aplic\u00e1base a ambos os dous, a\u00ednda que as palabras m\u00e1is precisas para porta eran \"fores e\" \"ianua.\" Nas casas m\u00e1is pobres, o \"ostium\" estaba directamente sobre a r\u00faa e non hai que dicir que se abr\u00eda directamente ao \"atrium\"; \u00e9 dicir, o antigo \"atrium\" estaba separado da r\u00faa s\u00f3 pola s\u00faa parede. O refinamento de \u00e9pocas posteriores motivou a introduci\u00f3n dunha entrada ou paso entre o \"vestibulum\" e o \"atrium\", e o \"ostium\" abr\u00edase cara a esta zona de acceso e foille dando o seu nome gradualmente. \nA porta estaba situada atr\u00e1s, deixando un ancho limiar (\"limen\") que a mi\u00fado ti\u00f1a a palabra \"salve\" (ola!) gravada nun mosaico. \u00c1s veces sobre a porta hab\u00eda palabras de bo augurio (como \"nihil intret mali\": \"que nada de malo entre\"), por exemplo, ou unha f\u00f3rmula de protecci\u00f3n contra o lume. Nas casas que ti\u00f1an un escravo como \"ostiarius\" ou \"ianitor\" (porteiro), o seu lugar estaba detr\u00e1s da porta, e \u00e1s veces mesmo ti\u00f1a unha habitaci\u00f3n. \nDentro do \"ostium\" adoitaba haber un can atado con cadeas ou, de non ser as\u00ed, a representaci\u00f3n dun can en mosaico no chan ou pintado na parede. Este vest\u00edbulo xunto ao \"atrium\" estaba cuberto por unha cortina (\"velum\"). Por este paso, a xente do \"atrium\" pod\u00eda ver aos pe\u00f3ns cami\u00f1ando pola r\u00faa. \nO \"atrium\".\nO \"atrium\" (atrio) era o elemento b\u00e1sico da casa romana. Os trazos m\u00e1is caracter\u00edsticos do \"atrium\" eran o \"compluvium\" e o \"impluvium\". A auga recollida polo \"impluvium\" lev\u00e1base \u00e1s cisternas, o buraco do tellado do \"compluvium\" pod\u00eda cubrirse cunha cortina se a luz era demasiado intensa. Os romanos acabaron usando as d\u00faas palabras sen distinci\u00f3n; o \"compluvium\" era un elemento tan importante no \"atrium\" que o \"atrium\" poder\u00eda mesmo recibir o seu nome. Vitruvio apunta a catro estilos diferentes para a construci\u00f3n do \"atrium\": \nA sinxeleza e austeridade da vida familiar durante os primeiros tempos da Rep\u00fablica confer\u00edan \u00e1 casa unha soa habitaci\u00f3n que non se mantivo nos grandes palacios de finais da Rep\u00fablica e xa no Imperio. Na \u00e9poca de Cicer\u00f3n o \"atrium\" deixara de ser o centro da vida dom\u00e9stica, convert\u00e9rase nun pequeno sal\u00f3n de gala usado s\u00f3 para exhibici\u00f3n. Posibelmente as novas habitaci\u00f3ns ao lado do \"atrium\" se empregasen como dormitorios para unha maior privacidade. Cando se adoptou o \"peristylum,\" debeuse sentir a necesidade dunha zona independente para a coci\u00f1a e despois dun comedor (\u00e9 moi pos\u00edbel que este patio fose inicialmente un espazo para coci\u00f1ar ao aire libre). Despois engad\u00edronse outras habitaci\u00f3ns ao \"peristylum\" e convert\u00e9ronse en dormitorios para ter unha maior privacidade. Ao final, estas habitaci\u00f3ns foron necesarias para outros fins e os dormitorios traslad\u00e1ronse, esta vez, ao andar superior. Non sabemos cando se comezaron a constru\u00edr os andares superiores, pero p\u00f3dese pensar que o pequeno tama\u00f1o das parcelas e o seu elevado prezo nas cidades obrigaron a constru\u00edr verticalmente. Incluso en casas humildes en Pompeia atop\u00e1ronse restos de escaleiras que conduc\u00edan ata andares superiores. \nXa neste estado m\u00e1is avanzado da casa romana, o \"atrium\" comezou a decorarse con todo o esplendor e a magnificencia que o propietario pod\u00eda permitirse. A apertura do tellado f\u00edxose m\u00e1is grande para recibir m\u00e1is luz e os piares que o sustentaban eran de m\u00e1rmore ou madeira preciosa. Entre estas columnas e nas paredes coloc\u00e1banse estatuas e outras obras de arte. O \"impluvium\" converteuse nunha p\u00eda de m\u00e1rmore, cunha fonte no centro, e estaba a mi\u00fado ricamente traballado e adornado con figuras en relevo. \nO chan era de mosaico, as paredes estaban pintadas en cores brillantes ou decoradas con bloques de m\u00e1rmore de moitos tons e os teitos pod\u00edan cubrirse con m\u00e1rmore, marfil ou ouro. Neste \"atrium\" m\u00e1is decorado\",\" o anfitri\u00f3n recib\u00eda aos seus convidados ou aos clientes. \nPero mesmo neste \"atrium\" m\u00e1is impresionante pod\u00edanse conservar recordos de \u00e9pocas pasadas. O altar dedicado aos lares e penates continuaba \u00e1s veces preto de onde estivera o lume da casa, a\u00ednda que os sacrificios habituais xa se celebraban nunha capela ou espazo especial no \"peristylum\". Mesmo nas casas m\u00e1is espl\u00e9ndidas, os utensilios de fiar gard\u00e1banse no lugar onde a matrona sentara nuns tempos xa remotos, como narra Tito Livio na s\u00faa historia de Lucrecia. Os armarios da parede conservaban as m\u00e1scaras dos antepasados, e o leito nupcial, que se colocaba no \"atrium\" cando os noivos entraban na casa, convert\u00e9rase nun banco colocado no \"ostium\", xa cando o \"atrium\" non se usaba como dormitorio. \nNo campo, o antigo uso do \"atrium\" continuou ata os d\u00edas de Augusto, e os pobres nunca puideron permitir cambiar o seu modo de vida. En canto ao uso das habitaci\u00f3ns que rodeaban o \"atrium\" cando deixaron de ser dormitorios, certamente non se sabe, quizais servisen como sal\u00f3ns, salas privadas ou cuartos para usos diversos. \nAs \"alae\" eran os dous espazos rectangulares \u00e1 dereita e \u00e1 esquerda do \"atrium\". Estaban completamente abertos ao \"atrium\" e formaban parte del. Al\u00ed gard\u00e1banse as \"imagines\" (os bustos de cera dos devanceiros), dispostas en vitrinas de madeira. Cando os escritores romanos ou os autores modernos falan das \"imagines\" do \"atrium\", en realidade est\u00e1n a referirse \u00e1s \"alae\".\nO \"tablinum\".\nO seu nome poder\u00eda derivar do material (\"tabulae\", 't\u00e1boas') co que estaba constru\u00eddo. Outra posibilidade ser\u00eda que recibise o nome do feito de que o dono gardaba al\u00ed os seus libros de contas e os documentos privados. O dono tam\u00e9n gardaba nesta habitaci\u00f3n a arca dos cartos (\"arca\"), que antigamente estaba encadeada ao chan. Pola s\u00faa posici\u00f3n dominaba toda a casa, xa que s\u00f3 se pod\u00eda acceder \u00e1s habitaci\u00f3ns dende o \"atrium\" ou o \"peristylum\", e o \"tablinum\" estaba xusto entre estas d\u00faas partes. O se\u00f1or pod\u00eda asegurarse unha total privacidade pechando as portas de d\u00faas follas que o separaban do \"peristylum\", o xard\u00edn privado, ou correndo as cortinas na abertura que daba ao \"atrium\". \nPor outra banda, se o \"tablinum\" se deixaba aberto, o convidado que entraba polo \"ostium\" pod\u00eda ver dunha ollada todas as partes p\u00fablicas e semip\u00fablicas da casa. Mesmo cando o \"tablinum\" estaba pechado, hab\u00eda acceso libre desde a parte dianteira da casa cara \u00e1 parte posterior a trav\u00e9s dun corredor curto ao seu car\u00f3n que daba ao \"peristylum\". \nO \"peristylum\".\nAo principio foi copiado dos gregos, que o usaban m\u00e1is como xard\u00edn ou horta e, a pesar do gran conservadorismo dos romanos, acabou convert\u00e9ndose na parte m\u00e1is importante da casa, desprazando o \"atrium\" a un uso m\u00e1is restrinxido. \nO \"peristyium\" era unha ampla zona aberta ao ceo, rodeada de habitaci\u00f3ns, todas con portas e fiestras enreixadas. Todas estas habitaci\u00f3ns ti\u00f1an un p\u00f3rtico cuberto no lateral que quedaba no patio. Estes soportais, que formaban unha columnata ininterrompida polos catro lados, eran propiamente o \"peristylum\", a\u00ednda que o nome chegou a aplicarse a toda a secci\u00f3n, inclu\u00edndo o patio, a columnata e as habitaci\u00f3ns contiguas. \nNormalmente unha destas habitaci\u00f3ns us\u00e1base como \"triclinium\" (triclinio), lugar onde se tomaba a cea. Estaba dotada con tres leitos onde se tumbaban os comensais (en principio tres en cada leito), fronte aos cales uns escravos po\u00f1\u00edan unhas pequenas mesas preg\u00e1beis, onde estaban os alimentos xa cortados; os comensais serv\u00edanse coll\u00e9ndoos coas mans.\nO peristylum estaba moito m\u00e1is aberto ao sol que o \"atrium\", e al\u00ed se plantaban m\u00e1is tipos de flores e mesmo \u00e1rbores. Adoitaba ter a aparencia dun xard\u00edn, a mi\u00fado decorado con estatuas ou fontes.\nElementos construtivos.\nAs paredes.\nO material usado para as paredes (\"parietes\") variou co tempo, o lugar e o custo do transporte. O primeiro material usado en Italia foron a pedra e os ladrillos sen cocer (\"lateres crudi\"), como case en todas partes, mentres que a madeira s\u00f3 se empregaba en estruturas temporais, como o agregado a partir do que quizais se desenvolveu o \"tablinum\". \nDesde a antig\u00fcidade nas casas particulares e en todas as \u00e9pocas en edificios p\u00fablicos erix\u00edronse paredes de pedra pu\u00edda (\"opus quadratum\"), do mesmo xeito que nos tempos modernos. Como o travertino \u00e9 unha pedra volc\u00e1nica de f\u00e1cil acceso no Lacio, escura e pouco atractiva debido \u00e1 s\u00faa cor, sobre a parede estend\u00edase para decorala un vistoso revestimento de estuco de m\u00e1rmore, d\u00e1ndolle un acabado m\u00e1is branco e rechamante. \nPara casas menos luxosas, non para edificios p\u00fablicos, f\u00edxose un uso abundante de ladrillos secados ao sol (adobe) ata comezos do s\u00e9culo -I. Tam\u00e9n estas paredes se cubr\u00edan con estuco, para decoraci\u00f3n e para os protexer da intemperie. \nEn \u00e9poca cl\u00e1sica apareceu un novo material, mellor que o ladrillo ou a pedra, m\u00e1is barato, m\u00e1is duradeiro, m\u00e1is f\u00e1cil de traballar e de transportar, usado case exclusivamente para casas particulares e en xeral para edificios p\u00fablicos. As paredes constru\u00eddas da nova maneira (\"opus caementicium\") levant\u00e1banse con variantes de cemento. Os materiais deste cemento depend\u00edan do lugar. En Roma empreg\u00e1base barro e cinzas volc\u00e1nicas con pedras como m\u00ednimo do tama\u00f1o dun pu\u00f1o. En ocasi\u00f3ns us\u00e1ronse fragmentos de ladrillos e area no canto de pedra. Canto m\u00e1is dura era a pedra, mellor era o cemento. O mellor cemento elabor\u00e1base con restos de lava, o material co que normalmente se pavimentaban as estradas. O m\u00e9todo romano para levantar as paredes de cemento \u00e9 o mesmo que a\u00ednda hoxe se aplica. Primeiro, a intervalos dun metro a ambos os dous lados da futura parede, fix\u00e1banse uns postes verticais de 13-15 cent\u00edmetros de grosor e 3-4 metros de alto. F\u00f3ra destes, crav\u00e1banse horizontalmente t\u00e1boas de 25-30 cent\u00edmetros de ancho. Vert\u00edase cemento semil\u00edquido no espazo intermedio, que tomaba a forma dos postes e das t\u00e1boas. Cando o cemento endurec\u00eda, elimin\u00e1base a armadura. Repet\u00edase o proceso para levantar a parede os metros desexados. O grosor das paredes pod\u00eda ser desde os 18 cent\u00edmetros dunha casa normal aos cinco metros das paredes do Pante\u00f3n en Roma. \nA\u00ednda que as paredes eran imperme\u00e1beis ao mal tempo, adoitaban estar cubertas con pedra ou ladrillos cocidos (\"lateres cocti\"). A pedra adoitaba ser un travertino suave, que non estaba tan ben adaptado para soportar o aire libre como o cemento. \nPisos e teitos.\nNa maior\u00eda das casas modestas o chan \"(solum)\" na planta baixa form\u00e1base achandando o chan entre as paredes, cubr\u00edndoo cunha capa grosa de cachos de pedra, ladrillos, baldosas e potas e pis\u00e1ndoo cun obxecto pesado \"(fistuca\"). Este chan cham\u00e1base \"pavimentum\", pero a palabra foi usada gradualmente para todo tipo de chans. \nEn casas m\u00e1is luxosas o chan estaba feito de anacos de pedra que se encaixaban: os mosaicos. Adoitaban ter chans de cemento. O chan dos pisos superiores era a mi\u00fado de madeira, pero tam\u00e9n se pod\u00eda usar cemento, vertido sobre unha base temporal de madeira. Este chan era moi pesado e requir\u00eda paredes s\u00f3lidas para soportalo: conserv\u00e1ronse chans de 45 cent\u00edmetros de grosor e 6 metros de longo. Tal chan formaba un tellado perfecto para o andar inferior, que s\u00f3 necesitaba un acabado de estuco. Outros teitos fac\u00edanse como na actualidade: crav\u00e1banse list\u00f3ns sobre as vigas e recubr\u00edanse con morteiro e estuco. \nOs tellados.\nA construci\u00f3n dos tellados (\"tecta\") difer\u00eda moi pouco do m\u00e9todo moderno. Os tellados variaban tanto como os actuais en forma: alg\u00fans eran planos, outros a d\u00faas augas, outros ca\u00edan en catro vertentes. Nos tempos m\u00e1is antigos estaba cuberto cunha capa de palla, como na chamada cabana de R\u00f3mulo (\"casa Romuli\") no Palatino, conservada mesmo nos tempos imperiais como unha reliquia do pasado. Sobre a palla coloc\u00e1banse pedras como base para as tellas.\nAs portas.\nA porta romana, como a de hoxe, ti\u00f1a catro partes: o limiar ou soleira (\"limen\"), os dous montantes ou xambas (\"postes\") e o lintel (\"limen superum\"). O lintel sempre era dunha soa peza de pedra e bastante vistoso. As portas eran exactamente iguais \u00e1s da \u00e9poca moderna, excepto no tema das bisagras ou gonzos, xa que, a\u00ednda que os romanos ti\u00f1an bisagras coma as actuais, non as usaban para as portas. O soporte da porta era en realidade un cilindro de madeira maciza, un pouco m\u00e1is longo que a porta e cun di\u00e1metro maior que o grosor da porta, que remataba cuns pivotes na parte superior e inferior. Estes pivotes encaix\u00e1banse en dous buratos enriba no lintel e embaixo no limiar. A porta axust\u00e1base a este cilindro, de xeito que o peso combinado da porta e do cilindro repousase sobre o pivote inferior. As comedias romanas est\u00e1n cheas de referencias ao renxer das portas das casas. \nA porta exterior cham\u00e1base propiamente \"ianua\", e a interior \"ostium\", pero ambas as palabras acabaron empreg\u00e1ndose de xeito intercambi\u00e1bel, e a segunda mesmo se aplicaba a toda a entrada. As portas dobres cham\u00e1banse \"fores\", a porta traseira que levaba ao \"peristylum\" ou a unha r\u00faa lateral cham\u00e1base \"posticum\". As portas abr\u00edanse cara a dentro e as que daban acceso ao exterior ti\u00f1an ferrollos (\"pessuli\") ou trancas (\"serae\"). No interior das casas as portas eran menos frecuentes que agora, xa que os romanos prefer\u00edan separaci\u00f3ns m\u00e1is abertas, con cortinas (\"vela, aulaea\"). \nAs fiestras.\nNas habitaci\u00f3ns principais dunha casa privada as fiestras (\"fenestrae\") abr\u00edanse cara ao \"peristylum\" e, como regra xeral, nas casas particulares as habitaci\u00f3ns situadas no andar superior e usadas para uso dom\u00e9stico normalmente non ti\u00f1an fiestras orientadas \u00e1 r\u00faa. Nos andares superiores hab\u00eda fiestras exteriores nas habitaci\u00f3ns que non ti\u00f1an sa\u00edda ao \"peristylum\", como pasaba coas habitaci\u00f3ns alugadas ou coas \"insulae\". \nAs casas de campo pod\u00edan ter fiestras cara ao exterior no primeiro andar. Algunhas fiestras ti\u00f1an cubertas exteriores. En calquera tipo de fiestra, tanto urbana coma rural, a mi\u00fado coloc\u00e1base unha reixa ou malla para manter f\u00f3ra os ratos ou outros animais. \nOs romanos do imperio xa co\u00f1ec\u00edan o vidro, pero era demasiado caro para o empregar nas fiestras. Tam\u00e9n se empregaba o talco e outros materiais transl\u00facidos nos marcos das fiestras como protecci\u00f3n contra o fr\u00edo, pero s\u00f3 en circunstancias pouco habituais. \nCalefacci\u00f3n.\nA pesar do clima suave de Italia, as casas eran a mi\u00fado fr\u00edas. Nalg\u00fans d\u00edas fr\u00edos, os habitantes posibelmente ti\u00f1an que se conformar con mudarse a habitaci\u00f3ns quentadas polos raios directos do sol ou con m\u00e1is roupa de abrigo. Nas estaci\u00f3ns m\u00e1is duras ou a mediados do inverno empregaban \"foculi\", estufas de carb\u00f3n ou braseiros de todo tipo a\u00ednda empregadas nos pa\u00edses do sur de Europa. Eran s\u00f3 caixas met\u00e1licas onde se pod\u00edan depositar anacos de carb\u00f3n quente, con patas para protexer o chan dos danos e asas coas que se pod\u00edan trasladar a outras estanc\nOs ricos a mi\u00fado ti\u00f1an fornos similares aos actuais baixo as casas, o hipocausto: nun forno, chamado \"praefurnium\", prend\u00edase lume e a calor circulaba por baixo do chan, que estaba elevado sobre unhas pequenas columnas. A calor distribu\u00edase con tubos de arxila por toda a casa. As separaci\u00f3ns e andares ent\u00f3n estaban xeralmente ocos e por a\u00ed circulaba aire quente, que quentaba as habitaci\u00f3ns sen entrar directamente nelas. Este sistema de calefacci\u00f3n ti\u00f1a chemineas, pero non eran moi empregadas en casas particulares en Italia, eran m\u00e1is com\u00fans nas provincias do norte.\nDecoraci\u00f3n.\nAta o \u00faltimo s\u00e9culo da Rep\u00fablica, as casas eran pequenas e sinxelas, con pouca decoraci\u00f3n. O exterior adoitaba deixarse austeramente sen adornos, as paredes s\u00f3 estaban cubertas de estuco. O interior decor\u00e1base segundo os gustos e as posibilidades do propietario. \nAo principio as paredes acabadas en estuco cubr\u00edanse con paneis rectangulares (\"abaci\"), pintados en cores brillantes e vibrantes, sobre todo vermello e amarelo. Pint\u00e1banse figuras no centro dos paneis, despois chegaron elaboradas pinturas, figuras, interiores, escenas, paisaxes... de gran tama\u00f1o e pintadas con coidado, todas directamente na parede. M\u00e1is tarde as paredes comezaron a cubrirse con lousas finas de m\u00e1rmore con rebordes e cornixas. A combinaci\u00f3n de m\u00e1rmores de diferentes tons creaba efectos art\u00edsticos. Finalmente, chegaron \u00e1s casas as figuras de estuco en relevo, enriquecidas con ouro e cores, e os mosaicos, elaborados principalmente con pezas de cristal de cores. \nAs portas e entradas tam\u00e9n daban ocasi\u00f3n a un tratamento art\u00edstico. As portas presentaban ricos paneis e relevos, marcos de bronce ou a propia porta feita de bronce. O limiar levaba a mi\u00fado un mosaico. As xambas e os montantes estaban cubertos de m\u00e1rmore ou a mi\u00fado con dese\u00f1os elaborados en relevo. \nOs chans estaban cubertos de lousas de m\u00e1rmore formando figuras xeom\u00e9tricas ou con mosaicos. \nOs teitos abovedados pint\u00e1banse en cores ou divid\u00edanse en paneis, posteriormente decorados con estuco en relevo, con ouro ou marfil ou placas de bronce ba\u00f1adas en ouro.\nMobles.\nMoitos dos obxectos ou complementos m\u00e1is com\u00fans usados na actualidade eran desco\u00f1ecidos para os romanos. Non hab\u00eda espellos nas paredes, por exemplo, non ti\u00f1an mesas nin escritorios para escribir, nin caix\u00f3ns, nin vitrinas para mostrar obxectos curiosos, vaixela ou libros, nin sequera ti\u00f1an colgadoiros para roupa ou sombreiros. \nOs obxectos principais que se atopaban nas mellores casas eran camas ou sof\u00e1s, cadeiras, mesas e l\u00e1mpadas. Tam\u00e9n hab\u00eda arcas, ba\u00fais, armarios de madeira con patas, braseiros e menos frecuentemente reloxos de auga. \nSof\u00e1s.\nSof\u00e1s e canap\u00e9s (\"lectus, lectulus\") estaban por todas partes na casa romana; como un sof\u00e1 de d\u00eda, coma unha cama de noite. Na s\u00faa forma m\u00e1is sinxela consist\u00eda nunha armadura de madeira con tiras de coiro na parte superior sobre as que se colocaba un colch\u00f3n. Nun extremo hab\u00eda un brazo, coma se fose unha chaise longue, e \u00e1s veces hab\u00eda un brazo a cada extremo e tam\u00e9n un respaldo. Parece que o respaldo era un engadido romano ao sof\u00e1 antigo, sempre estaba cuberto con almofadas e mantas. Ao principio o colch\u00f3n estaba recheo de palla e m\u00e1is tarde de l\u00e1 ou incluso de plumas. Nalg\u00fans dormitorios de Pompeia parece que non hab\u00eda armadura de base, sen\u00f3n que o colch\u00f3n estaba colocado directamente sobre un soporte constru\u00eddo dende o chan. \nO mobiliario usado como cama parece ser m\u00e1is grande que os sof\u00e1s e era tan alto que \u00e1s veces necesit\u00e1banse escaleiras para subir. O \"lectus\" como sof\u00e1 era usado na biblioteca para ler e escribir, onde o alumno apoiaba o libro e os utensilios de escritura no brazo esquerdo.\nOutras casas romanas.\nM\u00e1is luxosas eran as vilas dos grandes propietarios, cuxas terras xeralmente estaban bastante afastadas; estes contaban con ba\u00f1os, soportais, torres, xard\u00edns e pavill\u00f3ns. As vivendas poder\u00edan conter outras dependencias segundo a actividade do propietario: as\u00ed, co\u00f1\u00e9cense casas con adegas ou prensas, e probabelmente existisen outras con almac\u00e9ns e outros equipamentos. As casas decoradas con frescos parecen datar da \u00e9poca do comezo do imperio (s\u00e9culo\u00a0I). \nPor suposto, as casas dos m\u00e1is humildes, ademais dos edificios de pisos urbanos (\"insulae\"), eran pouco m\u00e1is que cabanas de madeira, cun tellado de p\u00f3las e un chan de terra; ocasionalmente na s\u00faa construci\u00f3n us\u00e1base algunha parte de pedra. \nNas provincias galas era caracter\u00edstica a casa chamada \"corredor con \u00e1s\", cun corredor exterior e \u00e1s de habitaci\u00f3n (o modelo de casa est\u00e1 situado en Mayen, preto de Coblenza); m\u00e1is ao sur, na rexi\u00f3n de Tolosa, atop\u00e1base unha casa de campo con fileiras de casas exteriores para os traballadores, que crec\u00edan nun complexo complexo de patios, con fachada de galer\u00eda, soportais e un criptop\u00f3rtico. As casas da Galia conti\u00f1an sotos de cachoter\u00eda e os tellados eran altos e de vertente aguda. "}
{"id": "498555", "revid": "89787", "url": "https://gl.wikipedia.org/wiki?curid=498555", "title": "David Solans", "text": "David Solans, nado en Vilassar de Mar o 3 de agosto de 1996, \u00e9 un actor catal\u00e1n, co\u00f1ecido polos seus papeis de Nico na serie Fill de Ca\u00edn e Bruno Bergeron en \"Merl\u00ed\". "}
{"id": "498561", "revid": "27155", "url": "https://gl.wikipedia.org/wiki?curid=498561", "title": "Odontornithes", "text": "Odontornithes \u00e9 un termo taxon\u00f3mico obsoleto e xa non utilizado con categor\u00eda de subclase proposto por Othniel Charles Marsh para clasificar aves prehist\u00f3ricas que posu\u00edan dentes, especialmente os x\u00e9neros \"Hesperornis\" e \"Ichthyornis\" de dep\u00f3sitos do Cret\u00e1ceo de Kansas.\nEn 1875 Marsh dividiu esta subclase nas ordes Odontolcae, con dentes situados en fendas lonxitudinais da mand\u00edbula, e Odontotormae, cos dentes inseridos en alv\u00e9olos separados. Na s\u00faa obra de 1880 titulada \"Odontornithes: A monograph on the extinct toothed birds of North America\", engadiu os Saururae, representados por \"Archaeopteryx\", como unha terceira orde.\nA clasificaci\u00f3n resultante era parafil\u00e9tica e non resolv\u00eda axeitadamente as relaci\u00f3ns evolutivas, polo que foi abandonada pola maior\u00eda dos cient\u00edficos modernos, a\u00ednda que polo menos un artigo publicado no s\u00e9culo XXI reutilizou o concepto, pero co nome Odontoholomorphae (primeiramente acu\u00f1ado por Stejneger, 1885).\n\u00c9tienne Geoffroy Saint-Hilaire afirmou en 1821 que atopara un considerable n\u00famero de xemas dos dentes nas mand\u00edbulas superior e inferior de \"Palaeornis torquatus\" (un periquito). A \u00c9mile Blanchard pareceulle iso xustificado ao reco\u00f1ecer nelas capas de dentina. Pero M. Braun e especialmente P. Fraisse mostraron m\u00e1is tarde que as estruturas en cuesti\u00f3n son do mesmo tipo que os ben co\u00f1ecidos \"dentes\" de serra do peteiro das aves anserinas (que non son verdadeiros dentes, sen\u00f3n modificaci\u00f3ns do bordo do peteiro). De feito, as papilas observadas en embri\u00f3ns de aves son as extensi\u00f3ns subcut\u00e1neas brandas dentro da va\u00ed\u00f1a c\u00f3rnea que a rodea do peteiro, comparable ao das papilas nutritivas do casco do cabalo. Quedan facilmente expostas na mand\u00edbula inferior macerada dun papagaio, despois de retirar a va\u00ed\u00f1a c\u00f3rnea. Ocasionalmente prod\u00facese unha calcificaci\u00f3n en ou arredor destas papilas, como ocorre normalmente no chamado dente do ovo dos embri\u00f3ns de todas as aves, usado para romper a casca do ovo.\nOs \"Odontornithes\" mellor co\u00f1ecidos son \"Hesperornis regalis\", dun metro de altura, e os algo maiores \"H. crassipes\", e \"Ichthyornis dispar\". \"Hesperornis\" par\u00e9cese bastante a unha movella, mentres que \"Ichthyornis\" era bastante similar a unha gaivota ou pardela. Por\u00e9n, son grupos totalmente distintos das aves modernas e simplemente comparten con elas certo parentesco distante no Cret\u00e1ceo temper\u00e1n. A li\u00f1axe do \"Hesperornis\" puido ser unha derivaci\u00f3n incluso anterior ou talvez independente dos antepasados das aves modernas."}
{"id": "498563", "revid": "23204", "url": "https://gl.wikipedia.org/wiki?curid=498563", "title": "Merilin Kotta", "text": "Merilin Kotta, nada en Haapsalu o 7 de agosto de 1982, \u00e9 unha ling\u00fcista e tradutora estoniana.\nTraxectoria.\nEn 2005 licenciouse en Historia pola Universidade de Tal\u00edn, e en 2007 rematou un mestrado na Universidade de Tartu en lingua e literatura castel\u00e1. Fixo estancias na Universidade de Xirona, a Universidade de Valencia e a Universidade das Illas Baleares. En 2013 doutorouse na Universidade de Tartu coa tese \"Manifestaciones del proceso de escritura en la narrativa breve catalana actual\", dirixida por J\u00fcri Talvet.\nEntre 2009 e 2013 foi profesora de castel\u00e1n na Universidade Popular de Haapsalu, e desde 2012 \u00e9 profesora de cultura espa\u00f1ola na Universidade de Tal\u00edn.\nXunto con Francisco Javier L\u00f3pez Arias, en 2020 est\u00e1 a coordinar un dicionario biling\u00fce estoniano-galego.\nTraduci\u00f3ns.\nKotta traduciu ao estoniano obras en lingua castel\u00e1, lingua catal\u00e1 e lingua \u00e9uscara."}
{"id": "498567", "revid": "27155", "url": "https://gl.wikipedia.org/wiki?curid=498567", "title": "Odontolcae", "text": ""}
{"id": "498568", "revid": "27155", "url": "https://gl.wikipedia.org/wiki?curid=498568", "title": "Odontoholomorphae", "text": ""}
{"id": "498573", "revid": "89787", "url": "https://gl.wikipedia.org/wiki?curid=498573", "title": "Kathy Vivas", "text": "Anna Katherina Vivas, nada en Tovar (Venezuela) en 1972, \u00e9 unha astrof\u00edsica reco\u00f1ecida polas s\u00faas investigaci\u00f3ns sobre as estrelas RR Lyrae, consideradas como as m\u00e1is antigas da V\u00eda L\u00e1ctea.\nTraxectoria.\nVivas \u00e9 licenciada en F\u00edsica pola Universidade dos Andes e doutora en astrof\u00edsica pola Universidade Yale.\nTraballou como investigadora do Centro de Investigaci\u00f3ns de Astronom\u00eda \"Francisco J. Duarte\" (Observatorio Astron\u00f3mico Nacional de Chairo do Hato) en Apartaderos, Estado M\u00e9rida, Venezuela (2002-2013).\nRecibiu o Premio Lorenzo Mendoza Fleury da Fundaci\u00f3n Empresas Polar en 2009."}
{"id": "498574", "revid": "1131", "url": "https://gl.wikipedia.org/wiki?curid=498574", "title": "Estela de Crecente", "text": "A estela de Crecente \u00e9 unha estela romana atopada na parroquia de San Pedro de Mera, no concello de Lugo. \u00c9 moi not\u00e1bel polo relevo da s\u00faa parte superior. Nel figuran catro persoas vestidas \u00e1 maneira romana, esculpidas cunha t\u00e9cnica de resabios cl\u00e1sicos, relativamente infrecuente na escultura galaicorromana que se conserva. \u00c9 unha estela funeraria, e na inscrici\u00f3n do piso intermedio, que fai referencia \u00e1 tribo dos celtas supertamarcos.\nAchado e conservaci\u00f3n.\nA estela de Crecente atopouse en 1996, cando se realizaban obras de canalizaci\u00f3n na parroquia. Por tanto, desde o punto de vista arqueol\u00f3xico, \u00e9 unha obra descontextualizada.\nG\u00e1rdase no Museo Provincial de Lugo. O seu estado de conservaci\u00f3n \u00e9 notablemente bo: p\u00f3dese ler a inscrici\u00f3n con facilidade e apreciar as formas das figuras, se ben te\u00f1en o rostro lixeiramente danado.\nDescrici\u00f3n.\nA estela de Crecente elaborouse en granito. Ten forma de prisma, de gran tama\u00f1o: 280\u00a0\u00d7\u00a071\u00a0\u00d7\u00a020\u00a0cm.\nComo \u00e9 habitual nas estelas, s\u00f3 se traballa a cara frontal. Esta cara frontal ten tres rexistros. O rexistro inferior desbastouse para facilitar que a estela se fincase no chan. O rexistro superior ten o remate redondeado. Acolle unha fornela cun relevo onde aparecen catro persoas vestidas con prendas romanas: t\u00fanicas de manga curta que se prenden do seu ombro dereito. Se admitimos que se trata dunha familia, o pai estar\u00eda de p\u00e9, xunto de d\u00faas mulleres sentadas. Unha delas leva no colo un neno. As mulleres e o neno visten cadanseu colar. O neno, ademais, leva na man dereita un aro e na esquerda unha pelota.\nNo rexistro intermedio da cara frontal est\u00e1 a ep\u00edgrafe, en que se fai referencia \u00e1 defunta a quen se adica a peza: Apana, da cohorte dos c\u00e9lticos supertamarcos, filla de Ambolo. A peza est\u00e1 dedicada polo seu irm\u00e1n, Apano. A onom\u00e1stica revela que se trataba de persoas de orixe ind\u00edxena.\nDesde o punto de vista art\u00edstico, as figuras est\u00e1n esculpidas en baixorrelevo dos ombros para abaixo. Por\u00e9n as s\u00faas cabezas est\u00e1n moi resaltadas, de maneira que a do pai xa forma case unha escultura exenta. A factura da peza \u00e9 de boa calidade en comparanza con outros exemplos de estelas atopadas na \u00e1rea da antiga Gallaecia. A forma dos rostros, o debuxo dos cabelos ou as pregaduras dos mantos responden a modelos cl\u00e1sicos. A estela carece tam\u00e9n das decoraci\u00f3ns astrais (tr\u00edsceles, ros\u00e1ceas, cruces...) que presentan habitualmente as estelas galaicorromanas, o que reforza o seu car\u00e1cter cl\u00e1sico.\nCaber\u00eda a hip\u00f3tese de que a peza fose esculpida nun obradoiro de canter\u00eda lugu\u00e9s, ao longo do s\u00e9culo I d.C. Con todo a falta de rexistro arqueol\u00f3xico fai que sexa moi dif\u00edcil datar a peza. Gonz\u00e1lez Garc\u00eda e Barja de Quiroga, por exemplo, prefiren situar a s\u00faa labra arredor do ano 100. En calquera caso, admitindo a hip\u00f3tese de que se trata dun grupo familiar, ser\u00eda o m\u00e1is antigo retrato conservado dunha familia galaicorromana.\nComo xa se indicou, as personaxes visten \u00e1 romana. O pai est\u00e1 togado, o que poder\u00eda indicar a s\u00faa condici\u00f3n de cidad\u00e1n romano. Con todo, resulta moi improb\u00e1bel que un galaico do seu tempo accedese \u00e1 cidadan\u00eda romana. Gonz\u00e1lez Garc\u00eda e Barja de Quiroga apuntan que se trata do desexo de emular as elites imperiais, imitando os seus modos de vestir e as imaxes funerarias."}
{"id": "498576", "revid": "98629", "url": "https://gl.wikipedia.org/wiki?curid=498576", "title": "Rabia Salihu Sa'id", "text": "Rabia Salihu Sa'id, o seu apelido tam\u00e9n se escr\u00edbe Saeed, nada en Wangara (Nixeria) o 21 de abril de 1963, \u00e9 unha f\u00edsica, profesora na Universidade de Bayero Kano. Realiza investigaci\u00f3ns en f\u00edsica atmosf\u00e9rica e espacial. Sa'ide \u00e9 mentora das cient\u00edficas mozas na Fundaci\u00f3n Visiola e en Corpo de Paz e foi co-fundadora da Asociaci\u00f3n de Mulleres F\u00edsicas de Nixeria. \nTraxectoria.\nRabia Sa'id naceu nunha aldea do estado de Kano, no norte de Nixeria, onde as nenas te\u00f1en poucas oportunidades educativas, moitas casan na adolescencia e esp\u00e9rase que as mulleres queden na casa. Pero o seu pai, un oficial do ex\u00e9rcito nixeriano, quer\u00eda que se convertera en m\u00e9dico. \nSaid casou aos 18 anos, unha vez que se graduou na escola secundaria. O nacemento do seu primeiro fillo, con problemas m\u00e9dicos, fixo que deixara de lado a s\u00faa intenci\u00f3n de acadar un t\u00edtulo universitario. Aos 29 anos comezou a s\u00faa educaci\u00f3n universitaria e dirixiu unha escola infantil para pagar a s\u00faa educaci\u00f3n. Licenciouse en Ciencias, e \u00e9 doutora en f\u00edsica pola Universidade de Bayero Kano. En setembro de 1999, comezou a traballar como axudante de posgrao na Universidade de Bayero. En 2002, no Programa Internacional de Bolsas da Fundaci\u00f3n Ford (IFP), estudou un m\u00e1ster en Medio Ambiente e Desenvolvemento na Universidade de Reading no Reino Unido.\nComezou a traballar en 1999 na Universidade Bayero, onde agora ensina cursos de graduaci\u00f3n e posgrao en f\u00edsica atmosf\u00e9ricas e meteorolox\u00eda espacial. En 2012 foi nomeada vicedecana da Divisi\u00f3n de Asuntos Estudantes da Universidade. \nInvestigaci\u00f3n.\nRealiza investigaci\u00f3ns en f\u00edsica atmosf\u00e9rica e espacial, f\u00edsica de part\u00edculas, e electr\u00f3nica. A s\u00faa investigaci\u00f3n busca resolver os desaf\u00edos ambientais de Nixeria. Para reducir o n\u00famero de \u00e1rbores cortadas para le\u00f1a, por exemplo, realizouse un estudo sobre o uso de anacos de madeira de proxectos de carpintar\u00eda que poder\u00edan utilizarse como combustible, o que reducir\u00eda a velocidade \u00e1 que os bosques do pa\u00eds dimin\u00faen. Tam\u00e9n recompila datos atmosf\u00e9ricos e estuda os efectos de deforestaci\u00f3n e aerosois de po. O seu obxectivo \u00e9 fomentar unha maior dependencia en Nixeria das fontes de enerx\u00eda renovables -como a enerx\u00eda e\u00f3lica, solar e hidroel\u00e9ctrica- que son menos dani\u00f1as para o medio ambiente que as dos combustibles f\u00f3siles. \nEn 2010, traballou con C. Matzler, cient\u00edfico en teledetecci\u00f3n terrestre e atmosf\u00e9rica, no Instituto de F\u00edsica Aplicada da Universidade de Berna, Su\u00edza, como investigadora visitante durante catro meses. En xaneiro de 2013, foi nomeada membro do Instituto Cient\u00edfico Africano (ASI) en F\u00edsica. \n\u00c1mbito STEM.\nSa'id \u00e9 cofundadora da Asociaci\u00f3n de Mulleres F\u00edsicas de Nixeria en 2011, que anima \u00e1s mulleres a converterse en f\u00edsicas, busca mellorar a educaci\u00f3n f\u00edsica nas escolas e concede premios a mulleres novas. Tam\u00e9n fomenta a mentor\u00eda en proxectos de ciencia locais e nacionais, ofrec\u00e9ndose voluntariado para a Fundaci\u00f3n Peace Peace Corps de Nixeria e a Fundaci\u00f3n Visiola. Ela asegura que participa activamente na difusi\u00f3n do STEM porque hai unha presi\u00f3n grupal e obst\u00e1culos que as nenas, especialmente as do norte de Nixeria, te\u00f1en que superar para obter titulaci\u00f3ns e carreiras nestes campos. Ademais, \"m\u00e1is nenas en ciencia significar\u00eda que as soluci\u00f3ns que ofrece a ciencia non s\u00f3 se adaptan \u00e1s necesidades dun \u00fanico x\u00e9nero\".\nReco\u00f1ecementos.\nEn 2015 recibiu un dos cinco premios da Fundaci\u00f3n Elsevier para mulleres cient\u00edficas do mundo en desenvolvemento. Recibiu o premio polo seu traballo sobre os retos ambientais de Nixeria, que foi presentado o 14 de febreiro de 2015 na reuni\u00f3n anual da Asociaci\u00f3n Americana para o Avance da Ciencia (AAAS) en San Jose, California. \nEn agosto de 2015, Sa'id foi entrevistada pola xornalista da BBC Claudia Hammond para un artigo no BBC World Service, e apareceu na serie anual \"100 Women (BBC) da BBC\", destacando os seus esforzos para promover a educaci\u00f3n cient\u00edfica en Nixeria. Ao ano seguinte (2016) apareceu na revista en li\u00f1a \"The Nigerian Academy\" nunha lista de distinguidas mulleres nixerianas en ciencias. \nFoi unha das nove persoas homenaxeadas como \"defensoras\" en Nixeria en marzo de 2015 polo British Council polo seu traballo comunitario."}
{"id": "498577", "revid": "85894", "url": "https://gl.wikipedia.org/wiki?curid=498577", "title": "Avelino Sola Castro", "text": "Avelino Sola Castro, nado en Ver\u00edn e finado en Chaves, foi un comerciante e pol\u00edtico galego.\nTraxectoria.\nA s\u00faa familia rexentaba o Hotel Aurora en Ver\u00edn. Secretario da Agrupaci\u00f3n Socialista de Ver\u00edn, co triundo do Frente Popular foi nomeado concelleiro da xestora de Ver\u00edn presidida por Carlos Reino Caama\u00f1o en marzo de 1936. Co golpe de Estado do 18 de xullo de 1936 foi un dos que acudiu ante o alcalde para que lles asinase unha autorizaci\u00f3n para a incautaci\u00f3n de armas e munici\u00f3ns para a s\u00faa distribuci\u00f3n entre os afiliados das organizaci\u00f3ns izquierdistas. Logrou fuxir a Portugal e refuxiouse no norte do pa\u00eds. Instalouse en Chaves, onde casou e montou varios negocios de hostalar\u00eda."}
{"id": "498578", "revid": "88215", "url": "https://gl.wikipedia.org/wiki?curid=498578", "title": "Joseph Estrada", "text": ""}
{"id": "498579", "revid": "88215", "url": "https://gl.wikipedia.org/wiki?curid=498579", "title": "Fidel V. Ramos", "text": ""}
{"id": "498580", "revid": "88215", "url": "https://gl.wikipedia.org/wiki?curid=498580", "title": "Gloria Macapagal Arroyo", "text": ""}
{"id": "498581", "revid": "88215", "url": "https://gl.wikipedia.org/wiki?curid=498581", "title": "Fidel Ramos", "text": ""}
{"id": "498583", "revid": "89787", "url": "https://gl.wikipedia.org/wiki?curid=498583", "title": "Signo de Durkan", "text": "O Signo ou test de Durkan \u00e9 un signo cl\u00ednico utilizado para diagnostica-la s\u00edndrome do t\u00fanel carpiano. \u00c9 unha variaci\u00f3n do Signo de Tinel proposta por J.A. Durkan en 1991. \nExecuci\u00f3n.\nO examinador aperta cos seus polgares sobre o t\u00fanel carpiano e mant\u00e9n a presi\u00f3n durante trinta segundos. O test \u00e9 positivo se aparecen parestesias ou dor na zona de distribuci\u00f3n do nervio mediano no primeiros trinta segundos.\nFiabilidade.\nEn estudos de fiabilidade, a sensibilidade do signo de Durkan var\u00eda entre o 87 e o 91%, mentres que a s\u00faa especificidade var\u00eda entre o 90 e o 95%, sendo as\u00ed m\u00e1is sensible que os signos de Tinel e Phalen. "}
{"id": "498585", "revid": "23204", "url": "https://gl.wikipedia.org/wiki?curid=498585", "title": "Huanghe juelian", "text": "Huanghe juelian (en ) \u00e9 un filme chin\u00e9s de 1999 dirixido por Feng Xiaoning. Foi escollido como candidato da China para o \u00d3scar \u00f3 mellor filme en lingua non inglesa na 72\u00aa edici\u00f3n dos premios, mais finalmente non foi nomeado. Feng consid\u00e9rao o seu segundo t\u00edtulo da trilox\u00eda \"Guerra e Paz\" (\u6218\u4e89\u4e0e\u548c\u5e73)."}
{"id": "498587", "revid": "27155", "url": "https://gl.wikipedia.org/wiki?curid=498587", "title": "Odontotormae", "text": ""}
{"id": "498588", "revid": "5863", "url": "https://gl.wikipedia.org/wiki?curid=498588", "title": "Signo de Tinel", "text": "O Signo de Tinel \u00e9 un signo cl\u00ednico utilizado para detecta-la irritaci\u00f3n ou inflamaci\u00f3n dun nervio. \u00c9 positivo cando, ao percutir sobre o traxecto dun nervio, aparecen parestesias e cambras no territorio innervado por este. Foi descrito polo neur\u00f3logo franc\u00e9s Jules Tinel (1879-1952).\nUtil\u00edzase habitualmente para a exploraci\u00f3n da s\u00edndrome do t\u00fanel carpiano, percutindo a nivel do ligamento anular do carpo. \u00c9 positivo ao xerar parestesias no polgar, \u00edndice, dedo medio e metade radial do anular. Nalg\u00fans estadios de recuperaci\u00f3n somatosensorial, poden aparecer estas mesmas parestesias.\nA\u00ednda que se asocia a esta s\u00edndrome, o signo de Tinel pode utilizarse tam\u00e9n, por exemplo, na s\u00edndrome da canle de Guyon, no que o nervio atrapado \u00e9 o cubital. Neste caso, as parestesias distais aparecen na metade cubital do anular e no dedo maimi\u00f1o."}
{"id": "498589", "revid": "27155", "url": "https://gl.wikipedia.org/wiki?curid=498589", "title": "Odontopterygiformes", "text": ""}
{"id": "498591", "revid": "89787", "url": "https://gl.wikipedia.org/wiki?curid=498591", "title": "Afonso Cruz", "text": "Afonso Cruz, nado en Figueira da Foz en xullo de 1971, \u00e9 un escritor, director de filmes de animaci\u00f3n, ilustrador e m\u00fasico portugu\u00e9s. \nTraxectoria.\nEstudou na Escola Secundaria Art\u00edstica Ant\u00f3nio Arroio, nas Belas Artes de Lisboa e no Instituto Superior de Artes Pl\u00e1sticas da Madeira. Viviu nun monte alentexano preto de Casa Branca, no concello de Sousel, al\u00ed cultiva un pequeno horto, rega as oliveiras, e fabrica artesanalmente a cervexa que bebe.\nPublicou m\u00e1is de trinta libros, entre novelas, conto, ensaio, poes\u00eda, teatro, non-ficci\u00f3n, e ilustrou outros tantos. Estreouse na novela en 2008, e publica \u2013 en cadencia anual \u2013 unha colecci\u00f3n dif\u00edcil de clasificar, titulada \"Enciclop\u00e9dia da Est\u00f3ria Universal,\" con varios volumes publicados.Colaborou regularmente co \"Di\u00e1rio de Not\u00edcias\" e o \"Jornal de Not\u00edcias\" e tafm\u00e9n mensualmente no \"Jornal de Letras, Artes e Ideias\", no espazo titulado Paralaxe.\n\u00c9 membro da banda The Soaked Lamb.\nDirector.\nTraballou en cinema de animaci\u00f3n, en varios filmes e series tanto de publicidade como de autor, de entre os cales se destaca a curtametraxe \"Dois Di\u00e1rios e un Azulejo\", baseado na obra do poeta portugu\u00e9s M\u00e1rio de S\u00e1 Carneiro e realizado en conxunto con Lu\u00eds Alvoeiro e Jorge Margarido en 2002, que ga\u00f1ou d\u00faas menci\u00f3ns honrosas (Cinanima e Famafest) e un premio do p\u00fablico, e \u00abO Desalmado\u00bb, ben como a serie \"Hist\u00f3rias de Molero\" (2003), unha adaptaci\u00f3n de \"O que diz Molero\" de Dinis Machado.\nIlustrador.\nPublicou varias ilustraci\u00f3ns na prensa peri\u00f3dica, especialmente para a revista \"Rua S\u00e9samo\", en manuais escolares, storyboards e publicidade. Ilustrou cerca de tres decenas de libros para nenos con textos de Jos\u00e9 Jorge Letria, Ant\u00f3nio Manuel Couto Viana , Alice Vieira e Ant\u00f3nio Moto. entre outros.\nEscritor.\nAfonso Cruz publicou m\u00e1is de trinta libros: estreouse coa novela \"A Carne de Deus\", \u00e1 cal se seguir\u00eda, en 2009, \"Enciclop\u00e9dia da Est\u00f3ria Universal\". En 2011, publicou \"Os Livros Que Devoraram o Meu Pai\", A \"Contradici\u00f3n Humana\" , \"O Pintor Debaixo do Lava-loi\u00e7as.\"\nEn 2012 \"A Boneca de Kokoschka\", publicando tam\u00e9n ese ano\u00a0 \"Enciclop\u00e9dia da Est\u00f3ria Universal: Recolha de Alexandria\" e a novela \"Jesus Cristo Bebia Cerveja\", En 2013 publicou \"Enciclop\u00e9dia da Est\u00f3ria Universal: Arquivos de Dresner\", \"O Libro do Ano\", \"O Cultivo de Flores de Pl\u00e1stico\" (teatro) e \"Para onde V\u00e3o os Guarda-chuvas.\"\nEn 2014 \"Capital\" e \"Enciclop\u00e9dia da Est\u00f3ria Universal: Mar\". Segu\u00edronse, \"A Cruzada das Crian\u00e7as\", \"Barafunda\" (en conxunto con Marta Bernardes), \"Enciclop\u00e9dia da Est\u00f3ria Universal\": As \"Reencarna\u00e7\u00f5es de Pit\u00e1goras\", a narraci\u00f3n xuvenil \"Vamos Comprar um Poeta\", a novela \"Nem Todas as Baleias Voam\", e \"Enciclop\u00e9dia da Est\u00f3ria Universal: Mil Anos de Esquecimento\".\nEn 2017 publicou o libro de non-ficci\u00f3n \"Jalan, Jalan: Uma Leitura do Mundo\", e o ano seguinte, o s\u00e9timo volume da \"Enciclop\u00e9dia da Est\u00f3ria Universal: Biblioteca de Brasov\" e a novela \"Princ\u00edpio de Karenina\". En 2019 public\"o\"u os libros \"Como Cozinhar uma Crian\u00e7a\" e o ensaio \"O Macaco B\u00eabedo Foi \u00e0 \u00d3pera\" e \"Paz Traz Paz.\"\nM\u00fasico.\nMembro da banda de blues/roots The Soaked Lamb, coa cal gravou os \u00e1lbums \"Homemade Blues\", en 2007, en 2010, \"Hats and Chairs\", e en 2012 \"Evergreens\", para os cales compuxo varios orixinais, escribiu letras, cantou e tocou guitarra, banxo, harm\u00f3nica e ukulele."}
{"id": "498592", "revid": "23204", "url": "https://gl.wikipedia.org/wiki?curid=498592", "title": "Genghis Khan (filme de 1998)", "text": "Genghis Khan (en ) \u00e9 un filme chin\u00e9s de 1998 dirixido por Sai Fu e Mai Lisi, producido por Inner Mongolia Film Studio. O filme foi escollido como candidato da China para o \u00d3scar \u00f3 mellor filme en lingua non inglesa na 71\u00aa edici\u00f3n dos premios, mais finalmente non foi nomeado."}
{"id": "498593", "revid": "23204", "url": "https://gl.wikipedia.org/wiki?curid=498593", "title": "S\u00edndrome do t\u00fanel carpiano", "text": "A s\u00edndrome do t\u00fanel carpiano \u00e9 unha neuropat\u00eda perif\u00e9rica que ocorre cando o nervio mediano se comprime dentro do t\u00fanel carpiano, a nivel do pulso\nAnatom\u00eda.\nO nervio mediano \u00e9 un nervio sensitivo e motor. Conduce a sensibilidade da cara palmar do polgar, \u00edndice, maior e metade radial do anular as\u00ed como a eminencia tenar na palma. Tam\u00e9n innerva os m\u00fasculos intr\u00ednsecos da man, fundamentalmente da eminencia tenar.\nO t\u00fanel carpiano, unha pasaxe estreita e r\u00edxida entre o ligamento anular do carpo e os \u00f3sos na base da man, cont\u00e9n os tend\u00f3ns e o nervio mediano. Est\u00e1 delimitado na s\u00faa parte proximal polos \u00f3sos pisiforme, semilunar, piramidal e escafoide; e a s\u00faa parte distal polo trapecio, trapezoide, o grande e o ganchudo. O teito do t\u00fanel est\u00e1 formado polo ligamento denominado retin\u00e1culo flexor. A trav\u00e9s deste t\u00fanel discorren catro tend\u00f3ns do m\u00fasculo flexor com\u00fan superficial dos dedos da man, catro tend\u00f3ns do m\u00fasculo flexor com\u00fan profundo dos dedos da man e o tend\u00f3n do m\u00fasculo flexor longo do polgar. \nEtiopatoxenia.\nCalquera proceso que provoque ocupaci\u00f3n do espazo (inflamaci\u00f3n dalg\u00fan destes tend\u00f3ns, presenza de l\u00edquido etc.) provoca a diminuci\u00f3n do espazo e o atrapamento do nervio. En ocasi\u00f3ns, o engrosamento dos tend\u00f3ns irritados ou outras inflamaci\u00f3ns estreitan o t\u00fanel e provocan a compresi\u00f3n do nervio mediano. O resultado pode ser dor, debilidade ou entumecemento da man e o pulso, irradi\u00e1ndose por todo o brazo. A\u00ednda que as sensaci\u00f3ns de dor poden indicar outras patolox\u00edas, a s\u00edndrome do t\u00fanel carpiano \u00e9 das neuropat\u00edas por compresi\u00f3n m\u00e1is com\u00fans e amplamente co\u00f1ecidas nas cales se comprimen ou se traumatizan os nervios perif\u00e9ricos do corpo. Normalmente a presi\u00f3n dentro do t\u00fanel do Carpio \u00e9 de 7-8 mm Hg, pero en situaci\u00f3ns de patolox\u00eda pode acadar at\u00e9 30 mm Hg; a esta presi\u00f3n xa hai disfunci\u00f3n. Cando o pulso se flexiona ou se estende, a presi\u00f3n pode aumentar at\u00e9 90 mm Hg ou m\u00e1is, o que ocasiona isquemia no vaso nervorum. Isto pode levar a un ciclo vicioso, ao aparecer edema vasox\u00e9nico, aumentando a\u00ednda m\u00e1is a presi\u00f3n intrat\u00fanel.\nEpidemiolox\u00eda.\n\u00c9 a neuropat\u00eda perif\u00e9rica da man por atrapamiento* m\u00e1is frecuente, afectando at\u00e9 un 90 % da poboaci\u00f3n xeral, cunha maior incidencia en mulleres entre as d\u00e9cadas cuarta e sexta da vida. Constit\u00fae un lugar moi destacado en Sa\u00fade Ocupacional. En Estados Unidos, a incidencia actual \u00e9 do 0,1 %, e na poboaci\u00f3n traballadora do 15% ao 20% \nS\u00edntomas.\nA sintomatolox\u00eda adoita comezar de xeito gradual a\u00ednda que pode aparecer de s\u00fapeto nalg\u00fans casos, e manif\u00e9stase con sensaci\u00f3ns de calor, cambras ou entumecemento na palma da man e os dedos, especialmente do polgar e dos dedos maior e \u00edndice. Alg\u00fans doentes que padecen esta s\u00edndrome refiren que notan os dedos inchados in\u00fatis, a\u00ednda que non presentan unha inchaz\u00f3n aparente. Os s\u00edntomas a mi\u00fado aparecen durante a noite, cunha sensaci\u00f3n de adormecemento das puntas dos dedos orixinada por durmir co pulso en flexi\u00f3n. Unha persoa coa s\u00edndrome do t\u00fanel carpiano pode espertar sentindo a necesidade de \u201csacudir\u201d a man ou o pulso para recupera-la sensibilidade. \nA medida que os s\u00edntomas se agravan, os doentes comezan a sentir cambras durante o d\u00eda. A diminuci\u00f3n no pulso da man pode dificultar pechar a man, agarrar obxectos pequenos ou realizar outras tarefas manuais. En casos severos, os m\u00fasculos da base do polgar poden debilitarse ou atrofiarse. Algunhas persoas poden non distinguir o fr\u00edo e a calor a trav\u00e9s do tacto. Por veces a dor manif\u00e9stase na parte superior da man do pulso, outras veces,o pulso e a man quedan durmidas. Os s\u00edntomas adoitan aparecer en suxeitos cuxa ocupaci\u00f3n laboral incl\u00fae a realizaci\u00f3n de movementos repetitivos do pulso, o que pode provocar inflamaci\u00f3n ligamentosa e compresi\u00f3n nerviosa, a\u00ednda que outras causas como fracturas ou lesi\u00f3ns ocupantes de espazo tam\u00e9n poden estar na orixe do seu desenvolvemento. A cl\u00ednica aumenta coa actividade da man afectada (habitualmente a dominante) e pode remitir sacudindo ou masaxeando o pulso ou elevando o membro afectado (\u00f3 mellora-lo retorno venoso).\nDiagn\u00f3stico.\nA semiolox\u00eda cl\u00ednica \u00e9 a principal arma diagn\u00f3stica. A cl\u00ednica, as\u00ed como a actividade laboral, son moi suxestivas desta patolox\u00eda, pero existen alg\u00fans signos cl\u00ednicos e probas complementarias que confirman o diagn\u00f3stico. Entre os dados que orientan cara \u00e1 existencia dunha s\u00edndrome do t\u00fanel do carpo at\u00f3panse os seguintes signos:\nA proba diagn\u00f3stica m\u00e1is sensible e espec\u00edfica e que confirma a existencia de compresi\u00f3n do nervio \u00e9 a electromiograf\u00eda. Con esta proba establ\u00e9cese a velocidade de conduci\u00f3n nerviosa do nervio, manifest\u00e1ndose como un retardo da conduci\u00f3n nerviosa sensitiva e motora ao seu paso polo carpo.\nOs signos de Phalen e Tinel son moi orientativos. En caso de d\u00fabidas, a electromiograf\u00eda (EMG) \u00e9 obrigada.\nTratamento.\nSe se trata dun t\u00fanel carpiano secundario a unha causa co\u00f1ecida e tratable (diabetes, obesidade, artrite reumatoide, infecci\u00f3ns, hematomas, etc) deber\u00e1 abordarse primeiro o tratamento da causa primaria.\nNos casos nos que non existe unha causa aparente ou aqueles de orixe funcional, o tratamento bas\u00e9ase en diferentes medidas: por unha banda a prevenci\u00f3n, adoptando, na medida do posible, h\u00e1bitos de movemento do pulso menos traum\u00e1ticos ou programando per\u00edodos alternativos de actividade-descanso. Se isto non \u00e9 abondo inmobil\u00edzase a articulaci\u00f3n do pulso cunha f\u00e9rula de descarga e con antiinflamatorios que dimin\u00faan a presi\u00f3n exercida sobre o nervio mediano. Segundo as \u00faltimas revisi\u00f3ns da Cochrane o uso de ortesis nocturna \u00e9 m\u00e1is efectivo que o non tratamento a curto prazo.Cando \u00e9 necesario pode realizarse unha infiltraci\u00f3n local de antiinflamatorios (habitualmente corticoides) sendo esta t\u00e9cnica unha das m\u00e1is eficaces no tratamento agudo desta s\u00edndrome.\nTratamentos con fisioterapia, electroterapia, ultrasons ou l\u00e1ser non demostraron eficacia en comparaci\u00f3n con outros tratamentos conservadores.\nEn casos m\u00e1is avanzados ou resistentes a tratamento conservador proponse tratamento cir\u00farxico (cirurx\u00eda), consistente en ampliar o espazo de tr\u00e1nsito do nervio, sendo este o tratamento m\u00e1is eficaz a longo prazo.\nCambio de teclado.\nCando unha das causas da s\u00edndrome sexa o uso de teclados, recom\u00e9ndase o cambio ao teclado Dvorak, que est\u00e1 dispo\u00f1ible en todos os sistemas operativos. A distribuci\u00f3n das teclas est\u00e1 optimizada no teclado Dvorak para que sexa necesario menos movemento de dedos para escribir o mesmo texto. Co uso deste teclado, moitos usuarios con trastornos por movementos repetitivos ou s\u00edndrome do t\u00fanel carpiano notan alivio ou incluso a desaparici\u00f3n das lesi\u00f3ns.\nCambio de h\u00e1bitos.\nAdemais de cambiar tanto o teclado coma o rato, d\u00e9bese utilizar tam\u00e9n unha cadeira ergon\u00f3mica para manter unha boa posici\u00f3n e previr problemas a longo prazo. D\u00e9bese apoiar todo o antebrazo sobre o escritorio para utilizar o rato, reducindo as\u00ed a presi\u00f3n sobre a man."}
{"id": "498595", "revid": "23204", "url": "https://gl.wikipedia.org/wiki?curid=498595", "title": "H\u00f3ng y\u012bng t\u00e1o", "text": "H\u00f3ng y\u012bng t\u00e1o (en ) \u00e9 un filme chin\u00e9s de 1995 dirixido por Ye Ying (tam\u00e9n co\u00f1ecido como Daying Ye). O director de fotograf\u00eda foi Zhang Li.\nO filme foi o meirande \u00e9xito comercial na China do ano 1995. Internacionalmente, o filme na secci\u00f3n Panorama do Festival Internacional de Cinema de Berl\u00edn en 1996. O filme foi escollido como candidato da China para o \u00d3scar \u00f3 mellor filme en lingua non inglesa na 68\u00aa edici\u00f3n dos premios, mais finalmente non foi nomeado."}
{"id": "498596", "revid": "89787", "url": "https://gl.wikipedia.org/wiki?curid=498596", "title": "Signo de Phalen", "text": "O signo de Phalen \u00e9 unha proba cl\u00ednica, diagn\u00f3stica da s\u00edndrome do t\u00fanel carpiano, descuberta polo ortopedista estadounidense George S. Phalen.\nT\u00e9cnica.\nSolic\u00edtase ao paciente que realice unha flexi\u00f3n forzada do pulso afecto durante aproximadamente 60 segundos. A medida que o pulso se flexiona, o flexor com\u00fan profundo dos dedos contr\u00e1ese en direcci\u00f3n proximal, arrastrando os lumbricais consigo. Nalg\u00fans individuos, os lumbricais poden ser \"arrastrados\" cara ao t\u00fanel carpiano, aumentando as\u00ed a presi\u00f3n no devandito nivel debido ao efecto masa provocado. As\u00ed, a manobra de Phalen pode provocar un pinzamiento* do nervio mediano entre o bordo do ligamento transverso do carpo e o bordo distal do radio. Ao comprimi-lo nervio, prov\u00f3canse os s\u00edntomas caracter\u00edsticos do t\u00fanel carpiano (como sensaci\u00f3n de ardor, formigueo ou adormecemento dos dedos polgar, \u00edndice e anular). A provocaci\u00f3n de devanditos s\u00edntomas mediante esta manobra \u00e9 moi suxestiva de que o doente padeza unha s\u00edndrome do t\u00fanel carpiano.\nQue o Phalen sexa negativo non descarta o diagn\u00f3stico, xa que non en t\u00f3dolos individuos afectados se producir\u00e1 o efecto masa descrito.\nFiabilidade.\nEn estudos de fiabilidade diagn\u00f3stica, a sensibilidade do signo de Phalen\u00a0var\u00eda entre un 51 e un 91%, mentres que a s\u00faa especificidade var\u00eda entre un 33 e un 88%.\nPhalen inverso.\nA manobra de Phalen inversa real\u00edzase solicit\u00e1ndolle ao doente unha extensi\u00f3n forzada dos pulsos, habitualmente xuntando as palmas en \"actitude orante\". \u00c9 positiva cando os s\u00edntomas descritos previamente aparecen no primeiros trinta segundos do test."}
{"id": "498597", "revid": "85894", "url": "https://gl.wikipedia.org/wiki?curid=498597", "title": "Sergio Romero \u00c1lvarez", "text": "Sergio Romero \u00c1lvarez, nado en Castrelo do Val cara a 1892, foi un funcionario e pol\u00edtico galego.\nTraxectoria.\nVeci\u00f1o de Campobecerros. L\u00edder do Partido Republicano Radical Socialista de Ver\u00edn. Funcionario do Concello de Ver\u00edn e recadador de c\u00e9dulas. Co golpe de Estado do 18 de xullo de 1936 foi un dos que intentou organizar a resistencia fronte aos sublevados. Fuxiu. Foi xulgado en Ourense por rebeli\u00f3n militar e declarado en rebeld\u00eda. En xaneiro de 1937 decretouse a incautaci\u00f3n de todos os seus bens."}
{"id": "498598", "revid": "89787", "url": "https://gl.wikipedia.org/wiki?curid=498598", "title": "Feng huang qin", "text": "Feng huang qin (en ) \u00e9 un filme chin\u00e9s de 1993 dirixido por He Qun. O filme foi escollido como candidato da China para o \u00d3scar \u00f3 mellor filme en lingua non inglesa na 66\u00aa edici\u00f3n dos premios, mais finalmente non foi nomeado."}
{"id": "498599", "revid": "5863", "url": "https://gl.wikipedia.org/wiki?curid=498599", "title": "Gravados rupestres de Borna", "text": ""}
{"id": "498600", "revid": "22570", "url": "https://gl.wikipedia.org/wiki?curid=498600", "title": "Estropallo", "text": "O estropallo, tam\u00e9n chamado fregador, fregaduxo e freganzo, \u00e9 un tipo de esponxa empregada para fregar a vaixela e os utensilios de coci\u00f1a.\nEst\u00e1 formado por un conxunto de fibras naturais ou sint\u00e9ticas con propiedades abrasivas. O seu uso \u00e9 doado: depos\u00edtase l\u00edquido lavalouza sobre a s\u00faa superficie, humed\u00e9cese con auga e fr\u00e9gase con firmeza a peza at\u00e9 retirar a sucidade. Unha vez terminada a operaci\u00f3n de lavado, acl\u00e1rase e d\u00e9ixase secar no escorredoiro.\nExisten diversos tipos de estropallos. Son moi habituais os que combinan unha superficie rugosa de fibra usada para tratar obxectos duros, con outra suave de esponxa empregada para superficies delicadas coma vasos de vidro ou vitrocer\u00e1micas.\nMateriais de fabricaci\u00f3n.\nP\u00f3dense fabricar de diferentes materiais coma:"}
{"id": "498601", "revid": "88215", "url": "https://gl.wikipedia.org/wiki?curid=498601", "title": "Presidenta de Filipinas", "text": ""}
{"id": "498602", "revid": "88215", "url": "https://gl.wikipedia.org/wiki?curid=498602", "title": "Diosdado Pangan Macapagal", "text": ""}
{"id": "498603", "revid": "98629", "url": "https://gl.wikipedia.org/wiki?curid=498603", "title": "Getty Thesaurus of Geographic Names", "text": "O Tesauro de Nomes Geogr\u00e1ficos Getty (en ingl\u00e9s Thesaurus of Geographic Names, abreviado ou TGN ou GTGN) \u00e9 un produto da fundaci\u00f3n J. Paul Getty Trust inclu\u00eddo no Programa de Vocabulario Getty. O TGN incl\u00fae nomes e informaci\u00f3ns asociadas sobre lugares. Os lugares do TGN incl\u00faen entidades pol\u00edticas administrativas (por exemplo, cidades ou naci\u00f3ns) e as s\u00faas caracter\u00edsticas f\u00edsicas (por exemplo monta\u00f1as, r\u00edos etc). Est\u00e1n inclu\u00eddos lugares tanto hist\u00f3ricos como actuais, as\u00ed como outras informaci\u00f3ns relacionadas coa s\u00faa historia, poboaci\u00f3n, cultura, arte e arquitectura.\nEste recurso est\u00e1 dispo\u00f1ible para museos, bibliotecas de arte, arquivos, catalogadores de resursos visuais e proxectos bibliogr\u00e1ficos a trav\u00e9s de licenzas privadas, a\u00ednda que tam\u00e9n est\u00e1n dispo\u00f1ibles gratu\u00edtamente para os membros do p\u00fablico xeral no sitio do Vocabulario Getty.\nOs bancos de datos do vocabulario Getty coma o Tesauro de Arte e Arquitectura (AAT), a Lista de Nomes de Artistas (ULAN) e o TGN foron creados e mantidos polo Programa de Vocabulario Getty. Son compatibles coa norma ISO e normas NISO para a construci\u00f3n de dicionarios de sin\u00f3nimos. Conte\u00f1en termos, nomes e outras informaci\u00f3ns sobre persoas, lugares, cousas e conceptos relativos \u00e1 arte, \u00e1 arquitectura e a cultura material.\nOs vocabularios Getty poden ser usados de tres formas:\nHistoria.\nA historia do TGN rem\u00f3ntase a 1987, ano no que o fideicomiso Getty creou un departamento adicado a compilar e distribu\u00edr terminolox\u00eda, naquel ent\u00f3n denominado Grupo de Coordinaci\u00f3n de Vocabulario (Vocabulary Coordination Group). O Getty xa xestionaba o AAT e tratou de responder \u00e1s petici\u00f3ns que lle chegaban dos creadores de informaci\u00f3n sobre arte para a crear vocabularios controlados adicionais para comes de artistas e nomes xeogr\u00e1ficos. O desenvolvemento to TGN levouse a cabo mediante un estudo internacional realizado polo Tesaurus Artis Universalis (TAU) un grupo de traballo do Comit\u00e9 Internacional de Historia da Arte (en franc\u00e9s, Comit\u00e9 Internacional d'Histoire de l'Art, CIHA), e o consenso \u00f3 que se chegou nun coloquio celebrado no 1991 no que se congregaron os usuarios potenciais do vocabulario xeogr\u00e1fico. O n\u00facleo inicial do TGN foi compilado a partir de miles de nomes xeogr\u00e1ficos que xa utilizaban diversos proxectos de catalogaci\u00f3n e indexaci\u00f3n do Getty, e ampliado a trav\u00e9s da introduci\u00f3n manual de informaci\u00f3n de fontes impresas. PO TGN n\u00fatrese das contribuci\u00f3ns da s\u00faa comunidade de usuarios e do traballo editorial do Getty Vocabulary Program.\nPublicaci\u00f3n.\nO TGN foi publicado por primeira vez no 1997 en arquivos reco\u00f1ecibles por m\u00e1quinas. Dado o inxente tama\u00f1o sempre crecente e a frecuencia das s\u00faas modificaci\u00f3ns considerouse que a s\u00faa publicaci\u00f3n impresa non ser\u00eda pr\u00e1ctica. Na actualidade publ\u00edcase nunha interface rede en li\u00f1a e en forma de arquivos de datos dispo\u00f1ibles para a s\u00faa licenciaci\u00f3n. Os datos do TGN comp\u00edlanse e ed\u00edtanse nun sistema editorial constru\u00eddo a medida polo equipo t\u00e9cnico do Getty. \nO TGN est\u00e1 dispo\u00f1ible mediante datos abertos entrelazados dende agosto de 2014.\nPrincipios.\nOs principios b\u00e1sicos que gu\u00edan a construci\u00f3n e mantemento do TGN forn establecidos polo AAT e tam\u00e9n se utilizan para a ULAN:\nTermos.\nO TGN cont\u00e9n actualmente arredor de 1.106.000 nomes e outras informaci\u00f3ns sobre lugares. Os nomes dun lugar poden inclu\u00edr nomes na lingua local, en ingl\u00e9s e noutros idiomas, as\u00ed como nomes hist\u00f3ricos en orde natural e inversa. Entre estes nomes m\u00e1rcase un como nome de preferencia.\nO TGN est\u00e1 adaptado \u00f3s est\u00e1ndares ISO e NISO de compilaci\u00f3n de tesauros e cont\u00e9n relaci\u00f3ns xer\u00e1rquicas, de equivalencia e asociativas. \u00c9 importante matizar que non se trata dun sistema de informaci\u00f3n xeogr\u00e1fica: a\u00ednda que moitos dos seus rexistros incl\u00faen cordenadas, estas son aproximadas e unicamente foron concibidas como referencias.\nO foco de cada entrado do TGN \u00e9 un lugar. Hai aproximadamente 912.000 lugares no TGN. Na base de datos, cada rexistro de lugar (tam\u00e9n denominado \"suxeito\") est\u00e1 identificado por un c\u00f3digo num\u00e9rico \u00fanico. O rexistro do lugar est\u00e1 vinculado cos nomes do lugar, o seu pai ou posici\u00f3n na xerarqu\u00eda, outras relaci\u00f3ns, coordenadas, notas, fontes dos datos e tipos de lugares, que son termos que describen o papel que leva a cabo o lugar (por exemplo lugar habitado, capital nacional etc). A cobertura temporal abarca dende a prehistoria at\u00e9 o presente, en todo o \u00e1mbito global.\nDese\u00f1o.\nO TGN \u00e9 un sistema de clasificaci\u00f3n facetada as\u00ed como de clasificaci\u00f3n polixer\u00e1rquica. Hai d\u00faas facetas, Mundo (World) e extraterrestre (Extraterrestrial). Dentro da faceta Mundo at\u00f3panse as caracter\u00edsticas f\u00edsicas e entidades pol\u00edticas. O rexistro de cada concepto incl\u00fae o seu lugar na xerarqu\u00eda (cun enlace \u00f3 seu pai) as\u00ed como enlaces a termos e conceptos relacionados, fontes dos datos e notas."}
{"id": "498604", "revid": "88215", "url": "https://gl.wikipedia.org/wiki?curid=498604", "title": "Presidente da Rep\u00fablica de Filipinas", "text": ""}
{"id": "498605", "revid": "75439", "url": "https://gl.wikipedia.org/wiki?curid=498605", "title": "Lu\u00eds Brage", "text": "Lu\u00eds Rafael Brage Villar, nado en Santiago de Compostela o 19 de novembro de 1886 e finado na mesma cidade o 17 de maio de 1959, foi un m\u00fasico, mestre e compositor galego.\nTraxectoria.\nNaceu en Santiago de Compostela en novembro de 1886. O seu pai era m\u00fasico profesional e a s\u00faa figura foi clave na formaci\u00f3n inicial de Brage. O instrumento principal da s\u00faa formaci\u00f3n posterior foi o piano e durante eses anos de estudo, iniciou unha pequena carreira como pianista, coa que iniciou un incansable traballo a favor da beneficencia. \nCo chamamento a quintas para a guerra de Melilla, Brage comezou unha etapa na que destacou como mestre e director de orquestras. De volta en Santiago de Compostela, participou en varias representaci\u00f3ns de obras teatrais. Brage estivo moi vinculado cos movementos intelectuais e culturais rexionalistas da \u00e9poca, especialmente as Irmandades da Fala.\nTraballou uns anos en Madrid, pero volveu a Galicia e comezou a traballar como responsable e director de orquestra no Tamberlick de Vigo.\nCo inicio da Guerra Civil en 1936, Brage foi perseguido polas autoridades franquistas, polo que tivo que fuxir de Ribadavia. Igualmente, foi capturado e condenado a pena de morte. Despois, a s\u00faa condena ser\u00eda diminu\u00edda a 30 anos, dos que finalmente cumprir\u00eda tres para, finalmente, ser posto en liberdade condicional.\nNos anos cincuenta regresou a Santiago de Compostela, onde finar\u00eda no ano 1959.\nObras.\nA s\u00faa composici\u00f3n m\u00e1is co\u00f1ecida \u00e9 a rapsodia galega \"Follas novas\".\nPedagox\u00eda.\nCo inicio do traballo de Brage como director de orquestra no Tamberlick de Vigo comezan a destacar as s\u00faas boas capacidades pedag\u00f3xicas, pero a s\u00faa faceta como mestre e pedagogo alcanzou unha nova dimensi\u00f3n na vila ourens\u00e1 de Ribadavia. Al\u00ed, Brage traballou como director da banda municipal La Lira, na que preparaba toda a xente da vila interesada en participar na banda, sen importar a clase social da que provi\u00f1an. A s\u00faa actividade pedag\u00f3xica na vila culminou coa creaci\u00f3n dunha academia musical na s\u00faa propia casa, na que preparaba aos seus alumnos e alumnas con moito interese e dedicaci\u00f3n para que conseguiran obter as mellores notas nos exames da escola de m\u00fasica de Santiago. Nesta academia, Brage contaba cun moi reducido n\u00famero de alumnado. Asemade, e facendo gala do seu car\u00e1cter altru\u00edsta, Brage educaba en m\u00fasica tanto a fillos de campesi\u00f1os como a mozos de clase alta.\nCos bos resultados obtidos polos seus educandos, a academia de Brage foi ga\u00f1ando cada vez m\u00e1is fama non s\u00f3 na vila, sen\u00f3n tam\u00e9n nos arredores, chegando a ter alumnos da cidade ol\u00edvica. Por\u00e9n, pese ao \u00e9xito alcanzado, Brage tivo que pechar a academia porque a corporaci\u00f3n municipal, da que Brage formaba parte, non v\u00eda con bos ollos este traballo extra. \nA s\u00faa proximidade ao bando republicano e aos ideais rexionalistas e galeguistas fixeron que Brage fose condenado ao c\u00e1rcere cando chegou a Guerra Civil. Durante a s\u00faa estancia no centro penitenciario, creou unha academia na que ensinaba m\u00fasica aos reclusos e, tras a estancia no c\u00e1rcere e xa establecido na Coru\u00f1a, continuou dando fe da calidade das s\u00faas lecci\u00f3ns e dotes pedag\u00f3xicas."}
{"id": "498606", "revid": "1888", "url": "https://gl.wikipedia.org/wiki?curid=498606", "title": "Lu\u00eds Brage Villar", "text": ""}
{"id": "498607", "revid": "1888", "url": "https://gl.wikipedia.org/wiki?curid=498607", "title": "Luis Rafael Brage Villar", "text": ""}
{"id": "498608", "revid": "89787", "url": "https://gl.wikipedia.org/wiki?curid=498608", "title": "Gran Deserto de Vitoria", "text": "O Gran Deserto de Vitoria (), \u00e9 un deserto escasamente poboado que constit\u00fae unha biorrexi\u00f3n intermedia australiana en Australia Occidental e Meridional.\nSituaci\u00f3n e descrici\u00f3n.\nO Gran Deserto de Vitoria \u00e9 o maior deserto de Australia e est\u00e1 formado por moitos outeiros pequenos, chairas con herba, zonas con superficies de croios e lagos salgados. Mide m\u00e1is de 700\u00a0km de oeste a leste e cobre unha \u00e1rea de 348750\u00a0km2 entre a rexi\u00f3n dos Eastern Goldfields en Australia Occidental e os Gawler Ranges en Australia Meridional. A rexi\u00f3n arbustiva de Western Australia Mallee sit\u00faase ao oeste, o Little Sandy Desert ao noroeste o deserto de Gibson e as cordilleiras centrais ao norte, e os desertos de Tirari e Sturt Stony ao leste, mentres que a chaira de Nullarbor polo sur separa o deserto do oc\u00e9ano. A media anual de chuvia \u00e9 baixa e irregular, entre 200 e 250\u00a0mm ao ano. As treboadas son relativamente com\u00fans, cunha media de 15 ou 20 ao ano. As temperaturas di\u00farnas no ver\u00e1n adoitan ser de entre 32 e 40\u00a0\u00b0C, mentres que en inverno caen a entre 18 a 23\u00a0\u00b0C.\nPoboaci\u00f3n.\nA maior\u00eda das persoas que habitan a rexi\u00f3n son ind\u00edxenas australianos de diferentes grupos, inclu\u00eddos os kogara, os mirning e os pitjantjatjara. As poboaci\u00f3ns aborixes increment\u00e1ronse nesta rexi\u00f3ns. Mozos ind\u00edxenas da rexi\u00f3n do Gran Deserto de Vitoria traballan en programas da Wilurarra Creative para conservar e desenvolver a s\u00faa cultura.\nA pesar da s\u00faa situaci\u00f3n illada, o Vitoria \u00e9 surcado por cami\u00f1os, como o Connie Sue Highway e o Anne Beadell Highway.\nA actividade humana inclu\u00edu algo de minar\u00eda e probas de armas nucleares.\nHistoria.\nEn 1875, o explorador brit\u00e1nico Ernest Giles foi o primeiro europeo que cruzou o deserto. Nomeouno pola monarca brit\u00e1nica reinante nese momento, a ra\u00ed\u00f1a Vitoria. En 1891, a expedici\u00f3n de David Lindsey percorreuno de norte a sur. Frank Hann buscou ouro na zona entre 1903 e 1908. Len Beadell explorou a rexi\u00f3n na d\u00e9cada de 1960.\nMedio natural.\nO Gran Deserto de Vitoria \u00e9 unha ecorrexi\u00f3n do World Wildlife Fund \u00e9 unha rexi\u00f3n IBRA co mesmo nome.\nComo esta \u00e1rea ten un uso moi limitado para a agricultura, o h\u00e1bitat permaneceu sen disturbios durante longo tempo, mentres que algunhas partes son zonas protexidas como o Parque de Conversaci\u00f3n Mamungari, unha das catorce reservas da biosfera de Australia.\nAs probas de armas nucleares que realizou o Reino Unido en Maralinga e Emu Field na d\u00e9cada de 1950 e primeiros anos sesenta deixaron zonas contaminadas con plutonio-239 e outros materiais radioactivos.\nFlora.\nS\u00f3 as plantas m\u00e1is resistentes poden sobrevivir en gran parte desta rexi\u00f3n. Entre as cristas de area hai \u00e1reas de estepa arbolada consistente en \"Eucalyptus gongylocarpa\", \"Eucalyptus youngiana\" e \"Acacia aneura\" distribu\u00eddos por zonas de spinifex forte, particularmente \"Triodia basedowii\".\nFauna.\nA vida salvaxe adaptada a estas cr\u00faas condici\u00f3ns incl\u00faen poucos mam\u00edferos e aves grandes. Non obstante, no deserto viven moitos tipos de lagartos, como o vulnerable \"Egernia kintorei\" e o \"Oxyuranus temporalis\" (descuberto en 2007), e numerosos marsupais pequenos, como o ameazado \"Sminthopsis psammophila\" e o \"Dasycercus cristicauda\". Unha forma de sobrevivir \u00e9 agocharse entre a area, que \u00e9 o que fan alg\u00fans animais do deserto como o \"Notoryctes typhlops\" (toupa marsupial) e a ra \"Litoria platycephala\". As aves incl\u00faen o \"Aphelocephala pectoralis\" que se atopa na parte oriental do deserto e o fais\u00e1n australiano no Parque de Conservaci\u00f3n de Mamungari. Entre os depredadores do deserto est\u00e1n o dingo (xa que o deserto est\u00e1 ao norte da Dingo Fence) e dous grandes lagartos monitor, o \"Varanus giganteus\" e o \"Varanus gouldii\"."}
{"id": "498609", "revid": "23204", "url": "https://gl.wikipedia.org/wiki?curid=498609", "title": "Qiu Ju da guan si", "text": "Qiu Ju da guan si (en ) \u00e9 un filme chin\u00e9s de 1992 dirixido por Zhang Yimou e protagonizado por Gong Li. O gui\u00f3n \u00e9 unha adaptaci\u00f3n da novela \"O preito da familia Wan\" (\u4e07\u5bb6\u8bc9\u8bbc) de Chen Yuanbin.\nO filme conta a historia dunha muller labrega, Qiu Ju, que vive nunha \u00e1rea rural da China. Cando o seu marido \u00e9 golpeado na ingua polo xefe da aldea, Qiu Ju, malia o seu embarazo, viaxa a unha cidade pr\u00f3xima, e m\u00e1is tarde unha cidade grande para tratar coa burocracia e atopar xustiza.\nO filme foi escollido como candidato da China para o \u00d3scar \u00f3 mellor filme en lingua non inglesa na 65\u00aa edici\u00f3n dos premios, mais finalmente non foi nomeado. O filme tivo \u00e9xito no circu\u00edto dos festivais de cinema e ga\u00f1ou o Le\u00f3n de Ouro no Festival Internacional de Cinema de Venecia en 1992."}
{"id": "498610", "revid": "23204", "url": "https://gl.wikipedia.org/wiki?curid=498610", "title": "Qi\u016b J\u00fa d\u01ce gu\u0101n s\u012b", "text": ""}
{"id": "498611", "revid": "1131", "url": "https://gl.wikipedia.org/wiki?curid=498611", "title": "XIV dinast\u00eda exipcia", "text": "A D\u00e9cimo Cuarta Dinast\u00eda de Exipto (XIV dinast\u00eda) foi unha serie de gobernantes que reinaron durante o Segundo per\u00edodo intermedio de Exipto ao longo da rexi\u00f3n do Delta do Nilo de Exipto. Durou entre 75 (c. 1725 1650 a. C.) e 155 (c. 1805 1650 a. C.) anos, dependendo do exipt\u00f3logo. A capital da dinast\u00eda foi probablemente Avaris. A XIV dinast\u00eda existiu ao mesmo tempo que a XIII dinast\u00eda con sede en Menfis. Os exipt\u00f3logos identifican normalmente aos gobernantes da XIV dinast\u00eda como descendentes de Canaan (sem\u00edticos), debido \u00e1s distintas orixes dos nomes dalg\u00fans dos seus fara\u00f3ns e pr\u00edncipes, como Ipqu (Sem\u00edtico occidental para \"graza\"), Yakbim (\"ia-ak-bi-im\", un nome Amurru), Qareh (Sem\u00edtico occidental para \"o calvo\"), ou Yaqub-Har. Os nomes relacionados con Nubia tam\u00e9n rexistran dous casos, o fara\u00f3n Nehesy (\"O Nubio\") e a ra\u00ed\u00f1a Tati.\nCronolox\u00eda.\nA XIV dinast\u00eda \u00e1s veces comb\u00ednase coas XI, a XII e a XIII dinast\u00edas no per\u00edodo \"Reino Medio de Exipto\", a\u00ednda que a XIV dinast\u00eda se solapa polo menos parcialmente con calquera (ou ambas as d\u00faas) a XIII dinast\u00eda e a XV dinast\u00eda. M\u00e1is comunmente, a XIV dinast\u00eda se agrupa coa XIII, XV, XVI e XVII no \"Segundo per\u00edodo intermedio\".\nTales son as lagoas no co\u00f1ecemento da XIV dinast\u00eda, que a s\u00faa posici\u00f3n cronol\u00f3xica absoluta \u00e9 debatida e var\u00eda ata 75 anos entre os expertoss. O exipt\u00f3logo Kim Ryholt prop\u00f3n que a XIV dinast\u00eda xurdiu durante finais do XII dinast\u00eda, c. 1805 a.C., durante ou pouco despois do reinado de Sobekneferu. Sost\u00e9n que a poboaci\u00f3n local cananea residente no leste do delta declarou a s\u00faa independencia e evitou posibles intentos dos fara\u00f3ns de Menfis da XIII dinast\u00eda de recuperar o Delta. Segundo Ryholt, a XIV dinast\u00eda durou as\u00ed desde o 1805 a.C. ata a s\u00faa desaparici\u00f3n baixo a XV dinast\u00eda Hicsos, c. 1650 a.C., \u00e9 dicir, durou 155 anos.\nEsta hip\u00f3tese non \u00e9 compartida por alg\u00fans exipt\u00f3logos como Manfred Bietak, Daphna Ben Tor e James e Susan Allen, que soste\u00f1en que a XIV dinast\u00eda non puido ter xurdido antes de mediados da XIII dinast\u00eda, c. 1720 a.C., despois do reinado de Sobekhotep IV. En concreto, soste\u00f1en que as evidencias dos niveis de estratos nos que se descubriron os selos da dinast\u00eda establec\u00edan de xeito conclu\u00ednte que a XIV dinast\u00eda s\u00f3 era contempor\u00e1nea coa XIII dinast\u00eda no \u00faltimo medio s\u00e9culo da existencia desta \u00faltima, \u00e9 dicir, despois do c. 1700 a.C. Ademais, Manfred Bietak datou as inscrici\u00f3ns e os monumentos de Nehesy, posiblemente o segundo gobernante da dinast\u00eda, tam\u00e9n ao redor do 1700 a.C.\nTras o moi breve reinado de Nehesy, a maior\u00eda dos estudosos -entre eles, Manfred Bietak e Kim Ryholt- coinciden en que a rexi\u00f3n do Delta foi golpeada por unha fame prolongada e quizais cunha praga que durou ata o final da XIV dinast\u00eda. A mesma fame puido afectar a XIII dinast\u00eda, que tam\u00e9n exhibe inestabilidade e numerosos fara\u00f3ns ef\u00e9meros nos seus \u00faltimos 50 anos de existencia, desde c. 1700 a.C. ata 1650 a.C. O estado debilitado de ambos os reinos pode explicar, en parte, por que caeron rapidamente ante o emerxente poder de Hicsos c. 1650 aC. \nAsento de poder.\nA tradici\u00f3n Manet\u00f3niana acredita a d\u00e9cimo cuarta dinast\u00eda con 76 fara\u00f3ns que gobernaron desde Xois en vez de Avaris. Non obstante, o exipt\u00f3logo Kim Ryholt sinala que o canon de Tur\u00edn s\u00f3 menciona c. 56 fara\u00f3ns e non ten espazo suficiente para rexistrar m\u00e1is de 70 fara\u00f3ns. Ryholt tam\u00e9n apunta a escavaci\u00f3ns en Avaris que revelaron a existencia dun gran palacio real que data do segundo per\u00edodo intermedio. Un dos seus patios albergaba unha estatua dun fara\u00f3n ou oficial de alto rango, que ti\u00f1a o dobre do tama\u00f1o real e levaba atributos non exipcios. Por estas raz\u00f3ns, Ryholt e a maior\u00eda dos exipt\u00f3logos comparten a opini\u00f3n de que Avaris en vez de Xois era a sede do poder da XIV dinast\u00eda.\nExtensi\u00f3n do goberno e das relaci\u00f3ns exteriores.\nNon se co\u00f1ecen as fronteiras precisas do estado da XIV dinast\u00eda debido \u00e1 escaseza xeral de monumentos deixados por esta dinast\u00eda. No estudo do segundo per\u00edodo intermedio, o exipt\u00f3logo Kim Ryholt concl\u00fae que o territorio controlado directamente pola XIV dinast\u00eda consist\u00eda aproximadamente no delta do Nilo, coa fronteira situada ao redor de Athribis no delta occidental e Bubastis no leste. \nAtop\u00e1ronse selos atribu\u00edbles \u00e1 XIV dinast\u00eda no Medio e Alto Exipto, nese momento territorio da XIII dinast\u00eda, e ata o sur de Dongola, m\u00e1is al\u00e1 da terceira catarata. Ao norte, atop\u00e1ronse selos no sur de Levante, principalmente ao longo da costa mediterr\u00e1nea e tan ao norte como Tell Kabri, na actualidade Israel. Isto indica a existencia dun importante comercio coa XIII dinast\u00eda, coss cidades estado Cananeas e Nubia. Ryholt prop\u00f3n ademais que o fara\u00f3n Sheshi, a quen ve como un gobernante da XIV dinast\u00eda, casou cunha princesa nubia, a ra\u00ed\u00f1a Tati, para fortalecer as relaci\u00f3ns co reino kushita. \nGobernantes.\nA orde dos gobernantes para esta dinast\u00eda \u00e9 establecida polo canon de Tur\u00edn e \u00e9 amplamente aceptada, excepto para os cinco primeiros gobernantes, que se dan a continuaci\u00f3n despois de Ryholt. Os nomes destes gobernantes non se dan no canon de Tur\u00edn, ag\u00e1s posiblemente un, e Ryholt prop\u00f3n que se mencionen como \"wsf\" na lista, que denota unha lagoa no documento orixinal do que copiouse a lista no per\u00edodo Ramesside. Pola contra, Ryholt identifica os cinco primeiros fara\u00f3ns grazas a unha seriaci\u00f3n dos seus selos. As s\u00faas conclusi\u00f3ns son debatidas no estudo de Ben Tor sobre os niveis de estratos nos que se atoparon selos atribu\u00eddos aos cinco primeiros fara\u00f3ns. Ben Tor concl\u00fae que os reinados de Sheshi, 'Ammu e Yakbim datan da segunda metade da XV dinast\u00eda Hicsos e non son contempor\u00e1neos coa XIII dinast\u00eda. As\u00ed, segundo Ben Tor, estes fara\u00f3ns eran probablemente gobernantes menores vasalares dos reis de Hicsos que reinaban no delta do Nilo. \nOs seguintes gobernantes non son discutidos, estando testemu\u00f1ados polo canon de Tur\u00edn as\u00ed como, alg\u00fans deles, por fontes contempor\u00e1neas:\nFinalmente, varios gobernantes testemu\u00f1ados por artefactos contempor\u00e1neos e non citados polo canon de Tur\u00edn poden datarse na XIV ou XV dinast\u00eda. As s\u00faas identidades e posici\u00f3n cronol\u00f3xica a\u00ednda non est\u00e1n claras:\nCronolxg\u00eda da XIV dinast\u00eda.\nCronolox\u00eda estimada:"}
{"id": "498612", "revid": "23204", "url": "https://gl.wikipedia.org/wiki?curid=498612", "title": "Guo nian", "text": "Guo nian (en ) \u00e9 un filme chin\u00e9s de 1991 dirixido por Huang Jianzhong. O filme foi escollido como candidato da China para o \u00d3scar \u00f3 mellor filme en lingua non inglesa na 64\u00aa edici\u00f3n dos premios, mais finalmente non foi nomeado."}
{"id": "498613", "revid": "23204", "url": "https://gl.wikipedia.org/wiki?curid=498613", "title": "J\u00fa D\u00f2u", "text": ""}
{"id": "498614", "revid": "23204", "url": "https://gl.wikipedia.org/wiki?curid=498614", "title": "Ju Dou", "text": "Ju Dou (en ) \u00e9 un filme chin\u00e9s-xapon\u00e9s de 1990 dirixido por Zhang Yimou e Yang Fengliang (a\u00ednda que \u00e9 case universalmente considerado como un produto da visi\u00f3n de Zhang como director) e protagonizado por Gong Li. Salienta por ser un filme creado en Technicolor moito tempo ap\u00f3s o proceso fose abandonado nos Estados Unidos. Foi o primeiro filme chin\u00e9s en ser nomeado para o \u00d3scar \u00f3 mellor filme en lingua non inglesa, na 63\u00aa edici\u00f3n dos premios.\nO filme \u00e9 unha traxedia, centr\u00e1ndose na personaxe de Ju Dou, unha muller nova e fermosa que \u00e9 vendida como esposa a Jinshan, un vello tinguidor de teas. A historia est\u00e1 baseada nunha novela, \"Fuxi Fuxi\" de Liu Heng.\nO filme foi prohibido durante uns poucos anos na China, mais a prohibici\u00f3n foi finalmente levantada e o goberno chin\u00e9s deu permiso para a s\u00faa proxecci\u00f3n en xullo de 1992."}
{"id": "498615", "revid": "89787", "url": "https://gl.wikipedia.org/wiki?curid=498615", "title": "Sauli Niinist\u00f6", "text": "Sauli V\u00e4in\u00e4m\u00f6 Niinist\u00f6, nado en Salo o 24 de agosto de 1948, \u00e9 un pol\u00edtico finland\u00e9s, 12\u00ba e actual presidente de Finlandia dende 2012. \nAvogado de profesi\u00f3n, Niinist\u00f6 foi presidente do Partido Coalici\u00f3n Nacional (KOK) de 1994 a 2001, ministro de Xustiza de 1995 a 1996, ministro de Facenda de 1996 a 2003, viceprimeiro ministro de 1995 a 2001 e candidato do KOK nas elecci\u00f3ns presidenciais de 2006. Exerceu como presidente do parlamento de Finlandia entre 2007 e 2011 e \u00e9 presidente honor\u00edfico do Partido Popular Europeo desde 2002. \nNiinist\u00f6 foi o candidato do KOK nas elecci\u00f3ns presidenciais de 2012, ao derrotar a Pekka Haavisto da Liga Verde co 62,6% dos votos na decisiva segunda volta. Niinist\u00f6 asumiu o cargo o 1 de marzo de 2012, e \u00e9 o primeiro presidente conservador dende Juho Kusti Paasikivi, que deixou o cargo en 1956. En maio de 2017, Niinist\u00f6 anunciou que buscar\u00eda a reelecci\u00f3n nas elecci\u00f3ns presidenciais de 2018, como candidato independente. O KOK e os Dem\u00f3crata Cristi\u00e1ns apoiaron a s\u00faa candidatura. Conseguiu a reelecci\u00f3n na primeira rolda o 28 de xaneiro de 2018 ao obter o 62,7% dos votos e o seu segundo mandato comezou o 1 de febreiro de 2018. \nTraxectoria.\nNiinist\u00f6 naceu en Salo en 1948. Seus pais foron o director de circulaci\u00f3n do xornal \"Salon Seudun Sanomat\", V\u00e4in\u00f6 Niinist\u00f6 (1911\u20131991) e a enfermeira Hilkka Niinist\u00f6, apelido de solteira Heimo (1916-2014). Dirixiu al\u00ed o seu propio bufete de avogados antes de entrar na pol\u00edtica nacional. \nNiinist\u00f6 foi concelleiro municipal de Salo de 1977 a 1992 e foi elixido membro do Parlamento de Finlandia polo distrito de Varsinais-Suomi en 1987. En 1994 foi elixido para dirixir o KOK como presidente do partido e posteriormente converteuse en ministro de Xustiza no primeiro gabinete do primeiro ministro Paavo Lipponen. \nEn 1996 cambiou de malet\u00edn pasando a ser ministro de Econom\u00eda, cargo no que continuou tam\u00e9n no segundo goberno de Lipponen desde 1999 ata 2003. Ademais en ambas as administraci\u00f3ns, Niinist\u00f6 foi vice-primeiro ministro. Como ministro de Econom\u00eda, foi co\u00f1ecido pola s\u00faa estrita pol\u00edtica fiscal. Foi o primeiro finland\u00e9s que comprou con euros o 1 de xaneiro de 2002. O seu partido instouno a presentarse como candidato nas elecci\u00f3ns presidenciais de 2000, pero negouse. Anunciou a s\u00faa retirada gradual da pol\u00edtica en 2001, e foi sucedido por Ville It\u00e4l\u00e4 como l\u00edder do partido. Despois de rematar o seu mandato como ministro en 2003, Niinist\u00f6 converteuse en vicepresidente do consello de administraci\u00f3n do Banco Europeo de Investimento. \nEn marzo de 2005, Niinist\u00f6 anunciou a s\u00faa candidatura para as elecci\u00f3ns presidenciais de 2006. Representou ao NCP, e tivo como principal rival \u00e1 presidenta Tarja Halonen. Pasou \u00e1 segunda rolda (como o segundo candidato m\u00e1is votado na primeira rolda), celebrada o 29 de xaneiro de 2006, pero perdeu ante Halonen. \nEn 2006 Niinist\u00f6 anunciou que se presentar\u00eda de novo \u00e1s elecci\u00f3ns parlamentarias de 2007. Dixo, con todo, que non ti\u00f1a plans para asumir un alto cargo pol\u00edtico como o de primeiro ministro nun futuro. Recibiu 60.563 votos nas elecci\u00f3ns de 2007, un r\u00e9cord nas elecci\u00f3ns parlamentarias finlandesas, un 21% m\u00e1is que o r\u00e9cord de 1948 de Hertta Kuusinen. Despois das elecci\u00f3ns de 2007, Niinist\u00f6 decidiu aceptar o cargo de presidente do parlamento. Negociou a fusi\u00f3n da Uni\u00f3n Dem\u00f3crata Europea (EDU) co Partido Popular Europeo en 2002 e converteuse no seu presidente honor\u00edfico. \nFoi elixido presidente da Asociaci\u00f3n de F\u00fatbol de Finlandia o 8 de novembro de 2009, substitu\u00edndo a Pekka H\u00e4m\u00e4l\u00e4inen. \nPresidencia.\nNiinist\u00f6 foi o candidato do NCP por segunda vez nas elecci\u00f3ns presidenciais de 2012. Co 37% dos votos, ga\u00f1ou a primeira rolda das elecci\u00f3ns e enfrontouse contra Pekka Haavisto da Liga Verde na segunda rolda. Ga\u00f1ou a segunda volta con preto do 62,6% dos votos fronte ao 37,4% de Haavisto. A marxe de vitoria de Niinist\u00f6 foi maior de calquera presidente anterior elixido directamente. Ga\u00f1ou en 14 dos 15 distritos electorais. \nDespois de converterse en presidente, Niinist\u00f6 comprometeuse a establecer un grupo de traballo especial co obxectivo de evitar a alienaci\u00f3n entre a mocidade do pa\u00eds e manifestou a s\u00faa preocupaci\u00f3n polos problemas das zonas rurais pouco poboadas. Subli\u00f1ou a importancia do entendemento mutuo co goberno e o parlamento. No seu discurso de aceptaci\u00f3n agradeceu aos que o apoiaron na campa\u00f1a e aos que non estaban de acordo con el. \nEn maio de 2017, Niinist\u00f6 anunciou que buscar\u00eda a reelecci\u00f3n nas elecci\u00f3ns presidenciais de 2018, como candidato independente. A s\u00faa candidatura foi pronto apoiada polo Partido Coalici\u00f3n Nacional e polos Dem\u00f3cratas. O d\u00eda das elecci\u00f3ns, Niinist\u00f6 recibiu o 62,7% dos votos, convert\u00e9ndose no primeiro presidente en Finlandia en ser elixido na primeira rolda. \nPol\u00edtica exterior.\nComo presidente, Niinist\u00f6 visitou Rusia e reuniuse co presidente ruso, Vladimir Putin, en febreiro de 2013 para promover o comercio bilateral. \nAo mesmo tempo que se lle impo\u00f1\u00edan sanci\u00f3ns a Rusia, causadas principalmente polo Euromaid\u00e1n e a resposta rusa en Crimea e o leste de Ucra\u00edna, Niinist\u00f6 dixo que o foco se deb\u00eda po\u00f1er en aliviar as tensi\u00f3ns e aumentar o entendemento entre Europa e Rusia. Afirmou que Finlandia deber\u00eda servir de intermediario entre Rusia e Europa. Tam\u00e9n afirmou que \"Rusia entende que o conflito en Ucra\u00edna xerou debate en Finlandia sobre a propia pol\u00edtica de seguridade deste pa\u00eds. \u00c9 importante que o presidente Putin comprenda a posici\u00f3n de Finlandia sobre a adhesi\u00f3n \u00e1 OTAN neste debate. Finlandia acepta que Rusia est\u00e1 traballando para atopar unha soluci\u00f3n ao conflito agudo en Ucra\u00edna, pero ten que facer m\u00e1is\". \nNo seu discurso de aninovo de 2015, Niinist\u00f6 afirmou: \"Condenamos a anexi\u00f3n ilegal rusa de Crimea en canto sucedeu e condenamos as acci\u00f3ns de Rusia no leste de Ucra\u00edna. Isto fix\u00e9molo no contexto da UE pero tam\u00e9n o deixamos claro nos nosos contactos directos con Rusia. Condenamos calquera ocupaci\u00f3n ilegal, uso ilegal da forza ou intentos de limitar a soberan\u00eda de naci\u00f3ns independentes. Tales acci\u00f3ns nunca conseguen nada m\u00e1is que perigo e aumento da tensi\u00f3n. A\u00ednda que no pasado o poder pod\u00eda crecer no can\u00f3n dunha pistola, na actualidade isto s\u00f3 nos leva ao caos\". \nNiinist\u00f6 reuniuse co xefe de Estado de Ir\u00e1n Ali Khamenei o 26 de outubro de 2016 en Teher\u00e1n. \nEn abril de 2017, Niinist\u00f6 apoiou a pol\u00edtica dunha soa China. Segundo China, isto significa que Finlandia non pode ter relaci\u00f3ns con Taiw\u00e1n. O 16 de xullo de 2018, Niinist\u00f6 acolleu oficialmente ao presidente dos Estados Unidos, Donald Trump, e ao presidente ruso, Putin, para o cumio EEUU-Rusia en Helsinqui. Participou na 73\u00aa Asemblea Xeral das Naci\u00f3ns Unidas en Nova York o 25 de setembro de 2018, onde falou sobre Rusia e a s\u00faa relaci\u00f3n cos pa\u00edses b\u00e1lticos. \nComo presidente de Finlandia, Niinist\u00f6 ostenta o poder do perd\u00f3n por sentenzas penais individuais e sanci\u00f3ns relacionadas. Respecto diso, foi excepcionalmente \"sen piedade\": en 2019 non perdoou a ningu\u00e9n, e perdoou de media s\u00f3 tres persoas ao ano. En comparaci\u00f3n, a s\u00faa predecesora Tarja Halonen alcanzou unha media de 20 indultos ao ano de media. Niinist\u00f6 explicou que est\u00e1 de acordo coa pol\u00edtica do Tribunal Supremo de Finlandia, que sempre tramitou o caso antes de que o presidente o vexa. Niinist\u00f6 apoiou a abolici\u00f3n do perd\u00f3n presidencial nas s\u00faas campa\u00f1as presidenciais, chamando \u00e1 instituci\u00f3n unha antiga \"tradici\u00f3n real\".\nVida persoal.\nNiinist\u00f6 casou coa s\u00faa primeira muller, Marja-Leena (apelido de solteira Alanko), en 1974 e tiveron dous fillos. Marja-Leena morreu nun accidente de coche en xaneiro de 1995. Niinist\u00f6 escribiu un libro sobre a etapa posterior \u00e1 morte desta no seu libro \"Viiden vuoden yksin\u00e4isyys\" (\"Cinco anos de soidade\"). \nTras a morte da s\u00faa primeira muller, e sendo ministro, mantivo unha relaci\u00f3n coa deputada Tanja Karpela, antiga ra\u00ed\u00f1a de beleza e m\u00e1is tarde ministra de Cultura. Karpela formaba parte do Partido do Centro, de oposici\u00f3n, mentres que Niinist\u00f6 estaba considerado o segundo home m\u00e1is influente do goberno. En 2003, Karpela e Niinist\u00f6 anunciaron o seu noivado, que rematou en 2004. \nEn 2005 co\u00f1eceu a Jenni Haukio, que naquel tempo traballaba para o Partido Coalici\u00f3n Nacional e que entrevistou a Niinist\u00f6 para a revista \"Nykyp\u00e4iv\u00e4\". M\u00e1is tarde iniciaron unha relaci\u00f3n que mantiveron en segredo ata a s\u00faa voda o 3 de xaneiro de 2009. En outubro de 2017, a parella anunciou que esperaba un fillo. \n\u00c9 t\u00edo de Ville Niinist\u00f6, deputado da Liga Verde por Turku, ex l\u00edder da Liga Verde e exministro de Medio Ambiente. Niinist\u00f6 sobreviviu ao terremoto do Oc\u00e9ano \u00cdndico de 2004. Salvouse do posterior tsunami gabeando por un poste telef\u00f3nico co seu fillo en Khao Lak, Tailandia. \nOpini\u00f3ns.\nOp\u00faxose ao dereito do presidente a indultar aos presos e s\u00f3 perdoou a un preso durante o seu primeiro ano como presidente. Op\u00faxose ao matrimonio entre persoas do mesmo sexo, a\u00ednda que opinou que as parellas do mesmo sexo deber\u00edan ter dereito \u00e1 adopci\u00f3n e a un apelido com\u00fan. Apoiou a eutanasia en determinadas circunstancias. "}
{"id": "498616", "revid": "88215", "url": "https://gl.wikipedia.org/wiki?curid=498616", "title": "Sauli Niinisto", "text": ""}
{"id": "498617", "revid": "88215", "url": "https://gl.wikipedia.org/wiki?curid=498617", "title": "Sauli V\u00e4in\u00e4m\u00f6 Niinist\u00f6", "text": ""}
{"id": "498620", "revid": "23204", "url": "https://gl.wikipedia.org/wiki?curid=498620", "title": "Kaiguo dadian", "text": "Kaiguo dadian \u00e9 un filme chin\u00e9s de 1989 dirixido por Li Qiankuan. O filme foi escollido como candidato da China para o \u00d3scar \u00f3 mellor filme en lingua non inglesa na 62\u00aa edici\u00f3n dos premios, mais finalmente non foi nomeado."}
{"id": "498621", "revid": "23204", "url": "https://gl.wikipedia.org/wiki?curid=498621", "title": "Hong gao liang", "text": "Hong gao liang (en ) \u00e9 un filme chin\u00e9s de 1987 dirixido por Zhang Yimou. Conta a historia dunha muller nova que traballa nunha destiler\u00eda para producir licor de sorgo. Est\u00e1 baseada na novela hom\u00f3nima do Premio Nobel Mo Yan.\nO filme ga\u00f1ou o Oso de Ouro no Festival de Berl\u00edn e foi escollido como candidato da China para o \u00d3scar \u00f3 mellor filme en lingua non inglesa na 61\u00aa edici\u00f3n dos premios, mais finalmente non foi nomeado."}
{"id": "498622", "revid": "23204", "url": "https://gl.wikipedia.org/wiki?curid=498622", "title": "H\u00f3ng G\u0101oli\u00e1ng", "text": ""}
{"id": "498623", "revid": "27155", "url": "https://gl.wikipedia.org/wiki?curid=498623", "title": "Estercobilin\u00f3xeno", "text": "O estercobilin\u00f3xeno ou urobilin\u00f3xeno fecal \u00e9 un composto qu\u00edmico creado polas bacterias do intestino. \u00c9 o resultado da degradaci\u00f3n da hemoglobina. Unha vez procesado d\u00e1 lugar ao composto que lle d\u00e1 \u00e1s feces a s\u00faa cor marr\u00f3n, a estercobilina.\nFormaci\u00f3n.\nA bilirrubina \u00e9 un pigmento que se orixina pola degradaci\u00f3n da porci\u00f3n hemo da hemoglobina. O f\u00edgado conxuga a bilirrubina, fac\u00e9ndoa hidrosolube; e a forma conxugada \u00e9 despois excretada na urina como urobilin\u00f3xeno. O urobilin\u00f3xeno \u00e9 incoloro e \u00e9 despois oxidado na urina a urobilina, que lle d\u00e1 cor amarela \u00e1 urina. No intestino, a bilirrubina \u00e9 convertida polas bacterias en urobilin\u00f3xeno fecal ou estercobilin\u00f3xeno. O estercobilin\u00f3xeno \u00e9 oxidado a estercobilina, que \u00e9 responsable da pigmentaci\u00f3n das feces. O escurecemento das feces unha vez que est\u00e1n un certo tempo ao aire d\u00e9bese \u00e1 oxidaci\u00f3n dos urobilin\u00f3xenos fecais residuais a estercobilinas.\n\"Estercobilin\u00f3xeno\" \u00e9 simplemente o nome que se lle d\u00e1 ao urobilin\u00f3xeno que est\u00e1 no tracto gastrointestinal; e, de feito, o seu uso como termo separado est\u00e1 caendo en desuso para evitar confusi\u00f3n."}
{"id": "498624", "revid": "23204", "url": "https://gl.wikipedia.org/wiki?curid=498624", "title": "H\u00f3ng g\u0101oli\u00e1ng", "text": ""}
{"id": "498625", "revid": "98629", "url": "https://gl.wikipedia.org/wiki?curid=498625", "title": "Fu rong zhen", "text": "Fu rong zhen (en ) \u00e9 un filme chin\u00e9s de 1986 dirixido por Xie Jin. Bas\u00e9ase na novela hom\u00f3nima do escritor Gu Hua. O filme, un melodrama, segue a vida e traballos dunha muller nova durante a Revoluci\u00f3n Cultural. O filme foi escollido como candidato da China para o \u00d3scar \u00f3 mellor filme en lingua non inglesa na 60\u00aa edici\u00f3n dos premios, mais finalmente non foi nomeado."}
{"id": "498627", "revid": "23204", "url": "https://gl.wikipedia.org/wiki?curid=498627", "title": "Fregador", "text": ""}
{"id": "498628", "revid": "23204", "url": "https://gl.wikipedia.org/wiki?curid=498628", "title": "Fregaduxo", "text": ""}
{"id": "498629", "revid": "23204", "url": "https://gl.wikipedia.org/wiki?curid=498629", "title": "Freganzo", "text": ""}
{"id": "498630", "revid": "27155", "url": "https://gl.wikipedia.org/wiki?curid=498630", "title": "Urobilin\u00f3xeno fecal", "text": ""}
{"id": "498631", "revid": "23204", "url": "https://gl.wikipedia.org/wiki?curid=498631", "title": "Felis silvestris ornata", "text": "Felis silvestris ornata, co\u00f1ecido na bibliograf\u00eda internacional como gato mont\u00e9s asi\u00e1tico, gato salvaxe asi\u00e1tico, gato indio do deserto, ou gato ornado, \u00e9 unha subespecie de \"Felis silvestris\" que vive en Ir\u00e1n, Asia Central e parte da India.\n\u00c9 un felino de aspecto similar ao do gato dom\u00e9stico.\nTaxonom\u00eda.\nDescrici\u00f3n.\nA subespecie foi descrita en 1832 polo naturalista brit\u00e1nico John Edward Gray.\nEtimolox\u00eda.\nO termo \"ornata\" \u00e9 a forma feminina do participio do verbo latino \"\u014drn\u014d\", \"adornar\". (Rec\u00f3rdese que en lat\u00edn \"felis\" \u00e9 feminino, Cf. C\u00f3digo Internacional de Nomenclatura Zool\u00f3xica.)\nSin\u00f3nimos.\nAdemais de polo nome v\u00e1lido actualmente, a subespecie co\u00f1eceuse tam\u00e9n polos sin\u00f3nimos:\nCaracter\u00edsticas.\nEn xeral, a pelaxe desta subespecie \u00e9 gris amarelanda, \u00e1s veces apardazada, polas partes supriores; polas inferiores \u00e9 de cor gris clara ou branca, con puntos negros diseminados. A s\u00faa longa cola \u00e9 m\u00e1is o menos anelada, acabanado nunha punta negra. \nO gato salvaxe asi\u00e1tico ten unha longa cola rematada sempre nunha punta negra curta e con manchas na base. A cabeza ten un patr\u00f3n de catro bandas negras ben desenvolvidas. Na punta de cada orella crece unha pequena pero pronunciada quedella de pelos de at\u00e9 1 cm de longo. As formas m\u00e1is claras destes gatos salvaxes asi\u00e1ticos viven en zonas m\u00e1is secas, e as formas m\u00e1is escuras, m\u00e1is fortemente manchadas e raiadas habitan en zonas m\u00e1is h\u00famidas e arboradas. A garganta e as superficies ventrais son brancas, ou de cores que van do gris claro ao crema, a mi\u00fado con distintas manchas brancas na garganta, no peito e no ventre. Ao longo da s\u00faa \u00e1rea de distribuci\u00f3n a cor da pel pode variar dependendo da idade do animal e da estaci\u00f3n do ano. En comparaci\u00f3n co gato dom\u00e9stico, os gatos salvaxes asi\u00e1ticos te\u00f1en as patas relativamente m\u00e1is longas. Os machos son xeralmente m\u00e1is pesados \u200b\u200bque as femias.\nEsta variaci\u00f3n individual con respecto \u00e1 pelaxe puido constatala o zo\u00f3logo B. A. Kuznetzov nas peletar\u00edas de Quirguist\u00e1n.\nNa India, este gato \u00e9 m\u00e1is pequeno, e non supera os 4\u00a0kg de peso; a s\u00faa pelaxe en xeral \u00e9 gris p\u00e1lida amarelada, xeralmente sen manchas, e a cola e o ventre son brancos e con menos puntos negros ou sen eles. En 1867, D. Short apuntou que na India meridional non se consegu\u00eda diferenciar ben a moitos gatos dom\u00e9sticos (\"Felis silvestris catus\") dos gatos ornados.\nO \u00edndice cranial do gato ornado indio \u00e9 netamente superior ao dos demais membros do x\u00e9nero \"Felis\", algo que moitos relacionan cunha pos\u00edbel domesticaci\u00f3n deste gato por parte das civilizaci\u00f3ns antigas da zona, ad da cultura do val do Indo ou en Mesopotamia.\nDistribuci\u00f3n xeogr\u00e1fica.\nA subespecie habita en Asia, desde a beira oriental do mar Caspio polo norte de Casaquist\u00e1n, o oeste da India, o oeste da China e o sur de Mongolia.\nFiloxenia.\nAs evidencias f\u00f3siles de felinos son bastante escasas. A base da li\u00f1a do gato salvaxe (\"Felis silvestris\") \u00e9 probabelmente \"Felis lunensis\", cuxos f\u00f3siles se atoparon no Villafranquiense (piso de transici\u00f3n entre o Plioceno e o Cuaternario nun dep\u00f3sito na Toscana. Descubr\u00edronse formas intermedias entre \"Felis lunensis\" e \"Felis silvestris\" nos dep\u00f3sitos do Plistoceno, especialmente no dep\u00f3sito de Petralona, en Grecia.\nNumerosos autores consideran hoxe o gato mont\u00e9s como unha especie polit\u00edpica, que engloba varias subespecies: \"Felis silvestris silvestris\", \"Felis silvestris cafra\", \"Felis silvestris ornata\", \"Felis silvestris bieti\", \"Felis silvestris lybica\" e o gato dom\u00e9stico (\"Felis silvestris catus\").\nTraballos realizados sobre o ADN en 2006 e 2007, sobre os cromosomas sexuais, e do ADN mitocondrial de todas as especies de felinos, combinados coa investigaci\u00f3n paleontol\u00f3xica, revelaron que os felinos se dividiron en oito li\u00f1as distintas. A li\u00f1a do gato dom\u00e9stico \u00e9 a \u00faltima li\u00f1a que diverxeu, hai aproximadamente 3,4 Ma, no Plioceno, nos desertos e bosques densos da cunca mediterr\u00e1nea.\n\u00c1rbore filoxen\u00e9tica do gato mont\u00e9s.\nA \u00e1rbore filoxen\u00e9tica do gato mont\u00e9s (\"Felis silvestris\"), segundo as investigaci\u00f3ns xen\u00e9ticas publicadas en 2007, \u00e9 a seguinte. \nEstado de conservaci\u00f3n.\nO status de \"LC\" (pouco preocuipante) na \"Lista vermella\" da UICN atrib\u00faese ao complexo de todas as especies de gatos salvaxes. Pero non hai informaci\u00f3n sobre o estado actual ou o n\u00famero de individuos de toda a gama dos gatos salvaxes asi\u00e1ticos, a\u00ednda que se cre que as s\u00faas poboaci\u00f3ns est\u00e1n diminu\u00edndo. "}
{"id": "498633", "revid": "89787", "url": "https://gl.wikipedia.org/wiki?curid=498633", "title": "Dinis Machado", "text": "Dinis Ramos Machado, nado en Lisboa o 21 de marzo de 1930 e finado na mesma cidade o 3 de outubro de 2008, foi un xornalista e escritor portugu\u00e9s, que tam\u00e9n usou o pseud\u00f3nimo Dennis McShade.\nBiograf\u00eda.\nViviu no Barrio Alto, na R\u00faa do Norte, at\u00e9 1963, cando casou aos 34 anos, con Mar\u00edlia Ferreira Alves, enxe\u00f1eira qu\u00edmica, de que tivo unha filla, Rita. Comezou por frecuentar o Curso Xeral do Comercio, que non conclu\u00edu. Foi funcionario da Federa\u00e7\u00e3o das Caixas de Previd\u00eancia, onde foi compa\u00f1eiro e amigo de Eug\u00e9nio de Andrade, que o influenciou nas s\u00faas lecturas. Fillo dun \u00e1rbitro de f\u00fatbol, co\u00f1ecido por Oliveira Penalty, foi, durante d\u00faas d\u00e9cadas, xornalista deportivo nos xornais \"Record\", \"Norte Desportivo\", \"Di\u00e1rio Ilustrado\" e \"Di\u00e1rio de Lisboa\". Desenvolveu posteriormente as actividades de tradutor, autor de gui\u00f3ns para cinema e series televisivas, estando a\u00ednda ligado profesionalmente \u00e1 actividade editorial. Durante 11 anos, at\u00e9 1979, foi xefe de redacci\u00f3n da edici\u00f3n portuguesa da revista de banda dese\u00f1ada \"Tintin\". En 1971-72, foi editor e xefe de redacci\u00f3n da 1\u00aa serie da versi\u00f3n portuguesa do semanario \"Spirou\". Despois de enviuvar, a partir de 1985 viviu coa cantante l\u00edrica e bibliotec\u00e1ria Dulce Cabrita (1928-2010). Fumador inveterado, morreu en 2008, v\u00edtima de cancro do pulm\u00f3n.\nObra.\nDurante moito tempo, Dinis Machado refuxiouse \u00e1 sombra dun pseud\u00f3nimo americano, Dennis McShade, inventado para facer sa\u00edr na colecci\u00f3n \"Rififi\", que dirix\u00eda a convite de Roussado Pito, unha trilox\u00eda de novelas policiais cun heroe borgesiano, un asasino profesional, con preocupaci\u00f3ns filos\u00f3ficas, dado aos mon\u00f3logos e \u00e1s citas literarias e que act\u00faa sempre s\u00f3, co nome de Peter Maynard, referencia a Pierre M\u00e9nard, a personaxe de Borges que tentaba reproducir o \"Don Quixote\". \"Man dereita do Dia\u00f1o, Requiem para D. Quixote e\" \"Muller e arma con guitarra espa\u00f1ola\" foron escritos no per\u00edodo dun ano, cando o autor precisaba de xuntar cartos por ocasi\u00f3n do nacemento da filla.\nA reedici\u00f3n das s\u00faas novelas policiais pola editora Ass\u00edrio &amp; Alvim, entre 2008 e 2009, incl\u00fae un in\u00e9dito, \"Blackpot\", publicado en novembro de 2009.\n\"Requiem para D. Quixote\" serviu tam\u00e9n de inspiraci\u00f3n para o filme de 2009 \"Contrato\", o primeiro en ser dirixido por Nicolau Breyner.\n\"O que diz Molero\".\nO seu maior \u00e9xito literario, tanto tanto da cr\u00edtica como do p\u00fablico, foi \"O que diz Molero\", publicado en 1977. \"O que diz Molero\" marcou o reinicio dun proceso cr\u00edtico sobre a necesidade de nos interrogarmos acerca da identidade portuguesa, ben como os cami\u00f1os pos\u00edbeis para a convivencia dunha pluralidade de formas art\u00edsticas. A linguaxe coloquial, humor\u00edstica e inventiva, \u00e1 que non \u00e9 allea unha oralidade popular, tenta cristalizar figuras, lugares e imaxes dun coti\u00e1n que parece perdido. Sobre esta novela de Dinis Machado, afirmou Eduardo Louren\u00e7o tratarse \u00abdun libro-chave do noso tempo\u00bb. Ant\u00f3nio Mega Ferreira considerouno o \u00abm\u00e1is importante texto de ficci\u00f3n que se publicou en Portugal os \u00faltimos anos [...] p\u00e1xinas miraculosamente repletas de sinais da m\u00e1is bela, intelixente e emocionada escrita producida por un escritor portugu\u00e9s na d\u00e9cada de 70.\u00bb E Luiz Pacheco fala de \u00abunha cabalgada furiosa de episodios,unha feira, un tropel de xente, unha festa popular de malucos e malucas, todo chalado, unha alegr\u00eda enorme case insensata, o sentimento nos momentos doloridos mais todo tan pr\u00f3ximo a n\u00f3s e tan naturalmente reproducido na escrita.\u00bb\n\"O que diz Molero\" conta a historia dun rapaz, nunca referido polo nome propio, que, despois de sobrevivir a todas as aventuras e desventuras dunha infancia e adolescencia normais a un neno que vive inserido nunha comunidade pobre, enceta unha viaxe para procurar comprender quen \u00e9 e cal o significado da vida. Molero \u00e9 encargado por Austin e Mister Deluxe, os seus superiores, de se p\u00f3r na pel de detective e procurar trazar o itinerario do rapaz. Os informes de Molero van sendo lidos polos superiores e \u00e9 a trav\u00e9s deles que o lector vai sabendo o que aconteceu ao heroe, os varios pa\u00edses por onde foi pasando, os libros que foi lendo, as mulleres que foi amando e os amigos que foi facendo e reencontrando. Pedazos fragmentados dunha vida que nos dan as pistas necesarias para trazar o perfil de algu\u00e9n que procura un sentido para a existencia.\nA novela foi traducido a seis idiomas: alem\u00e1n, b\u00falgaro, castel\u00e1n, roman\u00e9s, franc\u00e9s e checo. \n\"O que diz Molero\" tivo a s\u00faa consagraci\u00f3n teatral, nunha adaptaci\u00f3n feita por Nuno Artur Silva, Jos\u00e9 Pedro Gomes e Ant\u00f3nio Feo, subindo por primeira vez ao escenario a 27 de outubro de 1994, na Sala Estudo Am\u00e9lia Rey Cola\u00e7o - Robles Monteiro do Teatro Nacional D. Maria II. Unha produci\u00f3n que co\u00f1eceu excelentes cr\u00edticas e obtivo, o ano de estrea, alg\u00fans premios da Asociaci\u00f3n Portuguesa de Cr\u00edticos de Teatro.\nCinema e Televisi\u00f3n.\nFoi desde novo un frecuentador das salas de cinema, en especial do Cinema Loreto, organizou no principio da d\u00e9cada de 1960 os primeiros ciclos de cinema da \"Casa da Imprensa\" e publicou cr\u00edticas na revista \"Filme\". Autor de varios argumentos e di\u00e1logos para filmes fixo tam\u00e9n cr\u00edtica de cinema no \u201cDi\u00e1rio Ilustrado\u201d, de 1958 a 1963, e na revista \u201cFilme\u201d, de 1959 a 1965. Organizando diversos Festivais de Cinema da \"Casa da Imprensa\" de Lisboa, entre 1964 e 1966, Dinis Machado colaborou na fase inicial de \"Kilas\", de Jos\u00e9 Fonseca e Costa, sendo co-autor do argumento e autor dos di\u00e1logos de \"Maria Vai Com as Outras\", un proxecto de Fernando Lopes inspirado en \"O que diz Molero\".\nEscribiu para a RTP \"Z\u00e9 Gato\", serie policial dirixida por Rog\u00e9rio Ceitil e, en 1979, colaborou na serie \"Retalhos da vida dun m\u00e9dico\". Volveu m\u00e1is tarde a facer cr\u00edtica de cinema en xornais e revistas, tales como \"Op\u00e7\u00e3o, Sete\" ou \"Isto \u00e9 Cinema.\""}
{"id": "498634", "revid": "27155", "url": "https://gl.wikipedia.org/wiki?curid=498634", "title": "Inmunidade celular", "text": "A inmunidade celular ou inmunidade mediada por c\u00e9lulas \u00e9 unha resposta inmunitaria na que non interve\u00f1en os anticorpos., sen\u00f3n que depende da activaci\u00f3n de fagocitos, linfocitos T citot\u00f3xicos espec\u00edficos de ant\u00edxenos e a liberaci\u00f3n de varias citocinas en resposta ao ant\u00edxeno.\nHistoricamente, o sistema inmunitario foi dividido en d\u00faas ramas: inmunidade humoral, na cal a funci\u00f3n protectora da inmunizaci\u00f3n pod\u00eda encontrarse nos humores (flu\u00eddos corporais sen c\u00e9lulas ou soro sangu\u00edneo) e inmunidade celular, na cal a funci\u00f3n protectora da inmunizaci\u00f3n estaba asociada coas c\u00e9lulas. As c\u00e9lulas T CD4+ ou c\u00e9lulas T axudantes proporcionan protecci\u00f3n contra diferentes pat\u00f3xenos. As c\u00e9lulas T virxes, que son c\u00e9llas T inmaturas que a\u00ednda non se atoparon cun ant\u00edxeno, conv\u00e9rtense en c\u00e9lulas T efectoras unha vez que se encontran cunha c\u00e9lula presentadora de ant\u00edxenos. Estas c\u00e9lulas presentadoras, como os macr\u00f3fagos, c\u00e9lulas dendr\u00edticas e c\u00e9lulas B nalgunhas circunstancias, cargan p\u00e9ptidos antix\u00e9nicos sobre os MHC da c\u00e9lula, que \u00e1 s\u00faa vez presentan o p\u00e9ptido a receptores situados en c\u00e9lulas T. As m\u00e1is importantes destas c\u00e9lulas presentadoras son c\u00e9lulas dendr\u00edticas moi especializadas, que se dedican a inxerir e presentar os ant\u00edxenos.\nAs c\u00e9lulas T efectoras activadas poden clasificarse en tres clases funcionais, que detectan ant\u00edxenos p\u00e9ptidos orixinados en diversos tipos de pat\u00f3xenos: 1) c\u00e9lulas T citot\u00f3xicas, que matan c\u00e9lulas diana infectadas por apoptose sen usar citocinas, 2) c\u00e9lulas TH1, que funcionan principalmente activando macr\u00f3fagos, e 3) c\u00e9lulas TH2, que funcionan estimulando c\u00e9lulas B para que produzan anticorpos.\nO sistema inmunitario innato e o sistema inmunitario adaptativo comprenden tanto compo\u00f1entes humorais coma mediados por c\u00e9lulas.\nA inmunidade celular protexe o corpo por medio de:\nA inmunidade mediada por c\u00e9lulas dir\u00edxese principalmente contra microbios que sobreviven en fagocitos e microbios que infectan c\u00e9lulas non fagoc\u00edticas. \u00c9 m\u00e1is efectiva eliminando c\u00e9llas infectadas por virus, pero tam\u00e9n participan na defensa contra fungos, protozoos, cancros e bacterias intracelulares. Tam\u00e9n xoga un papel principal no rexeitamento de transplantes."}
{"id": "498637", "revid": "5863", "url": "https://gl.wikipedia.org/wiki?curid=498637", "title": "A vida de Lazarillo de Tormes e das s\u00faas fortunas e adversidades", "text": ""}
{"id": "498638", "revid": "5863", "url": "https://gl.wikipedia.org/wiki?curid=498638", "title": "A vida de Lazarillo de Tormes", "text": ""}
{"id": "498639", "revid": "5863", "url": "https://gl.wikipedia.org/wiki?curid=498639", "title": "La vida de Lazarillo de Tormes; y de sus fortunas y adversidades", "text": ""}
{"id": "498642", "revid": "1888", "url": "https://gl.wikipedia.org/wiki?curid=498642", "title": "Xerardo Pardo de Vera", "text": ""}
{"id": "498643", "revid": "27155", "url": "https://gl.wikipedia.org/wiki?curid=498643", "title": "Inmunidade mediada por c\u00e9lulas", "text": ""}
{"id": "498644", "revid": "1888", "url": "https://gl.wikipedia.org/wiki?curid=498644", "title": "Luis R. Brage Villar", "text": ""}
{"id": "498646", "revid": "127505", "url": "https://gl.wikipedia.org/wiki?curid=498646", "title": "Antonio Fern\u00e1ndez Pombo", "text": "Antonio Fern\u00e1ndez Pombo, nado en Guill\u00e9n (Becerre\u00e1) o 25 de abril de 1942, \u00e9 un empresario e pol\u00edtico galego.\nTraxectoria.\nAos 13 anos foi vivir a Becerre\u00e1 para aprender o oficio de carpinteiro, e de novo tam\u00e9n traballou de albanel. Foi capataz nunha empresa da familia Ros\u00f3n e de 1976 a 1991 tivo a s\u00faa propia empresa de construci\u00f3n. Nas primeiras elecci\u00f3ns democr\u00e1ticas foi na candidatura de Coalici\u00f3n Democr\u00e1tica encabezada por Gerardo Pardo de Vera e foi elixido concelleiro. Logo da dimisi\u00f3n de Pardo de Vera, foi elixido alcalde de Becerre\u00e1 en 1981. Nas municipais de 1983 encabezou a candidatura da Coalici\u00f3n Popular e foi elixido alcalde con maior\u00eda absoluta. Volveu ser elixido alcalde en 1987 por Alianza Popular, 1991 polo Partido Popular e novamente por este partido en 1995, 1999 e \n2003. Foi deputado provincial."}
{"id": "498647", "revid": "98629", "url": "https://gl.wikipedia.org/wiki?curid=498647", "title": "Indian National Satellite System", "text": "Indian National Satellite System ou INSAT \u00e9 o nome dunha serie de sat\u00e9lites indios multiprop\u00f3sito. En especial os sat\u00e9lites adoitan ir dirixidos a dar servizos educativos, de comunicaci\u00f3ns, meteorol\u00f3xicos e de emerxencias. O sistema deu comezo en 1982, co lanzamento do primeiro sat\u00e9lite, o Insat 1A. Entre os participantes do sistema est\u00e1n o Departamento Indio do Espazo (DOS), o Departamento de Telecomunicaci\u00f3ns, o Departamento Meteorol\u00f3xico Indio, All India Radio e Doordashan.\nInsat 1A, 1B, 1C e 1D.\nOs catro primeiros sat\u00e9lites Insat estaban adicados a proporcionar servizos de telecomunicaci\u00f3ns e meteorol\u00f3xicos. Foron constru\u00eddos por Ford Aerospace e lanzados entre 1982 e 1990. Insat 1A foi lanzado en abril de 1982 pero foi dado por perdido en setembro de 1983. Con Insat 1B pasou case o mesmo, pero conseguiuse recuperar e chegar \u00e1 s\u00faa \u00f3rbita xeoestacionaria. Insat 1C tivo varios problemas cos seus transpondedores, e foi finalmente dado por perdido case un ano despois de ser lanzado. Insat 1D tivo problemas antes do lanzamento, cando unha gr\u00faa lle caeu enriba durante as preparaci\u00f3ns para o lanzamento. Finalmente puido ser reparado e lanzado.\nInsat 2A e 2B.\nInsat 2A e 2B tam\u00e9n son sat\u00e9lites de comunicaci\u00f3ns e meteorol\u00f3xicos. Cunha masa duns 1900 kg, foron fabricados pola axencia espacial india ISRO e levaban a bordo 18 transpondedores en banda C e dous en banda S. Para as observaci\u00f3ns meterol\u00f3xicas levaban un radi\u00f3metro de alta resoluci\u00f3n en banda visible e na banda do vapor de auga. Tam\u00e9n levaba unha c\u00e1mara CCD cunha resoluci\u00f3n de 1 km. Foron lanzados en 1992 e 1993.\nInsat 2C e 2D.\nOs Insat 2C e 2D ti\u00f1an unha masa de algo m\u00e1is de 2000 kg e os seus paneis solares proporcionaban ata 1,6 kW de potencia. Levaban transpondedores en banda C, banda S e banda Ku e non levaban instrumentaci\u00f3n meteorol\u00f3xica. Foron lanzados en 1995 e 1997 mediante foguetes Ariane 4.\nInsat 2E (Intelsat APR-2).\nInsat 2E ofrec\u00eda servizos de comunicaci\u00f3ns, mediante 17 transpondedores en banda C, e meteorol\u00f3xicos, mediante un radi\u00f3metro de alta resoluci\u00f3n e unha c\u00e1mara CCD. Ti\u00f1a unha masa de 2550 kg e foi lanzado o 2 de abril de 1999 mediante un Ariane 4.\nInsat 3B.\nO Insat 3B foi lanzado o 21 de marzo de 2000 (antes que Insat 3A) mediante un Ariane 5. Ti\u00f1a unha masa de 2070 kg e levaba 12 transpondedores en banda C, 3 en banda Ku e un en banda S. Non ti\u00f1a instrumentaci\u00f3n meteorol\u00f3xicas. Usaba por primeira vez un tanque de propelente de titanio fabricado integramente na India. O sat\u00e9lite ti\u00f1a forma aproximada de cubo de 1,93 x 1,70 x 1,65 m e dous paneis solares que lle daban unha envergadura de 14,7 m e proporcionaban ata 1,7 kW de potencia.\nInsat 3C.\nInsat 3C foi lanzado o 23 de xaneiro de 2002 usando un Ariane 4. Ti\u00f1a unha masa de 2750 kg e ofrec\u00eda so servizos de comunicaci\u00f3ns mediante transpondedores en banda C e S e MSS para servizos m\u00f3biles.\nInsat 3A.\nInsat 3A proporcionaba servizos de telecomunicaci\u00f3ns, meteorol\u00f3xicos e de rescate. Levaba 18 transpondedores en banda C, 6 en banda Ku e un en banda S, as\u00ed como un radi\u00f3metro de alta resoluci\u00f3n e unha c\u00e1mara CCD. Un transpondedor en UHF recoll\u00eda datos hidrol\u00f3xicos en tempo real de estaci\u00f3ns situadas en terra. O Insat 3A foi lanzado o 9 de abril de 2003 mediante un foguete Ariane 5.\nInsat 3E.\nInsat 3E ti\u00f1a unha masa de 2750 kg e foi lanzado o 27 de setembro de 2003 mediante un Ariane 5. Estaba adicado so a comunicaci\u00f3ns e levaba a bordo 36 transpondedores en banda C. Fallou e quedou f\u00f3ra de servizo en marzo de 2014.\nInsat 3D.\nInsat 3D \u00e9 un sat\u00e9lite exclusivamente meteorol\u00f3xico. Cunha masa de 2061 kg, foi lanzado o 25 de xullo de 2013 mediante un Ariane 5. Leva a bordo un sondador de 19 canais, unha c\u00e1mara de seis canais e un radar de apertura sint\u00e9tica. Despois de ser lanzado sufriu unha serie de anomal\u00edas, a\u00ednda que puido finalmente ser recuperado.\nInsat 4A e 4B.\nAmbos sat\u00e9lites estaban adicados \u00e1s comunicaci\u00f3ns unicamente. Ti\u00f1an unha masa duns 3000 kg e foron lanzados o 21 de decembro de 2005 e o 11 de marzo de 2007 respectivamente foguetes Ariane 5. Cada un levaba a bordo doce transpondedores en banda Ku e doce en banda C.\nInsat 4C e 4CR.\nInsat 4C era un sat\u00e9lite puramente de comunicaci\u00f3ns que non chegou a \u00f3rbita debido a un fallo no seu foguete lanzador, un foguete GSLV, o 10 de xullo de 2006. O seu substituto, Insat 4CR, tivo problemas para chegar \u00e1 s\u00faa \u00f3rbita operativa debido tam\u00e9n a un problema co seu lanzador GSLV, o 2 de setembro de 2007, acort\u00e1ndose a s\u00faa vida \u00fatil.\nInsat 4E (GSat 6).\nInsat 4E, co\u00f1ecido tam\u00e9n como GSat 6, \u00e9 un sat\u00e9lite de comunicaci\u00f3ns dese\u00f1ado para ofrecer servizos m\u00f3biles. Ten unha masa de 2117 kg e leva a bordo dez transpondedores. Foi lanzado o 27 de agosto de 2015 mediante un foguete GSLV.\nInsat 4F (GSat 7, Rukmini).\nInsat 4F, co\u00f1ecido tam\u00e9n como GSat 7 e Rukmini, \u00e9 un sat\u00e9lite de comunicaci\u00f3ns con transpondedores en banda S, banda C, banda Ku e UHF para ser usado pola Forza Naval da India. Foi lanzado o 29 de agosto de 2013 mediante un foguete Ariane 5.\nInsat 4G (GSat 8).\nInsat 4G, ou GSat 8, \u00e9 un sat\u00e9lite de comunicaci\u00f3ns con 18 transpondedores en banda Ku a bordo. Ten unha masa de 3150 kg e foi lanzado o 20 de maio de 2011 mediante un foguete Ariane 5.\nGSat 12 e 12R.\nGSat 12 e 12R son sat\u00e9lites de comunicaci\u00f3ns, o primeiro lanzado como substituto de Insat 3B con 12 transpondedores en banda C a bordo. Ambos usan o bus I-1K e te\u00f1en unha masa duns 1400 kg. O primeiro foi lanzado o 15 de xullo de 2011 e o segundo o 17 de decembro de 2020, ambos a bordo de foguetes PSLV XL."}
{"id": "498648", "revid": "72012", "url": "https://gl.wikipedia.org/wiki?curid=498648", "title": "Insat", "text": ""}
{"id": "498649", "revid": "72012", "url": "https://gl.wikipedia.org/wiki?curid=498649", "title": "Insat 1A", "text": ""}
{"id": "498650", "revid": "72012", "url": "https://gl.wikipedia.org/wiki?curid=498650", "title": "Insat 1D", "text": ""}
{"id": "498651", "revid": "72012", "url": "https://gl.wikipedia.org/wiki?curid=498651", "title": "Insat 1C", "text": ""}
{"id": "498652", "revid": "72012", "url": "https://gl.wikipedia.org/wiki?curid=498652", "title": "Insat 2A", "text": ""}
{"id": "498653", "revid": "72012", "url": "https://gl.wikipedia.org/wiki?curid=498653", "title": "Insat 2B", "text": ""}
{"id": "498654", "revid": "72012", "url": "https://gl.wikipedia.org/wiki?curid=498654", "title": "Insat 2C", "text": ""}
{"id": "498655", "revid": "72012", "url": "https://gl.wikipedia.org/wiki?curid=498655", "title": "Insat 2D", "text": ""}
{"id": "498656", "revid": "72012", "url": "https://gl.wikipedia.org/wiki?curid=498656", "title": "Insat 2E", "text": ""}
{"id": "498657", "revid": "72012", "url": "https://gl.wikipedia.org/wiki?curid=498657", "title": "Insat 3C", "text": ""}
{"id": "498658", "revid": "72012", "url": "https://gl.wikipedia.org/wiki?curid=498658", "title": "Insat 3B", "text": ""}
{"id": "498659", "revid": "72012", "url": "https://gl.wikipedia.org/wiki?curid=498659", "title": "Insat 3A", "text": ""}
{"id": "498660", "revid": "72012", "url": "https://gl.wikipedia.org/wiki?curid=498660", "title": "Insat 3E", "text": ""}
{"id": "498661", "revid": "72012", "url": "https://gl.wikipedia.org/wiki?curid=498661", "title": "Insat 4A", "text": ""}
{"id": "498662", "revid": "72012", "url": "https://gl.wikipedia.org/wiki?curid=498662", "title": "Insat 4B", "text": ""}
{"id": "498663", "revid": "72012", "url": "https://gl.wikipedia.org/wiki?curid=498663", "title": "Insat 3D", "text": ""}
{"id": "498664", "revid": "27155", "url": "https://gl.wikipedia.org/wiki?curid=498664", "title": "Hipersensibilidade", "text": "A hipersensibilidade ref\u00edrese clasicamente a unha reacci\u00f3n inmunitaria esaxerada contra ant\u00edxenos alleos que produce un cadro patol\u00f3xico causando trastornos, incomodidade e \u00e1s veces a morte s\u00fabita. Ten moitos puntos en com\u00fan coa autoinmunidade, onde os ant\u00edxenos son propios. As reacci\u00f3ns de hipersensibilidade requiren que o individuo fose previamente sensibilizado, \u00e9 dicir, que fose exposto polo menos unha vez aos ant\u00edxenos en cuesti\u00f3n. A clasificaci\u00f3n das hipersensibilidades en catro grupos distintos foi proposta por P. H. G. Gell e Robin Coombs en 1963 e segue sendo a m\u00e1is usada. Na d\u00e9cada de 1930 Coombs sistematizou estas reacci\u00f3ns de acordo co tempo que demoraba a aparici\u00f3n dos s\u00edntomas e a dose necesaria. Esta clasificaci\u00f3n non soamente se baseaba na cin\u00e9tica das reacci\u00f3ns, sen\u00f3n tam\u00e9n nos mecanismos implicados e foi fundamental para orientar a terapia e co\u00f1ecer os mecanismos.\nTipo 1 - inmediata (ou at\u00f3pica, ou anafil\u00e1ctica).\nA hipersensibilidade de tipo 1 \u00e9 unha reacci\u00f3n al\u00e9rxica provocada por reexposici\u00f3n a un tipo espec\u00edfico de ant\u00edxeno referido como al\u00e9rxeno. A exposici\u00f3n pode deberse a inxesti\u00f3n, inxecci\u00f3n ou por contacto directo. A diferenza entre unha resposta inmunitaria normal e unha hipersensibilidade de tipo 1 \u00e9 que as c\u00e9lulas plasm\u00e1ticas segregan IgE dunha forma descontrolada, superando amplamente as 100 U/I establecidas como a contaxe est\u00e1ndar deste tipo de Ig. Esta clase de anticorpos \u00fanense aos receptores para a porci\u00f3n constante (Fc) do anticorpo sobre a superficie dos mastocitos dos tecidos e bas\u00f3filos circulantes. Ao cubr\u00edrense estas c\u00e9lulas con IgE no momento da aparici\u00f3n inicial do al\u00e9rxeno quedan \"sensibilizadas\". Posteriores exposici\u00f3ns ao mesmo al\u00e9rxeno fan que as IgE establezan enaces cruzados na superficie celular de c\u00e9lulas sensibilizadas, o que ten como resultado unha desgranulaci\u00f3n e secreci\u00f3n de mediadores bioloxicamente activos almacenados na c\u00e9lula, tales como a histamina, leucotrienos e prostaglandinas. Os principais efectos destes produtos son a vasodilataci\u00f3n e a contracci\u00f3n do m\u00fasculo liso.\nEste tipo de reacci\u00f3n pode ser localizada ou sist\u00e9mica. Os s\u00edntomas var\u00edan desde unha irritaci\u00f3n leve \u00e1 morte s\u00fabita por anafilaxe. O tratamento xeralmente \u00e9 a administraci\u00f3n de epinefrina, antihistam\u00ednicos e corticosteroides.\nTipo 2 - dependente de anticorpos.\nNa hipersensibilidade de tipo 2, os anticorpos producidos polo sistema inmunitario \u00fanense a ant\u00edxenos na superficie mesma das c\u00e9lulas do paciente. Os ant\u00edxenos as\u00ed reco\u00f1ecidos poden ser de natureza intr\u00ednseca (son parte innata da c\u00e9lula do paciente) ou extr\u00ednseca (absorbidos pola c\u00e9lula durante a exposici\u00f3n a un ant\u00edxeno estra\u00f1o, maiormente por causa dunha infecci\u00f3n por alg\u00fan pat\u00f3xeno). Estas c\u00e9lulas son reco\u00f1ecidas por macr\u00f3fagos ou c\u00e9lulas dendr\u00edticas que act\u00faan como c\u00e9lula presentadora de ant\u00edxenos, o que causa que os linfocitos B respondan producindo anticorpos en contra de dito ant\u00edxeno. Un exemplo \u00e9 a reacci\u00f3n \u00e1 penicilina, na que este antibi\u00f3tico se un aos eritrocitos causando que o reco\u00f1ezan como algo alleo ao corpo. Isto far\u00e1 proliferar os linfocitos B xunto coa secreci\u00f3n de anticorpos en contra do medicamento. Os anticorpos de tipo IgG e IgM \u00fanense a estes ant\u00edxenos formando complexos que activan a v\u00eda cl\u00e1sica do complemento iniciando unha secuencia que remata coa eliminaci\u00f3n das c\u00e9lulas que presentan os ant\u00edxenos estra\u00f1os, causando lise e morte celular. Ese \u00e9 o proceso regular de eliminaci\u00f3n de pat\u00f3xenos, volv\u00e9ndose perigoso para o hospedador se o proceso se activa en contra das s\u00faas propias c\u00e9lulas. A reacci\u00f3n pode tardar horas ou d\u00edas en completarse.\nOutro tipo de hipersensibilidade de tipo 2 \u00e9 a chamada citotoxicidade celular dependente de anticorpos (CMCDA ou CCDA). Neste caso, as c\u00e9lulas que exhiben os ant\u00edxenos estra\u00f1os son marcadas con anticorpos (IgG ou IgM), os cales son logo reco\u00f1ecidos por c\u00e9lulas asasinas naturais e macr\u00f3fagos (reco\u00f1ecidos por IgG unidas \u00e1 superficie dos receptores, CD16 e Fc\u03b3RIII), os cales terminan matando a c\u00e9lula as\u00ed marcada.\nTipo 3 - complexos inmunes.\nNa hipersensibilidade de tipo 3, f\u00f3rmanse no sangue complexos inmunes solubles, \u00e9 dicir, agregados de anticorpos IgG e IgM, que son depositados en varios tecidos (tipicamente a pel, os vasos sangu\u00edneos, ril e as articulaci\u00f3ns) onde desencadean unha resposta inmunitaria baseada na v\u00eda cl\u00e1sica da activaci\u00f3n do sistema de complemento sangu\u00edneo e causan vasculite, glomerulonefrite e artrite. Hai d\u00faas etapas relacionadas co desenvolvemento de complexos inmunes; primeiro o complexo f\u00f3rmase cando os anticorpos IgG e IgM se unen ao ant\u00edxeno, logo do cal os complexos se fan de maior tama\u00f1o que o que pode ser eliminado do corpo. Na primeira etapa desta formaci\u00f3n non \u00e9 posible eliminar do organismo estes complexos ant\u00edxeno-anticorpo, polo que son espallados e depositados nos tecidos mencionados. A reacci\u00f3n pode tardar desde varias horas ata d\u00edas para desenvolverse.\nTipo 4 - mediada por c\u00e9lulas (hipersensibilidade retardada ou tard\u00eda).\nA hipersensibilidade de tipo 4 \u00e9 frecuentemente chamada tard\u00eda, porque a reacci\u00f3n tarda 2 ou 3 d\u00edas en instaurarse. A diferenza dos outros tipos, non \u00e9 mediada por anticorpos, sen\u00f3n por c\u00e9lulas inmunitarias.\nOs linfocitos T CD8+ e linfocito T CD4+CD4+ colaboradores reco\u00f1ecen os ant\u00edxenos que forman un complexo cos receptores da superficie celular do complexo maior de histocompatibilidade tipos I e II. As c\u00e9lulas presentadoras de ant\u00edxenos neste caso son os macr\u00f3fagos que segregan IL-12, a cal estimula a proliferaci\u00f3n de m\u00e1is linfocitos T. O CD4+ segregan tam\u00e9n IL-2 e interfer\u00f3n gamma, estimulando a\u00ednda m\u00e1is a liberaci\u00f3n de citocinas, e mediando dese xeito a resposta inmunitaria. As c\u00e9lulas CD8+ destr\u00faen as c\u00e9lulas diana ao entraren en contacto con elas, mentres que os macr\u00f3fagos activados producen encimas hidrol\u00edticos e, perante certos pat\u00f3xenos intracelulares, transf\u00f3rmanse en c\u00e9lulas xigantes multinucleadas."}
{"id": "498670", "revid": "5863", "url": "https://gl.wikipedia.org/wiki?curid=498670", "title": "Almeida Faria", "text": "Benigno Jos\u00e9 Mira de Almeida Far\u00eda, m\u00e1is co\u00f1ecido como Almeida Far\u00eda, nado en Montemor-o-Novo o 6 de maio de 1943, \u00e9 un escritor portugu\u00e9s. \nTraxectoria.\nEstudou nas Facultades de Dereito (interrompida pola s\u00faa presenza nas revoltas de estudantes) e de Letras da Universidade de Lisboa, sendo licenciado en Filosof\u00eda.\nViviu como escritor residente (1968-1969) nos Estados Unidos (\"International Writing Program\", Iowa City) e en Berl\u00edn, onde formou parte do \"Berliner K\u00fcnstlerprogramm\" no cal participaron, entre outros, Witold Gombrowicz, Michel Butor, Michel Foucault, Peter Handke e Mario Vargas Llosa.\nTen colaborado en diversas publicaci\u00f3ns colectivas, especialmente en revistas alem\u00e1s, brasileiras, francesas, holandesas, italianas, suecas e norteamericanas. O seu nome enc\u00f3ntrase na lista de colaboradores da publicaci\u00f3n acad\u00e9mica \"Quadrante\" (1958-1962) publicada pola Asociaci\u00f3n Acad\u00e9mica da Facultade de Dereito de Lisboa. As s\u00faas novelas foron obxecto de varias teses universitarias na Italia, Holanda, Brasil, Francia e Portugal.\nFoi profesor de Est\u00e9tica, Teor\u00eda da Arte, Psicolox\u00eda da Arte e Teor\u00eda da Literatura na Universidade Nova de Lisboa.\nFoi o primeiro presidente do PEN Clube Portugu\u00e9s.\nDe acordo con \u00c1lvaro Cardoso Gomes, na obra de Almeida Faria poden ser distinguidas algunhas fases: a primeira \u00e9 a da novela de estrea, \"Rumor Branco\"; a segunda \u00e9 a da \"Tetralogia Lusitana\" e a terceira \u00e9 a de \"O conquistador\". A s\u00faa produci\u00f3n est\u00e1 marcada por narrativas con forte carga simb\u00f3lica e aleg\u00f3rica. Son visibles a influencia do \"noveau roman\" en \"Rumor Branco\" e o car\u00e1cter fragmentario e polif\u00f3nico que est\u00e1 desenvolvido na \"Tetralogia Lusitana\", serie novelesca significativa sobre Portugal, que vai de antes da Revolu\u00e7\u00e3o dos Cravos de 1974 at\u00e9 ao 25 de novembro de 1975. \"O conquistador\" \u00e9 unha novela constru\u00edda sobre a idea do mito sebastianista, nunha revisi\u00f3n donjuanesca da figura de Dom Sebasti\u00e3o.\nObra.\nTeatro.\nContos"}
{"id": "498671", "revid": "6115620", "url": "https://gl.wikipedia.org/wiki?curid=498671", "title": "Family Folks", "text": "Family Folks \u00e9 unha banda galega de cosmic folk e country rock fundada en Vigo en 2014. Os seus compo\u00f1entes actuais son Ruben Xuarez (voz, guitarra el\u00e9ctrica, guitarra ac\u00fastica, banjo, mandolina); Bosco Hill (voz, guitarra 12, banjo, ukelele, mandolina, dobro, viol\u00edn); Jorge Lorre (Jorge L\u00f3pez Gonz\u00e1lez: voz e baixo); Rufus \"El Guarro\" (Mart\u00edn L\u00f3pez Gonz\u00e1lez: voz, bater\u00eda, percusi\u00f3n) e Xabier Vieitez (teclados). As s\u00faas canci\u00f3ns est\u00e1n escritas maioritariamente en ingl\u00e9s.\nCompo\u00f1entes.\nRuben Xuarez e Bosco Hill conforman o n\u00facleo compositivo de Family Folks. Son os membros fundadores a partir dos que nace a banda completa, unha vez sumados ao proxecto os irm\u00e1ns Jorge Lorre e Rufus \"El Guarro\" xunto co teclista Xabier Vieitez (Vigo).\nNalgunhas gravaci\u00f3ns e concertos colaboran tam\u00e9n coa banda outros m\u00fasicos e int\u00e9rpretes como Mauro Comesa\u00f1a (bater\u00eda de The Soul Jacket), Javier Reboreda, Santi Mouri\u00f1o (La Marabunta), Andr\u00e9s Cunha, Marcos Santom\u00e9, Manuel Pedrosa, Antonio Tato, Shei Sunshine, Yago V. Pateiro, Marcos Frost, \u00d3scar Liboreiro (enc\u00e1rgase da produci\u00f3n), Bethania Garrido, Fernando Llera, Paulo Pascual, Javi Casmans e B. M. Turner.\nHistoria.\nA orixe de Family Folks \u00e9 unha historia de encontros e filosof\u00eda com\u00fan. Todos os seus compo\u00f1entes formaban parte previamente de distintos proxectos musicais; de feito alg\u00fans deles mant\u00e9\u00f1enos de forma paralela.\nRuben Xuarez iniciou a s\u00faa carreira musical na banda Foggy Mental Breakdown (1991), a cuxa primeira formaci\u00f3n pertenc\u00edan tam\u00e9n \u00d3scar Liboreiro, Diego de Luis, Eladio Santos (actualmente en Eladio y los seres queridos), \u00d3scar Avenda\u00f1o (actualmente baixista de Siniestro Total) e Xabier Vieitez (Transilvanians, The Soul Jacket). Esta banda f\u00f3rmase en Vigo no ver\u00e1n de 1991 e inspiran o seu nome dun tema de Steppenwolf. O primeiro en abandonar a formaci\u00f3n foi Xavier Vieitez, que \u00e9 na actualidade o teclista de Family Folks. Foggy Mental Breakdown edita o seu \u00fanico \u00e1lbum oficial, \"Bizarre Bizarre\", en 1997 co selo madrile\u00f1o Animal Records. Tras trece anos de traxectoria chegou a s\u00faa disoluci\u00f3n en 2004, a\u00ednda que posteriormente tiveron unha serie de concertos de reencontro. Un dos proxectos musicais cos que conviv\u00eda Foggy Mental Breakdown foi Los Tres Sudamaricones (1996), banda formada por Tony Lomba (Germ\u00e1n Fandi\u00f1o), Eladio Santos, Rub\u00e9n da Sousa Jr. (Rub\u00e9n Su\u00e1rez Sousa) e Javier Lado. Denominouse \"wachu-wachu\" ao seu estilo, baseado na improvisaci\u00f3n l\u00edrica e na mestura ling\u00fc\u00edstica. Publicaron un \u00fanico traballo, \"El Gran Salto a la Fama de LosTres Sudamaricones\" (CD, Toxic, 1997). Outro deses proxectos musicais paralelos foi Los High Sierras (2001), banda viguesa da que formaban parte Ruben Xuarez (naquel momento Rub\u00e9n Su\u00e1rez Sousa), os irm\u00e1ns Bruno e Jacobo Jim\u00e9nez e o bater\u00eda Andr\u00e9s Cunha. En 2003 e 2006 publicaron os seus dous principais traballos, \"Los High Serras\" ( LP/CD, City Lights, 2003) e \"Fortune &amp; Venture\" (LP/CD, City Lights , 2006). Antes de fundar Family Folks, Ruben Xuarez formou parte tam\u00e9n do grupo Mec Mecs, xunto con Javier Molina e \u00d3scar Rodr\u00edguez. Con esta formaci\u00f3n non publicou ning\u00fan traballo. A relaci\u00f3n com\u00fan de Javier Molina con Bosco Hill e Ruben Xuarez propiciou o inicio ac\u00fastico de Family Folks. Ruben Xuarez compaxina a s\u00faa carreira musical co seu traballo como dese\u00f1ador gr\u00e1fico. \nBosco Hill (\u00e1lter ego musical de Bosco Gil de G\u00e1rate) \u00e9 un m\u00fasico nado en Madrid que se inicia na escena musical galega da man da formaci\u00f3n de blues rock The Last But One (2009), que integraba xunto cos m\u00fasicos Marcos Frost, Javier Reboreda (\"Rebo\") e Marcelo Guti\u00e9rrez (\"Tate\"). Con anterioridade a esta formaci\u00f3n, Javier Reboreda xa fora bater\u00eda do grupo vigu\u00e9s Glassonion (2003). The Last But One dil\u00faese en 2014, momento no que Bosco Hill inicia un proxecto de directo xunto con \"Rebo\", denominado \"Hill &amp; The Rebolution!\". Tras alg\u00fans concertos, o encontro con Ruben Xuarez en 2014 motiva a fundaci\u00f3n de Family Folks a finais dese ano. Bosco Hill e Ruben Xuarez conforman o n\u00facleo compositivo de Family Folks. Na actualidade, Bosco Hill mant\u00e9n unha colaboraci\u00f3n co m\u00fasico vigu\u00e9s Antonio Tato e, ademais, imparte cursos de m\u00fasica, poes\u00eda e ideolox\u00eda na Universidade de Vigo.\nOs irm\u00e1ns Jorge e Mart\u00edn (baixo os seus alias Jorge Lorre e Rufus \"El Guarro\") son dous prol\u00edficos m\u00fasicos da escena galega que, ademais da s\u00faa participaci\u00f3n en Family Folks est\u00e1n en activo con bandas como Los Wavy Gravies (2014), Dead Wood e The Bo Derek's (xunto con \u00d3scar Avenda\u00f1o). Un\u00edronse a Family Folks en 2015. \nXabier Vieitez \u00e9 un teclista que desde o inicio da s\u00faa traxectoria comparte proxectos con Ruben Xuarez. Ademais da s\u00faa participaci\u00f3n en Foggy Mental Breakdown, este m\u00fasico formou parte de bandas como Los Arenas (surf instrumental), The Merry Melodies (garaxe, psicodelia, rhythm and blues), Sk\u00e1rnio ou a banda de versi\u00f3ns The Rabbit Stones. Na actualidade, compaxina a s\u00faa actividade de profesor de piano co seu traballo en Family Folks, as\u00ed como noutras formaci\u00f3ns, como Transilvanians, \u00d3scar Avenda\u00f1o y Los Profesionales ou The Soul Jacket. Foi o \u00faltimo membro en incorporarse a Family Folks."}
{"id": "498672", "revid": "89787", "url": "https://gl.wikipedia.org/wiki?curid=498672", "title": "Moeketsi Majoro", "text": "Moeketsi Majoro, nado o 3 de novembro de 1961, \u00e9 un economista e pol\u00edtico sotho, actual primeiro ministro de Lesoto dende maio de 2020. \nMembro do partido Convenci\u00f3n de Todos os Basotos (ABC), anteriormente foi senador e ministro de Planificaci\u00f3n do Desenvolvemento de 2013 a 2015 e logo ministro de Facenda no goberno de Tom Thabane entre 2017 e 2020. Representou a circunscrici\u00f3n n\u00famero 33 de Thetsane na Asemblea Nacional desde a s\u00faa elecci\u00f3n en 2017. \nTraxectoria.\nNaceu o 3 de novembro de 1961 en Tsikoane, no distrito de Leribe, daquela parte da colonia inglesa de Basutolandia. Licenciouse en Econom\u00eda pola Universidade Nacional de Lesoto e obtivo un doutoramento en Econom\u00eda dos Recursos Naturais e un mestrado en Econom\u00eda Agr\u00edcola pola Universidade Estatal de Washington. \nMajoro foi profesor de econom\u00eda na Universidade Nacional de Lesoto entre 1991 e 2000. Ingresou no ministerio de Econom\u00eda como analista fiscal en 2000 e traballou neste cargo antes de ser ascendido a secretario principal en 2004. Foi subdirector executivo e logo director executivo da Constituci\u00f3n do Grupo \u00c1frica 1 do Fondo Monetario Internacional (FMI) entre 2008 e 2012.\nEn xaneiro de 2013, foi nomeado Ministro de Planificaci\u00f3n do Desenvolvemento polo primeiro ministro Tom Thabane. Antes fora nomeado senador. O goberno de Thabane perdeu o poder nas elecci\u00f3ns xerais de 2015. Nas elecci\u00f3ns xerais de 2017, foi elixido deputado pola Circunscrici\u00f3n n\u00ba 33 de Thetsane. Thabane volveu ao cargo de primeiro ministro e nomeouno ministro de Facenda.\nEn 2020 Thabane viuse obrigado a dimitir ao perder o apoio dos seus socios de coalici\u00f3n, debido \u00e1 s\u00faa suposta implicaci\u00f3n no asasinato da s\u00faa exmuller. O 22 de marzo de 2020, Majoro foi elixido polo grupo da Convenci\u00f3n de todos os Basotos na Asemblea Nacional como o sucesor de Thabane con 26 de 46 votos. Ademais da maior\u00eda do ABC e do Congreso Democr\u00e1tico, outros partidos compromet\u00e9ronse a apoiar un goberno con Majoro como l\u00edder. O 12 de maio, Majoro foi anunciado como o seguinte primeiro ministro. Thabane anunciou a s\u00faa dimisi\u00f3n o 18 de maio. Majoro xurou o cargo como novo primeiro ministro o 20 de maio.\nVida persoal.\nMajoro est\u00e1 casado e ten dous fillos."}
{"id": "498673", "revid": "6389160", "url": "https://gl.wikipedia.org/wiki?curid=498673", "title": "Bosco Hill", "text": "Bosco Gil de G\u00e1rate, nado en Madrid o 23 de maio de 1980, \u00e9 un m\u00fasico espa\u00f1ol de folk rock, m\u00e1is co\u00f1ecido co nome de Bosco Hill. Desenvolve a s\u00faa carreira art\u00edstica como compositor e multinstrumentista na banda de cosmic folk rock galega Family Folks. \nTraxectoria.\nBosco Hill in\u00edciase na escena musical galega da man da formaci\u00f3n de blues rock The Last But One (2009), xunto cos m\u00fasicos Marcos Frost, Javier Reboreda (\"Rebo\") e Marcelo Guti\u00e9rrez (\"Tate\"). \nA banda The Last But One queda inactiva en 2014, momento no que Bosco Hill inicia un proxecto de directo xunto con \"Rebo\", que se deu a co\u00f1ecer como \"Hill &amp; The Rebolution!\". A finais de 2014 funda Family Folks xunto con Ruben Xuarez (\u00e1lter ego do m\u00fasico vigu\u00e9s Rub\u00e9n Su\u00e1rez Sousa). Bosco Hill e Ruben Xuarez constit\u00faen o n\u00facleo compositivo de Family Folks. \nBosco Hill mant\u00e9n unha colaboraci\u00f3n co m\u00fasico vigu\u00e9s Antonio Tato e, ademais, imparte cursos de m\u00fasica, poes\u00eda e ideolox\u00eda na Universidade de Vigo.\nEn abril de 2020, publicou como parte dos proxectos de Family Folks unha colaboraci\u00f3n co cantautor e bluesman brit\u00e1nico Tim Holehouse, o tema \"Good Morning Mr. Vampire\" gravado en The Dub Yard por Javi Vicalo."}
{"id": "498674", "revid": "29398", "url": "https://gl.wikipedia.org/wiki?curid=498674", "title": "Jos\u00e9 Magri\u00f1\u00e1", "text": "Jos\u00e9 Antonio Magri\u00f1\u00e1 Rodeiro, nado en Cuba o 14 de decembro de 1917 e finado o 2 de agosto de 1988, foi un futbolista cubano, que xogaba de dianteiro. \nTraxectoria.\nClubs.\nDesenvolveu a s\u00faa carreira futbol\u00edstica no Deportivo Centro Gallego e m\u00e1is tarde no Real Iberia. \nInternacional.\nFoi internacional coa selecci\u00f3n cubana e participou no Mundial de 1938 en Francia. Al\u00ed Cuba empatou 3-3 contra a selecci\u00f3n de Roman\u00eda no primeiro partido, cun gol ol\u00edmpico de Magri\u00f1\u00e1 no minuto 69. Uns d\u00edas despois celebrouse un partido de desempate, onde os cubanos ga\u00f1aron por 2 a 1. Nos cuartos de final caeron derrotados fronte \u00e1 selecci\u00f3n sueca por 8-0. "}
{"id": "498676", "revid": "23204", "url": "https://gl.wikipedia.org/wiki?curid=498676", "title": "Sun Zhongshan", "text": "Sun Zhongshan (en ) \u00e9 un filme chin\u00e9s de 1986 dirixido por Ding Yinnan. O filme foi escollido como candidato da China para o \u00d3scar \u00f3 mellor filme en lingua non inglesa na 59\u00aa edici\u00f3n dos premios, mais finalmente non foi nomeado."}
{"id": "498677", "revid": "51526", "url": "https://gl.wikipedia.org/wiki?curid=498677", "title": "Vaixela", "text": "A vaixela \u00e9 o conxunto de utensilios que se empregan para o servizo da mesa, \u00e9 dicir, trasladar, servir e permitir inxerir a comida.\nCompo\u00f1entes.\nOs compo\u00f1entes da vaixela son os pratos, os vasos e as fontes, realizados habitualmente en materiais cer\u00e1micos coma a louza ou a porcelana, tam\u00e9n en vidro e, m\u00e1is raramente, en metal, pl\u00e1stico ou madeira. \u00c1s veces tam\u00e9n os cubertos, realizados case sempre en metal (aceiro inoxid\u00e1bel), son considerados parte da vaixela, mais en realidade pertencen ao xogo de cubertos.\nPratos.\nA vaixela cont\u00e9n no seu formato m\u00e1is simple os seguintes pratos:\nComplementos.\nA eles eng\u00e1dense numerosos elementos complementarios segundo o tama\u00f1o da vaixela:\nCores.\nAs vaixelas p\u00f3dense adquirir en diversas cores e formatos, se ben as cores branca e beige consid\u00e9ranse sobrias e elegantes. Por outra parte, est\u00e1n moi estendidos os pratos brancos con cenefas decorativas exteriores."}
{"id": "498678", "revid": "88215", "url": "https://gl.wikipedia.org/wiki?curid=498678", "title": "Jos\u00e9 Antonio Magri\u00f1\u00e1", "text": ""}
{"id": "498679", "revid": "88215", "url": "https://gl.wikipedia.org/wiki?curid=498679", "title": "Jos\u00e9 Antonio Magri\u00f1\u00e1 Rodeiro", "text": ""}
{"id": "498680", "revid": "27155", "url": "https://gl.wikipedia.org/wiki?curid=498680", "title": "Asma (enfermidade)", "text": ""}
{"id": "498682", "revid": "23204", "url": "https://gl.wikipedia.org/wiki?curid=498682", "title": "Ren sheng", "text": "Ren sheng (en ) \u00e9 un filme chin\u00e9s de 1984 dirixido por Wu Tianming. O filme foi escollido como candidato da China para o \u00d3scar \u00f3 mellor filme en lingua non inglesa na 57\u00aa edici\u00f3n dos premios, mais finalmente non foi nomeado."}
{"id": "498683", "revid": "22570", "url": "https://gl.wikipedia.org/wiki?curid=498683", "title": "L\u00edquido lavalouza", "text": "O l\u00edquido lavalouza \u00e9 un tipo de produto de limpeza utilizado para lavar a louza, os pratos, os cubertos, etc. Tr\u00e1tase dun deterxente que est\u00e1 dotado de propiedades tensioactivas capaces de separar as impurezas.\nOs produtos lavalouza son sobre todo eficaces coas manchas de graxa ou de prote\u00ednas. Sono menos coas manchas debidas aos azucres."}
{"id": "498686", "revid": "98629", "url": "https://gl.wikipedia.org/wiki?curid=498686", "title": "Ch\u00e9ng n\u00e1n Ji\u00f9sh\u00ec", "text": "Ch\u00e9ng n\u00e1n Ji\u00f9sh\u00ec (en ) \u00e9 un filme chin\u00e9s de 1983 dirixido por Wu Yigong. Bas\u00e9ase na novela hom\u00f3nima escrita por Lin Haiyin, publicada orixinalmente en 1960. Foi escollido como candidato da China para o \u00d3scar \u00f3 mellor filme en lingua non inglesa na 56\u00aa edici\u00f3n dos premios, mais finalmente non foi nomeado."}
{"id": "498688", "revid": "88215", "url": "https://gl.wikipedia.org/wiki?curid=498688", "title": "Recreativo Granada", "text": ""}
{"id": "498689", "revid": "23204", "url": "https://gl.wikipedia.org/wiki?curid=498689", "title": "Macadam Tribu", "text": "Macadam Tribu \u00e9 un filme congol\u00e9s de 1996 producido por Jos\u00e9 Zeka Laplaine. O filme foi escollido como candidato da Rep\u00fablica Democr\u00e1tica do Congo para o \u00d3scar \u00f3 mellor filme en lingua non inglesa na 70\u00aa edici\u00f3n dos premios, mais finalmente non foi nomeado."}
{"id": "498691", "revid": "89787", "url": "https://gl.wikipedia.org/wiki?curid=498691", "title": "\u00d3scar Lopes", "text": "\u00d3scar Luso de Freitas Lopes, nado en Matosinhos, Le\u00e7a da Palmeira, o 2 de outubro de 1917 e finado no mesmo lugar o 22 de marzo de 2013, foi un profesor portugu\u00e9s que desenvolveu a s\u00faa actividade docente e de investigaci\u00f3n nas \u00e1reas da literatura e da ling\u00fc\u00edstica\nTraxectoria.\n\u00d3scar Lopes era fillo do folclorista Armando Lopes e da violoncelista Irene Freitas.\nA s\u00faa irm\u00e1 Maria M\u00e9cia de Freitas Lopes (Le\u00e7a) foi esposa de Jorge de Sena e organizadora do espolio literario deste.\nA formaci\u00f3n.\n\u00d3scar Lopes, licenciouse en Filolox\u00eda Cl\u00e1sica, na Facultade de Letras da Universidade de Lisboa, e en Ciencias Hist\u00f3rico-Filos\u00f3ficas, na Facultade de Letras da Universidade de Co\u00edmbra.\nApreciador da m\u00fasica, cursou igualmente o Conservat\u00f3rio de M\u00fasica do Porto.\nA actividade docente.\nFoi profesor efectivo do Liceu Nacional de Vila Real e dos liceus Alexandre Herculano e Rodrigues de Freitas, do Porto, entre 1941 e 1974; neste \u00faltimo orientou o grupo de estudantes que formaba o corpo redactor do xornal acad\u00e9mico \"O Mensageiro\" , iniciado en 1952.\nEn 1975 ingresou, como profesor catedr\u00e1tico, na Facultade de Letras da Universidade do Porto, onde se xubilou.\nNa Universidade do Porto desempe\u00f1ou, entre outros cargos, o de vice-reitor da Universidade (1974-1975) e o de director da Facultade de Letras (1974-1977).\nA intervenci\u00f3n c\u00edvica.\n\u00d3scar Lopes pertenceu ao Movemento de Unidade Nacional Antifascista (MUNAF), ao Movemento de Unidade Democr\u00e1tica (MUD), ao Movemento Nacional Democr\u00e1tico (MND), \u00e1 Comisi\u00f3n Democr\u00e1tica Electoral (CDE) e \u00e1 Comisi\u00f3n Nacional de Socorro aos Presos Pol\u00edticos.\nMilitante do Partido Comunista Portugu\u00e9s desde 1945, \u00d3scar Lopes formou parte do seu Comit\u00e9 Central entre 1976 e 1996.\nDebido \u00e1 s\u00faa actividade como opositor pol\u00edtico ao r\u00e9xime do Estado Novo foi detido pola polic\u00eda pol\u00edtica en 1955 no proceso dos Partidarios da Paz e, en diversas situaci\u00f3ns, impedido de sa\u00edr do pa\u00eds para participar en reuni\u00f3ns cient\u00edficas no estranxeiro.\nFoi demandante \u00e1 Asemblea Nacional nas listas da oposici\u00f3n ao r\u00e9xime do Estado Novo en 1973.\nMembro activo da Sociedade Portuguesa de Escritores, cerrada polo Estado Novo, \u00d3scar Lopes formou parte da comisi\u00f3n promotora da constituci\u00f3n da Asociaci\u00f3n Portuguesa de Escritores, de que foi presidente.\nFoi un dos creadores da Universidade Popular do Porto, en 1979.\nO cr\u00edtico literario e historiador da literatura.\nCr\u00edtico literari\"o\", \u00d3scar Lopes publicou unha vasta colaboraci\u00f3n en diversos xornais e revistas, onde se destacan a \"Seara Nova\", a \"V\u00e9rtice\", o \"Mundo Literario\" (1946-1948), a \"Col\u00f3quio/Letras\" e o suplemento literario do \"Com\u00e9rcio do Porto\".\nA \"Historia da Literatura Portuguesa\", escrita en colaboraci\u00f3n con Ant\u00f3nio Jos\u00e9 Saraiva, e publicada por primeira vez en 1955, \u00e9 hai moitos anos unha referencia para o ensino desta disciplina.\nO ling\u00fcista.\nA s\u00faa \"Gram\u00e1tica Simb\u00f3lica do Portugu\u00e9s\", editada en 1971 e reeditada en 1972, abriu os cami\u00f1os da moderna ling\u00fc\u00edstica portuguesa.\nEn 1976, xa profesor da Facultade de Letras da Universidade do Porto, deu o impulso fundador ao Centro de Ling\u00fc\u00edstica da Universidade do Porto. Nesta facultade lecionou exclusivamente disciplinas da \u00e1rea da ling\u00fc\u00edstica, tendo a primeira sido a de Ling\u00fc\u00edstica Matem\u00e1tica Computacional.\nAlgunhas obras.\n\u00d3scar Lopes foi autor de decenas de obras no dominio da literatura e da ling\u00fc\u00edstica\nCondecoraci\u00f3ns, premios e outras homenaxes.\nCondecoraci\u00f3ns.\nPolos seus traballos de ensaio e cr\u00edtica recibiu os premios:"}
{"id": "498692", "revid": "98629", "url": "https://gl.wikipedia.org/wiki?curid=498692", "title": "Taeksi Unjeonsa", "text": "Taeksi Unjeonsa (en ) \u00e9 un filme sucoreano de 2017 dirixido por Jang Hoon e escrito por Eom Yu-na. \u00c9 un filme dram\u00e1tico e de acci\u00f3n protagonizado por Song Kang-ho, xunto con Thomas Kretschmann. Bas\u00e9ase nunha historia real e o filme c\u00e9ntrase nun condutor de taxi de Se\u00fal que acaba por involucrarse sen querer no masacre de Gwangju en 1980. Bas\u00e9ase nas interacci\u00f3ns do xornalista alem\u00e1n J\u00fcrgen Hinzpeter co condutor Kim Sa-bok; por\u00e9n, como a identidade e o nome real de Kim eran desco\u00f1ecidos no momento no que se fixo o filme (Hinzpeter s\u00f3 o co\u00f1ec\u00eda como \"Kim Sa-bok\"), a maior\u00eda dos elementos referentes \u00e1 s\u00faa vida persoal e \u00f3 que ocorreu f\u00f3ra de Gwangju son ficticios.\nO filme estreouse o 2 de agosto de 2017 en Corea do Sur. Recibiu moi boas valoraci\u00f3ns por parte da cr\u00edtica que eloxiou a s\u00faa visi\u00f3n \u00fanica dos eventos do masacre de Gwangju, o seu peso emocional as\u00ed como o personaxe principal e a relaci\u00f3n con Hinzpeter. Foi escollido como candidato de Corea do Sur para o \u00d3scar \u00f3 mellor filme en lingua non inglesa na 90\u00aa edici\u00f3n dos premios, mais finalmente non foi nomeado. O filme foi un grande \u00e9xito comercial, sendo o segundo filme de 2017 con maior recadaci\u00f3n en Corea do Sur, e convert\u00e9ndose no d\u00e9cimo primeiro filme con maior recadaci\u00f3n da historia do pa\u00eds."}
{"id": "498696", "revid": "29398", "url": "https://gl.wikipedia.org/wiki?curid=498696", "title": "Manuel Chorens", "text": "Manuel Chorens Garc\u00eda, nado na Coru\u00f1a o 22 de xaneiro de 1916 e finado en data desco\u00f1ecida, foi un futbolista galego, que xogaba en Cuba, onde chegou a ser o capit\u00e1n da selecci\u00f3n cubana. \nGa\u00f1ou seis veces o Campionato Nacional de F\u00fatbol de Cuba defendendo as cores do Deportivo Centro Gallego e foi o capit\u00e1n da hist\u00f3rica selecci\u00f3n cubana que disputou a Copa do Mundo de 1938. \nTraxectoria.\nClubs.\nDeu os seus primeiros pasos futbol\u00edsticos na Coru\u00f1a, onde xogou nos equipos Britis, Ferrol\u00e1n, H\u00e9rcules CF e Deportivo da Coru\u00f1a, neste \u00faltimo s\u00f3 uns poucos partidos. Despois marchou a Cuba, onde pasou a xogar no Deportivo Centro Gallego da Habana, club ao que se incorporou en xu\u00f1o de 1929. Pasou a ser un dos xogadores m\u00e1is destacados do equipo e pouco despois da s\u00faa chegada xa era capit\u00e1n. Co club \"galego\" ga\u00f1ou a liga cubana en 1932 e 1933 e comezou a actuar tam\u00e9n como adestrador. A pesar dos rumores da s\u00faa fichaxe polo Deportivo da Coru\u00f1a, e de recibir ofertas tam\u00e9n do Celta e de equipos mexicanos, finalmente fichou polo Sporting de Xix\u00f3n en 1934. Con todo, volveu poucos meses despois ao DC Gallego, onde se desempe\u00f1ou de novo como defensa e en ocasi\u00f3ns como adestrador e onde volveu ser un dos xogadores m\u00e1is destacados do campionato. Con este equipo ga\u00f1ou catro campionatos nacionais de xeito consecutivo entre 1937 e 1940.\nSelecci\u00f3n nacional.\nXogou na selecci\u00f3n cubana, da que foi capit\u00e1n. Participou como capit\u00e1n de Cuba na Copa Mundial da FIFA de 1938 en Francia, a \u00fanica participaci\u00f3n dun pa\u00eds caribe\u00f1o nun Mundial. Eliminaron a selecci\u00f3n romanesa e caeron en cuartos de final contra Suecia.\nVida persoal.\nCasou en marzo de 1937 con Emilia Garc\u00eda Rouco, na Igrexa de Nosa Se\u00f1ora do Carme da Habana."}
{"id": "498697", "revid": "98629", "url": "https://gl.wikipedia.org/wiki?curid=498697", "title": "Ant\u00f3nio Jos\u00e9 Saraiva", "text": "Ant\u00f3nio Jos\u00e9 Baptista Saraiva, nado en Leir\u00eda o 31 de decembro de 1917 e finado en Lisboa o, 17 de marzo de 1993, foi un Profesor 'Emeritus' e Historiador de literatura portuguesa.\nBiograf\u00eda.\nSegundo dos sete fillos de Jos\u00e9 Leonardo Ven\u00e2ncio Saraiva e de Maria da Ressurrei\u00e7\u00e3o Baptista, a s\u00faa familia trasladouse de Leir\u00eda para Lisboa, ti\u00f1a Ant\u00f3nio Jos\u00e9 Saraiva 15 anos.\nEstudou na Facultade de Letras da Universidade de Lisboa onde se doutorou en Filolox\u00eda Rom\u00e1nica, en 1942, coa tese \"Gil Vicente e o Fim do Teatro Medieval\".\nEn Lisboa co\u00f1eceu a \u00d3scar Lopes, con quen escribir\u00e1, en coautoria, a \"Historia da Literatura Portuguesa\", publicada pola 1.\u00aa vez en 1955.\nOpositor ao salazarismo, foi militante do Partido Comunista Portugu\u00e9s, do que sa\u00edu en ruptura, despois dunha viaxe \u00e1 Uni\u00f3n Sovi\u00e9tica.\nApoiou a candidatura do xeneral Norton de Matos \u00e1 Presidencia da Rep\u00fablica, en 1949. Ese ano foi prendido e impedido de ensinar. Durante os anos seguintes, viviu exclusivamente das s\u00faas publicaci\u00f3ns e da colaboraci\u00f3n en xornais e revisadas, especialmente no semanario \"Mundo Literario\" (1946-1948) e na revista \"Litoral\" (1944-1945).\nExilouse na Francia en 1960, tendo axi\u00f1a ido vivir para os Pa\u00edses Baixos, onde deu clase na Universidade de \u00c1msterdan. Regresado a Portugal, tras o 25 de Abril, tornouse profesor catedr\u00e1tico da Facultade de Ciencias Sociais e Humanas da Universidade Nova de Lisboa e despois da Facultade de Letras da Universidade de Lisboa.\nAnt\u00f3nio Jos\u00e9 Saraiva publicou unha vast\u00edsima e importante obra, considerada unha referencia nos dominios da historia da literatura e da historia da cultura portuguesas, amadurecida xa na edici\u00f3n de obras e no estudo de autores individualizados (Cam\u00f5es, Correia Gar\u00e7\u00e3o, Crist\u00f3v\u00e3o Falc\u00e3o, Almeida Garrett, Alexandre Herculano, Fern\u00e3o Lopes, Fern\u00e3o Mendes Pito, Gil Vicente, E\u00e7a de Queir\u00f3s, Oliveira Martins), xa a trav\u00e9s da publicaci\u00f3n de obras de gran folgo como a \"Hist\u00f3ria da Cultura en Portugal\" ou, con \u00d3scar Lopes, a Historia da Literatura Portuguesa. \n\u00c9 pai do xornalista Jos\u00e9 Ant\u00f3nio Saraiva e irm\u00e1n do divulgador de Historia Jos\u00e9 Hermano Saraiva, do cal sempre foi moi pr\u00f3ximo. Foi tam\u00e9n sobri\u00f1o, polo lado da nai, de Jos\u00e9 Maria Hermano Baptista, militar centenario, (1895 - 2002, viviu at\u00e9 os 107 anos) o \u00faltimo veterano portugu\u00e9s sobrevivente, que combateu na primeira guerra mundial"}
{"id": "498700", "revid": "75883", "url": "https://gl.wikipedia.org/wiki?curid=498700", "title": "F\u00e9lix Biet", "text": "F\u00e9lix Biet, nado o 21 de outubro de 1838 en Langres, Alto Marne, e finado o 9 de setembro de 1901 en Saint-Cyr-au-Mont-d'Or, R\u00f3dano, foi un misioneiro e naturalista franc\u00e9s. \nTraxectoria.\nBiet naceu en 1838. Foi ordenado sacerdote en 1864. Foi enviado pola Sociedade de Misi\u00f3ns Estranxeiras de Par\u00eds a Tatsienlu, no T\u00edbet sichuan\u00e9s (hoxe co\u00f1ecida como en tibetano e en chin\u00e9s), como misioneiro, en barco, v\u00eda O Cairo, Ad\u00e9n, Singapur, Saig\u00f3n e Shanghai. \nFoi consagrado bispo e encargado do vicariato apost\u00f3lico do T\u00edbet, hoxe diocese de Kangding, en 1898.\nF\u00e9lix Biet recolleu bolboretas para Charles Oberth\u00fcr, que lle dedicou tres novas especies (\"Thecla bieti\", \"Pantoporia bieti\" e \"Anthocharis bieti\"). \nOutros autores dedic\u00e1ronlle a Biet numerosas especies: \nAlphonse Milne-Edwards describiu o gato de monta\u00f1a chin\u00e9s (\"Felis bieti\"). O cercopiteco \"Rhinopithecus bieti\", recollido e enviado a Par\u00eds por Jean-Andr\u00e9 Souli\u00e9. \"Garrulax bieti\" unha ave paseriforme da familia dos leiotr\u00edquidos end\u00e9mica da China, foi outro descubrimento, nomeado por \u00c9mile Oustalet en 1897. \nExemplares destas especies est\u00e1n nas colecci\u00f3ns de historia natural do T\u00edbet e a China do Museo Nacional de Historia Natural de Francia de Par\u00eds.\nF\u00e9lix Biet volveu a Francia ao final da s\u00faa vida por motivos de sa\u00fade. Sucedeulle o bispo Pierre-Philippe Giraudeau, coadxutor seu desde 1897."}
{"id": "498704", "revid": "98629", "url": "https://gl.wikipedia.org/wiki?curid=498704", "title": "Electroforese en xel de \u00e1cidos nucleicos", "text": "A electroforese en xel de \u00e1cidos nucleicos \u00e9 unha t\u00e9cnica anal\u00edtica usada para separar fragmentos de ADN ou ARN polo seu tama\u00f1o e reactividade. As mol\u00e9culas de \u00e1cidos nucleicos que deben ser analizadas col\u00f3canse nun medio viscoso, o xel, onde se xera un campo el\u00e9ctrico que induce que os \u00e1cidos nucleicos (que te\u00f1en carga negativa debido aos seus fosfatos) migren cara ao \u00e1nodo (que ten carga positiva porque forma parte dunha c\u00e9lula electrol\u00edtica e non dunha c\u00e9lula galv\u00e1nica). A separaci\u00f3n destes fragmentos real\u00edzase aproveitando as distintas mobilidades coas que atravesan o xel mol\u00e9culas de diferente tama\u00f1o. As mol\u00e9culas m\u00e1is longas migran m\u00e1is lentamente porque o xel lles presenta m\u00e1is resistencia. Como o tama\u00f1o da mol\u00e9cula afecta a s\u00faa mobilidade, os fragmentos pequenos acaban m\u00e1is preto do \u00e1nodo que os m\u00e1is longos nun per\u00edodo de tempo dado. Pasado certo tempo, ret\u00edrase a voltaxe e anal\u00edzase o gradiente de fragmentaci\u00f3n. Para conseguirmos separaci\u00f3ns m\u00e1is grandes entre fragmentos de tama\u00f1os similares, hai que incrementar ou a voltaxe ou o tempo de funcionamento. Con maiores tempos de funcionamento con voltaxes baixas no xel cons\u00e9guense as resoluci\u00f3ns m\u00e1is precisas. Por\u00e9n, a voltaxe non \u00e9 o \u00fanico factor que determina a electroforese de \u00e1cidos nucleicos.\nO \u00e1cido nucleico que hai que separar pode prepararse de varias maneiras antes da separaci\u00f3n por electroforese. No caso de grandes mol\u00e9culas de ADN, o ADN \u00e9 frecuentemente cortado en fragmentos m\u00e1is pequenos usando unha endonuclease de restrici\u00f3n de ADN (ou encima de restrici\u00f3n). Noutros casos, como en mostras amplificadas nunha PCR, os encimas presentes na mostra que poder\u00edan afectar a separaci\u00f3n das mol\u00e9culas son eliminados por varios procedementos antes da an\u00e1lise. Unha vez que o \u00e1cido nucleico foi adecuadamente preparado, as mostras da soluci\u00f3n de \u00e1cidos nucleicos sit\u00faanse nos pozos do xel e apl\u00edcase voltaxe ao xel durante un tempo especificado.\nOs fragmentos de ADN de diferentes lonxitudes visual\u00edzanse usando unha tinguidura fluorescente espec\u00edfica para o ADN, como o bromuro de etidio. O xel mostra bandas correspondentes a diferentes poboaci\u00f3ns de mol\u00e9culas de \u00e1cido nucleico con diferentes pesos moleculares. O tama\u00f1o dos fragmentos ind\u00edcase normalmente en \"nucle\u00f3tidos\", \"pares de bases\" ou \"kb\" (quilobases) dependendendo de se se separou un \u00e1cido nucleico monocatenario ou bicatenario. A determinaci\u00f3n do tama\u00f1o dos fragmentos faise tipicamente por comparaci\u00f3n con marcadores de ADN dos que se disp\u00f3n comercialmente, que conte\u00f1\u00e9n fragmentos lineares de ADN de lonxitudes co\u00f1ecidas.\nOs tipos de xel m\u00e1is usados na electroforese de \u00e1cidos nucleicos son os de agarosa (para mol\u00e9culas de ADN relativamente longas) e poliacrilamida (para unha alta resoluci\u00f3n con mol\u00e9culas curtas de ADN, por exemplo na secuenciaci\u00f3n de ADN). Os xeles util\u00edzanse convencionalmente en forma de l\u00e1minas (\"slabs\"), pero a electroforese de capilaridade f\u00edxose tam\u00e9n importante para aplicaci\u00f3ns como a secuenciaci\u00f3n de ADN de alto rendemento. As t\u00e9cnicas de electroforese usadas na valoraci\u00f3n de danos no ADN poden ser a electroforese en xel alcalina e a electroforese en xel de campo pulsado.\nPara segmentos curtos de ADN como os ADN bicatenarios de 20 a 60 bp, a utilizaci\u00f3n dun xel de poliacrilamida (PAGE) d\u00e1 unha mellor resoluci\u00f3n (condici\u00f3n nativa). De xeito similar, o ARN e o ADN monocatenario poden separarse e visualizarse por xeles de PAGE que conte\u00f1an axentes [[Desnaturalizaci\u00f3n (bioqu\u00edmica)|desnaturalizantes como a [[urea]]. Os [[PAGE|xeles PAGE]] son amplamente utilizados en t\u00e9cnicas como a [[perfil de ADN|pegada dactilar de ADN]], [[Ensaio de retardo na mobilidade electrofor\u00e9tica|EMSA]] e outras t\u00e9cnicas de interacci\u00f3n [[ADN]]-[[prote\u00edna]]s.\nA medida e a an\u00e1lise fanse principalmente cun [[software]] especializado de an\u00e1lise de xeles. Os resultados da electroforese capilar m\u00f3stranse xeralmente como un [[electroferograma]].\nFactores que afectan a migraci\u00f3n dos \u00e1cidos nucleicos.\nVarios factores poden afectr a migraci\u00f3n dos \u00e1cidos nucleicos: a dimensi\u00f3n dos poros do xel, a voltaxe usada, a forza i\u00f3nica dos tamp\u00f3ns e a concentraci\u00f3n da tinguidura de [[intercalaci\u00f3n (bioqu\u00edmica)|intercalaci\u00f3n]], como o bromuro de etidio se foi utilizado durante a electroforese.\nTama\u00f1o do ADN.\nO xel criba o ADN polo tama\u00f1o da mol\u00e9cula do ADN de modo que as mol\u00e9culas menores viaxan m\u00e1is r\u00e1pido. O ADN bicatenario m\u00f3vese a unha velocidade que \u00e9 aproximadamente inversamente proporcional ao [[logaritmo]] do n\u00famero de [[par de bses|pares de bases]]. Esta relaci\u00f3n, por\u00e9n, desaparece con fragmentos de ADN moi grandes e non \u00e9 posible separalos usando a [[electroforese en xel de agarosa]] est\u00e1ndar. O l\u00edmite de resoluci\u00f3n depende da composici\u00f3n do xel e da forza do campo, e a mobilidade do ADN circular m\u00e1is grande pode ser m\u00e1is fortemente afectada polo tama\u00f1o do poro do xel que a do ADN linear. Para a separaci\u00f3n de fragmentos de ADN moi grandes c\u00f3mpre unha [[electroforese en xel de campo pulsado]] (PFGE). Na electroforese en xel de inversi\u00f3n de campo (FIGE, un tipo de PFGE), \u00e9 posible ter unha \"inversi\u00f3n de banda\", onde as mol\u00e9culas grandes poden moverse m\u00e1is r\u00e1pido que as pequenas.\n[[Ficheiro:Plasmid miniprep.jpg|miniatura|280px|Os xeles de preparaci\u00f3ns de pl\u00e1smidos xeralmente mostran unha gran banda de ADN superenrolado con outras bandas m\u00e1is febles no mesmo carreiro do xel. N\u00f3tese que por convenci\u00f3n o xel do ADN pres\u00e9ntase cos fragmentos de ADN m\u00e1is pequenos preto da parte baixa do xel. Isto \u00e9 as\u00ed porque historicamente os xeles de ADN se po\u00f1\u00edan a funcionar en posici\u00f3n vertical e os fragmentos menores de ADN mov\u00edanse cara a abaixo m\u00e1is r\u00e1pido.]]\nConformaci\u00f3n do ADN.\nA [[estrutura qu\u00edmica|conformaci\u00f3n]] das mol\u00e9culas de ADN pode afectar significativamente ao movemento do ADN; por exemplo, o [[ADN superenrolado]] xeralmente m\u00f3vese m\u00e1is r\u00e1pido que o ADN relaxado porque est\u00e1 apertadamente enrolado e, por tanto, \u00e9 m\u00e1is compacto. Nunha preparaci\u00f3n de pl\u00e1smidos de ADN normal, poden estar presentes m\u00faltiples formas de ADN, e o xel da electroforese dos pl\u00e1smidos mostrar\u00e1 normalmente unha banda principal, que conter\u00eda a forma con superenrolaento negativo, mentres que outras formas do ADN poden aparecer en bandas menores m\u00e1is d\u00e9biles. Estas bandas menores poden ser ADN cortado (forma circular aberta) e a forma circular pechada relaxada que normalmente corre m\u00e1is lentamente que o ADN superenrolado e a forma monocatenaria (que pode \u00e1s veces aparecer dependendo dos m\u00e9todos de preparaci\u00f3n) pode moverse por adiante do ADN superenrolado. Por\u00e9n, a velocidade \u00e1 que se moven as distintas formas pode cambiar usando diferentes condici\u00f3ns de electroforese, por exemplo o ADN linear pode correr m\u00e1is r\u00e1pido ou m\u00e1is lento que o ADN superenrolado dependendo das condici\u00f3ns, e a mobilidade do ADN circular m\u00e1is grande pode ser m\u00e1is fortemente afectada que o ADN linear por mor do tama\u00f1o de poro do xel. A non ser que se usen marcadores de ADN sperenrolado, o tama\u00f1o dun ADN circular como o dun [[pl\u00e1smido]] pode ser m\u00e1is adecuadamente calibrado despois de que foi linearizado por dixesti\u00f3n por [[encima de restrici\u00f3n|encimas de restrici\u00f3n]].\nOs danos ao ADN debido ao incremento de enlaces cruzados tam\u00e9n reducir\u00e1n a migraci\u00f3n electrofor\u00e9tica do ADN de maneira dependente de dose.\nConcentraci\u00f3n de bromuro de etidio.\nO ADN circular \u00e9 m\u00e1is afectado pola concentraci\u00f3n de [[bromuro de etidio]] que o ADN linear se este produto est\u00e1 presente no xel durante a electroforese. Todos os c\u00edruclos de ADN naturais est\u00e1n subenrolados, pero o bromuro de etidio que se intercala no ADN circular pode cambiar a carga, lonxitude e tam\u00e9n pode cambiar a superhelicidade da mol\u00e9cula de ADN, polo que a s\u00faa presenza durante a electroforese pode afectar ao seu movemento no xel. Un incremento do bromuro de etido intercalado no ADN pode facer que cambie de ser unha mol\u00e9cula con superenrolamento negativo a unha forma completamente relaxada, e despois a unha superh\u00e9lice de enrolamento positivo coa m\u00e1xima intercalaci\u00f3n. Pode utilizarse a [[electroforese en xel de agarosa]] para resolver o ADN circular cunha topolox\u00eda de superenrolamento diferente.\nConcentraci\u00f3n do xel.\nA concentraci\u00f3n do xel determina o tama\u00f1o do poro do xel que afecta a migraci\u00f3n do ADN. A resoluci\u00f3n do ADN cambia coa porcentaxe de concentraci\u00f3n do xel. Incrementar a concentraci\u00f3n de agarosa dun xel reduce a velocidade de migraci\u00f3n e mellora a separaci\u00f3n de mol\u00e9culas de ADN menores, mentres que diminu\u00edr a concentraci\u00f3n do xel permite separar mol\u00e9culas grandes de ADN. Para unha electroforese en xel de agrosa est\u00e1ndar, un 0,7% permite unha boa separaci\u00f3n ou resoluci\u00f3n de grandes fragmentos de ADN de 5 a 10 kb, mentres que un xel ao 2% d\u00e1 unha boa resoluci\u00f3n de fragmentos pequenos de 0,2 a 1 kb. Pode utilizarse ata un 3% para separar fragmentos moi pequenos, pero un xel de poliacrilamida vertical ser\u00eda m\u00e1is apropiado para resolver fragmentos pequenos. Por\u00e9n, xeles de altas concentraci\u00f3ns requiren tempos de funcionamento maiores (\u00e1s veces d\u00edas) e xeles de altas porcentaxes son a mi\u00fado crebadizos e poden non callar uniformemente. En [[PGFE]] ou [[FIGE]] deber\u00edan utilizarse xeles de agarosa de altas porcentaxes. Os xeles de baixas porcentaxes (0,1\u22120,2%) son fr\u00e1xiles e poden romper. Os xeles do 1% son com\u00fans para moitas aplicaci\u00f3ns.\nCampo el\u00e9ctrico aplicado.\nA baixas voltaxes, a velocidade de migraci\u00f3n do ADN \u00e9 proporcional \u00e1 voltaxe aplicada, \u00e9 dicir, canta maior \u00e9 a voltaxe, m\u00e1is r\u00e1pido se move o ADN. Por\u00e9n, ao incrementar a forza do campo el\u00e9ctrico, a mobilidade dos fragmentos de ADN de alto peso molecular aumenta diferencialmente e o rango efectivo da separaci\u00f3n dimin\u00fae e, por tanto, a resoiluci\u00f3n \u00e9 menor a voltaxes altas. Para unha resoluci\u00f3n \u00f3ptima do ADN de tama\u00f1o maior de 2 kb en electroforese en xel est\u00e1ndar, recom\u00e9ndase de 5 a 8 V/cm. A voltaxe est\u00e1 tam\u00e9n limitada polo feito de que fai que se quente o xel e pode causar que o xel se funda se se pon a funcionar a alta voltaxe durante un tempo prolongado, particularmente para xeles de agarosa de baixo [[punto de fusi\u00f3n]].\nNon obstante, a mobilidade do ADN pode cambiar nun campo inestable. Nun campo que se inverte periodicamente, a mobilidade do ADN dun tama\u00f1o determinado pode caer significativamente a unha determinada frecuencia de ciclado. Este fen\u00f3meno pode ter como resultado a inversi\u00f3n das bandas, na que os fragmentos de ADN m\u00e1is grandes se moven m\u00e1is r\u00e1pido que os pequenos en [[PFGE]].\nMecanismo de migraci\u00f3n e separaci\u00f3n.\nAs cargas negativas dos fosfatos do ADN fan que este se mva cara ao \u00e1nodo cargado positivamente durante a electroforese. Por\u00e9n, a migaci\u00f3n das mol\u00e9culas de ADN en soluci\u00f3n, en ausencia dunha matriz xel, \u00e9 independente do seu peso molecular durante a electroforese, \u00e9 dicir, non se produce separaci\u00f3n por tama\u00f1os sen esa matriz que proporciona o xel. A interacci\u00f3n hidrodin\u00e1mica entre diferentes partes do ADN \u00e9 limitada por unha corrente de contrai\u00f3ns que se moven na direcci\u00f3n oposta, polo que non existe un mecanismo para xerar unha dependencia da velocidade sobre a lonxitude a unha escala maior que unha lonxitude de cribado duns 10\u00a0nm. Isto faino diferente doutros procesos como a sedimentaci\u00f3n ou difusi\u00f3n nas que as interacci\u00f3ns hidrodin\u00e1micas deste tipo son importantes.\nA matriz xel \u00e9, pois, responsable da separaci\u00f3n do ADN por tama\u00f1o durante a electroforese, pero o mecanismo preciso responsable da separaci\u00f3n non est\u00e1 totalmente claro. Hai varios modelos para explicar os mecanismos de separaci\u00f3n de biolol\u00e9culas na matriz xel, un amplamente aceptado \u00e9 o modelo de Ogston, que trata a matriz pol\u00edmero como unha criba ou baruto consistente nunha rede distribu\u00edda aleatoriamente de poros interconectados. Unha [[prote\u00edna globular]] ou un ADN con enrolamento en [[pelota aleatoria]] (ou \"random coil\") m\u00f3vese a trav\u00e9s dos poros conectados que sexan grandes dabondo como para permitirlle pasar, e o movemento das mol\u00e9culas m\u00e1is grandes \u00e9 m\u00e1is probable que sexa impedido e vaia m\u00e1is lento polas colisi\u00f3ns coa matriz xel, e as mol\u00e9culas de diferentes tama\u00f1os poden as\u00ed separarase neste proceso de cribado.\nPor\u00e9n, o modelo de Ogston non funciona para grandes mol\u00e9culas nas que os poros son significativamente menores que o tama\u00f1o da mol\u00e9cula. Para mol\u00e9culas de ADN de tama\u00f1o maior de 1 kb, util\u00edzase m\u00e1is comunmente un modelo de reptaci\u00f3n (que ten diversas variantes). Este modelo asume que o ADN pode arrastrarse ao xeito das serpes (de a\u00ed a denominaci\u00f3n \"reptaci\u00f3n\") a trav\u00e9s dos poros como unha mol\u00e9cula alongada. Con forzas de campo el\u00e9ctrico maiores, isto conv\u00e9rtese nun modelo de reptaci\u00f3n nesgado no que o extremo dianteiro da mol\u00e9cula queda fortemente nesgado para avanzar cara a adiante, e este bordo dianteiro tira do resto da mol\u00e9cula. No modo totlmente nesgado, a mobilidade chega a un punto de saturaci\u00f3n e un ADN que te\u00f1a m\u00e1is dun certo tama\u00f1o xa non pode ser separado. Non obstante, non se observa na pr\u00e1ctica un ali\u00f1amento paralelo perfecto da cadea co campo, xa que iso significar\u00eda que hai unha mesma mobilidade para mol\u00e9culas longas e curtas. Un maior refinamento do modelo de reptaci\u00f3n nesgada ten en conta as flutuaci\u00f3ns internas da cadea.\nO modelo de reptaci\u00f3n nesgada foi tam\u00e9n utilizado para explicar a mobilidade do ADN en [[PFGE]]. A orientaci\u00f3n do ADN increm\u00e9ntase progresivamene pola reptaci\u00f3n despois do comezo dun campo e o tempo en que chega \u00e1 velocidade de estado estacionario depende do tama\u00f1o da mol\u00e9cula. Cando cambia o campo, as mol\u00e9culas m\u00e1is longas tardan m\u00e1is tempo en reorientarse, polo que \u00e9 posible discrimiar entre as cadeas longas que non poden alcanzar a s\u00faa velocidade de estado estacionario das mol\u00e9culas curtas que viaxan a maior\u00eda do tempo en velocidade estacionaria. Existen tam\u00e9n outros modelos.\nA microscop\u00eda de fluorescencia en tempo real de mol\u00e9culas tinguidas mostrou unha din\u00e1mica mais sutil durante a electroforese, na que o ADN mostraba unha considerable elasticidade, xa que se estiraba alternativamente na direcci\u00f3n do campo aplicado e despois contra\u00edase formando unha b\u00f3la, ou tomaba forma de gancho ou de U cando quedaba atrapada por fibras do pol\u00edmero. Esta observaci\u00f3n pode denominarse modelo \"eiruga\". Outro modelo prop\u00f3n que o ADN queda enredado na matriz do pol\u00edmero e canto m\u00e1is grandes son as mol\u00e9culas m\u00e1is probable \u00e9 que queden enredadas e que o seu movemento quede dificultado.\nVisualizaci\u00f3n.\n[[Ficheiro:Gel electrophoresis 2.jpg|miniatura|250px|Electroforese en xel do ADN]]\nA tinguidura m\u00e1is usada para facer visibles as bandas de ADN ou ARN nunha electroforese en xel de [[agarosa]] \u00e9 o [[bromuro de etidio]] ou EtBr. Este fluoresce baixo a [[luz UV]] cando queda intercalado no suco maior do ADN (ou no ARN). Facendo pasar ou \"correr\" o ADN a tav\u00e9s dun xel tratado con EtBr e visualiz\u00e1ndoo baixo a luz UV todas as bandas que conte\u00f1en m\u00e1is de ~20\u00a0ng de ADN fanse claramente visibles. Como o EtBr pode ser [[mut\u00e1xeno|mutax\u00e9nico]] ou t\u00f3xico existen alternativas m\u00e1is seguras, como [[GelRed]], producido por [[Biotium]], que se une ao suco menor.\nO [[SYBR Green|SYBR Green I]] \u00e9 outra tinguidura para ADN bicatenario, producida por [[Invitrogen]]. \u00c9 m\u00e1is cara pero 25 veces m\u00e1is sensible e posiblemente m\u00e1is segura que o EtBr, a\u00ednda que non hai datos sobre a s\u00faa mutaxenicidade e toxicidade en humanos.\n[[SYBR Safe]] \u00e9 unha variante do SYBR Green que ten niveis bastante baixos de mutaxenicidade e toxicidade como para ser considerado un residuo non perigoso nas regulaci\u00f3ns dalg\u00fans pa\u00edses, como nos Estados Unidos. Ten uns niveis de sensibilidade similares ao EtBr, pero, como ocorre co SYBR Green, \u00e9 bastante m\u00e1is caro. En pa\u00edses onde \u00e9 obrigatoria a eliminaci\u00f3n de residuos perigosos de forma segura, os custos da eliminaci\u00f3n dos residuos de EtBr poden facilmente superar a diferenza de prezo inicial.\nComo o ADN tinguido con EtBr non \u00e9 visible con luz natural, o que se fai \u00e9 mesturar o ADN con tamp\u00f3ns de carga (\"loading buffers\") cargados negativamente antes de engadir a mestura ao xel. Os tamp\u00f3ns de carga son \u00fatiles porque son visibles con luz natural (a diferenza da iluminaci\u00f3n UV que hai que usar co ADN tinguido con EtBr), e estes cosedimentan co ADN (o que significa que se moven \u00e1 mesma velocidade que o ADN dunha certa lonxitude). O [[Xileno cianol]] e o [[azul de bromofenol]] son tinguiduras com\u00fans que se encontran nos tamp\u00f3ns de carga; estes avanzan \u00e1 mesma velocidade que os fragmentos de ADN de lonxitudes de 5000 bp e 300 bp, respectivamente, pero a posici\u00f3n precisa var\u00eda coa porcentaxe do xel. Outros marcadores menos usados son o [[vermello de cresol]] e o [[Orange G]], que se moven igual que frgmentos de 125 bp e 50 bp, respectivamente.\nTam\u00e9n se pode conseguir a visualizaci\u00f3n transferindo o ADN despois dun [[SDS-PAGE]] a unha membrana de [[nitrocelulosa]] seguido da exposici\u00f3n a unha [[sonda de hibridaci\u00f3n]]. Este proceso denom\u00ednase [[Southern blot]]ting.\nPara as tinguiduras fluorescentes, despois da electroforese o xel ilum\u00ednase cunha l\u00e1mpada de [[luz ultravioleta]] (xeralmente situ\u00e1ndoa nunha caixa de luz, mentres se usa un equipo protector para limitar a exposici\u00f3n \u00e1 radiaci\u00f3n ultravioleta). O aparello iluminador habitualmente cont\u00e9n tam\u00e9n un aparello para obter imaxes que capta as imaxes do xel unha vez iluminado con UV. O bromuro de etidio [[fluorescencia|fluoresce]] con cor vermella-laranxa en presenza de ADN, xa que se [[intercalaci\u00f3n (biolox\u00eda)|intercala]] no ADN. A banda do ADN pode tam\u00e9n ser cortada do xel e despois disolverse para obter o ADN purificado.\nO xel pode despois fotografarse xeralmente cunha c\u00e1mara dixital ou polaroid. A\u00ednda que o \u00e1cido nucleico tinguido fluoresce de cor vermello-laranxa, as imaxes adoitan mostrarse en brancoe negro (ver figuras). Os danos causados pola luz UV \u00e1 mostra de ADN poden reducir a eficiencia da manipulaci\u00f3n posterior que haxa que facerlle \u00e1 mostra, como a ligaci\u00f3n e a [[clonaci\u00f3n molecular|clonaci\u00f3n]]. As radiaci\u00f3ns UV de [[lonxitude de onda]] m\u00e1is curta (302 ou 312\u00a0nm) causan maiores danos, por exemplo a exposici\u00f3n durante s\u00f3 45 segundos pode reducir significativamente a [[eficiencia da transformaci\u00f3n]]. Por tanto, se o ADN debe usarse para procedementos posteriores, a exposici\u00f3n a radiaci\u00f3ns UV de onda curta deber\u00eda ser limitada, e no seu lugar pode ser mellor usar radiaci\u00f3ns UV de onda longa (365\u00a0nm), que causan menos danos. Por\u00e9n, as radiaci\u00f3ns de lonxitude de onda m\u00e1is alta producen unha fluorescencia m\u00e1is feble, polo que se \u00e9 necesario captar imaxes do xel, pode ser conveniente usar lonxitudes de onda curtas durante un breve per\u00edodo de tempo. A adici\u00f3n de [[citidina]] ou [[guanosina]] ao tamp\u00f3n de electroforese a concentraci\u00f3n 1 mM pode protexer o ADN dos danos. Alternativamente, pode utilizarse unha fonte de excitaci\u00f3n de luz azul cunha tinguidura excitable pola luz azul como o [[SYBR Green]] ou [[GelGreen]].\nA investigaci\u00f3n con electroforese en xel adoita aproveitar ferramentas de software de an\u00e1lise de imaxe como [[ImageJ]].\nV\u00e9xase tam\u00e9n.\nOutros artigos.\n[[Categor\u00eda:Biolox\u00eda molecular]]\n[[Categor\u00eda:Electroforese]]\n[[Categor\u00eda:ADN]]"}
{"id": "498705", "revid": "27155", "url": "https://gl.wikipedia.org/wiki?curid=498705", "title": "Electroforese de \u00e1cidos nucleicos", "text": ""}
{"id": "498706", "revid": "88215", "url": "https://gl.wikipedia.org/wiki?curid=498706", "title": "Manuel Chorens Garc\u00eda", "text": ""}
{"id": "498707", "revid": "5863", "url": "https://gl.wikipedia.org/wiki?curid=498707", "title": "Xulieta G\u00f3mez Paz", "text": ""}
{"id": "498708", "revid": "89787", "url": "https://gl.wikipedia.org/wiki?curid=498708", "title": "Doja Cat", "text": "Amalaratna Zandile Dlamini, nada nos \u00c1nxeles o 21 de outubro de 1995 co\u00f1ecida profesionalmente como Doja Cat, \u00e9 unha cantante, rapeira, e letrista estadounidense. F\u00edxose popular en 2018 co lanzamento do v\u00eddeo musical da s\u00faa canci\u00f3n \"Mooo!\", que se converteu en viral. Posteriormente, asentou a s\u00faa carreira como creadora de v\u00eddeos musicais e canci\u00f3ns que acadaron ampla difusi\u00f3n en internet, especialmente en aplicaci\u00f3ns socias como TikTok.\nTraxectoria.\nNaceu no seo dunha familia de artistas no barrio de Tarzana na cidade dos \u00c1nxeles. S\u00faa nai, Deborah Elizabeth Sawyer, \u00e9 unha pintora xud\u00eda-norteamericana e seu pai, Dumisani Dlamini, \u00e9 un actor, compositor e produtor de cine surafricano de etnia zul\u00fa, co\u00f1ecido pola s\u00faa participaci\u00f3n no filme \"Sarafina!\". Logo do seu nacemento, a familia viviu durante cinco anos en Rye, localidade do estado de Nova York para despois mudarse con s\u00faa nai para Oak Park en California; foi esta unha \u00e9poca da s\u00faa infancia na que practicou variados deportes, en especial patinaxe e no ver\u00e1n \u00eda a Malib\u00fa a campamentos de surf. Tam\u00e9n asistiu a clases de ballet, claqu\u00e9 e jazz , na s\u00faa casa era habitual escoitar a s\u00faa nai cantando temas de artistas como D ' Angelo, Jamiroquai, Tupac, Earth, Wind &amp; Fire ou Erykah Badu. Con once anos viviu durante catro anos nun mosteiro hindu\u00edsta (\"asharm\") en Sherman Oaks na cidade dos \u00c1nxeles. Durante este tempo recibiu clases de breakdance e formou parte dun grupo de competici\u00f3n. \nCon 16 anos deixou o instituto durante o primeiro ano e nos meses seguintes subiu canci\u00f3ns a SoundCloud que axi\u00f1a retiraba, ata \"So High\" a finais de 2012. Foi nesa \u00e9poca que estableceu o seu nome art\u00edstico, Doja Cat, por un dos seus gatos e por unha variedade de marihuana\".\nEn 2014 asinou con RCA Records para gravar co selo de Dr Luk, Kemosabe Records. O seu primeiro EP foi \"Purrr!\", que a cr\u00edtica definiu como R&amp;B con influencia oriental, inclu\u00edase o tema \"So High\" que se relanzou como un sinxelo un pouco antes. A canci\u00f3n tam\u00e9n apareceu no terceiro episodio da serie de televisi\u00f3n \"Empire\". Doja Cat continuou a subir m\u00fasica en SoundCloud. A mediados De 2015, o rapeiro OG Maco anunciou que Doja Cat asinara con s\u00faa compa\u00f1\u00eda, OGG. e a a finais de 2016, os dous artistas colaboraron en \"Monster\" do mixtape \"Children of the Rage\" (2017). Outras colaboraci\u00f3ns desa \u00e9poca foron con Elliphant de Kemosabe ou con compa\u00f1eiros de Soundcloud como Skoolie Escobar, Pregnant Boy e frumhere.\nO 1 de febreiro de 2018 sa\u00edu o sinxelo \"Roll with Us\", que entrou na Global Viral 50 de Spotify e o 9 de marzo apareceron \"Candy\" e \"Go to Town\", este \u00faltimo acompa\u00f1ado dun v\u00eddeo musicale que recibiu eloxios pola s\u00faa voz delicada e a s\u00faa letra encantadora. O 30 de marzo de 2018 editouse o seu primeiro \u00e1lbum de estudio, \"Amala\".\nO 10 de agosto de 2018 Doja Cat cargou en YouTube o v\u00eddeo musical, autopublicado completamente, \"Mooo!\". O tema constit\u00fae unha canci\u00f3n humor\u00edstica con letras absurdas nas que fantas\u00eda con ser unha vaca. O v\u00eddeo logrou a atenci\u00f3n e os eloxios de artistas como Chance the Rapper, Katy Perry ou Chris Brown Debido \u00e1 demanda popular tras o \u00e9xito do v\u00eddeo, Doja Cat lanzou un sinxelo de \"Mooo!\" o 31 de agosto de 2018. En febreiro de 2019 lanzou o sinxelo e v\u00eddeo de \"Tia Tamera\", con Rico Nasty, e pouco despois apareceu unha edici\u00f3n de luxo de \"Amala\" que inclu\u00eda tres novas canci\u00f3ns, entre elas \"Mooo!\" e \"Juicy\", que logrou logrou m\u00e1is de 21 mill\u00f3ns de visualizaci\u00f3ns en YouTube. O remix de \"Juicy\", con Tyga e con v\u00eddeo musical propio, apareceu en agosto de 2019, e chegou ao \"Billboard\" Hot 100, primeiro no posto 83 ata finalizar no 41\nO 26 de outubro de 2019 lanzou o sinxelo \"Rules\" e o seu segundo \u00e1lbum de estudio \"Hot Pink\" apareceu o 7 de novembro de 2019 e logrou chegar ao n\u00famero 9 da \"Billboard\" 200 e asenade o seu primeiro \u00e1lbum, \"Amala\" entraba tam\u00e9n na \"lista do Billboard\" 200 por primeira vez no n\u00famero 138. A finais de novembro de 2019, o seu sinxelo \"Candy\" que se editara en marzo de 2018, xerou un reto viral de baile na plataforma TikTok e entrou, no n\u00famero 86, no \"Billboard\" Hot 100 as\u00ed como en listas de Australia, Canad\u00e1 e Irlanda. O 15 de decembro de 2019, Doja Cat gravou \"Boss Bitch\" para a banda sonora do filme de superheroes \"Birds of Prey\". O sinxelo entrou nas listas de 28 pa\u00edses, entre eles os Estados Unidos, o Canad\u00e1, Francia, Italia, o Xap\u00f3n e o Reino Unido.\nO tema \"Say So\", que se editara orixinalmente no \u00e1lbum \"Hot Pink\", enviouse para a s\u00faa difusi\u00f3n \u00e1s emisoras de radio o 28 de xaneiro de 2020 tras lograr gran difusi\u00f3n na plataforma TikTok. Doja Cat interpretou a canci\u00f3n en \"The Tonight Show Starring Jimmy Fallon\" o 26 de febreiro e o d\u00eda seguinte sa\u00edu o v\u00eddeo musical, dirixido por Hannah Lux Davis e o tema chegou ao n\u00famero 5 de Hot 100 para se converter no primeiro sinxelo de Doja Cat que se colocaba entre os dez primeiros e pasou a ser a canci\u00f3n dunha artista feminina m\u00e1is descargada nos Estados Unidos dos primeiros tres meses de 2020\nPor mor da crise do pandemia de COVID-19 tivo que suspender unha xira de concertos para presentar o seu \u00e1lbum \"Hot Pink\". En maio de 2020 tras a sa\u00edda dun remix de \"Say So\" con Nicki Minaj, o sinxelo chegou a n\u00famero ao alto do \"Billboard\" Hot 100, o primeiro n\u00famero un para ambos os dous artistas e foi tam\u00e9n a primeira colaboraci\u00f3n de artistas femininas dende \"Fancy\" de Iggy Azalea con Charli XCX e a primeira colaboraci\u00f3n feminina de rap en estar no cume da lista."}
{"id": "498709", "revid": "5863", "url": "https://gl.wikipedia.org/wiki?curid=498709", "title": "Rosario Portela", "text": ""}
{"id": "498710", "revid": "23204", "url": "https://gl.wikipedia.org/wiki?curid=498710", "title": "Sagittarius", "text": ""}
{"id": "498712", "revid": "5863", "url": "https://gl.wikipedia.org/wiki?curid=498712", "title": "Luis Alberto Romero", "text": "O nome Luis Alberto Romero pode referirse a:"}
{"id": "498714", "revid": "5863", "url": "https://gl.wikipedia.org/wiki?curid=498714", "title": "Manuel Casti\u00f1eiras", "text": "O nome Manuel Casti\u00f1eiras pode referirse a:"}
{"id": "498715", "revid": "72012", "url": "https://gl.wikipedia.org/wiki?curid=498715", "title": "Insat 4C", "text": ""}
{"id": "498716", "revid": "72012", "url": "https://gl.wikipedia.org/wiki?curid=498716", "title": "Insat 4CR", "text": ""}
{"id": "498717", "revid": "23204", "url": "https://gl.wikipedia.org/wiki?curid=498717", "title": "Maria Alzira Seixo", "text": "Maria Alzira Semi\u00e3o dos Santos Seixo, nada en Barreiro o 29 de abril de 1941, \u00e9 unhaprofesora catedr\u00e1tica da Facultade de Letras da Universidade de Lisboa, dedic\u00e1ndose a estudos de historia e cr\u00edtica literaria.\nTraxectoria.\nViviu sempre na Moita at\u00e9 1966, fix\u00e1ndose ent\u00f3n en Lisboa. Estudou na Facultade de Letras da Universidade de Lisboa, onde tivo como mestres, entre outros, Jacinto do Prado Coello e David Mour\u00e3o-Ferreira. A\u00ednda antes de conclu\u00edr a s\u00faa licenciatura en Filolox\u00eda Rom\u00e1nica, foi contratada como profesora no Liceu Ra\u00ed\u00f1a Dona Leonor, en Lisboa, o ano de 1963-64, e no Liceu Nacional de Set\u00fabal, en 1964-65. De seguida partiu para Par\u00eds, frecuentando a \u00c9cole Practique des Hautes \u00c9tudes, onde estudou con Roland Barthes (co-orientador do seu doutoramento) e Greimas, frecuentando asemade, na \u00c9cole Normale Sup\u00e9rieure, as clases de Todorov, Lacan e Kristeva. Tornouse en 1966 docente do departamento de Literatura Francesa na Facultade de Letras de Lisboa, tendo posteriormente ensinado Literatura Comparada. En 1979 conclu\u00edu o doutoramento en Literatura Francesa. Foi directora da Facultade de Letras durante o mandato de 1996-98, tendo dato inicio \u00e1 construci\u00f3n do actual edificio da Biblioteca de Letras. \nMaria Alzira Seixo dedicouse ao estudo da Literatura Portuguesa Moderna e Contempor\u00e1nea, da Literatura Francesa Cl\u00e1sica e Contempor\u00e1nea e de cuesti\u00f3ns de pedagox\u00eda literaria. \u00c9 autora de obras de investigaci\u00f3n nas s\u00faas \u00e1reas, de ensaios sobre literatura portuguesa e dalg\u00fans libros de poes\u00eda. Publicou o primeiro libro en 1968, co t\u00edtulo \"Para um Estudo da Express\u00e3o do Tempo no Romance Portugu\u00eas Contempor\u00e2neo,\", que incl\u00fae estudos sobre a obra de Agustina Bessa Lu\u00eds, Verg\u00edlio Ferreira, Maria Judite de Carvalho e Augusto Abelaira. Frecuentou as tertulias de Carlos de Oliveira e Jos\u00e9 Gomes Ferreira, e os encontros regulares do que ser\u00eda m\u00e1is tarde o Grupo de M\u00fasica Contempor\u00e1nea de Lisboa, con Jorge Peixinho e M\u00e1rio Falc\u00e3o, e a compa\u00f1\u00eda de Emanuel Nunes, ent\u00f3n estudante de Dereito.\nCreou e dirixiu as revistas \"Ariane\" (estudos franceses) e \"Dedalus\", esta \u00faltima da Asociaci\u00f3n Portuguesa de Literatura Comparada, instituci\u00f3n que fundou en 1988. A revista \"Dedalus\" foi unha das principais respons\u00e1beis pola divulgaci\u00f3n, en Portugal, do chamado Posmodernismo. Ten colaborado na \"Col\u00f3quio/Letras\" e no J\"ornal de Letras, Artes e Ideias\", e en moitas revistas estranxeiras. Particip\"o\"u na elaboraci\u00f3n de antolox\u00edas de Literatura Portuguesa (\"Poesia + Prosa\", 1 e 2, con Eduardo Prado Coelho; \"Portugal, a Terra e o Homem\", con David Mour\u00e3o-Ferreira), e na antolox\u00eda comentada do \"Livro do Desasosego\" de Bernardo Soares, en 1986. Dirixiu a colecci\u00f3n \"Pr\u00e1cticas de Leitura\" (Editora Arc\u00e1dia), que publicou textos de problem\u00e1tica marxista, semiol\u00f3xica e estruturalista, a colecci\u00f3n \"Textos Liter\u00e1rios\" (Editorial Comunica\u00e7\u00e3o), de introduci\u00f3n \u00e1 lectura de escritores portugueses (con 54 volumes publicados baixo as\u00faa direcci\u00f3n) e a colecci\u00f3n \"Viagem\" da Editora Cosmos.\nFundou, en 1987, a Asociaci\u00f3n Portuguesa de Literatura Comparada, que presidiu. Foi tam\u00e9n Presidenta da Asociaci\u00f3n Internacional de Literatura Comparada, electa en Tokio, 1991, at\u00e9 1994, Edmonton, e da Federaci\u00f3n Internacional de Linguas e Literaturas Modernas, electa en Harare, 1999, e at\u00e9 2002, en Bangkok; foi Presidenta do Centro Portugu\u00e9s da Asociaci\u00f3n Internacional de Cr\u00edticos Literarios, entre 1984 e 1987, sucedendo no cargo a Jacinto do Prado Coelho. \nFoi profesora convidada nas Universidades de Poitiers, da California en Santa B\u00e1rbara, de Chicago, de Johns Hopkins en Baltimore, e da Polin\u00e9sia Francesa no Tahit\u00ed. Deu clase nos Centros Universitarios de Faro e do Funchal, e prestou colaboraci\u00f3n nas Universidades de \u00c9vora e do Mi\u00f1o. Deu conferencias e orientou seminarios en moitas universidades e instituci\u00f3ns culturais de varios continentes.\nA diversidade dos lugares por onde tivo ocasi\u00f3n de traballar di do empe\u00f1o que colocou na difusi\u00f3n da Literatura Portuguesa, a cal case sempre inclu\u00edu nos seus estudos de \u00edndole comparatista. Por outro lado, esa diseminaci\u00f3n global teralle proporcionado perspectivas de reflexi\u00f3n diferenciadas, nas cales colleu moita da s\u00faa formaci\u00f3n, de tipo abranxente, e comprensiva dos fen\u00f3menos da alteridade.\nEntre 1990 e 2000 dirixiu o Seminario de Estudos \"A Viagem na Literatura\", da Comisi\u00f3n Nacional para as Conmemoraci\u00f3ns dos Descobrimentos Portugueses, cientificamente integrado, como grupo de investigaci\u00f3n, na Asociaci\u00f3n Internacional de Literatura Comparada, que realizou seis coloquios internacionais en Portugal e outros pa\u00edses, e publicou m\u00e1is dunha decena de volumes (con textos en portugu\u00e9s, franc\u00e9s e ingl\u00e9s) sobre Literatura de Viaxes.\nNo cadro do \"Erasmus intensive Program\", desenvolveu actividade como profesora de Literatura Europea durante seis anos, representando a Universidade de Lisboa, nun curso para estudantes da UE, que abrangu\u00eda a\u00ednda as universidades de Utrecht, G\u00f6tingen, Par\u00eds IV e Lovaina, tendo a primeira sesi\u00f3n dese curso inaugurado, no Convento da Arr\u00e1bida, as instalaci\u00f3ns que desde ent\u00f3n se consagran a reuni\u00f3ns cient\u00edficas.\nTen sido membro de xurados de premios literarios, entre os cales os da APE, PEN, Don Dinis, Premio de Literatura Europea, Juan Rulfo, Universidade de \u00c9vora, Cam\u00f5es e Fernando Namora.\nFoi tam\u00e9n a coordinadora da \"ne varietur\" da obra de Ant\u00f3nio Lobo Antunes, de 2002 a 2008, concibindo e preparando, tras esa actividade, o \"Dicion\u00e1ario\" da obra deste autor. Despois, entre outras actividades relacionadas co Ensino e a Literatura, dirixiu a colecci\u00f3n \"Ant\u00f3nio Lobo Antunes \u2013 Ensaio\", que publicou, na LeYa, textos e teses sobre a obra deste escritor.\nDirixe a \"Colec\u00e7\u00e3o Camiliana\", con Ant\u00f3nio Maria Pereira, onde publicou \"Libro de Consola\u00e7\u00e3o\", \"O Libro Negro do Padre Dinis\" e \"Mem\u00f3rias do C\u00e1rcere\".\nColabora regularmente, desde sempre, no \"Jornal de Letras, Artes e Ideias\", con actividade de cr\u00edtica literaria.\nXubilouse en 2001, continuando, por\u00e9n, a ser membro do Centro de Estudos Comparatistas, da FLUL, que integra desde a s\u00faa fundaci\u00f3n.\n\u00c9 Membro do Consello das Ordes Nacionais.\n\u00c9 socia correspondente da Clase de Letras da Academia das Ciencias de Lisboa.\nContra o \"Acordo Ortogr\u00e1fico\".\nDesde 2008, sobre a aplicaci\u00f3n do Acordo Ortogr\u00e1fico, \u00e1 semellanza de Vasco Graza Moura, Maria Alzira Seixo ten manifestado a maior discordancia.\nMaria Alzira Seixo foi un dos asinantes da Peti\u00e7\u00e3o em Defesa da L\u00edngua Portuguesa e dunha Iniciativa Lexislativa de Cidad\u00e1ns (ILC) contra o Acordo Ortogr\u00e1fico que decorre en Portugal.\nOutras obras en colaboraci\u00f3n.\nTen moitos traballos dispersos en peri\u00f3dicos e revistas, portugueses e de f\u00f3ra, non recenseados."}
{"id": "498718", "revid": "1888", "url": "https://gl.wikipedia.org/wiki?curid=498718", "title": "Gonzalo Romero", "text": " "}
{"id": "498719", "revid": "23204", "url": "https://gl.wikipedia.org/wiki?curid=498719", "title": "Cangrexo (constelaci\u00f3n)", "text": ""}
{"id": "498720", "revid": "23204", "url": "https://gl.wikipedia.org/wiki?curid=498720", "title": "Caranguexo (constelaci\u00f3n)", "text": ""}
{"id": "498721", "revid": "23204", "url": "https://gl.wikipedia.org/wiki?curid=498721", "title": "Gemini", "text": ""}
{"id": "498723", "revid": "23204", "url": "https://gl.wikipedia.org/wiki?curid=498723", "title": "Xemelgos (constelaci\u00f3n)", "text": ""}
{"id": "498724", "revid": "23204", "url": "https://gl.wikipedia.org/wiki?curid=498724", "title": "Aquarius", "text": ""}
{"id": "498726", "revid": "98629", "url": "https://gl.wikipedia.org/wiki?curid=498726", "title": "Revoluci\u00f3n de Maria da Fonte", "text": "Maria da Fonte, ou Revolta do Mi\u00f1o, \u00e9 o nome dado a unha revolta popular ocorrida en Portugal na primavera de 1846 contra o goberno cartista presidido por Ant\u00f3nio Bernardo da Costa Cabral. \nA sublevaci\u00f3n foi resultado das tensi\u00f3ns sociais remanentes das guerras liberais, agravadas polo gran descontento popular xerado polas novas leis de recrutamento militar que as seguiron, polos cambios fiscais e pola prohibici\u00f3n de realizar enterramentos no interior das igrexas. \nIniciouse na zona de P\u00f3voa de Lanhoso (Mi\u00f1o) unha sublevaci\u00f3n popular que se foi progresivamente estendendo a todo o norte de Portugal. A instigadora dos mot\u00edns iniciais foi unha muller do pobo chamada Maria, natural da fregues\u00eda de Fontarcada, polo que ser\u00eda logo co\u00f1ecida polo alcume de \"Maria da Fonte\". Como a fase inicial do movemento insurreccional tivo unha forte compo\u00f1ente feminina, acabou por ser ese o nome dado \u00e1 revolta. \nA sublevaci\u00f3n propagouse despois ao resto do pa\u00eds e provocou a substituci\u00f3n do goberno de Costa Cabral por un presidido por Pedro de Sousa Holstein, 1\u00ba duque de Palmela. Logo, nun golpe palaciano co\u00f1ecido como a Emboscada, o 6 de outubro daquel ano, a ra\u00ed\u00f1a Mar\u00eda II destitu\u00edu o goberno e nomeou o mariscal Jo\u00e3o Carlos de Saldanha Oliveira e Daun, 1\u00ba Duque de Saldanha, para constitu\u00edr un novo ministerio, provocando isto que a insurrecci\u00f3n se intensificase. \nO resultado foi unha nova guerra civil de 8 meses, a Patuleia, que rematou coa sinatura da Convenci\u00f3n de Gramido, o 30 de xu\u00f1o de 1847, tras a intervenci\u00f3n de forzas militares estranxeiras ao abrigo da Cu\u00e1drupla Alianza.\nA Revoluci\u00f3n de Maria da Fonte (abril e maio de 1846).\nO contexto da revolta.\nA partir de 1842 foi instaurado en Portugal un r\u00e9xime, por moitos ent\u00f3n considerado desp\u00f3tico, que ti\u00f1a por l\u00edder a Ant\u00f3nio Bernardo da Costa Cabral, un dos xefes do movemento constitucionalista de 1842, apoiado, entre outros, por seu irm\u00e1n Jos\u00e9 Bernardo da Silva Cabral, 1\u00ba conde de Cabral (de a\u00ed o alcume popular de \"goberno dos Cabrais\" ou \"cabralismo\"). \nNo intento de crear as estruturas dun estado moderno, Costa Cabral impulsou reformas e obras importantes. Para conseguir este obxectivo, o goberno comezou a traballar en privilexios instalados e h\u00e1bitos moi arraigados. E, sobre todo, debido a que a reorganizaci\u00f3n tributaria e as subas de impostos fix\u00e9ronse imprescindibles, Costa Cabral viuse obrigado a promover medidas para cambiar a estrutura tributaria, coa introduci\u00f3n do imposto sobre a propiedade. Fronte a estas medidas, a poboaci\u00f3n rural revolveuse de forma espont\u00e1nea e violenta. \nCo goberno mantendo un reformismo que exacerbaba aos grupos miguelistas (partidarios de Miguel I), inimigos da aplicaci\u00f3n do liberalismo, o descontento foi crecendo rapidamente, espertando vellos resentimentos das guerras liberais da d\u00e9cada anterior. Os miguelistas, derrotados pero cun goberno na clandestinidade, con D. Miguel no exilio, usando os seus simpatizantes, alimentaron e aproveitaron o descontento popular, so\u00f1ando con restaurar o absolutismo. En zonas rurais m\u00e1is afastadas e suxeitas a unha maior conciencia relixiosa, especialmente no Alto Minho e Tr\u00e1s-os-Montes, pontificaban os axentes m\u00e1is adversos \u00e1 constituci\u00f3n de partidos pol\u00edticos, e ferozmente anti-liberais. De feito, a guerra civil entre liberais e miguelistas, a\u00ednda que rematou oficialmente o 26 de maio de 1834, coa firma da Convenci\u00f3n de \u00c9vora-Monte, continuou dividindo os portugueses. \nNeste contexto de acendida contestaci\u00f3n contra o goberno, a aparici\u00f3n de novos requisitos tributarios, o censo de bens e a creaci\u00f3n de matrices de terras, chamadas de xeito significativo pola xente \"\"as papeletas da ladroeira\", para a avaliaci\u00f3n de impostos e un maior rigor na contrataci\u00f3n militar, levaron ao l\u00edmite os \u00e1nimos das poboaci\u00f3ns rurais. Non obstante, a mecha prendeu cun asunto que aparentemente ter\u00eda menos impacto: por decreto do 28 de setembro de 1844 prohib\u00edronse os enterros nas igrexas e imp\u00faxose o dep\u00f3sito dos restos do falecido, despois de que se rexistrase a morte e se obtivese licenza sanitaria, nos cemiterios constru\u00eddos a campo aberto. \nPor v\u00eda da nova regulamentaci\u00f3n dos servizos de sa\u00fade, o pobo ti\u00f1a que romper coa tradici\u00f3n de moitos s\u00e9culos de enterrar os defuntos nas igrexas, esperar que o delegado de sa\u00fade certificase o \u00f3bito e, despois pagar os gastos do funeral.\nInicialmente a norma foi bastante ignorada, xa que eran poucos os cemiterios, pois a pesar da lei das taxas e da construci\u00f3n de cemiterios que databa do 21 de setembro de 1835, nunca f\u00f3ra cumprida dada a pobreza en que se viv\u00eda na \u00e9poca, agravada pola crise econ\u00f3mica resultante da guerra civil e pola praga da pataca e a seca que asolaran o pa\u00eds durante boa parte da d\u00e9cada anterior. Con todo, cando as autoridades decidiron impor as novas regras de enterramento, o pobo, enfadado polo resentimento acumulado, ergueuse violentamente contra o que consideraba a prepotencia dos pol\u00edticos liberais.\nO propio clero m\u00e1is conservador falaba da lei da prohibici\u00f3n dos enterros nas igrexas como anti-relixiosa e afirmaba que levaba o \"selo do dia\u00f1o e da\" \"masonaria\".\nPara complicar a situaci\u00f3n, a ra\u00ed\u00f1a Maria II, que a 8 de setembro de 1845 concedera o t\u00edtulo de conde de Tomar a Costa Cabral, era vista como demasiado pr\u00f3xima aos Cabrais, non mantendo un distanciamento que permitise resgardar a monarqu\u00eda do descontento popular.\nMaria da Fonte e os mot\u00edns iniciais.\nDespois de m\u00faltiples incidentes e disturbios illados, ocorridos por todo o pa\u00eds, pero con maior protagonismo no norte, o causante da revolta foi un feito moi trivial: a morte, o 21 de marzo de 1846, da anci\u00e1 Cust\u00f3dia Teresa, habitante do lugar de Sim\u00e3es na fregues\u00eda de Fontarcada, nos arredores de P\u00f3voa de Lanhoso. \nCando, na ma\u00f1\u00e1 do d\u00eda seguinte, 22 de marzo de 1846, un grupo de veci\u00f1os, onde predominaban as mulleres, decidiron proceder ao enterro da falecida na Igrexa do Mosteiro de Fonte Arcada, sen autorizaci\u00f3n da Xunta de Sa\u00fade e sen ter en conta as normas legais, as autoridades decidiron intervir. O motivo da dureza da intervenci\u00f3n parece ser que xa era o segundo incidente deste tipo ese ano, xa que hai rexistros de graves disturbios en Fonte Arcada o 20 de xaneiro de 1846, cando foi enterrado Jos\u00e9 Joaquim Ribeiro. \nNo enterro de Cust\u00f3dia Teresa, a xente golpeou o comisario sanitario e non permitiu que este certificase a morte, nin os membros da familia aceptaron pagar a taxa de \"covato\". O enterro f\u00edxose ademais sen acompa\u00f1amento relixioso, xa que o p\u00e1rroco rexeitara participar no desacato, a\u00ednda que a xente alegase que o fac\u00eda por motivos relixiosos, xa que se o corpo estaba enterrado f\u00f3ra da igrexa, en calquera outro chan que non fose o do templo, o \"\"morto estar\u00eda desprotexido\". \nQuizais porque consideraron que as autoridades te\u00f1en menos probabilidades de actuar violentamente contra as mulleres, parece que estas tiveron un papel protagonista nos acontecementos e foi \u00e1s mulleres do lugar de Sim\u00e3es \u00e1s que se culpou principalmente. Esta imaxe do liderado feminino tam\u00e9n pode resultar do xeito en que o suceso foi descrito polas autoridades, que buscaban minimizar os incidentes atribu\u00edndoos a grupos de \"beatas fanatizadas polos apost\u00f3licos\". \n\u00c1 vista dos feitos, as autoridades decidiron arrestar ao xefe da sublevaci\u00f3n e proceder \u00e1 exhumaci\u00f3n do cad\u00e1ver e ao seu enterro nos terreos destinados ao cemiterio. Con este fin, o 24 de marzo dirix\u00edronse \u00e1 parroquia, sendo recibidos por pedradas da poboaci\u00f3n armada, que \u00eda armada con fouces, chuzos e paus. Ao non poder exhumar o corpo, arrestaron a catro mulleres \u00e1s que consideraban as l\u00edderes dos incidentes dos d\u00edas anteriores: Joaquina Carneira, Maria Cust\u00f3dia Milagreta, Maria da Mota e Maria Vidas. \nCando o 27 de marzo as prisioneiras \u00edan ser o\u00eddas polo xu\u00edz, as camp\u00e1s tocaron a rebeli\u00f3n, reunindo \u00e1 xente, que marchou dende o cruceiro ata a vila para abrir as portas da prisi\u00f3n con machados. \u00c1 cabeza deste grupo, confiados en que non se atrever\u00edan a disparar a mulleres, atop\u00e1banse algunhas mulleres novas, entre elas, vestidas de vermello, Maria Angelina, a irm\u00e1 do zapateiro de Sim\u00e3es, que foi a primeira en golpear co machado a porta do c\u00e1rcere. \nCando as autoridades intentaron identificar aos insurxentes colocaron na parte superior da lista \u00e1 moza Maria Angelina. O seu irm\u00e1n contou despois ao padre Casimiro Jos\u00e9 Vieira (que inclu\u00edu o testemu\u00f1o nos seus \"Apontamentos para a Hist\u00f3ria da Revolu\u00e7\u00e3o do Minho em 1846 ou da Maria da Fonte\") que foi a m\u00e1is famosa s\u00f3 porque \u00eda vestida de vermello. Como os espectadores se negaron a identificar aos amotinados, foi rexistrada simplemente como \"Maria\" da Fonte Arcada, despois abreviada por \"Maria da Fonte\". \nNon obstante, sobre este asunto, as opini\u00f3ns difiren, xa que nos anos inmediatos moitas Marias da Fonte apareceron no norte de Portugal, alegando, con maior ou menor xustiza, a gloria do nome. A identificaci\u00f3n con Maria Angelina, de Sim\u00e3es, que de feito foi procesada e pronunciada nos disturbios en P\u00f3voa de Lanhoso, parece a m\u00e1is crible, xa que o padre Casimiro Jos\u00e9 Vieira era un setembrista convencido, que xogou un papel importante nos acontecementos da Revoluci\u00f3n de Mar\u00eda da Fonte e que viviu de preto os acontecementos. \nOutra explicaci\u00f3n alternativa, que colle unha gran verosimilitude, dado o marco social e pol\u00edtico dos acontecementos, \u00e9 que o alcume de \"Maria da Fonte\" era un ep\u00edteto despectivo lanzado polos pol\u00edticos cabralistas para designar colectivamente \u00e1s mulleres que, convenientemente para a versi\u00f3n que minimizou os incidentes, parec\u00edan liderar a contestaci\u00f3n. Ent\u00f3n, en vez dunha \"Maria da Fonte\", teriamos unha multitude de \"Marias\". Despois, romantizada pola intelectualidade da \u00e9poca, \"Maria da Fonte\" converter\u00edase no ep\u00edtome das virtudes b\u00e9licas das mulleres do norte de Portugal, pasando de ser unha defensora das ideas reaccionarias, materializada en costumes at\u00e1vicos, \u00e1 aut\u00e9ntica expresi\u00f3n do desexo de liberdade da alma popular. \nDe todos os xeitos, grazas a Camilo Castelo Branco, o nome da taberneira Maria Lu\u00edsa Balaio tam\u00e9n recibiu moita atenci\u00f3n e, moitos anos despois, en 1883, o xornal \"O Com\u00e9rcio de Portugal\" a\u00ednda informaba de que \"\"\"na noite do 7 ao 8 de decembro de 1874, morreu na parroquia de Verim, Ana Maria Esteves, nacida en Santiago de Oliveira, casada con Ant\u00f3nio Joaquim Lopes da Silva daquela parroquia de Verim e que fora a infame Maria da Fonte\".\nA xeneralizaci\u00f3n da revolta.\nNos d\u00edas seguintes suced\u00e9ronse casos id\u00e9nticos, estend\u00e9ndose a revolta a todo o Minho. Poucos d\u00edas despois, na veci\u00f1a parroquia de Galegos, outros veci\u00f1os enterraron a Francisco Lage \"no \"\"chan debido\". As autoridades volveron emitir ordes de arresto, pero s\u00f3 arrestaron a Josefa Caetana, que foi enviada \u00e1 prisi\u00f3n de Braga. Con todo, ao cruzar a Serra do Carvalho, os seis polic\u00edas que a levaban foron agredidos por centos de mulleres, que liberaron \u00e1 prisioneira. \nEn poucas semanas os disturbios estend\u00e9ronse por Minho e Tr\u00e1s-os-Montes e m\u00e1is tarde ata Beiras e Estremadura, ga\u00f1ando progresivamente un car\u00e1cter pol\u00edtico mediante a organizaci\u00f3n de xuntas revolucionarias que tomaron o poder localmente e rexeitaron a obediencia ao goberno. Xa non se trataba de \"Marias da Fonte\", sen\u00f3n que o pa\u00eds afrontaba un movemento insurreccional sen precedentes. \nA alarma xa estaba moi estendida en Lisboa, especialmente cando se soubo que en d\u00faas cidades importantes, Santar\u00e9m e Porto, organiz\u00e1ronse sublevaci\u00f3ns. Os disturbios multiplic\u00e1ronse rapidamente, tomando a forma dun grave levantamento que se daba en boa parte do pa\u00eds. \nEsta rebeli\u00f3n, iniciada, primeiro en Fonte Arcada, concello da P\u00f3voa de Lanhoso, en marzo de 1846, e despois propagada a outros puntos, ficou co\u00f1ecida na Historia de Portugal como a \"Revoluci\u00f3n da Maria da Fonte\", ou \"Revoluci\u00f3n do Mi\u00f1o\", a\u00ednda que non fose, no sentido etimol\u00f3xico e pol\u00edtico do termo, unha verdadeira revoluci\u00f3n. Foi m\u00e1is ben unha sublevaci\u00f3n popular, o primeiro movemento de masas dos tempos modernos en Portugal.\nEse car\u00e1cter popular do movemento da \"Maria da Fonte\" \"\u00e9\" atestado polo principal aludido, Costa Cabral, que o 20 de abril de 1846, no auxe da revolta, proferiu un discurso na C\u00e1mara dos Deputados onde, a pesar de afirmar que \"hai unha conspiraci\u00f3n permanente contra as instituci\u00f3ns actuais, contra a orde estabelecida, e mans ocultas que manexan estas conspiraci\u00f3ns\", reco\u00f1eceu que \"a sublevaci\u00f3n en curso no Mi\u00f1o \u00e9 unha revoluci\u00f3n distinta a todas as outras que at\u00e9 hoxe te\u00f1en aparecido, porque todas as outras revoluci\u00f3ns ti\u00f1an por bandeira un principio pol\u00edtico, m\u00e1is ou menos, pero esta revoluci\u00f3n \u00e9 feita por homes de saco ao ombro e de fouce na man, para destru\u00edr facendas, asasinar, incendiar a propiedade, roubar os habitantes das terras que percorren e lanzar fogo \u00e1s notar\u00edas, reducindo a cinzas os arquivos\". E continuou reco\u00f1ecendo que era unha revolta sen xefe, na cal pontificaba a \"\"\"m\u00e1is \u00ednfima clase da sociedade\", executada por \"un bando de d\u00faas mil catrocentas a tres mil persoas, armadas con fouces, pancas, chuzos, espingardas, con todo canto eles poden coller\".\nRapidamente \u00e1 revolta popular un\u00edronse movementos pol\u00edticos organizados e a ela se asociaron todas as forzas anti-cartistas e, por unha vez, converxeron nunha loita com\u00fan todas as forzas m\u00e1is radicais do espectro pol\u00edtico, entre elas os miguelistas. Pretend\u00edan o derrube dos Cabrais e mesmo o da Ra\u00ed\u00f1a, mais moitos, a\u00ednda que sen o afirmaren con clareza, pretend\u00edan tam\u00e9n o fin do r\u00e9xime liberal.\nA suspensi\u00f3n das garant\u00edas constitucionais e a ca\u00edda do goberno.\nEn reacci\u00f3n \u00e1 crecente insurrecci\u00f3n crecente, pola Lei do 20 de abril de 1846, o goberno suspendeu as garant\u00edas constitucionais durante 60 d\u00edas, pasando os crimes de sedici\u00f3n e rebeli\u00f3n a seren xulgados en tribunal de guerra.\nNesa mesma ocasi\u00f3n, Jos\u00e9 Bernardo da Silva Cabral, irm\u00e1n do todopoderoso presidente do ministerio Costa Cabral, foi enviado ao Porto co obxectivo de tentar calmar a revolta nacente.\nCando as medidas tomadas non estancaron o movemento revolucionario, a ra\u00ed\u00f1a e os seus conselleiros, xenuinamente asustados fronte \u00e1 dimensi\u00f3n da insurrecci\u00f3n e \u00e1 rapidez coa que se estend\u00eda polo pa\u00eds, consideraron destitu\u00edr o ministerio cabralista. Aumentando a\u00ednda m\u00e1is a tensi\u00f3n o Xeneral S\u00e1 da Bandeira tomara partido ao lado dos revoltosos, formando un ex\u00e9rcito, e alg\u00fans dos principais pol\u00edticos de ent\u00f3n, entre eles Francisco de Almeida Portugal (o reputado 2\u00ba conde do Lavradio), Lu\u00eds da Silva Mouzinho de Albuquerque e Jos\u00e9 Jorge Loureiro, pediron \u00e1 ra\u00ed\u00f1a a destituci\u00f3n do goberno.\nNesta situaci\u00f3n, Maria II, incapaz de controlar a situaci\u00f3n, e a pesar de ter sempre protexido a Costa Cabral, destitu\u00edu o goberno o 17 de maio de 1846, chamando ao poder ao 1\u00ba duque de Palmela, Pedro de Sousa Holstein, e ao xeneral Lu\u00eds da Silva Mouzinho de Albuquerque.\nAo mesmo tempo que remataba co goberno cabralista, a ra\u00ed\u00f1a nomeou o vello e respectado xeneral Ant\u00f3nio Jos\u00e9 de Sousa Manuel de Meneses Severim de Noronha, 1\u00ba duque da Terceira, como o seu lugartenente nas provincias do norte do pa\u00eds, co encargo de reprimir a sublevaci\u00f3n e restabelecer al\u00ed a paz.\nPerante a contestaci\u00f3n, os irm\u00e1ns Cabral deixaron Lisboa cami\u00f1o do exilio, embarcando no vapor \"Pach\u00e1\". Como acostumaba a acontecer na pol\u00edtica portuguesa, o lugar elixido para o exilio foi Francia, a\u00ednda que despois o trocasen por Espa\u00f1a.\nO goberno do duque de Palmela.\nNo medio de gran inestabilidade pol\u00edtica e social, o 20 de maio de 1846 tomou posesi\u00f3n o goberno de Palmela. Na composici\u00f3n inicial, Palmela ocupou a presidencia e os ministerios do Reino, de Xustiza e de Facenda. O duque da Terceira acumulou os ministerios da Guerra, da Mari\u00f1a e Colonias e de Asuntos Exteriores.\nO duque de Saldanha, que fora nomeado para o Ministerio de Asuntos Exteriores, non ocupou o cargo por estar como embaixador en Viena.\nA ra\u00ed\u00f1a tentou, as\u00ed, a formaci\u00f3n dun triunvirato dos tres duques, capaz de sobrevivir \u00e1s crecentes tensi\u00f3ns que parec\u00edan xa ameazar o trono e o r\u00e9xime liberal. \nNunha tentativa de ampliar a base de apoio do goberno, o 23 de maio Lu\u00eds da Silva Mouzinho de Albuquerque entra no goberno, asumindo a carteira da Mari\u00f1a e Colonias, ocupada d\u00edas antes polo duque da Terceira.\nUns d\u00edas despois, e ante a necesidade de marchar cara ao norte do pa\u00eds para intentar sufocar a insurrecci\u00f3n, o 26 de maio o duque da Terceira, nunha nova reorganizaci\u00f3n ministerial, deixou o goberno. Agora, o duque de Palmela manti\u00f1a s\u00f3 a presidencia e o Tesouro, pasando Mouzinho de Albuquerque \u00e1 carteira do Reino. Jos\u00e9 Jorge Loureiro mantivo a carteira da Mari\u00f1a e Colonias e o conde do Lavradio trasladouse a Asuntos Exteriores. Joaquim Filipe de Soure asumiu a carteira de Xustiza. \nO 23 de xu\u00f1o, o mariscal Saldanha regresou a Portugal desde Bruxelas, onde pasara o inverno de 1845-1846, despois de ser embaixador en Viena de 1841 a 1845. A pesar de apoiar formalmente o goberno, ao que fora invitado, a s\u00faa relaci\u00f3n co ministerio era cada vez m\u00e1is dif\u00edcil, convert\u00e9ndose lentamente no principal polo de oposici\u00f3n, a\u00ednda que sen expresi\u00f3n p\u00fablica desta posici\u00f3n. \nO 19 de xullo tivo lugar unha nova reorganizaci\u00f3n ministerial, coa entrada no goberno de Bernardo de S\u00e1 Nogueira de Figueiredo, 1\u00ba marqu\u00e9s de S\u00e1 da Bandeira (ministro da Guerra), J\u00falio Gomes da Silva Sanches (ministro de Facenda) e Joaquim Ant\u00f3nio de Aguiar (ministro de xustiza), e a sa\u00eddas de Joaquim Filipe de Soure . \nPara intentar calmar a oposici\u00f3n e lexitimar o goberno, publicouse un novo decreto electoral o 27 de xullo, que marcou as elecci\u00f3ns para o 11 de outubro e prometeu revisar as normas de recrutamento e de fixaci\u00f3n de d\u00e9cimos sobre a propiedade. \nA\u00ednda que os irm\u00e1ns Cabral estaban ausentes do pa\u00eds, mantiveron unha poderosa influencia na vida pol\u00edtica a trav\u00e9s dos cartistas. \u00c1 vista das elecci\u00f3ns que se achegaban, o 23 de setembro os cabralistas procederon a organizar en Lisboa o Comit\u00e9 Central do Partido Cartista, prepar\u00e1ndose para un novo intento de recuperar o poder. \nCon estas medidas do goberno e a estabilizaci\u00f3n da vida pol\u00edtica, comezou un per\u00edodo de relativa calma, xa que parec\u00eda que a crise acababa e o pobo se calmaba. Non obstante, s\u00f3 era a tranquilidade antes da tempestade, xa que logo un erro fatal de avaliaci\u00f3n por parte da ra\u00ed\u00f1a e dos seus conselleiros volver\u00eda a acender de novo, con renovado vigor, a rebeli\u00f3n iniciada por Mar\u00eda da Fonte. \nA \"Emboscada\", o golpe palaciano do 6 de outubro de 1846.\nDesexosa de pacificar aos cabralistas e convencida de que o duque de Palmela se inclinaba demasiado cara \u00e1 esquerda, buscando cooptala coa satisfacci\u00f3n dalgunhas das s\u00faas demandas, a ra\u00ed\u00f1a decidiu sancionar un aut\u00e9ntico golpe de estado e o 6 de outubro de 1846, a\u00ednda que sen nomear a Costa Cabral, formou un ministerio notablemente cartista, presidido polo mariscal Saldanha. \nO golpe palaciano, que se co\u00f1eceu como a \"Emboscada\", foi organizado por Costa Cabral, daquela en Madrid, e p\u00faxose en pr\u00e1ctica os d\u00edas 5 e 6 de outubro de 1846 pola ra\u00ed\u00f1a, en colusi\u00f3n coseu marido Fernando de Saxe -Coburgo-Gota, e cos seus conselleiros m\u00e1is pr\u00f3ximos, co mariscal Saldanha como principal apoio. \nAs\u00ed, cando se esperaba que se calmase a situaci\u00f3n, o 6 de outubro a ra\u00ed\u00f1a chamou ao duque de Palmela ao palacio, desped\u00edndoo sumariamente. Ese mesmo d\u00eda foi substitu\u00eddo no cargo de presidente do Consello polo mariscal Saldanha, un dos favoritos de sempre do palacio e un dos rostros m\u00e1is eminentes do cartismo. \nA\u00ednda a 6 de outubro, o novo goberno fixo unha proclama ao ex\u00e9rcito, na que o mariscal promet\u00eda manter as dimisi\u00f3ns dos ministros eliminados pola Revoluci\u00f3n de Mar\u00eda da Fonte, fundamentalmente os odiados irm\u00e1ns Cabral, e unha vez m\u00e1is prometeu abolir os impostos reclamados pola sublevaci\u00f3n. \nNo novo goberno, totalmente cartista e dominado pola masoner\u00eda, o presidente f\u00edxose cargo dos ministerios da Guerra e interinamente de Asuntos Exteriores. Os ministerios do Reino (ata o 28 de abril de 1847) e de Finanzas (ata o 13 de outubro de 1846) foron para Marcelino M\u00e1ximo de Azevedo e Melo, vizconde de Oliveira, o ministerio de Asuntos Eclesi\u00e1sticos e Xustiza (ata o 28 de abril de 1847) para Jos\u00e9 Jacinto Valente Farinho, o ministerio da Mari\u00f1a e do Exterior (ata o 28 de abril de 1847) \u00e1s mans de Manuel de Portugal e Castro e no de Asuntos Exteriores, sen asumir funci\u00f3ns por ser ministro plenipotenciario en Par\u00eds, quedou Diogo Gomes de Abreu e Lima, 2\u00ba vizconde da Carreira . \nO 7 de outubro volveron suspenderse as garant\u00edas constitucionais, esta vez durante 30 d\u00edas. A suspensi\u00f3n prorrogouse os d\u00edas 5 de novembro e 6 de decembro. \nAnulando o decreto que marcaba as elecci\u00f3ns para ese mes, o 9 de outubro os decretos electorais do 27 de xullo decl\u00e1ranse nulos, xa que se consideraban contrarios \u00e1 Carta. As Cortes foron convocadas para o 2 de febreiro de 1848 . \nCando se escoitaron estas noticias no norte de Portugal, especialmente na cidade de Porto, e se entendeu que os cartistas, a\u00ednda que cun l\u00edder interposto, volv\u00edan estar no poder, a sublevaci\u00f3n reactivouse con renovada enerx\u00eda. O duque da Terceira, ao que a ra\u00ed\u00f1a lle encargara esmagar a revolta, foi inmediatamente arrestado, sendo nomeada unha xunta provisional, chamada Xunta Gobernativa do Porto, de orientaci\u00f3n setembrista. \nA Xunta Gobernativa do Porto.\nA Xunta ti\u00f1a como presidente a Francisco Xavier da Silva Pereira, 1\u00ba conde das Antas, e como vicepresidente a Jos\u00e9 da Silva Passos, que, ademais de ser a alma da revolta, era irm\u00e1n do pol\u00edtico e exministro progresista Manuel da Silva Passos, o famoso Passos Manuel.\nDespois de co\u00f1ecerse a revolta do Porto, o vizconde de S\u00e1 da Bandeira Bernardo de S\u00e1 Nogueira de Figueiredo apareceu naquela cidade, adher\u00edndose \u00e1 revoluci\u00f3n e d\u00e1ndolle unha gran relevancia nacional.\nA Xunta do Porto, a\u00ednda que lexislaba en nome da ra\u00ed\u00f1a e lle xuraba obediencia e respecto, na realidade manti\u00f1a unha pol\u00edtica contraria \u00e1 opini\u00f3n da soberana, facendo todo o posible para reverter o golpe do 6 de outubro. \nNunha ousad\u00eda sen precedentes, \"O Espectro\", un xornal que se publicaba en Lisboa, sen que a polic\u00eda conseguise descubrir quen o imprim\u00eda nin os seus redactores, mais que era redactado por Ant\u00f3nio Rodrigues Sampaio, un pol\u00edtico pr\u00f3ximo aos revoltosos, atacaba persoalmente a ra\u00ed\u00f1a pola s\u00faa intervenci\u00f3n na pol\u00edtica partidaria. Naquel xornal, sen disimulos e con linguaxe insultante, denigr\u00e1base a figura de Maria II e suxer\u00edase a s\u00faa abdicaci\u00f3n, en prol da rep\u00fablica ou, polo menos, en prol de calquera rexencia en nome de Pedro V, naquel momento con s\u00f3 nove anos de idade.\nNeste contexto, e perante o risco que corr\u00eda o trono, a \u00fanica soluci\u00f3n parec\u00eda ser a v\u00eda militar. Abr\u00edase o cami\u00f1o para outra unha guerra civil, pouco m\u00e1is dunha d\u00e9cada despois da celebraci\u00f3n da Convenci\u00f3n de \u00c9vora-Monte.\nA Patuleia (outubro de 1846 a xu\u00f1o de 1847).\nAgora, co envolvemento dos militares e a participaci\u00f3n de todo o espectro pol\u00edtico, aquilo que comezara como un movemento de contestaci\u00f3n popular desembocou nunha guerra civil xeneralizada. Para designar as forzas insurrectas, recuperouse o ep\u00edteto \"patuleia\", antes pexorativamente aplicado aos liberais radicais, voc\u00e1bulo que despois a historia adoptar\u00eda para designar o enfrontamento de 1846-1847: a Patuleia ou Guerra da Patuleia.\nA orixe do termo \"patuleia\" parece ser a expresi\u00f3n \"patola\", utilizada coloquialmente para designar a algu\u00e9n que non destaca pola s\u00faa intelixencia. Logo \"patuleia\" pasou a ser utilizado para designar o pobo e os gremios populares e, en especial, o partido setembrista. Cando estalou a guerra, o termo pasou a ser utilizado para designar os que se adheriron ao movemento popular setembrista e \u00e1s forzas que o integraban. Coa evoluci\u00f3n dos acontecementos, foron designados como \"patuleias\" os adversarios setembristas de Costa Cabral e todos aqueles que os apoiaron, pasando, nesta acepci\u00f3n, a designar a todos os partidarios da Xunta do Porto.\nEn 10 de outubro comezou a sublevaci\u00f3n patuleia no Porto. O duque da Terceira, que fora enviado \u00e1 cidade como lugar-tenente da ra\u00ed\u00f1a, foi pronto prendido e expulsado da cidade.\nO d\u00eda 11 de outubro, o conde das Antas, chegado de Braga, asumiu o comando militar da revolta. Presidiu a Xunta con Jos\u00e9 da Silva Passos como vicepresidente. Circularon manifestos afirmando que a Revoluci\u00f3n do Mi\u00f1o, a \"revoluci\u00f3n m\u00e1is gloriosa da Naci\u00f3n Portuguesa\", f\u00f3ra traizoada pola soberana. \nO ton da discordia comezou a subir e xurdiron guerrillas por todas partes. O goberno e a banca xuntos tentaron armar a xente, pero s\u00f3 conseguiron 3 000 homes baixo o mando de Fernando de Saxe-Coburgo-Gota.\nA guerra parec\u00eda xa inevit\u00e1bel, dividindo unha vez m\u00e1is o pa\u00eds entre os liberais e os miguelistas, a\u00ednda que ambas as facci\u00f3ns o negasen. Agora eran os cartistas e os setembristas (os \"patuleias\") os enfrontados, mais as feridas mal curadas da anterior guerra civil rapidamente emerxeron. Nunha estra\u00f1a coalici\u00f3n, a esquerda liberal, representada polos partidarios da Revoluci\u00f3n de Setembro, apareceu agora aliada \u00e1 extrema dereita miguelista.\nA contenda ameazaba tomar tales proporci\u00f3ns que o 16 de outubro, Maria II, aconsellada polo mariscal Saldanha, pediu a intervenci\u00f3n de Espa\u00f1a, Francia e Gran Breta\u00f1a, ao abrigo da Cu\u00e1drupla Alianza, para acabar coa revoluci\u00f3n, alegando que era unha sublevaci\u00f3n miguelista. Os espa\u00f1ois mandaron de inmediato forzas para a fronteira, mais o goberno brit\u00e1nico non aceptou que se tratase dunha revolta miguelista.\nAs garant\u00edas constitucionais continuaron sendo suspendidas por decreto durante 30 d\u00edas cada vez. Promulg\u00e1ronse novos decretos os d\u00edas 27 de xaneiro, 6 de febreiro, 6 de marzo, 6 de abril, 6 de maio e 6 de xu\u00f1o. \nAos poucos, xurdiron en todo o pa\u00eds xuntas que afirmaban estar subordinadas \u00e1 Xunta Provisional do Supremo Goberno do Reino, a de Porto, e todos se declaraban en rebeli\u00f3n contra o goberno de Lisboa. O malestar estendeuse por todo o imperio: o 25 de outubro houbo un pronunciamento en Ponta Delgada, nos Azores, form\u00e1ndose al\u00ed a Xunta Gobernativa do Distrito de Ponta Delgada; o 29 de abril de 1847 formouse a Xunta Gobernativa de Madeira; na India portuguesa estableceuse unha xunta e falouse de vender territorio aos brit\u00e1nicos. Mesmo despois de que as forzas da Cu\u00e1drupla Alianza entraran en Portugal, os pronunciamentos continuaron: o 22 de maio de 1847, realizouse outra na illa Terceira, nos Azores. \nMentres tanto, o 26 de outubro, as forzas asignadas \u00e1 Xunta do Porto dirix\u00edronse cara Santar\u00e9m, ameazando directamente a capital, o que levou \u00e1 ra\u00ed\u00f1a, o 27 de outubro, a asumir plenos poderes extraordinarios, suspendendo a legalidade constitucional. \nO 4 de novembro, Santar\u00e9m foi ocupada polas forzas rebeldes. Sent\u00edndose ameazado, o goberno decidiu apostar todo e o 6 de novembro, Costa Cabral, no exilio en Espa\u00f1a, foi nomeado embaixador dese pa\u00eds, sendo o encargado de meter presi\u00f3n ao goberno espa\u00f1ol para \u00e1 entrada das s\u00faas forzas en Portugal en axuda do Goberno de Lisboa. \nO 7 de novembro, o mariscal Saldanha sa\u00edu de Lisboa \u00e1 fronte das forzas fieis ao ex\u00e9rcito despois de que a ra\u00ed\u00f1a e o seu marido pasasen revista \u00e1s tropas. Ent\u00f3n comezaron as hostilidades. \nDadas as dificultades financeiras, o 14 de novembro promulgouse un decreto que impo\u00f1\u00eda o curso forzado permanente dos billetes do Banco de Lisboa, impo\u00f1endo penas a aqueles que intentasen eximirse. Isto complementouse o 19 de novembro cun decreto que obrigaba \u00e1 fusi\u00f3n do Banco de Lisboa coa Companhia de Confian\u00e7a Nacional, prev\u00e9ndose a creaci\u00f3n dun Banco de Portugal, que se materializou o 26 de decembro inmediato, unha instituci\u00f3n que contin\u00faa na actualidade. \nAfortunadamente para o goberno, a Xunta do Porto, a pesar de contar con importantes forzas militares e un apoio popular innegable, por culpa da mala pr\u00e1ctica dos seus xenerais, non foi quen de impo\u00f1erse pola forza, sa\u00edndo as s\u00faas forzas derrotadas nun importante enfrontamento nos primeiros meses da guerra. \nNo norte de Portugal, o xeneral bar\u00f3n do Casal, comandante da divisi\u00f3n de Tr\u00e1s-os-Montes, optou por manterse fiel \u00e1 ra\u00ed\u00f1a e marchou coas s\u00faas tropas sobre o Porto, coa esperanza de que estoupase al\u00ed un contragolpe cartista que lle entregase a cidade. Non obstante, isto non sucedeu e, no seu lugar, Bernardo de S\u00e1 Nogueira de Figueiredo, vizconde de S\u00e1 da Bandeira, que se unira \u00e1 \"patuleia\", sa\u00edulle ao encontro \u00e1 fronte dunha divisi\u00f3n ben armada, marchando por R\u00e9gua e Sabrosa ata Chaves, onde se refuxiaban as forzas do bar\u00f3n do Casal. \nAo mesmo tempo, forzas guerrilleiras comandadas por Lu\u00eds Malheiro Peixoto de Lemos e Vasconcelos, 1\u00ba bar\u00f3n de Castro Daire, ocuparon Mur\u00e7a, dando a impresi\u00f3n de que os patuleias \u00edan controlar o norte. Esta situaci\u00f3n inverteuse rapidamente xa que, o 15 de novembro, o vizconde de S\u00e1 da Bandeira decidiuse retirar para Valpa\u00e7os, aparentemente para al\u00ed atraer as forzas do bar\u00f3n do Casal e dar batalla.\nEfectivamente, a 16 de novembro, as forzas do bar\u00f3n do Casal marcharon sobre Valpa\u00e7os e deron batalla. No encontro o vizconde de S\u00e1 da Bandeira foi vencido e obrigado, o d\u00eda 20 de novembro, a recollerse precipitadamente ao Porto. Tras a batalla, todo o norte parec\u00eda ficar baixo o control das forzas leais ao goberno.\nNaquel momento a sublevaci\u00f3n militar estenderase xa por todo o pa\u00eds. Ao sur do Texo, o xeneral Jos\u00e9 L\u00facio Travassos Valdez, 1\u00ba conde de Bonfim, o brigadier Francisco Pedro Celestino Soares, futuro vizconde de Leceia e Lu\u00eds Francisco Est\u00eav\u00e3o Soares de Melo da Silva Breyner, 1\u00ba conde de Melo, comandaban as tropas \"patuleias\". En Co\u00edmbra, o marqu\u00e9s de Loul\u00e9 tam\u00e9n se rebelou e reconstitu\u00edu o Batall\u00f3n Acad\u00e9mico. \nPara empeorar a situaci\u00f3n, durante a retirada, o que quedaba das forzas de S\u00e1 da Bandeira atopouse en R\u00e9gua cun numeroso grupo guerrilleiro dirixido polo antigo xeneral realista Reginald MacDonell. \nNun raro contraataque, o 25 de novembro as forzas patuleias entraron en Guimar\u00e3es. \nEn Lisboa, a inestabilidade era grande e esper\u00e1base un levantamento patuleia en calquera momento. Aparentemente, a sublevaci\u00f3n s\u00f3 esperaba a que as forzas rebeldes avanzasen en Cartaxo, un lugar onde as forzas do mariscal Saldanha estaban acantonadas, e o fixesen recuar. \nOs d\u00edas 3 e 4 de decembro, os mari\u00f1eiros do goberno, dirixidos por Francisco Soares Franco, futuro 1\u00ba vizconde de Soares Franco, tomaron Valen\u00e7a. En Viana do Castelo as forzas gobernamentais conseguiron manter o castelo no seu poder, a pesar de ser atacadas o 4 de decembro polas forzas da Xunta. Mentres tanto, as actividades militares concentr\u00e1ronse en Estremadura, xa que os condes de Antas e Bonfim, coa maior parte das tropas patuleias, continuaron ocupando Santar\u00e9m, mentres que o conde de Vila Real estaba situado en Our\u00e9m. Foi contra esta \u00faltima posici\u00f3n que o 4 de decembro, o mariscal Saldanha decidiu enviar unha brigada, que as forzas do conde de Bonfim intentaron interceptar. Ao non conseguilo, incorporouse \u00e1s forzas do conde de Vila Real, estacionado en Leiria, onde tam\u00e9n recibiu uns 3.000 homes enviados desde Santar\u00e9m. Con estas forzas intentou avanzar cara ao sur, pero sorprendido polas forzas do mariscal Saldanha, retirouse sobre Torres Vedras. \nFoi nesa cidade que o 22 de decembro de 1846, nunha das batallas decisivas da guerra, o brigadier Jos\u00e9 L\u00facio Travassos Valdez, 1\u00ba conde de Bonfim, foi vencido completamente polo mariscal Saldanha, nunha cruenta batalla na que perdeu a vida o xeneral Mouzinho de Albuquerque. Ao final dese d\u00eda, tras un conxunto de botas decisi\u00f3ns t\u00e1cticas, Saldanha foi o claro vencedor, encarcerando case todas as tropas patuleias. O conde das Antas, naquel momento en Cercal, optou por non acudir \u00e1 axuda das forzas de Bonfim, retir\u00e1ndose rapidamente ao Porto. \nSaldanha intentou perseguir as forzas do Conde das Antas, dirix\u00edndose cara ao norte a marchas forzadas, pero cando entrou en Porto, optou por acuartelarse en Oliveira de Azem\u00e9is. \nMentres tanto, o brigadier Celestino foi vencido en Viana do Castelo polo antigo xeneral Jo\u00e3o Schwalbach (1774 - 1874), 1\u00aa vizconde de Set\u00fabal, e o 31 de decembro as forzas cartistas do bar\u00f3n do Casal tomaron Braga pola forza despois dunha cruenta batalla cos guerrilleiros do xeneral MacDonnell. Por orde do bar\u00f3n do Casal, a cidade foi castigada duramente con fusilamentos polas r\u00faas. O vello xeneral MacDonnel foi arrestado en Vila Pouca de Aguiar e executado por un sarxento de cabaler\u00eda cartista. \nO 3 de xaneiro de 1847, \u00c1lvaro Xavier Coutinho e P\u00f3voas, antigo oficial da Lexi\u00f3n Portuguesa ao servizo de Francia, e carism\u00e1tica figura do miguelismo, foi nomeado tenente xeneral do ex\u00e9rcito da Xunta e comandante militar das d\u00faas Beiras. \nO 10 de xaneiro, o mariscal Saldanha propuxo secretamente \u00e1 Xunta do Porto un acordo de paz baseado na Convenci\u00f3n de Chaves, o mesmo que en 1837 puxera fin \u00e1 Revolta dos Mariscais . \nNun momento clarificador do conflito, o 12 de xaneiro asin\u00e1ronse as bases da \"Uni\u00f3n dos realistas insurxentes coa Xunta do Porto\", \u00e9 dicir, da alianza de miguelistas con setembristas. A coalici\u00f3n f\u00edxose finalmente oficial, pero a estas alturas o mariscal Saldanha xa estba preto do Porto, comandando as forzas militares leais ao goberno. A frota do goberno, dirixida por Soares Franco, xa estaba bloqueando o Douro. \nIntentando un contraataque, o ex\u00e9rcito da Patuleia, comandado polo conde de Melo, atacou Estremoz o 27 de febreiro, e o 9 de abril, S\u00e1 da Bandeira, asum\u00edndose como tenente da Xunta, desembarcou no Algarve e comezou a marchar para Lisboa. Chegou a Set\u00fabal e uniuse \u00e1s tropas do Conde de Melo e das guerrillas do sur. Ti\u00f1a como colaboradores a Anselmo Braamcamp Freire e Jos\u00e9 Est\u00eav\u00e3o Coelho de Magalh\u00e3es. \nO 11 de abril estalaron disturbios en Lisboa, onde estaban estacionadas tropas inglesas e espa\u00f1olas, e o goberno mandou ao xeneral Vinhais aos outeiros de Azeit\u00e3o, co fin de evitar o avance sobre Lisboa das forzas patuleias estacionadas en Set\u00fabal. O 16 de abril, as forzas enfront\u00e1ronse na batalla do Alto Viso, \u00e1s portas de Set\u00fabal, onde os patuleias perderon 500 homes. A loita rematou de xeito indeciso por un armisticio negociado polo comandante ingl\u00e9s do HMS \"Polyphemus\", que estaba situado na boca do Sado. \nO 29 de abril produc\u00edronse novos tumultos patuleias en Lisboa, permitindo a fuga de 600 presos do Limoeiro. A desorde creceu e a fame ameazou as poboaci\u00f3ns.\nO 19 de marzo, o goberno portugu\u00e9s enviou unha nova solicitude oficial de axuda externa a Gran Breta\u00f1a, Espa\u00f1a e Francia segundo o tratado da Cu\u00e1drupla Alianza. Agora que, desde novembro, Espa\u00f1a, temendo o contaxio dos miguelistas e despois de ser apoiada pola Francia de Fran\u00e7ois Guizot, lograra que os brit\u00e1nicos aceptasen en principio a intervenci\u00f3n en Portugal, a entrada de tropas parec\u00eda inminente. \nA intervenci\u00f3n da Cu\u00e1drupa Alianza.\nO 21 de maio de 1847, asinouse en Londres un protocolo que fixaba as condici\u00f3ns para a intervenci\u00f3n estranxeira en Portugal. Finalmente desbloqueouse a axuda que o goberno portugu\u00e9s necesitaba para acabar coa guerra civil. \nFinalmente, as tres potencias asinantes estiveron de acordo sobre a forma e os obxectivos da intervenci\u00f3n en Portugal, e non menos porque a situaci\u00f3n da veci\u00f1a Espa\u00f1a, coa crecente actividade carlista, fac\u00eda adivi\u00f1ar a posibilidade de que as d\u00faas monarqu\u00edas ib\u00e9ricas caeran no caos ou volvesen ao absolutismo. \nAs\u00ed, nos \u00faltimos d\u00edas de maio, as forzas espa\u00f1olas, comandadas polo tenente xeneral Manuel de la Concha, conde de Cancellada, cruzaron a fronteira en Tr\u00e1s-os-Montes e avanzaron cara a Valongo. \nO 25 de maio, unha frota inglesa bloqueou o Douro e nos d\u00edas inmediatos aprisionou os barcos que transportaban en mar aberto, cara \u00e1 pen\u00ednsula de Set\u00fabal, onde \u00edan intentar desembarcar, a divisi\u00f3n patuleia comandada polo conde das Antas que pretend\u00eda unirse \u00e1 forzas comandadas polo conde de Melo, inactivas desde a batalla do Alto do Viso. \nO 1 de xu\u00f1o, a Xunta do Porto emitiu unha proclama na que declarou estar obrigada a aceptar o armisticio por mor da intervenci\u00f3n estranxeira. \nO 3 de xu\u00f1o, a divisi\u00f3n espa\u00f1ola entrou no Porto, ocupando militarmente a cidade, ao mesmo tempo que as forzas inglesas desembarcaron e ocuparon o Forte de S\u00e3o Jo\u00e3o da Foz. \nEn cumprimento do acordado coas potencias da Cu\u00e1drupla Alianza, o 10 de xu\u00f1o a ra\u00ed\u00f1a Mar\u00eda II, nunha proclama ao pa\u00eds, anunciou unha amnist\u00eda xeral e prometeu cumprir as condici\u00f3ns de mediaci\u00f3n. \nO 15 de xu\u00f1o, S\u00e1 da Bandeira e Conde de Melo rend\u00e9ronse en Set\u00fabal. Con este acto final, a Patuleia desaparece ao sur do Texo. \nObrigado polas circunstancias, o 29 de xu\u00f1o, Nuno Jos\u00e9 Severo de Mendon\u00e7a Rolim de Moura Barreto, o ent\u00f3n marqu\u00e9s de Loul\u00e9, e o xeneral C\u00e9sar de Vasconcelos, como representantes da Xunta, reun\u00edronse no lugar de Gramido cos comandantes das forzas inglesas e espa\u00f1olas e asinan a convenci\u00f3n que puxo fin \u00e1 contenda.\nA Convenci\u00f3n de Gramido e as s\u00faas consecuencias.\nA Convenci\u00f3n de Gramido, asinada o 29 de xu\u00f1o de 1847, na Casa Branca do lugar de Gramido, Valbom, Gondomar, puxo fin \u00e1 sublevaci\u00f3n da Patuleia. A convenci\u00f3n articulouse do seguinte xeito: \n\"O tenente xeral D. Manuel de la Concha, conde de Cancellada, e o coronel Buenaga como representantes de Espa\u00f1a, o coronel Wilde como representante de Gran Breta\u00f1a, o marqu\u00e9s de Loul\u00e9, par do reino e o xeneral C\u00e9sar de Vasconcelos, como representantes da Xunta Provisional, reunidos en Gramido co obxectivo de acordar as medidas necesarias para dar un cumprimento pac\u00edfico \u00e1s resoluci\u00f3ns das Potencias Aliadas, acordaron que a cidade do Porto se someter\u00eda \u00e1 obediencia do Goberno de S\u00faa Maxestade Fidel\u00edsima [a ra\u00ed\u00f1a de Portugal] coa condici\u00f3ns establecidas nos oito artigos que est\u00e1n redactados ao final da acta\" . \nA guerra civil, que tanto asustara \u00e1 ra\u00ed\u00f1a, acabou as\u00ed e a pesar do discurso pacificador que mantivo, Mar\u00eda II mostrouse moi resentida cos perdedores, aos cales non sempre se lles mostrou a clemencia que se pod\u00eda esperar, sendo niso acompa\u00f1ada polos principais l\u00edderes ga\u00f1adores. \nComo resultado desta actitude, pronto se produciron persecuci\u00f3ns sobre os vencidos, o que creou un novo clima de inestabilidade que levou a unha nova revolta, que estalar\u00eda en 1851, e que ser\u00eda co\u00f1ecida como Rexeneraci\u00f3n. \nA revoluci\u00f3n de Maria da Fonte foi un dos episodios salientables da historia pol\u00edtica de Portugal no s\u00e9culo XIX . Neste movemento destacaron moitos homes, que despois se far\u00edan moi populares, como os dous irm\u00e1ns Passos (Jos\u00e9 da Silva Passos e Manuel da Silva Passos), Rodrigo da Fonseca Magalh\u00e3es, Jos\u00e9 Est\u00eav\u00e3o Coelho de Magalh\u00e3es, Manuel de Jesus Coelho e outros . Estas figuras marcar\u00edan a pol\u00edtica do pr\u00f3ximo cuarto de s\u00e9culo. \nO Himno de Maria da Fonte.\nDurante a Revoluci\u00f3n de Maria da Fonte, o mestre Angelo Frondoni compuxo un himno popular que foi co\u00f1ecido como o Himno de Maria da Fonte ou Hino do Minho, unha obra que respira entusiasmo belicoso e que durante moito tempo foi a canci\u00f3n de guerra do Partido Progresista. A letra composta por Paulo Midosi en 1846 e foi interpretado por primeira vez o 24 de xu\u00f1o dese ano. \nHai diversas versi\u00f3ns do himno, sendo a letra orixinal a seguinte:\n&lt;poem&gt;\nLetra en portugu\u00e9s\n\"Baqueou a tirania\"\n\"Nobre povo, \u00e9s vencedor,\"\n\"Generoso, ousado e livre,\"\n\"D\u00eamos gl\u00f3ria ao teu valor.\"\nRetrouso:\n\"Eia avante, Portugueses!\"\n\"Eia avante, n\u00e3o temer!\"\n\"Pela santa Liberdade,\n\"Triunfar ou perecer!\"\n\"Algemada era a Na\u00e7\u00e3o,\"\n\"Mas \u00e9 livre ainda uma vez;\"\n\"Ora, e sempre, \u00e9 caro \u00e0 P\u00e1tria\"\n\"O hero\u00edsmo Portugu\u00eas.\"\n\"L\u00e1 raiou a Liberdade\"\n\"Que a Na\u00e7\u00e3o h\u00e1-de aditar!\"\n\"Gl\u00f3ria ao Minho que primeiro\"\n\"O seu grito fez soar!\"\n\"Segue, \u00f3 Povo, o belo exemplo\"\n\"De tamanha heroicidade:\"\n\"Nunca mais deixes tiranos\"\n\"Amea\u00e7ar a Liberdade.\"\n\"Fugi d\u00e9spotas! Fugi,\"\n\"Vis algozes da Na\u00e7\u00e3o!\"\n\"Livre, a P\u00e1tria vos repulsa,\"\n\"Terminou a escravid\u00e3o!\"\n&lt;/poem&gt;\n&lt;poem&gt;\nTraduci\u00f3n ao galego\n\"Rematou a tiran\u00eda\"\n\"Nobre pobo, es vencedor,\"\n\"Xeneroso, ousado e libre,\"\n\"Demos gloria ao teu valor.\"\nRetrouso:\n\"Ve\u00f1a, avante, Portugueses!\"\n\"Ve\u00f1a, avante, non temer!\"\n\"Pola santa Liberdade,\n\"Triunfar ou perecer!\"\n\"Oprimida estaba a Naci\u00f3n,\"\n\"Mais \u00e9 libre de novo;\"\n\"Agora, e sempre, \u00e9 caro \u00e1 Patria\"\n\"O hero\u00edsmo Portugu\u00e9s.\"\n\"Al\u00e1 raiou a Liberdade\"\n\"Que a Naci\u00f3n ha de engadir!\"\n\"Gloria ao Mi\u00f1o que primeiro\"\n\"O seu grito fixo soar!\"\n\"Segue, \u00f3 Pobo, o belo exemplo\"\n\"De tama\u00f1a heroicidade:\"\n\"Nunca mais deixes tiranos\"\n\"Ameazar a Liberdade.\"\n\"Fuxide d\u00e9spotas! Fuxide,\"\n\"Vis verdugos da Naci\u00f3n!\"\n\"Libre, a Patria vos repulsa,\"\n\"Terminou a escravitude!\"\n&lt;/poem&gt;\nA\u00ednda hoxe, o Himno de Mar\u00eda da Fonte contin\u00faa a ser a m\u00fasica coa que se sa\u00fadan os ministros portugueses, sendo utilizado en cerimonias civ\u00eds e militares."}
{"id": "498727", "revid": "88215", "url": "https://gl.wikipedia.org/wiki?curid=498727", "title": "Revolta da Maria da Fonte", "text": ""}
{"id": "498728", "revid": "88215", "url": "https://gl.wikipedia.org/wiki?curid=498728", "title": "Revoluci\u00f3n da Maria da Fonte", "text": ""}
{"id": "498729", "revid": "88215", "url": "https://gl.wikipedia.org/wiki?curid=498729", "title": "Guerra Civil da Patuleia", "text": ""}
{"id": "498730", "revid": "88215", "url": "https://gl.wikipedia.org/wiki?curid=498730", "title": "Revolta do Mi\u00f1o", "text": ""}
{"id": "498731", "revid": "88215", "url": "https://gl.wikipedia.org/wiki?curid=498731", "title": "Revolta do Minho", "text": ""}
{"id": "498734", "revid": "23204", "url": "https://gl.wikipedia.org/wiki?curid=498734", "title": "Oviraptor philoceratops", "text": ""}
{"id": "498735", "revid": "98629", "url": "https://gl.wikipedia.org/wiki?curid=498735", "title": "Miljeong", "text": "Miljeong (en ) \u00e9 un filme surcoreano de 2016 dirixido por Kim Ji-woon e escrito por Lee Ji-min e Park Jong-dae. O filme est\u00e1 ambientado en Shanghai e Se\u00fal na d\u00e9cada de 1920 e est\u00e1 protagonizado por Song Kang-ho e Gong Yoo. Foi escollido como candidato de Corea do Sur para o \u00d3scar \u00f3 mellor filme en lingua non inglesa na 89\u00aa edici\u00f3n dos premios, mais finalmente non foi nomeado."}
{"id": "498736", "revid": "29398", "url": "https://gl.wikipedia.org/wiki?curid=498736", "title": "Sally Rooney", "text": "Sally Rooney, nada en Castlebar o 20 de febreiro de 1991, \u00e9 unha escritora irlandesa."}
{"id": "498738", "revid": "88215", "url": "https://gl.wikipedia.org/wiki?curid=498738", "title": "Rally de Vigo de 1991", "text": "O Rally de Vigo de 1991 foi a cuarta e \u00faltima edici\u00f3n de dito rally e a oitava proba da tempada 1991 do Campionato de Galicia de Rally. \nCelebrouse en Vigo o 15 de setembro de 1991 e o vencedor foi Manuel Senra, a bordo dun Peugeot 205 GTI e con Jos\u00e9 Maceiras como copiloto. Foi a primeira das 37 vitorias de Senra no campionato galego.\nResumo.\nJavier Pi\u00f1eiro comezou liderando a proba, mentres Manuel Senra deu varios trompos no primeiro treito. Con todo, o Peugeot 205 GTI de Senra comezou a reducir a diferenza e colocouse primeiro no seu paso polo treito de Chenlo. Ambos pilotos chegaron igualados a Salceda, \u00faltimo treito, onde se impuxo o piloto de Dumbr\u00eda.\nO berciano Antonio Garrido co seu habitual Ford Sierra Cosworth completou o podio, mentres que detr\u00e1s del chegaron os Citro\u00ebn AX Sport de Arturo Rial, cuarto, e Jos\u00e9 Mar\u00eda Banga, quinto. S\u00f3 conseguiron chegar \u00e1 meta 25 veh\u00edculos dos 50 que tomaron a sa\u00edda."}
{"id": "498741", "revid": "23204", "url": "https://gl.wikipedia.org/wiki?curid=498741", "title": "Sado (filme)", "text": "Sado (en ) \u00e9 un filme surcoreano de 2015 dirixido por Lee Joon-ik, protagonizado por Song Kang-ho e Yoo Ah-in. Est\u00e1 ambientado durante o reinado do rei Yeongjo, e conta a historia do pr\u00edncipe herdeiro Sado, quen foi considerado como non apto para gobernar, e con 27 anos, foi condenado a morte polo seu propio pai, sendo encerrado nun cofre de arroz durante oito d\u00edas.\n\"Sado\" ga\u00f1ou tres galard\u00f3ns nos Premios da Asociaci\u00f3n de Cr\u00edticos Cinematogr\u00e1ficos de Corea do Sur, inclu\u00edndo o premio a mellor filme. Foi escollido como candidato de Corea do Sur para o \u00d3scar \u00f3 mellor filme en lingua non inglesa na 88\u00aa edici\u00f3n dos premios, mais finalmente non foi nomeado."}
{"id": "498743", "revid": "1888", "url": "https://gl.wikipedia.org/wiki?curid=498743", "title": "Jes\u00fas Pazos Mes\u00edas", "text": "Jes\u00fas Domingo Pazos Mes\u00edas, Moreno, nado na Ba\u00f1a cara a 1911 e finado en Vimianzo o 8 de novembro de 1946, foi un guerrilleiro antifranquista galego.\nTraxectoria.\nPanadeiro de La\u00f1as. Co golpe de Estado do 18 de xullo de 1936 foi detido. Xulgado en Santiago de Compostela por auxilio \u00e1 rebeli\u00f3n o 30 de marzo de 1937 xunto con outros 31 veci\u00f1os do partido xudicial de Negreira, foi condenado a 15 anos de prisi\u00f3n. Abr\u00edronlle expediente de responsabilidades pol\u00edticas en febreiro de 1940. Tras sa\u00edr de prisi\u00f3n uniuse ao destacamento Botana da IV Agrupaci\u00f3n do Ex\u00e9rcito Guerrilleiro de Galicia ao mando de Manuel Ponte Pedreira. Resultou morto no Bar Soneira de Vimianzo nun enfrontamento coa Garda Civil o 8 de novembro de 1946 cando con Manuel Ponte, Avelino Rivas Pombo, Enrique Ferreir\u00f3s Candamo, Jos\u00e9 Santiago Temprano, Jos\u00e9 Remui\u00f1\u00e1n Barreiro, Jos\u00e9 da Silva Bartolom\u00e9, Manuel Pena Camino e Emilio P\u00e9rez Vilari\u00f1o, pretend\u00edan asaltar o cuartel da Garda Civil para facerse co arsenal de armas e a sucursal do Banco Pastor. Non puideron conseguilo ao estar pechado, e cando Jes\u00fas Pazos entrou no bar onde estaba o garda civil Manuel Rodr\u00edguez Paz coa intenci\u00f3n de collelo como ref\u00e9n para que lles abrira o cuartel, este disparoulle varias veces coa s\u00faa pistola. O garda civil Manuel Reodr\u00edguez tam\u00e9n resultou ferido, morrendo ao d\u00eda seguinte. Manuel Ponte e Emilio P\u00e9rez foron cara a casa-cuartel e guindaron d\u00faas bombas de man no interior, producindo estragos materiais. Os gardas civ\u00eds do interior responderon con disparos, fuxindo o grupo polo monte."}
{"id": "498744", "revid": "1888", "url": "https://gl.wikipedia.org/wiki?curid=498744", "title": "Jes\u00fas Domingo Pazos Mes\u00edas", "text": ""}
{"id": "498745", "revid": "1505", "url": "https://gl.wikipedia.org/wiki?curid=498745", "title": "Rally San Froil\u00e1n de 1991", "text": "O Rally San Froil\u00e1n de 1991 foi a 13\u00aa edici\u00f3n de dito rally. Foi puntuable para a tempada 1991 do Campionato de Galicia de Rally, as\u00ed como para a Copa de Espa\u00f1a de Rallys. Celebrouse o 6 de outubro de 1991 e o vencedor foi o canario Carlos Totoricag\u00fcena, a bordo dun Mercedes-Benz 190E 2.3 16v."}
{"id": "498746", "revid": "89787", "url": "https://gl.wikipedia.org/wiki?curid=498746", "title": "Electroforese en xel de prote\u00ednas", "text": "A electoforese en xel de prote\u00ednas \u00e9 un m\u00e9todo para analizar as prote\u00ednas que se encontran nun flu\u00eddo ou un extracto. A electroforese pode realizarse cun pequeno volume de mostra de varias maneiras alternativas con ou sen medio de soporte: electroforese en xel de poliacrilamida con dodecil sulfato s\u00f3dico (SDS-PAGE), electroforese de fluxo libre, electroenfoque, isotacoforese, electroforese de afinidade, inmunoelectroforese, contraelectroforese e electroforese de capilaridade. Cada m\u00e9todo ten moitas variaci\u00f3ns con determinadas vantaxes e limitaci\u00f3ns. A electroforese en xel adoita facerse en combinaci\u00f3n con electroblotting ou inmunoblotting para dar informaci\u00f3n adicional sobre prote\u00ednas espec\u00edficas. \nM\u00e9todos de xeles desnaturalizantes.\nSDS-PAGE.\nA SDS-PAGE \u00e9 un conxunto de t\u00e9cnicas para separar prote\u00ednas segundo a s\u00faa mobilidade electrofor\u00e9tica (que est\u00e1 en funci\u00f3n do peso molecular da cadea polipept\u00eddica) en estado desnaturalizado (non pregado). Na maior\u00eda das prote\u00ednas, a uni\u00f3n do SDS ao polip\u00e9ptido crea unha distribuci\u00f3n uniforme de cargas por unidade de masa, o que ten como resultado un fraccionamento aproximadamente polo tama\u00f1o da mol\u00e9cula durante a electroforese.\nO SDS \u00e9 un forte axente deterxente usado para desnaturalizar prote\u00ednas nativas orixinando polip\u00e9ptidos non pregados. Cando unha mestura de prote\u00ednas se quenta a 100\u00a0\u00b0C en presenza de SDS, o deterxente env\u00f3lvese arredor do esqueleto do polip\u00e9ptido. Neste proceso, as cargas intr\u00ednsecas dos polip\u00e9ptidos son desprezables comparadas coas cargas negativas \u00e1s que contrib\u00fae o tratamento con SDS. As\u00ed os polip\u00e9ptidos despois do tratameto pasan a ser estruturas con forma de bast\u00f3n que pos\u00faen unha densidade de carga uniforme, que \u00e9 a mesma carga neta negativa por unidade de lonxitude. As mobilidades electrofor\u00e9ticas destas prote\u00ednas ser\u00e1n unha funci\u00f3n linear dos logaritmos dos seus pesos moleculares.\nM\u00e9todos de xeles nativos.\nOs xeles nativos, tam\u00e9n chamados non desnaturalizantes, analizan as prote\u00ednas que est\u00e1n a\u00ednda no seu estado pregado. Neste caso, a mobilidade electrofor\u00e9tica depende non s\u00f3 da raz\u00f3n carga-masa, sen\u00f3n tam\u00e9n na forma f\u00edsica e tama\u00f1o da prote\u00edna.\nPAGE nativa azul.\nA BN-PAGE (\"Blue native-PAGE\" ou PAGE nativa azul) \u00e9 unha t\u00e9cnica de PAGE nativa na que a tinguidura azul brillante Coomassie (Coomassie Brilliant Blue) proporciona as cargas necesarias aos complexos proteicos para a s\u00faa separaci\u00f3n electrofor\u00e9tica. A desvantaxe do Coomassie \u00e9 que ao unirse \u00e1s prote\u00ednas pode actuar como un deterxente causando que os complexos se disocien. Outro inconveniente \u00e9 a diminuci\u00f3n (\"quenching\") potencial da quimioluminescencia (por exemplo, na posterior detecci\u00f3n por western blot ou ensaios de actividade) ou fluorescencia de prote\u00ednas con grupos prost\u00e9ticos (por exemplo, hemo ou clorofila) ou marcados con tingiduras fluorescentes.\nPAGE nativa clara.\nA CN-PAGE (denominado comunmente PAGE nativa) separa prote\u00ednas hidrosolubles e de membrana nun xel de gradiente de poliacrilamida. Utiliza unha tinguidura non cargada polo que a mobilidade electrofor\u00e9tica de prote\u00ednas en CN-PAGE (a diferenza da t\u00e9cnica de cambio de carga da BN-PAGE) est\u00e1 relacionada coa carga intr\u00ednseca das prote\u00ednas. A distancia de migraci\u00f3n depende da carga proteica, o seu tama\u00f1o e o tama\u00f1o de poro do xel. En moitos casos este m\u00e9todo ten unha resoluci\u00f3n m\u00e1is baixa que a BN-PAGE, pero a CN-PAGE ofrece vantaxes dado que a tinguidura Coomassie interferir\u00eda coas posteriores t\u00e9cnicas anal\u00edticas, por exemplo foi descrita como unha t\u00e9cnica de separaci\u00f3n a microscala eficiente para an\u00e1lises de FRET. Ademais a CN-PAGE \u00e9 m\u00e1is suave que a BN-PAGE polo que pode manter ensamblaxes supramoleculares l\u00e1biles de complexos de prote\u00ednas de membrana que son disociados nas condici\u00f3ns dunha BN-PAGE.\nPAGE nativa cuantitativa.\nOs complexos proteicos pregados de interese sep\u00e1ranse limpamente e prediciblemente debido \u00e1s propiedades espec\u00edficas do xel de poliacrilamida. As prote\u00ednas separadas son elu\u00eddas continuamente nun eluente fisiol\u00f3xico e transportadas a un colector de fracci\u00f3n. Nalgunhas fracci\u00f3ns do PAGE os cofactores met\u00e1licos poden ser identificados e cuantificados absolutamente por ICP-MS de alta resoluci\u00f3n. As estruturas respectivas das metaloprote\u00ednas illadas poden determinarse por espectroscopia de RMN en soluci\u00f3n.\nSistemas tamp\u00f3n.\nA maior\u00eda das separaci\u00f3ns de prote\u00ednas real\u00edzanse usando un sistema tamp\u00f3n \"descontinuo\" (ou DISC) que aumenta significativamente a definici\u00f3n das bandas no xel. Durante a electroforese nun sistema de xel descontinuo, f\u00f3rmase un gradiente de i\u00f3ns nos estadios iniciais da electroforese que causa que todas as prote\u00ednas se enfoquen nunha soa banda definida. A formaci\u00f3n do gradiente de i\u00f3ns cons\u00e9guese elixindo un valor de pH ao que os i\u00f3ns do tamp\u00f3n est\u00e1n moderadamenre cargados comparados coas prote\u00ednas cubertas de SDS. Estas condici\u00f3ns proporcionan un ambiente no cal as reacci\u00f3ns de Kohlrausch determinan a condutividade molar. Como resultado, as prote\u00ednas cubertas con SDS est\u00e1n moi concentradas nunha fina zona duns 19\u00a0\u03bcm en cuesti\u00f3n de poucos minutos. Neste estadio todas as prote\u00ednas migran \u00e1 mesma velocidade de migraci\u00f3n por isotacoforese. Isto ocorre nunha rexi\u00f3n do xel que ten grandes poros, polo que a matriz do xel non retarda a migraci\u00f3n durante o proceso de enfocado ou \"amontoamento\". A separaci\u00f3n das prote\u00ednas polo seu tama\u00f1o cons\u00e9guese na rexi\u00f3n de \"resoluci\u00f3n\" m\u00e1is baixa do xel. O xel de resoluci\u00f3n normalmente ten un tama\u00f1o de poro moito m\u00e1is pequeno, que causa un efecto de cribado que agora determina a mobilidade electrofor\u00e9tica das prote\u00ednas. Ao mesmo tempo, a parte separadora do xel tam\u00e9n ten un valor de pH no cal os i\u00f3ns do tamp\u00f3n como media transportan unha carga maior, causando que \"deixen atr\u00e1s\" as prote\u00ednas cubertas de SDS e eliminen o gradiente de i\u00f3ns e, por tanto, o efecto de amontoamento (\"stacking\").\nUn sistema tamp\u00f3n descontinuo moi estendido \u00e9 o sistema tris-glicina ou \"Laemmli\", que amontoa a un pH de 6,8 e resolve a un pH de ~8,3-9,0. Un inconveniente deste sistema \u00e9 que estes valores de pH poden promover a formaci\u00f3n de enlaces disulfuro entre residuos de ciste\u00edna nas prote\u00ednas porque o pKa da ciste\u00edna est\u00e1 entre 8 e 9 e porque o axente redutor presente no tamp\u00f3n de caga non comigra coas prote\u00ednas. Avances recentes na tecnolox\u00eda de tamponamento dimin\u00faen este problema ao resolveren as prote\u00ednas a un pH bastante por debaixo do pKa da ciste\u00edna (por exemplo, bis-tris, pH 6,5) e incl\u00faen axentes redutores (por exemplo bisulfito de sodio) que se move no xel por diante das prote\u00ednas para manter un ambiente redutor. Un beneficio adicional de usar tamp\u00f3ns con valores de pH m\u00e1is baixos \u00e9 que o xel de acrilamida \u00e9 m\u00e1is estable a valores de pH m\u00e1is baixos, polo que os xeles poden ser almacenados durante longos per\u00edodos de tempo antes do seu uso.\nElectroforese en xel de prote\u00ednas en gradiente de SDS.\nA medida que se aplica a voltaxe, os ani\u00f3ns (e mol\u00e9culas da mostra cargadas negativamente) migran cara ao el\u00e9ctrodo positivo (\u00e1nodo) na c\u00e1mara inferior, o i\u00f3n en cabeza \u00e9 o Cl\u2212 (alta mobilidade e alta concentraci\u00f3n); o glicinato \u00e9 o i\u00f3n de cola (baixa mobilidade e baixa concentraci\u00f3n). As part\u00edculas SDS-prote\u00edna non migran libremente no l\u00edmite entre o Cl\u2212 do tamp\u00f3n do xel e a Gly\u2212 do tamp\u00f3n do c\u00e1todo. Friedrich Kohlrausch atopou que a lei de Ohm tam\u00e9n se aplicaba a electr\u00f3litos disoltos. A causa da ca\u00edda de voltaxe entre os tamp\u00f3ns Cl\u2212 e glicina, as prote\u00ednas son comprimidas (amontoadas) en capas delgadas dun micr\u00f3metro. A fronteira m\u00f3vese a trav\u00e9s dun gradiente de poros e a prote\u00edna amontoada disp\u00e9rsase gradualmente debido a un incremento da resistencia friccional da matriz do xel. O amontoamento e desamontoamento ocorre continuamente no xel de gradiente, para cada prote\u00edna nunha posici\u00f3n diferente. Para un completo desamontoamento das prote\u00ednas a concentraci\u00f3n do xel de poliacrilamida debe exceder o 16% T. O sistema de dous xeles de \"Laemmli\" \u00e9 un xel de gradiente simple. A descontinidade de pH dos tamp\u00f3ns non \u00e9 significativa para a calidade da separaci\u00f3n, e non \u00e9 necesario un \"xel de amontoamento\" cun pH diferente.\nVisualizaci\u00f3n.\nA tinguidura para prote\u00ednas m\u00e1is usada \u00e9 o azul brillante Coomassie. \u00c9 unha tinguidura ani\u00f3nica, que se une non especificamente a prote\u00ednas. As prote\u00ednas do xel son fixadas con \u00e1cido ac\u00e9tico e simultaneamete tinguidas. O exceso de tinguidura incorp\u00f3rase ao xel e pode ser retirado facendo unha destinguidura lavando coa mesma soluci\u00f3n pero sen a tinguidura. As prote\u00ednas det\u00e9ctanse como bandas azuis sobre un fondo claro.\nCando c\u00f3mpre utilizar un m\u00e9todo de tinguidura m\u00e1is sensible que o Coomassie util\u00edzase normalmente unha tinguidura de prata. A tinguidura de prata \u00e9 un procedemento sensible para detectar cantidades traza de prote\u00edna nos xeles, pero pode tam\u00e9n servir para visualizar \u00e1cidos nucleicos ou polisac\u00e1ridos.\nNo mercado existen m\u00e9todos de visualizaci\u00f3n que non usan unha tinguidura como o Coomassie ou a prata. Por exemplo Bio-Rad Laboratories vende xeles \u201dsen tinguidura\u201d para a SDS-PAGE.\nIgual que na electroforese en xel de \u00e1cidos nucleicos, \u00fasase normalmente unha tinguidura de rastreo. As tinguiduras ani\u00f3nicas dunha mobilidade electrofor\u00e9tica co\u00f1ecida incl\u00faense normalmente no tamp\u00f3n da mostra. Unha tinguidura de rastreo com\u00fan \u00e9 o azul de bromofenol. Esta tinguidura est\u00e1 coloreada a pH de \u00e1lcali ou neutro e \u00e9 unha mol\u00e9cula pequena cargada negativamente que se move cara ao \u00e1nodo. Como \u00e9 unha mol\u00e9cula moi m\u00f3bil, m\u00f3vese por diante da maior\u00eda das prote\u00ednas.\nAplicaci\u00f3ns m\u00e9dicas.\nEn medicina, a electroforese de prote\u00ednas \u00e9 un m\u00e9todo utilizado para analizar prote\u00ednas principalmente do soro sangu\u00edneo. Antes do uso xeneralizado da electroforese en xel, a electroforese de prote\u00ednas realiz\u00e1base por medio de electroforese de fluxo libre (en papel) ou por inmunoelectroforese.\nTradicionalmente, consid\u00e9rase que hai d\u00faas clases de prote\u00ednas sangu\u00edneas: albuminas s\u00e9ricas e globulinas. Xeralmente aparecen en igual proporci\u00f3n, pero as albuminas son mol\u00e9culas moito m\u00e1is pequenas e lixeiras, cargadas negativamente, polo que se acumulan albuminas nos xeles electrofor\u00e9ticos. Unha pequena banda situada antes da albumina representa a transtiretina (tam\u00e9n chamada prealbumina). Alg\u00fans medicamentos ou compostos qu\u00edmicos corporais poden orixinar as s\u00faas propias bandas, pero xeralmente son pequenas. Obs\u00e9rvanse bandas anormais (picos) na gammopat\u00eda monoclonal de importancia indeterminada e no mieloma m\u00faltiple, e son \u00fatiles para a diagnose destas condici\u00f3ns.\nAs globulinas clasificadas polo seu padr\u00f3n de bandas (cos seus principais representantes):\nOs procedementos m\u00e9dicos actuais normais incl\u00faen a determinaci\u00f3n de numerosas prote\u00ednas do plasma sangu\u00edneo como hormonas e encimas, alg\u00fans deles tam\u00e9n determinados por electroforese. Por\u00e9n, a electroforese en xel \u00e9 principalmente unha ferramenta de investigaci\u00f3n, incluso cando o obxectivo a estudar son as prote\u00ednas sangu\u00edneas."}
{"id": "498747", "revid": "27155", "url": "https://gl.wikipedia.org/wiki?curid=498747", "title": "Electroforese de prote\u00ednas", "text": ""}
{"id": "498748", "revid": "1505", "url": "https://gl.wikipedia.org/wiki?curid=498748", "title": "Rally Mil Vistas de 1991", "text": "O Rally Mil Vistas de 1991 foi a segunda edici\u00f3n de dito rally e a pen\u00faltima proba da tempada 1991 do Campionato de Galicia de Rally. Celebrouse o 2 de novembro de 1991 e o vencedor foi Germ\u00e1n Castrill\u00f3n, sobre un Ford Sierra Cosworth.\nArturo Rial chegou a este rally co t\u00edtulo de campi\u00f3n galego case asegurado e asegurouno xa antes da sa\u00edda, ao non participar Antonio Garrido, o \u00fanico con posibilidades de impedirllo.\nItinerario.\nConstou de cinco treitos diferentes, con d\u00faas pasadas polos treitos de Carnota, Muros, O \u00c9zaro e Dumbr\u00eda e tres polo de Muros, estando situadas nesta \u00faltima vila a sa\u00edda e a chegada.\nResumo.\nO noi\u00e9s Arturo Rial proclamouse campi\u00f3n de Galicia por segunda vez xa antes do comezo da proba ao non presentarse o berciano Antonio Garrido, o \u00fanico que pod\u00eda arrebatarlle a primeira posici\u00f3n no campionato. No primeiro treito, Carnota, Rial sa\u00edu voando por un desnivel e caeu ao r\u00edo, sa\u00edndo ilesos polo port\u00f3n traseiro do veh\u00edculo tanto el como o seu copiloto, Jos\u00e9 Manuel Pazos. O piloto local Manuel Senra estreaba un Peugeot 309 GTI 16v e con este novo veh\u00edculo colocouse l\u00edder dende o principio, sac\u00e1ndolle 15 segundos a Germ\u00e1n Castrill\u00f3n nos tres primeiros treitos. Con todo, despois de cruzar a meta do terceiro treito quedou sen presi\u00f3n do aceite e tivo que retirarse.\nCon estes abandonos Castrill\u00f3n lideraba a proba pero viuse adiantado por Juan Carlos T\u00e1boas, despois de que este marcase os mellores tempos nas primeiras pasadas por Dumbr\u00eda e Vimianzo. Xa na segunda pasada por Vimianzo o Citro\u00ebn AX Sport de T\u00e1boas rompeu un palier e tivo que abandonar. Deste xeito o \u00fanico rival importante de Castrill\u00f3n era Javier Pi\u00f1eiro, que non puido co Ford Sierra Cosworth do caban\u00e9s, finalizando en segunda posici\u00f3n.\nMiguel Dopico, cun Peugeot 309 GTI, completou o podio, mentres que en cuarta posici\u00f3n chegou Magdaleno e en quinta Mois\u00e9s Carballeira. Dos 42 pilotos que tomaron a sa\u00edda, chegaron \u00e1 meta 27. Entre os abandonos, ademais dos de Senra, Rial e T\u00e1boas, estiveron os de Ricardo Vidal e os mec\u00e1nicos de Senra, Juan Fern\u00e1ndez e Jos\u00e9 Antonio Trillo, que se alternaron o volante dun Peugeot 205 GTI."}
{"id": "498749", "revid": "83328", "url": "https://gl.wikipedia.org/wiki?curid=498749", "title": "Lynx canadensis", "text": "Lynx canadensis, co\u00f1ecido na bibliograf\u00eda internacional como lince do Canad\u00e1 ou lince canadense, \u00e9 unha especie de mam\u00edfero carn\u00edvoro da familia dos f\u00e9lidos, subfamilia dos felinos, unha das catro integradas no x\u00e9nero \"Lynx\".\n\u00c9 unha das d\u00faas especies de linces que habitan en Am\u00e9rica do Norte. A outra \u00e9 o lince vermello (\"Lynx rufus\"), que se encontra desde o sur do Canad\u00e1 at\u00e9 o sur de M\u00e9xico. O lince canadense, pola contra, habita m\u00e1is ao norte, na taiga do Canad\u00e1 e Alasca, a\u00ednda que tam\u00e9n se encontra nos bosques de Idaho, Montana e Washington e, de forma m\u00e1is rara en Utah, Minnesota e Nova Inglaterra. \nO seu parente m\u00e1is pr\u00f3ximo \u00e9 o \"Lynx lynx\", a\u00ednda que pode cruzarse con \u00e9xito con calquera das outras tres especies do x\u00e9nero \"Lynx\".\nO lince do Canad\u00e1 desapareceu ou reduciu as s\u00faas poboaci\u00f3ns en varios lugares debido \u00e1 caza para conseguir a s\u00faa aprezada pel, ou \u00e1 destruci\u00f3n do seu h\u00e1bitat. Por\u00e9n, a UICN non considera que esta especie estea en perigo na actualidade.\nTaxonom\u00eda.\nDescrici\u00f3n.\nA especie foi descrita en 1792 polo m\u00e9dico e naturalista escoc\u00e9s Robert Kerr, nun traballo publicado en \"Linnaeus, Anim. Kingdom\" 1: 157.\nEtimolox\u00eda.\nO ep\u00edteto espec\u00edfico, \"canadensis\", fai alusi\u00f3n \u00e1 s\u00faa \u00e1rea de distribuci\u00f3n.\nSubespecies.\nDescrib\u00edronse as seguintes subespecies:\nNota taxon\u00f3mica.\nHoubo debates sobre se clasificar esta especie como \"Lynx canadensis\" ou \"Felis canadensis\", que \u00e9 parte dunha cuesti\u00f3n m\u00e1is ampla con respecto a se as catro especies de lince deben situarse no seu propio x\u00e9nero, ou colocarse como un subx\u00e9nero de \"Felis\", pero o x\u00e9nero \"Lynx\" \u00e9 actualmente aceptado.\nCaracter\u00edsticas.\nAlcanza os 90 cm de alto, s\u00f3 superado en tama\u00f1o por algunhas subespecies do lince com\u00fan. A pelaxe \u00e9 amarelada ou parda clara, e os seus pelos son largos, co fin de defenderse do fr\u00edo, especialmente en inverno. Normalmente non presentan manchas ou t\u00e9ne\u00f1as en moi pouca cantidade, concentr\u00e1ndose nas patas. Os machos son m\u00e1is grandes que as femias.\nDieta.\nAdoita alimentarse de pequenos mam\u00edferos, especialmente de lebres (observouse un ciclo de progreso e declive c\u00edclicos similares no lince canadense e a lebre \u00e1rtica), pero tam\u00e9n de roedores, aves e, ocasionalmente, cervos e carib\u00fas. Acostuman a cazar de noite nos seus grandes territorios, que defenden de pos\u00edbeis intrusos.\nReproduci\u00f3n.\nAs femias paren de 1 a 5 cachorros en primavera."}
{"id": "498750", "revid": "72012", "url": "https://gl.wikipedia.org/wiki?curid=498750", "title": "Lince do Canad\u00e1", "text": ""}
{"id": "498751", "revid": "72012", "url": "https://gl.wikipedia.org/wiki?curid=498751", "title": "Lince canadense", "text": ""}
{"id": "498753", "revid": "23204", "url": "https://gl.wikipedia.org/wiki?curid=498753", "title": "Haemoo", "text": "Haemoo (en ) \u00e9 un filme surcoreano de 2014 dirixido por Shim Sung-bo. O filme \u00e9 unha adaptaci\u00f3n da obra de teatro de 2007 \"Haemoo\", que \u00e1 s\u00faa vez est\u00e1 baseada na historia real de 25 inmigrantes ilegais chineses-coreanos que morreron sufocados no interior dun tanque de almacenamento do barco pesqueiro \"Taechangho\"; a tripulaci\u00f3n guindou os corpos \u00f3 mar \u00f3 suroeste de Yeosu o 7 de outubro de 2001.\nFoi escollido como candidato de Corea do Sur para o \u00d3scar \u00f3 mellor filme en lingua non inglesa na 87\u00aa edici\u00f3n dos premios, mais finalmente non foi nomeado."}
{"id": "498755", "revid": "89787", "url": "https://gl.wikipedia.org/wiki?curid=498755", "title": "Elsa Lunghini", "text": "Elsa Lunghini, nada en Par\u00eds o 20 de maio de 1973, \u00e9 unha actriz e cantante francesa. Entre 1986 e 2007 empregou o pseud\u00f3nimo art\u00edstico de Elsa, e en 2008 retomou o seu nome completo coa publicaci\u00f3n do seu \u00e1lbum \"Elsa Lunghini\". \nTraxectoria.\nSeu pai \u00e9 o cantante e actor Georges Lunghini e s\u00faa nai a escultura e pintora Christiane Jober. \u00c9 sobri\u00f1a da actriz e escritora Marl\u00e8ne Jobert e curm\u00e1 de Eva Green, Jos\u00e9phine Jobert e mais Joy Green . \nCon sete anos interpretou o seu primeiro papel no cinema, foi nun filme de 1981 do director Claude Miller, \"Garde \u00e0 vue\" protagonizado por Romy Schneider, Lino Ventura e Michel Serrault. Despois realizou varias pel\u00edculas m\u00e1is, entre elas \"La Femme de ma vie\" en 1986 e foi durante esta pel\u00edcula que empezou a cantar, f\u00edxoo con \"T'en va pas\" e logrou o \u00e9xito, xa que con trece anos foi a artista m\u00e1is nova en chegar ao n\u00famero un do Top 50, e o tema permaneceu oito semanas como o sinxelo m\u00e1is vendido cunhas vendas case 900 000\u00a0exemplares . \nEn 1988 lanzou o seu primeiro \u00e1lbum, \"Elsa\", que logrou grande \u00e9xito, m\u00e1is de 800\u00a0000\u00a0\u00e1lbums vendidos, e entre as canci\u00f3ns que inclu\u00eda estaban os \u00e9xitos \"Quelque chose dans mon c\u0153ur\", \"Un roman d'amiti\u00e9\" un dueto con Glenn Medeiros que foi n\u00famero un durante seis semanas, \"Jour de neige\", \"\u00c0 la m\u00eame heure dans deux ans\" e \"Jamais nous\" un dueto con Laurent Voulz . \nEn 1990 publicou o seu segundo \u00e1lbum, \"Rien que pour \u00e7a ...\", do que se extraeron t\u00edtulos como \"Rien que pour \u00e7a\", \"Pleure doucement\" e \"Qu'est-ce que \u00e7a peut lui faire ?\". Este \u00e1lbum acadou menos \u00e9xito que o primeiro, a\u00ednda as\u00ed foi platino, con m\u00e1is de 300 000 exemplares vendidos, o que lle permitiu ser, en novembro dese ano, a artista m\u00e1is nova en aparecer no programa principal do Olympia de Par\u00eds. \nEn 1991 protagonizou \"Le Retour de Casanova\", con Alain Delon e Fabrice Luchini e en 1992 volveu \u00e1 m\u00fasica co seu terceiro \u00e1lbum, \"Douce Violence\", diferente aos anteriores, con canci\u00f3ns melanc\u00f3licas e insolencia; a canci\u00f3n principal \"Bouscule-moi\", creba a imaxe lene da cantante e revela o seu lado m\u00e1is adulto e sexy, vendeu m\u00e1is de 200 000 exemplares .\nTras a sa\u00edda deste \u00e1lbum ded\u00edcase ao seu primeiro fillo, Luigi, froito da s\u00faa uni\u00f3n co cantante alem\u00e1n Peter Kr\u00f6ner e non vai gravar outro \u00e1lbum ata 1996, \"Chaque jour est un long chemin\" para o que tam\u00e9n escribiu as letras. Tivo boas cr\u00edticas, en especial o sinxelo \"Sous ma robe\" pero non acadou o \u00e9xito popular. O ano seguinte publicou a compilaci\u00f3n \"Elsa, l'essentiel 1986-1993\", que se converteu en disco de ouro.\nEn 2002 protagonizou o telefilme \"La Mort est rousse\" con Bernard Giraudeau e Eva Darlan e en 2005 volveu con \"Trois jours en juin\" con Guy Marchand. Tras un conflito coa s\u00faa discogr\u00e1fica, BMG France, asinou con Mercury Records para o que gravou o seu quinto \u00e1lbum \"De lave et de s\u00e8ve\" que sa\u00edu en abril de 2004, Elsa foi a autora de boa parte dos textos, co que confirmou o seu status de cantautora. No \u00e1lbum tam\u00e9n participaron Benjamin Biolay, Hubert Mounier, Keren Ann e \u00c9tienne Daho. Realizou unha serie de concertos na sala L'Europ\u00e9en de Par\u00eds en setembro de 2005, e en abril de 2006 efectuou o seu primeiro directo, despois de vinte anos de carreira. Implicouse na gala de concertos solidarios de les Enfoir\u00e9s para a asociaci\u00f3n Restos du c\u0153ur, as\u00ed como noutras causas ben\u00e9ficas como Sol En Si ou Bout de vie. En 2007 interpretou a Suzanne na adaptaci\u00f3n para a televisi\u00f3n da novela de Marc Levy, \"O\u00f9 es-tu ?\" acompa\u00f1ada de Cristiana Reali e Philippe Bas. Emitiuse en xu\u00f1o de 2008 en M6.\nO seu sexto \u00e1lbum \"Elsa Lunghini\" sa\u00edu en setembro de 2008, a maior\u00eda dos t\u00edtulos son da autor\u00eda de Da Silva, Elsa e Dominique A. Malia sa\u00edr tres sinxelos do \u00e1lbum, \"Oser\", \"Le gar\u00e7on d'\u00e9tage\" e \"Les tremblements de terre\", non gozou de \u00e9xito e finalmente tanto os concertos en Par\u00eds como a xira por Francia tivo que se anular. En 2009 interpretou o papel de Emma no telefilme \"Aveugle, mais pas trop\" de Charlotte Brandstr\u00f6m que se emitiu o 14 de setembro de 2009 en TF1, acompa\u00f1ada de Bernard Le Coq. No primeiro trimestre de 2010 participou na miniserie de France 2, \"La Maison des Rocheville\", protagonizada por Alexandre Brasseur, Chlo\u00e9 Lambert e Virginie Desarnauts. Participou nun dueto con Bruno Putzulu coa canci\u00f3n \"J\u2019t'aimais j\u2019t'aime\" en 2010 e no ano seguinte no \u00e1lbum de Thierry Gali \"Il \u00e9tait une fois\" en apoio da Unicef.\nEn xaneiro de 2017 incorporouse \u00e1 cuarta tempada da serie policial de France 2, \"Cherif\", no papel de Justine, a compa\u00f1eira de Cherif e en 2019 fixo o seu primeiro papel teatral, foi na comedia \"2+2\" de Cyril G\u00e9ly e Eric Rouquette que dirixiu Jeoffrey Bourdenet,no Teatro Tristan Bernard."}
{"id": "498756", "revid": "23204", "url": "https://gl.wikipedia.org/wiki?curid=498756", "title": "Beomjoe Sonyeon", "text": "Beomjoe Sonyeon (en ) \u00e9 un filme surcoreano de 2012 dirixido por Kang Yi-Kwan. Conta a historia dun delincuente adolescente que se re\u00fane coa s\u00faa nai, quen o entregara logo de nacer.\nGa\u00f1ou o Premio Especial do Xurado na 25\u00aa edici\u00f3n do Festival Internacional de Cinema de Toquio, e o premio de mellor actor para Seo Young-Joo. Tam\u00e9n foi galardoado co Gran Premio Lino Brocka e o mellor actor no Festival Internacional de Cinema Cinemanila as\u00ed como o mellor filme infantil nos Premios Asia Pacific Screen.\nFoi escollido como candidato de Corea do Sur para o \u00d3scar \u00f3 mellor filme en lingua non inglesa na 86\u00aa edici\u00f3n dos premios, mais finalmente non foi nomeado."}
{"id": "498758", "revid": "85894", "url": "https://gl.wikipedia.org/wiki?curid=498758", "title": "Laghouat", "text": " \nLaghouat (en ; en lingua b\u00e9rber: \u2d4d\u2d30\u2d56\u2d61\u2d30\u2d5f) \u00e9 a capital da provincia (vilaia) hom\u00f3nima, en Alxeria, situada nas monta\u00f1as do Atlas a 400 km ao sur de Alxer, nun oasis no bordo norte do deserto do S\u00e1hara.\nHistoria.\nA cidade foi fundada no s\u00e9culo XI. O territorio entregou vasalaxe a Marrocos no s\u00e9culo XVII e foi ocupado polos turcos en 1786. Foi ocupada polos franceses en 1852. \u00c9 unha provincia de Alxeria dende 1974.\nEn 2005, a poboaci\u00f3n era de 126.291 habitantes. \u00c9 un importante centro administrativo e militar. O seu mercado \u00e9 co\u00f1ecido polo seu traballo t\u00e9xtil, tapicer\u00eda e alfombras.\nA cidade ten unha estaci\u00f3n meteorol\u00f3xica. Hai encoros e preto, en Hassi R'Mel, at\u00f3pase a maior reserva de gas natural de \u00c1frica.\nNo contexto das protestas en Alxeria de 2011, en xaneiro 2012 Laghouat foi o escenario de novas protestas contra o goberno alxeriano, impulsado polos problemas de vivenda, infraestruturas e o tratamento das persoas maiores por parte da polic\u00eda. A polic\u00eda usou gases lacrim\u00f3xenos para dispersar aos manifestantes.\nAlcumes.\nO conxunto da cidade e da rexi\u00f3n foron nomeados por varios t\u00edtulos, entre eles: a capital da estepa, portal do S\u00e1hara ou a cidade das catro estaci\u00f3ns.\nPoboaci\u00f3n.\nOs residentes na provincia de Laghouat, Laghouat, que rodea o val Mazi, remontan a s\u00faa orixe ata \u00e1rabes e os b\u00e9rberes. Laghouat estivo suxeita a Marrocos \u00e1s veces e, noutras, ao Imperio otom\u00e1n ata que Francia se fixo cargo dela no 1852 e a s\u00faa unidade ent\u00f3n | recuperado por Alxeria ano 1962. Os seus residentes traballan no comercio e na agricultura.\nEntre os monumentos m\u00e1is importantes da cidade de Laghouat est\u00e1n a antiga mesquita, a fortaleza Sidi El Hajj Issa, o seu santuario, a cidade vella e as palmeiras, e houbo un tempo do colonialismo franc\u00e9s catedral e sede da episcopal deserto.\nEsta cidade conta con m\u00e1is de cen mil cidad\u00e1ns, cunha poboaci\u00f3n de 170.693 persoas, segundo estimaci\u00f3ns 2012.\nE esta t\u00e1boa mostra os resultados das estat\u00edsticas da cidade de Laghouat durante a era independente de Alxeria:\nXerograf\u00eda.\nLocalizaci\u00f3n astron\u00f3mica.\nSegundo a Enciclopedia Brit\u00e1nica, a cidade de Laghouat \u00e9 a primeira cidade que se coordina astron\u00f3micamente segundo a Greenwich Line. De feito, cando se creou a Li\u00f1a Greenwich, Laghouat xunto Londres foron os dous puntos nos que se basearon.\nEn canto \u00e1 s\u00faa situaci\u00f3n astron\u00f3mica, at\u00f3pase a 2 graos 52 minutos ao leste e \u00e1 latitude 33 graos 48 minutos ao norte. En canto \u00e1 altura da superficie do mar, alcanza 750 m na ladeira sur do al-Atlas al-Sahrawi. Tam\u00e9n salienta na xeograf\u00eda da cidade o Val de M'zi, que a limita ao leste, deix\u00e1ndoa as\u00ed na \u00e1rea de \"Burj Al-Senussi\", que \u00e9 unha rexi\u00f3n campesi\u00f1a. Tam\u00e9n incl\u00fae un barrio residencial no que parece a cidade, xa que este barrio \u00e9 contado como un barrio de Laghouat, a\u00ednda que est\u00e1 a uns 5 km debido a Al-Wadi.\nClima.\nCaracter\u00edzase por un clima sub-continental con calor no ver\u00e1n e fr\u00edo no inverno. Durante os meses de decembro e xaneiro hai nevaradas importantes nas zonas cuxa altitude supera os 800 metros sobre o nivel do mar.\nRiqueza da auga.\nA chuvia cae nesta rexi\u00f3n de xeito irregular, cunha cantidade media anual de 180 mm ao ano, con secas severas que se producen nalg\u00fans anos. Durante eses anos secos o vento do deserto provoca a formaci\u00f3n dalgunhas dunas na parte norte da cidade. A cidade depende principalmente para as s\u00faas necesidades de auga potable da extracci\u00f3n das abondosas augas subterr\u00e1neas dispo\u00f1ibles na rexi\u00f3n, especialmente coa presenza do maior dique subterr\u00e1neo de \u00c1frica na pr\u00f3xima rexi\u00f3n de Tadjemout, que \u00e9 un patrimonio colonial."}
{"id": "498760", "revid": "1131", "url": "https://gl.wikipedia.org/wiki?curid=498760", "title": "Museo Fitzwilliam", "text": "O Museo Fitzwilliam \u00e9 o museo de arte e de antig\u00fcidades da Universidade de Cambridge. Sit\u00faase na r\u00faa Trumpington fronte \u00e1 r\u00faa Fitzwilliam, no distrito centro da cidade de Cambridge.\nO museo fundouse en 1816 por vontade de Richard Fitzwilliam, o s\u00e9timo vizconde Fitzwilliam (1745-1816), e converteuse nunha das mellores colecci\u00f3ns de antig\u00fcidades e de arte moderna de Europa Occidental. Entre os m\u00e1is de medio mill\u00f3n de obxectos e obras de arte dos seus fondos destacan pinturas de Monet, Picasso, Rubens, van Gogh, Rembrandt, C\u00e9zanne, Van Dyck e Canaletto.\nO Museo Fitzwilliam forma parte do Consorcio de Museos da Universidade de Cambridge. A s\u00faa Visita \u00e9 gratu\u00edta.\nEstablecemento e edificios.\nO museo fundouse en 1816 a partir do legado da biblioteca e da colecci\u00f3n de arte particular de Richard Fitzwilliam, o s\u00e9timo vizconde de Fitzwilliam. Este legado levaba tam\u00e9n emparellada a cantidade de 100.000 libras destinadas \u00e1 construci\u00f3n dun museo que o albergara. Desde aquela, os fondos do museo chegaron a alcanzar os 500.000 artigos e a se converter nun dos grandes museos do Reino Unido.\nO primeiro destino da colecci\u00f3n, antes da construci\u00f3n dun edificio \"ad hoc\", foi o edificio da \"Perse School\", situada en \"Free School Lane\", e en 1842 foi trasladada \u00e1s \"Old Schools\", ambas as localizaci\u00f3ns no centro da cidade, na zona onde radican moitos dos edificios vinculados \u00e1 Universidade de Cambridge.\nO co\u00f1ecido como o Edificio do Fundador (\"Founder's Building\") levantouse no per\u00edodo 1837-1843, consonte os dese\u00f1os do arquitecto George Basevi e completados polos de C. R. Cockerell. A primeira pedra foi colocada polo erudito ingl\u00e9s Gilbert Ainslie en 1837. O museo abriu as s\u00faas portas na s\u00faa propia sede en 1848. Por\u00e9n, o \"Palladian Entrance Hall\", dese\u00f1ado polo arquitecto Edward Middleton Barry, non foi completado ata 1875. \nEn 1912, o terratenente e coleccionista de arte Charles Brinsley Marlay realizou un novo e important\u00edsimo legado \u00e1 universidade, consistente en 80.000 libras e 84 cadros da s\u00faa colecci\u00f3n privada. \nEn 1931 levouse a cabo unha nova ampliaci\u00f3n do edificio ao sueste, consistente en dous novos andares, que correo a cargo da familia Courtauld, o que supuxo un notable incremento do espazo expositivo e tam\u00e9n de novas instalaci\u00f3ns para a investigaci\u00f3n.\nOs edificios do museo est\u00e1n catalogados como de grao 1 polo Goberno do Reino Unido, que s\u00f3 se lles concesde aos edificios de interese excepcional.\nColecci\u00f3ns.\nO museo estrut\u00farase en cinco departamentos: Antig\u00fcidades; Artes Aplicadas; Moedas e Medallas; Manuscritos Raros e Libros Impresos; e Pinturas, Debuxos e Gravados. En conxunto, abranguen antig\u00fcidades do Antigo Exipto, Nubia, Grecia e Roma, arte romano-exipcia, Oriente pr\u00f3ximo e unha nova galer\u00eda de arte chipriota. Canto \u00e1 natureza dos obxectos, p\u00f3dense atopar artes aplicadas, como olar\u00eda e vidro brit\u00e1nicos e europeos, moblaxe, reloxos, abanos, armaduras, obxectos decorativos chineses, coreanos e xaponeses, alfombras e bordados, moedas e medallas, manuscritos musicais e literarios, libros impresos raros, e unha importante colecci\u00f3n de pinturas e debuxos con pezas mestras dos m\u00e1is grandes artistas, desde o renacemento ao s\u00e9culo XX.\nEntre as pezas m\u00e1is sobranceiras na colecci\u00f3n de antig\u00fcidades do museo enc\u00e1drase un baixorrelevo de Pers\u00e9pole.\nManuscritos musicais.\nEntre os manuscritos musicais que conserva o museo p\u00f3dese salientar a maior colecci\u00f3n co\u00f1ecida de m\u00fasica isabelina do s\u00e9culo XVI escrita para virxinal por alg\u00fans dos compositores m\u00e1is salientables da \u00e9poca, como William Byrd, John Bull, Orlando Gibbons e Thomas Tallis.\nAntigo Exipto.\nAs galer\u00edas do Antigo Exipto do Museo Fitzwilliam reabriron as s\u00faas portas en 2006 logo da execuci\u00f3n dun programa de reformas no que se investiron 1,5 mill\u00f3ns de libras. A remodelaci\u00f3n permitiu, entre outras cousas, a exposici\u00f3n p\u00fablica de m\u00e1is antig\u00fcidades que anteriormente estiveran almacenadas nos subterr\u00e1neos do museo.\nPintura.\nO Museo Fitzwilliam alberga unha ampla colecci\u00f3n de pinturas e esbozos de autores tan reco\u00f1ecidos como Monet, Picasso, Rubens, Vincent van Gogh, C\u00e9zanne, Degas, Rembrandt, Van Dyck, Canaletto ou Renoir. Tam\u00e9n ten unha boa representaci\u00f3n de obras de J. M. W. Turner, cuxa orixe est\u00e1 nun conxunto de 25 debuxos a acuarela doados \u00e1 universidade por John Ruskin en 1861. A maiores, o director do museo naquel momento, Sydney Cockerell, adquiriu outras oito acuarelas de Turner e alg\u00fans dos seus escritos.\nNa colecci\u00f3n do museo de pinturas prerrafaelitas figura unha versi\u00f3n de 1805 de \"The Last of England\", de Ford Madox Brown, votada como a pintura m\u00e1is grande de Gran Breta\u00f1a nunha enquisa de Radio 4 brit\u00e1nica en 2005.\nMoitos dos artigos expostos no museo son pr\u00e9stamos por parte da Universidade de Cambridge, como \u00e9 o caso dun importante conxunto de pinturas impresionistas propiedade do \"King's College\", entre as que destacan \"A Abduci\u00f3n\", de C\u00e9zanne, e un estudo previo de \"Un dimanche apr\u00e8s-midi \u00e0 l'\u00cele de la Grande Jatt\", de Georges Seurat.\nPor outra parte, moitas das obras propiedade do Museo Fitzwilliam foron doadas por exalumnos da Universidade de Cambridge. Por exemplo, o economista Maynard Keynes doou a s\u00faa colecci\u00f3n persoal, que inclu\u00eda a obra de C\u00e9zanne \"Bodeg\u00f3n con maz\u00e1s\", que adquirira en 1918.\nBronces de Michelangelo.\nEn 2015, o Museo Fitzwilliam recibiu os co\u00f1ecidos como Bronces de Rothschild, d\u00faas estatuas de bronce que se cr\u00edan da autor\u00eda do artista do Renacemento italiano Michelangelo. De ser certo, tratar\u00edase das \u00fanicas esculturas en bronce superviventes dese artista. O par de estatuas representa senllos homes espidos, aparentemente borrachos, montando sobre panteras. O historiador da arte Paul Joannides estableceu unha relaci\u00f3n entre estas estatuas e un debuxo conservado no Museo Fabre, dun aprendiz de Michelangelo, que representa o mesmo tema e coa mesma pose.\nDepartamento de Moedas e Medallas.\nO gabinete numism\u00e1tico do museo aborda as diversas perspectivas do di\u00f1eiro de todas as parte do mundo, desde a Antig\u00fcidade ata hoxe, as\u00ed como as medallas, desde o seu nacemento durante o Renacemento. Ademais da s\u00faa importante colecci\u00f3n, o departamento conta cunha biblioteca propia e cun centro de investigaci\u00f3n e de ensino da numism\u00e1tica.\nEstes son os principais proxectos que o departamento est\u00e1 a desenvolver: \nIncidentes.\nO 25 de xaneiro de 2006, un visitante tropezou e bateu contra tres floreiros chineses da dinast\u00eda Qing que estiveran en exposici\u00f3n p\u00fablica desde 1948; as tres pezas acabaron totalmente estragadas. A\u00ednda que o home foi arrestado, retir\u00e1ronselle os cargos polos danos causados. Os expertos en restauraci\u00f3n do Museo Fitzwilliam puideron reconstru\u00edr os vasos de porcelana ata recuperaren a s\u00faa aparencia orixinal, ata o punto de que se colocaron novamente en exposici\u00f3n, protexidos por un vidro de seguranza.\nO 13 de abril de 2012 produciuse o roubo de 18 pezas de xade chinesas. Os ladr\u00f3ns foron apreixados e condenados a penas de c\u00e1rcere, e as pezas volveron \u00e1 s\u00faa localizaci\u00f3n orixinal.\nAmigos do Museo Fitzwilliam.\nFundada en 1909, a sociedade Amigos do Museo Fitzwilliam \u00e9 a m\u00e1is antiga de Gran Breta\u00f1a dedicada especificamente ao apoio e ao sostemento a longo prazo dun museo. A sociedade recadou fondos para a adquisici\u00f3n de obras de arte importantes e para acometer obras de renovaci\u00f3n no museo. As s\u00faas prioridades nos \u00faltimos tempos c\u00e9ntranse na adquisici\u00f3n de obras contempor\u00e1neas salientables e o aseguramento dunha dotaci\u00f3n econ\u00f3mica estable ao museo para garantir a s\u00faa sustentabilidade.\nA Princesa Alexandra de Kent \u00e9 a presidenta da Fundaci\u00f3n para o Desenvolvemento do Museo Fitzwilliam."}
{"id": "498761", "revid": "65337", "url": "https://gl.wikipedia.org/wiki?curid=498761", "title": "Fitzwilliam Museum", "text": ""}
{"id": "498762", "revid": "98629", "url": "https://gl.wikipedia.org/wiki?curid=498762", "title": "Jes\u00fas Gonz\u00e1lez Ferreiro", "text": "Julio Jes\u00fas Gonz\u00e1lez Ferreiro, nado en Negreira cara a 1916 e finado no mesmo concello o 3 de maio de 1984, foi un m\u00e9dico e pol\u00edtico galego.\nTraxectoria.\nIniciou os estudos de Medicina na Universidade de Santiago de Compostela en 1932. Militante da Juventudes Socialistas Unificadas. Co golpe de Estado do 18 de xullo de 1936 foi detido. Xulgado en Santiago de Compostela por auxilio \u00e1 rebeli\u00f3n o 30 de marzo de 1937 xunto con outros 31 veci\u00f1os do partido xudicial de Negreira, foi condenado a pena de morte, que lle foi conmutada por cadea perpetua. En 1947 volveu ser detido, xulgado e condenado a tres anos de prisi\u00f3n. Foi m\u00e9dico municipal de Bri\u00f3n nos anos sesenta. Militante do PCG, nas primeiras elecci\u00f3ns democr\u00e1ticas promoveu e encabezou a Agrupaci\u00f3n Democr\u00e1tica Independiente de Negreira que obtivo catro concelleiros. Nas elecci\u00f3ns municipais de 1983 encabezou a candidatura ADI que obtivo dous concelleiros.\nVida persoal.\nCasou con Socorro Framil Mart\u00ednez e foi pai de Blanca Mar\u00eda, Mar\u00eda Isabel e Juan Francisco Gonz\u00e1lez Framil."}
{"id": "498763", "revid": "1888", "url": "https://gl.wikipedia.org/wiki?curid=498763", "title": "Jes\u00fas Julio Gonz\u00e1lez Ferreiro", "text": ""}
{"id": "498765", "revid": "98629", "url": "https://gl.wikipedia.org/wiki?curid=498765", "title": "Cristianizaci\u00f3n da Inglaterra anglosaxoa", "text": "A introduci\u00f3n do cristianismo en Inglaterra d\u00e1se por d\u00faas frontes: a existencia previa do fen\u00f3meno monacal en Irlanda, e a chegada de Agosti\u00f1o de Canterbury enviado polo papa Gregorio Magno co obxectivo de logra-la conversi\u00f3n dos pobos xerm\u00e1nicos, recentemente instalados nas Illas Brit\u00e1nicas. As conversi\u00f3ns dalg\u00fans monarcas, xunto coa s\u00faa influencia respecto \u00f3 resto de reinos durante os s\u00e9culos VI e VII, foron asentando o cristianismo, culminando o proceso coa unificaci\u00f3n relixiosa mediante a creaci\u00f3n da Igrexa de Inglaterra logo do s\u00ednodo de Whitby e o concilio de Hertford na segunda metade do s\u00e9culo VII.\nContexto hist\u00f3rico-pol\u00edtico.\nO s\u00e9culo V nas Illas Brit\u00e1nicas comeza coa retirada de Constantino das lexi\u00f3ns romanas de Britania no 407, para trasladalas \u00e1 Galia debido \u00f3 seu enfrontamento co emperador Honorio. A partir deste momento os bret\u00f3ns quedaron sos fronte \u00e1s ameazas dos pictos de Escocia, escotos de Irlanda e, sobre todo, os pobos xerm\u00e1nicos dos anglos, xutos e sax\u00f3ns, que desembarcaban nas costas orientais. O relato tradicional atrib\u00fae a chegada dos xermanos a unha chamada de axuda por parte dos britanos, pero actualmente este feito non se toma como hist\u00f3rico. \nO contexto pol\u00edtico xurdido despois do repartimento de Britania entre os pobos xerm\u00e1nicos, e no que se producir\u00e1 a introduci\u00f3n do cristianismo, \u00e9 o que se co\u00f1ece como a Heptarqu\u00eda anglosaxoa. No referente \u00f3 s\u00e9culo V, apenas temos fontes, e a tradici\u00f3n fala deste s\u00e9culo como o momento do asentamento definitivo dos invasores e a desaparici\u00f3n da administraci\u00f3n romana, ademais da resistencia do elemento ind\u00edxena bret\u00f3n fronte \u00f3s incursores. Esta \u00e9poca co\u00f1\u00e9cese co nome de Heptarqu\u00eda, xa que foron sete os reinos principais que se formaron: Sussex, Essex e Wessex polos sax\u00f3ns; Anglia do Leste, Mercia e Northumbria polos anglos; e Kent polos xutos. A figura distinguida dalg\u00fans reis fixo que ocasionalmente alg\u00fan adquirise unha supremac\u00eda temporal sobre os demais, polo que se lle reco\u00f1eceu o t\u00edtulo de \"bretwalda\".\nCara fins do s\u00e9culo VII o espazo que constituir\u00eda a matriz da Inglaterra medieval estaba ocupado por este conglomerado de reinos. O m\u00e1is setentrional \u2013Northumbria- constitu\u00edu a fronteira fronte a Escocia e amosou unha receptividade m\u00e1is r\u00e1pida \u00f3s elementos culturais c\u00e9lticos. No centro da illa, Mercia era o reino m\u00e1is extenso de todo o conxunto, cunha fronteira (o posteriormente denominado muro de Offa) establecida nos actuais l\u00edmites do Pa\u00eds de Gales. En todo o territorio dominado por anglos, xutos e sax\u00f3ns chegouse a unha certa homoxeneidade cultural, na que unha lingua nova (o \"englisc\") substitu\u00edu o lat\u00edn e o ga\u00e9lico.\nProceso de cristianizaci\u00f3n.\nPrecedentes.\nAntes coa nos reinos anglosax\u00f3ns xa hab\u00eda nas Illas Brit\u00e1nicas presenza do cristianismo, sobre todo en relaci\u00f3n \u00f3 contexto irland\u00e9s no \u00e1mbito monacal, un fen\u00f3meno de grande importancia nos primeiros s\u00e9culos altomedievais en Europa.\nA orixe do fen\u00f3meno mon\u00e1stico d\u00e1se por primeira vez de xeito importante a inicios do s\u00e9culo IV no \u00e1mbito Oriental, por parte de fieis que deciden levar unha vida de perfecci\u00f3n e comunicaci\u00f3n con Deus ill\u00e1ndose da sociedade. Na s\u00faa orixe, hab\u00eda tres formas principais de monacato: a modalidade individual ou \"anacoreta\"; a \"laura\"; e a \"cenob\u00edtica\", organizada en comunidades.\nEntre os anos 335 e 382, circunstancias como a estancia do desterrado Anastasio de Alexandr\u00eda en Tr\u00e9veris e Roma, o exilio de Hilario de Poitiers en Asia Menor, ou, un pouco m\u00e1is tarde, a instalaci\u00f3n provisional de Xerome en Roma tras os anos de eremita en Siria foron so algunhas das canles a trav\u00e9s das cales puideron chegar \u00f3 oeste as vivencias asc\u00e9ticas dos monxes exipcios, sirios ou capadocios.\nCando Agosti\u00f1o se converteu en bispo de Hipona no 395 estableceu unha casa-mosteiro na que vivir co seu inmediato s\u00e9quito episcopal e dende onde desempe\u00f1a-las diversas tarefas pastorais administrativas do seu novo cargo. Pode que fose un dos primeiros bispos occidentais en facelo, pero estaba seguindo unha tradici\u00f3n arraigada en Oriente.\nDende fins do s\u00e9culo IV \u00e9 esta a forma na que se desenvolveron moitas instituci\u00f3ns mon\u00e1sticas en Occidente: individuos ou familias adi\u00f1eiradas decid\u00edan converte-las s\u00faas casas en mosteiros nos que vivir con compa\u00f1eiros escollidos, seguindo un modelo de vida ideado por eles mesmos, inspirados polo ideal de alcanza-la salvaci\u00f3n persoal mediante a renuncia e unha vida disciplinada e regulamentada de oraci\u00f3n, meditaci\u00f3n e boas obras. A partir do s\u00e9culo VI ou antes comezaron a aparecer en Occidente regras m\u00e1is amplas. Entre as m\u00e1is temper\u00e1s est\u00e1 a an\u00f3nima co\u00f1ecida como \"A Regra do Mestre\", escrita en torno \u00f3 ano 525, posiblemente nalg\u00fan punto nas proximidades de Roma. A \"Regra de Bieito\", m\u00e1is famosa, \u00e9 lixeiramente posterior (en torno \u00f3 540), e en parte est\u00e1 baseada na \"Regra do Mestre\".\nO papa Gregorio I, \"o Grande\", pertenc\u00eda \u00e1 tradici\u00f3n de fundadores de casas-mosteiro de car\u00e1cter aristocr\u00e1tico, de onde obtivo o grupo de monxes que enviou \u00e1s ordes de Agosti\u00f1o de Canterbury a evanxeliza-lo reino anglosax\u00f3n de Kent no 596.\nIntroduci\u00f3n do cristianismo e o fen\u00f3meno monacal en Irlanda.\nRespecto da introduci\u00f3n do cristianismo en Irlanda e do particular desenvolvemento do monacato neste territorio, existen varias teor\u00edas ou explicaci\u00f3ns. En primeiro lugar, o relato tradicional, como \u00e9 o caso de Maurois, atrib\u00fae a cristianizaci\u00f3n a San Patricio, quen ter\u00eda evanxelizado as tribos celtas e fundado mosteiros en que m\u00e1is tarde se ter\u00edan refuxiado os sabios do continente para escapar, primeiro dos b\u00e1rbaros e logo dos sarracenos. Nos pa\u00edses celtas (Irlanda, Escocia e Gales) ter\u00edase formado unha Igrexa nacional, distinta da Igrexa romana e que se esforzaba por parecerse \u00e1 Igrexa primitiva. Segundo este, os monxes foran longo tempo solitarios que viv\u00edan en cabanas, e unicamente a necesidade de seguridade lles ter\u00eda feito acepta-la reuni\u00f3n das s\u00faas cabanas nun cercado e a autoridade dun abade para todos.\nPor outro lado, hai unha lixeira variaci\u00f3n na interpretaci\u00f3n de autores posteriores como Mitre. Este identifica igualmente a San Patricio como evanxelizador de Irlanda no ano 443. Non obstante, non o ter\u00eda feito tanto en funci\u00f3n da creaci\u00f3n dunha rede episcopal como da sistem\u00e1tica monaquizaci\u00f3n da vida irlandesa. Ademais, os xefes dos clans convertidos ter\u00edan desempe\u00f1ado o papel de bispos e abades das s\u00faas respectivas comunidades, sendo a vida mon\u00e1stica irlandesa unha curiosa simbiose entre o eremitismo e o cenobitismo e a m\u00edstica e a ascese.\nPublicaci\u00f3ns m\u00e1is recentes cuestionan a tradici\u00f3n ind\u00edxena que atrib\u00fae un papel fundamental a San Patricio, sinalando a limitada calidade da informaci\u00f3n. Pese \u00e1 falta de acordo \u00e1 hora de situalo na primeira ou segunda metade do s\u00e9culo V, actualmente semella m\u00e1is probable finais de s\u00e9culo. Este, segundo os seus propios escritos, fora raptado en Britania \u00e1 idade de dezaseis anos e levado a Irlanda para ser vendido como escravo, pero conseguira escapar despois de seis anos. Non obstante, parece que despois dunha visi\u00f3n volvera a Irlanda, onde dedicara o resto da s\u00faa vida \u00e1 actividade misioneira, chegando a converterse en bispo.\nOutros autores recentes cuestionan a figura hist\u00f3rica de San Patricio, alegando que se trata en realidade dun personaxe en cuxa haxiograf\u00eda se ter\u00edan inclu\u00eddo probablemente feitos que, en realidade protagonizou Paladio. Isto d\u00e9bese a un documento que fala de que o papa Celestino I enviara no 431 a Paladio como primeiro bispo \u00f3s irlandeses que cr\u00edan en Cristo, pode que polo temor do papado a que o pelaxianismo da illa de Britania se contaxiase \u00e1 veci\u00f1a Irlanda. Cabe a posibilidade de que non fose no 432, data da morte de Paladio, sen\u00f3n uns anos m\u00e1is tarde cando Patricio, cat\u00f3lico brit\u00e1nico de familia acomodada, vivise os acontecementos antes relatados e fundase a s\u00e9 primada da Armagh, que xunto con outras fundadas polos seus sucesores deran lugar a unha cristiandade c\u00e9ltica ou irlandesa cunha organizaci\u00f3n peculiar, diferente \u00e1s outras igrexas de Occidente.\nEse monacato, m\u00e1is co das terras de Occidente, constitu\u00edu unha especie de adaptaci\u00f3n rigorosa do modelo exipcio que Patricio co\u00f1eceu na Galia, cunha sociedade de amplos e s\u00f3lidos grupos familiares. De feito, \u00e1s veces, cada mosteiro semellaba a c\u00e9lula relixiosa dunha comunidade de emparentados. Ademais do seu severo ascetismo, do que non se exclu\u00edan proezas asc\u00e9ticas de inspiraci\u00f3n oriental, os seus riscos m\u00e1is orixinais foron: o elevado n\u00famero de monxes por mosteiro; o exercicio da xurisdici\u00f3n episcopal por parte dos abades, \u00f3s que se somet\u00edan incluso os bispos, \u00e1s veces, simples monxes; a existencia de pr\u00e1cticas lit\u00farxicas propias en canto \u00f3 bautismo, a tonsura e o c\u00f3mputo da pascua.\nA conversi\u00f3n dos anglosax\u00f3ns.\nA conversi\u00f3n dos anglosax\u00f3ns da illa de \"Britannia maior\" foi paralela en tempo \u00e1 dos lombardos en Italia. Cando, a mediados do s\u00e9culo V, os anglos, os xutos e os sax\u00f3ns chegaron \u00e1 illa, comport\u00e1ronse como aut\u00e9nticos b\u00e1rbaros, arrasando o territorio e eliminando ou arrinconando \u00f3s seus poboadores bret\u00f3ns nas zonas norte e oeste. Durante cen anos, nin dende o continente nin dende as veci\u00f1as Igrexas c\u00e9lticas de Gales ou Irlanda, das que estaban sa\u00edndo alg\u00fans dos m\u00e1is audaces misioneiros da \u00e9poca, houbo ning\u00fan intento por leva-lo cristianismo \u00f3s pag\u00e1ns anglosax\u00f3ns. Unha das posibles raz\u00f3ns deste feito \u00e9 que os monxes celtas, que levaran a cabo unha labor misioneira tan importante no continente ou Escocia, rexeitaron face-lo mesmo cos anglosax\u00f3ns por consideralos os seus inimigos, xa que expulsaran e oprimiran \u00e1 poboaci\u00f3n celta. Debido a isto, a cristianizaci\u00f3n destes xermanos tivo que levarse a cabo pola directa iniciativa pontificia, cos monxes enviados dende Roma.\nTras a conquista bizantina de Italia en tempos de Xustiniano, a Igrexa de Italia, co Papa \u00e1 cabeza, volveu sufrir dunha maneira directa a intromisi\u00f3n do emperador nos seus asuntos. Neste contexto, cara o 575, xurdiu arredor do papa de Roma a intenci\u00f3n de emprende-la evanxelizaci\u00f3n de Britania. De crer a Xan o Di\u00e1cono, bi\u00f3grafo de Gregorio Magno, este, xa antes de acada-lo pontificado, amosara a s\u00faa preocupaci\u00f3n por enviar unha misi\u00f3n \u00f3s anglosax\u00f3ns, cuxa estrutura pol\u00edtica dos sete reinos (a mencionada Heptarqu\u00eda anglosaxoa) semellaba ter acadado unha certa estabilidade e reco\u00f1ec\u00eda a existencia dun \"bretwalda\" ou xefe supremo.\nDeste xeito produciuse un retorno da civilizaci\u00f3n romana co desembarco, no 597, dos misioneiros enviados polo papa Gregorio Magno para a conversi\u00f3n de Inglaterra. Parece que, cando este enviou a Agosti\u00f1o a Inglaterra, pretend\u00eda non s\u00f3 estende-la fe cristi\u00e1, sen\u00f3n tam\u00e9n recobrar para a autoridade da s\u00e9 romana unha provincia que formara parte noutro tempo do Imperio. No entanto, a primeira arribada dos romanos baixo Xulio C\u00e9sar difer\u00e9nciase da misi\u00f3n papal de seis s\u00e9culos e medio despois en que primeira participaci\u00f3n dos romanos nese territorio consolidouse pola forza f\u00edsica, mentres que o \u00e9xito de Agosti\u00f1o dependeu, pola contra, da persuasi\u00f3n e da aceptaci\u00f3n voluntaria.\nNo que se refire \u00e1 propia misi\u00f3n, existe actualmente un debate entre as posici\u00f3ns cr\u00edticas actuais e o relato tradicional. Isto d\u00e9bese a que, segundo a interpretaci\u00f3n baseada no punto de vista da \"Historia Eclesi\u00e1stica\", os reinos anglosax\u00f3ns e todos os seus habitantes eran pag\u00e1ns at\u00e9 a chegada da misi\u00f3n enviada a Kent polo papa Gregorio \"o Grande\" no 597. Pero incluso o propio relato de Beda, derivado da informaci\u00f3n que recibira de Canterbury, revela certos riscos an\u00f3malos.\nO rei de Kent, Etelberto, a quen fora enviada a misi\u00f3n dirixida polo monxe Agosti\u00f1o, cas\u00e1rase coa filla do rei franco Cariberto (561-567). \u00d3 facelo tivera que aceptar que \u00e1 s\u00faa esposa se lle permitir\u00eda continua-la pr\u00e1ctica da s\u00faa propia relixi\u00f3n, e fora acompa\u00f1ada a Kent polo bispo franco Liudhard, a quen habitualmente se menciona como o seu capell\u00e1n. Por\u00e9n, se se ten en conta que nesta \u00e9poca non aparecen bispos sen unha s\u00e9 episcopal e nunca eran enviados ou consagrados se non para comunidades cristi\u00e1s existentes, o feito de que un bispo franco estivese exercendo o seu ministerio en Kent na segunda metade do s\u00e9culo VI indica a existencia previa dun grupo de crentes. O feito de que precisaran un bispo indica que se trata de algo m\u00e1is ca unha especie de corpo diplom\u00e1tico franco e que xa ter\u00edan estado funcionando varios cregos de menor rango. Atendendo a isto, as interpretaci\u00f3ns actuais cun punto de vista cr\u00edtico das fontes concl\u00faen que, a pesar da s\u00faa imprecisi\u00f3n como indicador, a presenza de Liudhard proba a existencia dunha comunidade cristi\u00e1 en Kent antes da chegada de Agosti\u00f1o no 597.\nA aceptaci\u00f3n do bautismo por parte de Etelberto e o seu pobo, sen ning\u00fan tipo de apoio dunha Igrexa preestablecida como acontec\u00eda no continente, foi tan inmediata que Agosti\u00f1o decidiu crear unha primeira estrutura eclesi\u00e1stica con capital en Canterbury e a\u00ednda so\u00f1ou con reinstaura-la vella orde cristi\u00e1 da Britania romana. Dous bispos metropolitanos, cada un deles \u00e1 cabeza doutros doce compa\u00f1eiros establecidos en s\u00e9s de menor rango, deber\u00edan de volver instalarse nos centros gobernamentais da \u00e9poca romana de Londres e York. Como remate, unha soa Igrexa agrupar\u00eda \u00f3s novos conversos xunto \u00f3s vellos cristi\u00e1ns de ascendencia celticobretona. O so\u00f1o de Gregorio Magno e de Agosti\u00f1o debeu esperar, pois a negativa dos cristi\u00e1ns celtas foi fulminante, neg\u00e1ndose a predica-la fe da raza de estranxeiros que lles arrebataran a s\u00faa terra. Este clima de apaixonamento etnicorrelixioso, complicado polas loitas entre os reinos da Heptarqu\u00eda, viuse agravado polas diferenzas lit\u00farxicas e disciplinares entre a visi\u00f3n c\u00e9ltica do catolicismo e a romana que Agosti\u00f1o e os seus compa\u00f1eiros levaran \u00e1 illa. O illamento que a cristiandade bretoa e celta vivira respecto a Roma nos \u00faltimos dous s\u00e9culos explicaba aquelas diferenzas en materia de rito do bautismo, de tonsura de monxes e cregos e, sobre todo, de c\u00f3mputo para fixa-la data da Pascua.\nDespois disto produciuse un breve rev\u00e9s a causa da apostas\u00eda inicial do fillo de Etelberto, Edbaldo (616-640), quen posteriormente reco\u00f1eceu as vantaxes da conversi\u00f3n, e o seu fillo e sucesor Eorcenberth (640-664) converteuse nun cristi\u00e1n a\u00ednda m\u00e1is estrito.\nA misi\u00f3n romana a Kent do 597 ampliara a s\u00faa esfera de influencia cara o norte no 625, cando unha irm\u00e1 de Edbaldo casara co rei Edwin de Northumbria. As\u00ed, o m\u00e1is poderoso dos reis anglosax\u00f3ns bautizouse no 627, grazas \u00e1 influencia dos monxes e \u00e1 predicaci\u00f3n de San Paulino de York, compa\u00f1eiro de Melito, bispo de Londres. Ademais da conversi\u00f3n dos seguidores do rei, este acontecemento tivo outras consecuencias, como a fundaci\u00f3n do bispado de Lindisfarne, na costa nororiental de Inglaterra, onde anos m\u00e1is tarde desenvolver\u00eda a s\u00faa actividade cultural Beda \"o Venerable\". Dende aqu\u00ed continuar\u00edase a predicaci\u00f3n misioneira, dirixida por San Aedan ou Aidaro, cunha labor tan intensa que alg\u00fans o consideran como o que verdadeiramente converteu a Inglaterra. Estes monxes colaboraron activamente na evanxelizaci\u00f3n dos anglosax\u00f3ns, como tam\u00e9n fixo Fursa no reino de East Anglia, ou Cedd, formado en Lindisfarne, no de Essex. Por\u00e9n, a morte de Edwin loitando contra Cadwallon e Penda no 632 levou \u00f3 colapso da s\u00faa misi\u00f3n. Paulino, que pouco antes fora designado primeiro arcebispo de York, fuxiu cara o sur.\nFinalmente o poder en Northumbria volveu a mans da rama rival da dinast\u00eda real, cuxo xefe Oswald (633-642), fillo de Etelfrido, fora convertido \u00f3 cristianismo por monxes irlandeses cando estaba no exilio, despois de que Edwin derrocara \u00f3 seu pai. Deste xeito, unha vez seguro no trono de Northumbria recorreu \u00f3s monxes irlandeses de Iona para ocupa-lo lugar de Paulino e os seus seguidores meridionais, que estiveran estreitamente ligados unidos \u00f3 r\u00e9xime rival de Edwin.\nEn canto a Mercia, o cristianismo foi introducido inicialmente por influencia irlandesa e de Northumbria a mediados do s\u00e9culo VII. Estableceuse un s\u00f3 bispado para o reino, inclu\u00eddo Lindsey, en torno \u00f3 ano 653, e foi ocupado por unha sucesi\u00f3n de bispos irlandeses ou que ti\u00f1an esta formaci\u00f3n. Baixo o bispo Chad (669-671) estableceuse un centro episcopal en Lichfield, que quedou como a principal s\u00e9 dos bispos en Mercia. En torno \u00f3 674 estableceuse unha segunda diocese na rexi\u00f3n oriental do reino.\nUnificaci\u00f3n do culto e creaci\u00f3n da Igrexa inglesa.\nOs progresos da Igrexa de Roma en Inglaterra remataron por entrar en conflito cas antigas igrexas celtas do Oeste (Irlanda e o Pa\u00eds de Gales). No marco deste enfrontamento entre as d\u00faas posturas \u00e9 relevante a viaxe de San Wilfrido a Roma no 653, onde co\u00f1eceu a Igrexa romana, e \u00e1 s\u00faa volta \u00e1s illas Brit\u00e1nicas introduciu a liturxia romana e a regra de San Bieito.\nPara solucionar as tensi\u00f3ns entre as igrexas, o rei Oswy de Northumbria, convertido polos bret\u00f3ns, convocou no 664 un s\u00ednodo no Mosteiro de Whitby. Nel, os participantes deber\u00edan de expo\u00f1e-las s\u00faas doutrinas, enfront\u00e1ndose a postura da Igrexa celta, defensora da Pascua marcada por San Xo\u00e1n Evanxelista e San Columbano, e a da Igrexa romana, defensora da Pascua marcada por San Pedro e San Paulo. No que se refire \u00f3s participantes segundo o relato de Beda, representando \u00f3s irlandeses atop\u00e1base o bispo Colm\u00e1n, os seus cregos, Hilda \u2013abadesa do mosteiro de Whitby\u2013 e o bispo Cedd, tradutor de ambas partes; e defendendo a postura romana pontificia estaban Agilberto cos seus dous presb\u00edteros, Agat\u00f3n e Wilfrido, xunto con Xacobe e Romano. A vitoria dos segundos levou consigo unha adopci\u00f3n xeral das formas romanas, e impediu unha divisi\u00f3n de Inglaterra en d\u00faas igrexas, unha \u00f3 norte e outra \u00f3 sur do Humber.\nDespois deste concilio, os reis de Northumbria e Kent convi\u00f1eran establecer como arcebispo de Canterbury a Wighard, pero xusto \u00e1 volta da s\u00faa viaxe a Roma para consagrarse entregando as s\u00faas credenciais \u00f3 Papa, morreu como consecuencia dunha peste que diminu\u00edu o clero e o episcopado da illa. Esta situaci\u00f3n obrigou \u00f3 bretwalda Oswy de Northumbria a solicitar do papa Vitaliano novos efectivos, polo que o pont\u00edfice enviou cara Inglaterra un grupo de cregos reducido pero moi activo, encabezado polo grego Teodoro de Tarso, encargado de ocupa-lo posto de Arcebispo de Canterbury.\nTeodoro ti\u00f1a sesenta e seis anos e gozaba de gran reputaci\u00f3n como erudito, vivira en Roma e non aceptaba a divisi\u00f3n pol\u00edtica de Inglaterra en pequenos principados. No 673 convocou a toda a Igrexa inglesa no concilio de Hertford, no que ademais de confirma-las decisi\u00f3ns do s\u00ednodo de Whitby, tomouse o acordo de desdobrar algunhas dioceses, segundo o principio de que o n\u00famero de bispos deb\u00eda de medrar segundo o fac\u00eda o de fieis, e de recomenda-la estabilidade de cregos e monxes. As\u00ed, a diferenza do que acontec\u00eda no continente e dada a tradici\u00f3n da illa, o concilio debeu templa-las intenci\u00f3ns dos bispos de intervir nos mosteiros. Ademais da celebraci\u00f3n deste concilio, Teodoro de Tarso estableceu a autoridade da s\u00e9 de Canterbury sobre toda Inglaterra; creou novos bispados, como sa xe acordara en Hertford; sentou as bases da orde administrativa da Igrexa; e formulou un c\u00f3digo moral que o clero deb\u00eda de po\u00f1er en pr\u00e1ctica.\nTodas estas reformas fixeron que a Igrexa inglesa se convertese en filla da romana, impo\u00f1endo esta a s\u00faa propia estrutura. En consecuencia, durante todo o tempo seguinte as s\u00e9s de York e Canterbury estar\u00e1n unidas a Roma pola liturxia e a disciplina eclesi\u00e1sticas a trav\u00e9s da elecci\u00f3n da direcci\u00f3n das mesmas por parte do papado."}
{"id": "498766", "revid": "23204", "url": "https://gl.wikipedia.org/wiki?curid=498766", "title": "A cristianizaci\u00f3n de Inglaterra", "text": ""}
{"id": "498768", "revid": "23204", "url": "https://gl.wikipedia.org/wiki?curid=498768", "title": "Johan van Heesch", "text": "Johan van Heesch, nado en Antuerpen o 9 de marzo de 1955, \u00e9 un numism\u00e1tico belga especializado na moeda e na historia monetaria do Imperio Romano. \u00c9 conservador no Gabinete de Moedas e Medallas da Biblioteca Real de B\u00e9lxica e profesor de Numism\u00e1tica na Universidade Cat\u00f3lica de Lovaina.\nTraxectoria.\nVan Heesch graduouse en Historia na Universidade de Gante, onde acadou o grao de mestrado, cunha tese sobre os \"semis\" e os \"quadrans\" cu\u00f1ados desde Domiciano ata Antonino P\u00edo. Posteriormente doutorouse en Arqueolox\u00eda na Universidade Cat\u00f3lica de Lovaina. \nAdemais da s\u00faa traxectoria acad\u00e9mica, tam\u00e9n est\u00e1 moi vinculado \u00e1 museolox\u00eda, xa que traballou tam\u00e9n en museos belgas como o Museo Galorromano de Tongeren, os Museos Reais de Arte e Historia, con sede en Bruxelas, e o Gabinete de Moedas e Medallas da Biblioteca Real de B\u00e9lxica. \nAdemais, no terreo numism\u00e1tico, Van Heesch foi presidente da Sociedade Real de Numism\u00e1tica de B\u00e9lxica (2011-2017) e \u00e9 o director da \"Revue belge de Numismatique\" e o editor de \"In Monte Artium\", o xornal da Biblioteca Real de B\u00e9lxica.\nA\u00ednda que se ocupou tam\u00e9n de aspectos como as moedas da Idade de Ferro, a moeda medieval ou as medallas do s\u00e9culo XIX, o seu principal foco como investigador numism\u00e1tico centrouse na historia monetaria do Imperio Romano. Publicou diversos traballos acerca da clasificaci\u00f3n e a cronolox\u00eda da moeda imperial, con base, sobre todo, nos achados monetarios."}
{"id": "498769", "revid": "65337", "url": "https://gl.wikipedia.org/wiki?curid=498769", "title": "J. van Heesch", "text": ""}
{"id": "498770", "revid": "65337", "url": "https://gl.wikipedia.org/wiki?curid=498770", "title": "Van Heesch, J.", "text": ""}
