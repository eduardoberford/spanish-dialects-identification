{"id": "410592", "revid": "1131", "url": "https://gl.wikipedia.org/wiki?curid=410592", "title": "Catedr\u00e1tico de universidade", "text": ""}
{"id": "410593", "revid": "1131", "url": "https://gl.wikipedia.org/wiki?curid=410593", "title": "Catedr\u00e1tico", "text": "Catedr\u00e1tico ou catedr\u00e1tica \u00e9 a persoa docente que ocupa unha c\u00e1tedra."}
{"id": "410594", "revid": "1131", "url": "https://gl.wikipedia.org/wiki?curid=410594", "title": "Catedr\u00e1tica", "text": ""}
{"id": "410595", "revid": "1131", "url": "https://gl.wikipedia.org/wiki?curid=410595", "title": "Catedr\u00e1tico de ensino secundario", "text": ""}
{"id": "410597", "revid": "1131", "url": "https://gl.wikipedia.org/wiki?curid=410597", "title": "Reitor", "text": ""}
{"id": "410599", "revid": "15490", "url": "https://gl.wikipedia.org/wiki?curid=410599", "title": "Certame Literario da Facultade de Filolox\u00eda da UDC", "text": "O Certame Literario da Facultade de Filolox\u00eda da UDC ou Premio de Creaci\u00f3n Literaria e Ensaio da Facultade de Filolox\u00eda \u00e9 un concurso literario convocado pola Comisi\u00f3n de Cultura e Extensi\u00f3n do centro cuxo principal obxectivo \u00e9 promover entre o alumnado as iniciativas literarias e ofrecer desta maneira a creatividade. Este certame p\u00f3dese considerar unha das canteiras que serve ao panorama literario galego actual, pois moitas das persoas premiadas neste concurso seguen a participar activamente como creadores no sistema cultural galego da actualidade. \nCategor\u00edas.\nNo primeiro certame (1992), eran seis as modalidades: narrativa, poes\u00eda e ensaio en lingua galega e lingua castel\u00e1. Mais no ano 2007, inclu\u00edronse o teatro en castel\u00e1n e en galego. Nos \u00faltimos anos, ampli\u00e1ronse as modalidades ao seren engadidas as categor\u00edas de narrativa, poes\u00eda, ensaio e teatro en lingua inglesa.\nEdici\u00f3ns.\nPremiados.\nCERTAME I (1992)\nCERTAME II (1994)\nCERTAME III (1995)\nCERTAME IV (1996)\nCERTAME V (1998)\nCERTAME VI (1999)\nCERTAME VII (2000)\nCERTAME VIII (2001)\nCERTAME IX (2002)\nCERTAME X (2003)\nCERTAME XI (2004)\nCERTAME XII (2005)\nCERTAME XIII (2006)\nCERTAME XIV (2007)\nCERTAME XV (2009)\nCERTAME XVI (2009)\nCERTAME XV (2009)\nCERTAME XVI (2009)\nCERTAME XVII (2010)\nCERTAME XVIII (2011)\nCERTAME XIX (2012)\nCERTAME XX (2013)\nCERTAME XXI (2014)\nCERTAME XXII (2015)"}
{"id": "410600", "revid": "5863", "url": "https://gl.wikipedia.org/wiki?curid=410600", "title": "Baccara", "text": "Baccara \u00e9 un d\u00fao musical formado en 1977 por Mayte Mateos e Mar\u00eda Mendiola.\nHistoria.\nMayte Mateos (Logro\u00f1o, 7 de febreiro de 1951) e Mar\u00eda Mendiola (Madrid, 4 de abril de 1952) co\u00f1ec\u00e9ronse traballando como bailarinas no ballet de Televisi\u00f3n Espa\u00f1ola con Alberto Portillo. En 1976 Mar\u00eda, que era a primeira bailarina do ballet, prop\u00faxolle a Mayte formar un d\u00fao, inspir\u00e1ndose nas populares Kessler Twins. Tras probar fortuna nunha sala de festas de Zaragoza co nome de Venus foron despedidas tras ser consideradas demasiado elegantes. O por ent\u00f3n marido de Mar\u00eda conseguiulles un contrato no Hotel Tres Islas en Fuerteventura (Illas Canarias), e al\u00ed foron descubertas por tres xerentes da compa\u00f1\u00eda RCA que as contrataron para gravar un disco en Hamburgo (Alema\u00f1a). A comezos de 1977 saltaron ao mercado musical como Baccara, nome tomado a partir dunha variedade de rosa de cor vermella escura e talo largo. A s\u00faa imaxe era con Mayte vestida de negro e Mar\u00eda de branco.\nA s\u00faa primeira canci\u00f3n, \"Yes Sir, I Can Boogie\", foi un grande \u00e9xito, e convert\u00e9ronse nas primeiras artistas espa\u00f1olas en conseguir un n\u00famero 1 absoluto no Reino Unido. Tam\u00e9n tiveron \u00e9xito en pa\u00edses como Alema\u00f1a, Francia, Suecia, Rusia ou Xap\u00f3n, a pesar de que a\u00ednda non sa\u00edran en televisi\u00f3n. Logo de triunfar tam\u00e9n coa canci\u00f3n \"Sorry, I'm A Lady\", representaron a Luxemburgo no Festival de Eurovisi\u00f3n 1978 co tema \"Parlez-Vous Fran\u00e7ais?\". Acadaron a s\u00e9tima posici\u00f3n, se ben o sinxelo tivo moi boas vendas. Outras canci\u00f3ns coas que acadaron sona foron \"The Devil Sent You To Lorado\" ou \"Ay, Ay Sailor\".\nTras unha serie de grandes \u00e9xitos como \"Darling\" ou \"Body-Talk\" o d\u00fao separouse a consecuencia dunha gran pol\u00e9mica a partir do lanzamento do sinxelo \"Sleepy-Time-Toy\". Os desacordos entre Mayte e Mar\u00eda respecto \u00e1 mestura vocal derivaron nunha disputa legal coa discogr\u00e1fica. Rolf Soja e Frank Dostal non intervi\u00f1eron no cuarto \u00e1lbum de Baccara. En 1981, despois de gravar \"Bad Boys\" con Bruce Baxter e Graham Sacher, Mayte e Mar\u00eda decidiron proseguir as s\u00faas carreiras por separado.\nNingunha das d\u00faas tivo moito \u00e9xito como solista, polo que buscaron novas compa\u00f1eiras e refixeron o d\u00fao. Mar\u00eda ten como compa\u00f1eira a Cristina Sevilla (desde 2009), e Mayte fai parella con Paloma Blanco. Baccara segue actuando e editou novos discos ao mercado nas s\u00faas d\u00faas formaci\u00f3ns.\nAgrupaci\u00f3n de Mayte.\nEn 1983 Mayte Mateos refixo Baccara xunto a Marisa P\u00e9rez, quen posteriormente ser\u00eda parella de Mar\u00eda Mendiola durante case 25 anos), e reintroduciu o d\u00fao no espect\u00e1culo europeo. A Marisa suced\u00e9rona 13 compa\u00f1eiras distintas: \u00c1ngela Muro, Soledad Garc\u00eda, Jane Comerford, Cristina Sevilla, Romy Abradelo, Isabel Patton, Paloma Blanco, Mar\u00eda Mar\u00edn e Francesca Garc\u00eda (quen aparece xunto a Mayte na fotograf\u00eda que encabeza o artigo) entre outras, at\u00e9 repetir con Paloma Blanco (ex compo\u00f1ente de La D\u00e9cada Prodigiosa), quen \u00e9 a s\u00faa actual parella.\nEn 2004 participaron no Melodifestivalen 2004, o concurso de preselecci\u00f3n para representar a Suecia no Festival de Eurovisi\u00f3n, coa canci\u00f3n \"Soy tu Venus\", mais foi seleccionada Lena Philipsson. Xunto a Paloma Blanco gravou o \u00e1lbum \"Satin... In Black &amp; White\".\nAgrupaci\u00f3n de Mar\u00eda.\nMar\u00eda Mendiola fixo parella coa tam\u00e9n bailarina Marisa P\u00e9rez logo de que esta se separase de Mayte, e a formaci\u00f3n chamouse New Baccara. En 1987 acadaron o Top 5 en Espa\u00f1a e o Top 40 en Alema\u00f1a coa canci\u00f3n \"Call Me Up\", escrita por Ian Cussick. En 1988 estrearon varias canci\u00f3ns influenciados polo Hi-NRG europeo. \"Call Me Up\", \"Fantasy Boy\" e \"Touch Me\" foron producidos por Luis Rodr\u00edguez, colaborador habitual de Dieter Bohlen para os discos de Modern Talking, e tiveron \u00e9xito en discoteca de toda Europa. A versi\u00f3n de \"Wind Beneath My Wings\", editada en 1993, triunfou nos clubs nocturnos del Reino Unido.\nA mediados da d\u00e9cada de 1990 New Baccara foi renomeado Baccara, e os lanzamentos de sinxelos e \u00e1lbums continuaron, se ben non tiveron gran presenza nas listas de popularidade, pois a m\u00fasica estaba dirixida en boa medida \u00e1s salas de baile.\nMarisa P\u00e9rez deixou o d\u00fao por un problema cr\u00f3nico de sa\u00fade que lle imped\u00eda volver bailar. Foi substitu\u00edda por Cristina Sevilla, con quen editou o \u00e1lbum \"I Belong To Your Heart\"."}
{"id": "410601", "revid": "65337", "url": "https://gl.wikipedia.org/wiki?curid=410601", "title": "S\u00f3lido bizantino", "text": ""}
{"id": "410602", "revid": "98629", "url": "https://gl.wikipedia.org/wiki?curid=410602", "title": "SriLankan Airlines", "text": "SriLankan Airlines \u00e9 a aeroli\u00f1a nacional de Sri Lanka \u00e9 un membro da alianza Oneworld. \u00c9 a aeroli\u00f1a m\u00e1is grande do pa\u00eds en n\u00famero de avi\u00f3n e edestinos. Fundouse no ano 1979 co nome de Air Lanka tras o peche da anterior aeroli\u00f1a de bandeira, Air Ceylon. Despois da s\u00faa adquisici\u00f3n parcial por parte de Emirates en 1998, foi rebautizada e introduc\u00eduse a presente librea. Tras rematar a colaboraci\u00f3n con Emirates a compa\u00f1\u00eda continuou usando o mesmo nome e a identidade gr\u00e1fica.\nA aeroli\u00f1a opera voos a 105 destinos en 47 pa\u00edses dende o seu centro de conexi\u00f3ns principal no aeroporto internacional Bandaranaike, preto de Colombo. A s\u00faa sede est\u00e1 nas istalaci\u00f3ns do propio aeroporto. SriLankan Airlines uniuse o 1 de maio de 2014.\nFrota.\nEn abril de 2018 a frota de SriLankan Airlines estaba formada polos seguintes avi\u00f3ns:"}
{"id": "410604", "revid": "1131", "url": "https://gl.wikipedia.org/wiki?curid=410604", "title": "Aeroporto de Port Hedland", "text": "O aeroporto internacional de Port Hedland \u00e9 un aeroporto australiano que serve a Port Hedland, Australia Occidental. Est\u00e1 situado a 9,3 quil\u00f3metros ao sueste da cidade e a 11 ao nord\u00e9s de South Hedland. \u00c9 un aeroporto importante para pasaxeiros que traballan na industria mineira. \u00c9 propiedade do consello da cidade de Port Hedland.\nEn xullo de 2015 a cidade de Port Hedland accedeu a alugar o aeroporto a AMP Capital e Infrastructure Capital Group durante 50 anos."}
{"id": "410605", "revid": "89787", "url": "https://gl.wikipedia.org/wiki?curid=410605", "title": "Amor rom\u00e1ntico", "text": "O\u00a0amor rom\u00e1ntico \u00e9 un dos modelos de amor baseados en relaci\u00f3ns estables das culturas do moderna, principalmente as occidentais. \nO amor rom\u00e1ntico \u00e9 considerado un sentimento diferente e superior \u00e1s puras necesidades fisiol\u00f3xicas, tales como o desexo sexual ou luxuria, e xeralmente implica unha mestura de desexo, emocional e sexual, dando, por\u00e9n, m\u00e1is \u00e9nfase nas emoci\u00f3ns que no pracer f\u00edsico. As caracter\u00edsticas m\u00e1is significativas deste tipo de amor conf\u00edrmanse e dif\u00fandense a trav\u00e9s de contos literarios, filmes, canci\u00f3ns, debuxos animados e moitas outras fontes formas art\u00edsticas e culturais, mesmo con datas sinaladas, como o d\u00eda dos namorados. \u00c9 unha especie de afecto que, se presume, debe ser para toda a vida, exclusivo, incondicional e implica un alto grao de dependencia afectiva.\nA cultura occidental salientou historicamente o amor rom\u00e1ntico m\u00e1is que outras culturas nas cales os matrimonios \"arranxados\" ou \"de conveniencia\" son a regra. A\u00ednda as\u00ed, a globalizaci\u00f3n estendeu as ideas occidentais sobre o amor e o romance.\nEn Galiza Amada Traba e Chis Oliveira na obra \"\u00e1m@me\" fan unha cr\u00edtica do amor rom\u00e1ntico."}
{"id": "410606", "revid": "25871", "url": "https://gl.wikipedia.org/wiki?curid=410606", "title": "Bel\u00e9m Tajes", "text": "Bel\u00e9m Tajes, (pronunciado /be\u02c8l\u025b\u014b ta\u02c8\u0283\u025bs/), nada en Buenos Aires en 1985, \u00e9 cantante, compositora e especialista en musicoterapia. Converteuse en vocalista de Luar na Lubre no ano 2017.\nTraxectoria.\nCreceu en Arou (Camari\u00f1as) e vive en Perillo (Oleiros). Estudou no Conservatorio da Coru\u00f1a e Carballo e en escolas de m\u00fasica de Santiago de Compostela e A Coru\u00f1a. Foi alumna de \u00c1ngeles Dorrio e Carmen Rey. Con base na m\u00fasica tradicional tam\u00e9n ten formaci\u00f3n en jazz, soul e rock.\nTraballou en Irlanda na recolleita dun cancioneiro vinculado ao mar dentro do proxecto Tosta Cultural Cargo. Creadora do proxecto VooDoo ga\u00f1ador dun premio Mart\u00edn C\u00f3dax da m\u00fasica e participou en Sisters in the House."}
{"id": "410607", "revid": "23204", "url": "https://gl.wikipedia.org/wiki?curid=410607", "title": "Cocedura", "text": "A cocedura, tam\u00e9n chamada coza, cocemento ou cocci\u00f3n\u00a0\u00e9 o proceso de preparaci\u00f3n de alimentos mediante a aplicaci\u00f3n de calor, a selecci\u00f3n, a medici\u00f3n e a combinaci\u00f3n de ingredientes nun procedemento ordenado para facer os alimentos seguros e comestibles. O proceso incl\u00fae unha gran variedade de m\u00e9todos, ferramentas e combinaci\u00f3ns de ingredientes para cambiar o sabor ou dixestibilidade dos alimentos. Os factores que afectan o resultado final incl\u00faen a variabilidade dos ingredientes, condici\u00f3ns ambientais, ferramentas, e a habilidade da persoa que coci\u00f1a.\nA diversidade de coci\u00f1a de todo o mundo \u00e9 un reflexo da diversidade, est\u00e9tica, agr\u00edcola, econ\u00f3mico, cultural, social e relixiosa entre as naci\u00f3ns, razas, crenzas e pobos de todo o mundo.\nA aplicaci\u00f3n de calor nos alimentos normalmente, a\u00ednda que non sempre, transforma\u00a0quimicamente, cambia o seu gusto, consistencia, aspecto e propiedades nutricionais. Os m\u00e9todos de cocci\u00f3n que implica ferver l\u00edquidos\u00a0nun recipiente foron practicados dende o d\u00e9cimo milenio a.C., coa introduci\u00f3n da olar\u00eda.\nUnha persoa que coci\u00f1a como profesi\u00f3n \u00e9 chamado coci\u00f1eiro ou coci\u00f1eira.\nEfectos de coci\u00f1ar.\nCoci\u00f1ar alimentos evita moitas doenzas por intoxicaci\u00f3n alimentaria,\u00a0que poder\u00eda producirse se o aliemnto fose comido cru. Ademais, coci\u00f1ar aumenta a dixestibilidade dalg\u00fans alimentos como os grans. En moitos casos, se non \u00e9 cocida axeitadamente, a comida pode perder o seu gusto, as\u00ed como os nutrientes.\nNutrientes.\nEsta comida tam\u00e9n pode ser unha fonte de\u00a0amino\u00e1cidos esenciais. Cando as prote\u00ednas son quecidas cambian de textura. En moitos casos, isto fai que a estrutura do material se faga m\u00e1is suave ou comible. Nalg\u00fans casos, as prote\u00ednas poden formar estruturas m\u00e1is r\u00edxidas, tales como a coagulaci\u00f3n do branco do ovo. A formaci\u00f3n dun relativamente r\u00edxida pero flexible matriz de clara de ovo branco ofrece un compo\u00f1ente importante dunha morea de pratos de coci\u00f1a."}
{"id": "410608", "revid": "23204", "url": "https://gl.wikipedia.org/wiki?curid=410608", "title": "Coza", "text": ""}
{"id": "410609", "revid": "23204", "url": "https://gl.wikipedia.org/wiki?curid=410609", "title": "Cocemento", "text": ""}
{"id": "410610", "revid": "23204", "url": "https://gl.wikipedia.org/wiki?curid=410610", "title": "Cocci\u00f3n", "text": ""}
{"id": "410612", "revid": "1131", "url": "https://gl.wikipedia.org/wiki?curid=410612", "title": "Aldaolado", "text": "Aldaolado \u00e9 un d\u00fao po\u00e9tico-musical formado en 2005 e composto por Luc\u00eda Aldao e Mar\u00eda Lado.\nTraxectoria.\nAldaolado realiza unha mestura de poes\u00eda con humor e m\u00fasica de car\u00e1cter transgresor, nun exercicio de comunicaci\u00f3n directa co espectador. Naceu en 2005 da uni\u00f3n das poetisas Luc\u00eda Aldao e Mar\u00eda Lado, coa intenci\u00f3n de participar no proxecto chamado Transl\u00edtera, dirixido por Rafa Xaneiro e producido polo Consello da Cultura Galega. Presentaron nel o espect\u00e1culo \"Onde estea un cubata que se quite un soneto\". A s\u00faa intenci\u00f3n foi dende ese momento ofrecer poes\u00eda dun xeito amable e divertido \u00e1 vez que elas desfrutaban recitando. Dende ent\u00f3n o grupo foi aumentando a audiencia, destacando a s\u00faa presenza no Luar en d\u00faas ocasi\u00f3ns.\nNatureza dos textos.\nOs textos son normalmente propios, mais tam\u00e9n realizan versi\u00f3ns. Ambas son autoras dunha ampla obra. As pezas que van introducindo sempre var\u00edan en funci\u00f3n do d\u00eda e a situaci\u00f3n en concreto, polo que os espect\u00e1culos nunca te\u00f1en os n\u00fameros fixados e van introducindo pezas novas deix\u00e1ndose levar pola improvisaci\u00f3n.\nA tem\u00e1tica dos textos, a pesar de ser presentados dun xeito ameno, son na s\u00faa maior\u00eda serios. Poden atoparse narraci\u00f3ns de historias e an\u00e9cdotas divertidas antes do poema, ou a entoaci\u00f3n dos mesmos cun af\u00e1n m\u00e1is chistoso. A pesar disto, os poemas son na s\u00faa maior\u00eda serios, de ton melanc\u00f3lico ou escuro. A risa est\u00e1 reducida ao exterior do poema.\nLuc\u00eda e Mar\u00eda fan os directos xuntas, mais non interve\u00f1en na escrita da outra. Cada unha ten o seu estilo e tipo de textos, uns m\u00e1is narrativos, e outros m\u00e1is subxectivos.\nO programa de Aldaolado conta cun espect\u00e1culo din\u00e1mico, no que se persegue participaci\u00f3n do p\u00fablico. Pretenden provocar a gargallada mediante xogos de \u201c\"eu nunca\"\u201d, creando poemas colectivos ou concursos. Esta interacci\u00f3n vai na li\u00f1a de demostrar que de calquera cousa se pode facer poes\u00eda e que calquera pode facela. Dese xeito falan da lingua, da muller ou das s\u00faas propias experiencias nunha celebraci\u00f3n da poes\u00eda, a alegr\u00eda e a vida, tentando demostrar que un poema pode cambiar a realidade.\nNatureza do espect\u00e1culo.\nTeoricamente fan recitais, pero na pr\u00e1ctica os seus espect\u00e1culos conv\u00e9rtense nunha mestura entre recital, concerto e narraci\u00f3n de contos e historias, centr\u00e1ndose nas aventuras e desventuras dos poetas. Os seus recitais unen lectura de poemas propios, humor e m\u00fasica en directo, dun xeito fresco e cunha importante dose de participaci\u00f3n do p\u00fablico. Pretenden que o espectador se transforme nun autor dada\u00edsta a trav\u00e9s xogos. Mais tam\u00e9n, a parte de recitar poemas, abondan os acompa\u00f1amentos de m\u00fasica en directo, mesmo nalgunha ocasi\u00f3n versionando canci\u00f3ns orixinalmente en castel\u00e1n. Deste xeito, achegan a poes\u00eda \u00e1 xente dunha forma m\u00e1is chamativa, pretendendo eliminar prexu\u00edzos sobre a idea da rixidez da poes\u00eda.\nAdoitan actuar en festivais, festas, centros escolares, teatros, bares e outros eventos.\nLingua.\nRecitan en galego, mais cando act\u00faan f\u00f3ra de Galicia s\u00f3 o empregan se non compromete a comprensi\u00f3n coa lingua do p\u00fablico, como co castel\u00e1n ou o portugu\u00e9s. Cando saen f\u00f3ra do territorio peninsular, como en Irlanda, adoitan traducir textos \u00e1 lingua do pa\u00eds.\nEn canto \u00e1 s\u00faa cr\u00edtica acerca da situaci\u00f3n do idioma galego, nos seus espect\u00e1culos denuncian que nas cidades apenas se emprega, mentres que nos arrabaldes \u2014especialmente en centros de ensino pequenos\u2014 \u00e9 moi alto o n\u00famero de falantes. Por fin, animan a eliminar complexos como o autoodio por falar o galego."}
{"id": "410613", "revid": "98629", "url": "https://gl.wikipedia.org/wiki?curid=410613", "title": "Valent\u00ed Almirall", "text": "Valent\u00ed Almirall i Llozer, nado en Barcelona o 8 de marzo de 1841 e finado o 20 de xu\u00f1o de 1904, foi un avogado, xornalista e pol\u00edtico, considerado un precursor do catalanismo pol\u00edtico ou do nacionalismo catal\u00e1n, o moderno, e, m\u00e1is en concreto, a crenza na esquerda federalista. O seu labor como periodista e articulista supera os oitocentos artigos.\nTraxectoria.\nEducaci\u00f3n.\nEra fillo dunha familia de comerciantes de drogas e colonias, con moitas propiedades, tanto urbanas coma no campo (entre elas, o castelo do Papiol, dos cales foron bar\u00f3ns, t\u00edtulo que Valent\u00ed rexeitou sempre empregar). Estudou na Escola de Belas Artes de Barcelona, pero tivo que deixala logo de criticar ao profesor Claudi Lorenzale. Sab\u00eda falar grego, lat\u00edn, franc\u00e9s, ingl\u00e9s, italiano e alem\u00e1n, feito que lle permitiu viaxar e co\u00f1ecer a actividade cultural e intelectual da Europa do momento. \nEstudou filosof\u00eda na Universidade de Barcelona, entre 1854 e 1857, e despois dereito entre 1857 e 1863, ano no que se graduou, mais rara vez practicou a avogac\u00eda. Participou a mi\u00fado nas tertulias da trastenda do escritor Frederic Soler \"Pitarra\" (con que comezou o teatro moderno en lingua catal\u00e1) e onde entrou en contacto con outros intelectuais tales como Gon\u00e7al Serraclara, Conrad Roure, Anselm Clav\u00e9, Josep-Llu\u00eds Pellicer, Inocencio L\u00f3pez, Josep Feliu i Codina...\nVida pol\u00edtica.\nA s\u00faa situaci\u00f3n econ\u00f3mica acomodada e a escasa vocaci\u00f3n que ti\u00f1a para exercer como avogado empurr\u00e1rono \u00e1 pol\u00edtica activa. Participou na preparaci\u00f3n e nos acontecementos da Revoluci\u00f3n de 1868 en Barcelona; dirixiu \"O Federalista\" e colaborou na \"Revista Republicano-Federal\", desde a que publicou obri\u00f1as bastante radicais como a \"Guerra a Madrid! \"e \"Bases para la Constituci\u00f3n federal de la Naci\u00f3n Espa\u00f1ola y para la del Estado de Catalu\u00f1a. Observaciones sobre el modo de plantear a confederaci\u00f3n en Espa\u00f1a\". \nDeclarouse contrario a todo entendemento cos mon\u00e1rquicos e tivo unha participaci\u00f3n importante no pacto de Tortosa (18 de maio de 1869), asinado entre representantes de entidades republicanas de Catalu\u00f1a, o Pa\u00eds Valenciano, Illas Baleares e Arag\u00f3n.\nEntre 1868 e 1881, militou no Partido Republicano Democr\u00e1tico Federal (PRDF) no cal foi o principal l\u00edder federal intransixente de Barcelona, un grupo minoritario dentro da rep\u00fablica e do republicanismo federal, que estaba organizado ao redor do Club dos Federalistas (1868-1869), do que foi elixido primeiro presidente, e do xornal \"El Estado Catal\u00e1n\" (1869-1870 e 1873). \nEntre 1868 e 1869, orientou a publicaci\u00f3n \"El Federalista,\" que se caracterizaba polo seu dogmatismo, intransixencia, maximalismo e o idealismo. Quer\u00edan transformar o estado centralista e uniformizador espa\u00f1ol nun estado federal e descentralizado, cunha revoluci\u00f3n federal de abaixo cara a arriba, derivada da iniciativa das clases populares; unha revoluci\u00f3n federal que implica a divisi\u00f3n da soberan\u00eda espa\u00f1ola entre as rexi\u00f3ns hist\u00f3ricas e o goberno da federaci\u00f3n. Por iso, en 1868, publicou unhas \"Bases para la Constituci\u00f3n federal de la Naci\u00f3n Espa\u00f1ola y para la del Estado de Catalunya.\" \nEn maio de 1869, participou no denominado Pacto de Tortosa entre republicanos de Catalu\u00f1a, o Pa\u00eds Valenciano, illas Baleares e Arag\u00f3n e, ese mesmo ano, foi cando fundou o xornal federalista \"El Estado Catal\u00e1n\". En setembro de 1869, tomou parte na revolta federal de Barcelona. Foi detido e internado nas Baleares, pero xunto con outros prisioneiros conseguiron escapar e fuxiu para Alxer e de al\u00ed para Marsella, onde viviu ata a concesi\u00f3n dunha amnist\u00eda. De novo en Barcelona, presentouse \u00e1s elecci\u00f3ns como alcalde, pero rexeitou un xuramento incompatible co republicanismo e non foi capaz de ocupar a posici\u00f3n. Participou tam\u00e9n na revolta contra o servizo militar obrigatorio en abril de 1870 con seus artigos en \"La Campana de Gr\u00e0cia\". En 1871, o ent\u00f3n presidente do consello provincial de Barcelona, Anselm Clav\u00e9, foi nomeado director da Casa de Caridade da capital, onde traballou con criterios racionalistas e humanistas (e da que renunciar\u00eda m\u00e1is tarde, no momento en que caeu a Rep\u00fablica).\nA primeira rep\u00fablica espa\u00f1ola.\nCando se proclamou a Primeira Rep\u00fablica o 11 de febreiro de 1873, trasladouse a Madrid, onde continuou a publicar \"El Estado Catal\u00e1n\" (8 de marzo-11 de xu\u00f1o de 1873), e foi un propagador do federalismo catal\u00e1n. Pero despois, en desacordo co desenvolvemento da Rep\u00fablica, volveu a Barcelona. \nA restauraci\u00f3n borb\u00f3nica.\nDurante a Restauraci\u00f3n borb\u00f3nica, a pesar de ser nomeado, en 1878, presidente do Ateneo Libre de Barcelona, diminu\u00edu a s\u00faa actividade p\u00fablica, e intentou adicarse \u00e1 literatura baixo o pseud\u00f3nimo A. Z. Baixo. De feito, en 1879, publicou as s\u00faas d\u00faas novelas: \"El alma al diablo\" e \"Una autoridad modelo. Historia de un gobernador de orden.\"\nFundou e dirixiu o \"Diari Catal\u00e0\", primeiro xornal integramente en lingua catal\u00e1, que tivo unha curta duraci\u00f3n (dende o 4 de maio de 1879 at\u00e9 xu\u00f1o de 1881), pois suspendeuse a s\u00faa publicaci\u00f3n trala ruptura con Francesc Pi i Margall e a maior\u00eda do Partido Republicano Democr\u00e1tico Federal catal\u00e1n, a partir do que comeza a s\u00faa etapa propiamente catalanista. En 1880, fora un dos organizadores do Primeiro Congreso Catalanista e no que foi elixido presidente por unha maior\u00eda de delegados. En 1881, participou na organizaci\u00f3n do Congreso Catal\u00e1n de Xurisconsultos, no que rexeitou a unificaci\u00f3n do dereito civil mentres defendeu vigorosamente o mantemento do dereito catal\u00e1n. \nEn xu\u00f1o de 1882, creou o Centre Catal\u00e1 de Barcelona, a primeira entidade catalanista claramente reivindicativa que a\u00ednda que pretend\u00eda ser, fundamentalmente, unha entidade que espallara o catalanismo e que influira sobre o goberno, en 1884 se converteu nun partido pol\u00edtico, do que foi o secretario mentres o seu amigo \"Pitarra\" era o presidente. En xu\u00f1o de 1883, organizou o Segundo Congreso Catalanista, onde pretendeu que se debatera un bosquexo de programa do Centre. Por\u00e9n, os enfrontamentos entre os partidarios de Almirall e os de Pi i Margall impediron a s\u00faa aprobaci\u00f3n e s\u00f3 conseguiu que se condenara a participaci\u00f3n de catal\u00e1ns nos partidos pol\u00edticos suxeitos \u00e1 disciplina de Madrid.\nConvertido no l\u00edder da reivindicaci\u00f3n catalanista, en 1885, foi o redactor do Memorial de greuges, e trasladouse a Madrid integrado na comisi\u00f3n que entregou o documento ao rei Afonso XII, aplicando o principio de presentaci\u00f3n, reco\u00f1ecido na constituci\u00f3n. No memorial denunci\u00e1banse os tratados comerciais que estaban a piques de se firmar e as propostas unificadoras do C\u00f3digo Civil.En 1886, publicou a s\u00faa grande obra, \"Lo catalanisme\", a primeira presentaci\u00f3n sistem\u00e1tica da doutrina catalanista. Ese ano representou a s\u00faa plenitude intelectual e pol\u00edtica, e o comezo da s\u00faa decandencia, motivada polos problemas de sa\u00fade (unha apoplex\u00eda) e a escisi\u00f3n que se produciu no Centre Catal\u00e0. En 1887, foi elixido presidente do Centre Catal\u00e1, pero a s\u00faa actitude hostil fronte ao proxecto da Exposici\u00f3n Universal de Barcelona de 1888 e o alcalde Francesc Rius i Taulet provocou \u00e1 divisi\u00f3n dos elementos conservadores m\u00e1is novos, que fundaron a Lliga de Catalunya ese mesmo ano. Tam\u00e9n se opuxo ao nomeamento da rexente, Mar\u00eda Cristina de Austria, como ra\u00ed\u00f1a dos Xogos Florais de 1888, e organizou outros aternativos. A ca\u00edda da influencia pol\u00edtica do Centre Catal\u00e1, favoreceu a influencia da Lliga de Catalunya; e, xunto co empeoramento da s\u00faa sa\u00fade, fixeron que o seu car\u00e1cter fora, progresivamente, m\u00e1is arisco e amargado. Finalmente, simpatizou do lerrouxismo.\nFoi testamenteiro do falecido Rossend Ar\u00fas, raz\u00f3n pola cal fundou en 1895, a Biblioteca Ar\u00fas. De novo, en 1896, foi elixido presidente do Ateneo de Catalu\u00f1a, e al\u00ed pronuciou un notable discurso sobre o rexionalismo e, dende ese cargo chamou a atenci\u00f3n sobre o proceso de Montju\u00efc. Alg\u00fans pequenas n\u00facleos republicanos e federalistas, as\u00ed como Alejandro Lerroux, tentaron recuperalo politicamente, mais el negouse. \nFinalmente, morreu s\u00f3, cedendo a s\u00faa casa \u00e1 cidade de Barcelona para crear unha escola p\u00fablica, e doou os seus libros para a Biblioteca Ar\u00fas. En Vallvidrera mantense a casa onde viviu (no frontis p\u00f3dese ler \"Casa Amirall\") e, a car\u00f3n dela, unha casa onde a s\u00faa vi\u00fava reuniu a s\u00faa biblioteca. A data de 1924 e a decoraci\u00f3n est\u00e1s cheas de simbolox\u00eda mas\u00f3nica."}
{"id": "410616", "revid": "23204", "url": "https://gl.wikipedia.org/wiki?curid=410616", "title": "Pronunciaci\u00f3n", "text": "A pronunciaci\u00f3n ou pronuncia ref\u00edrese \u00e1 maneira en que unha palabra ou lingua \u00e9 falada e tam\u00e9n \u00f3 xeito en que algu\u00e9n pronuncia unha palabra.\nUnha palabra pode ser falada de formas diferentes por varios individuos ou grupos, dependendo moitos factores socioling\u00fc\u00edsticos, por exemplo o lugar na cal creceron ou o sitio onde viven.\nTerminolox\u00eda ling\u00fc\u00edstica.\nO xeito no cal un individuo pronuncia palabras depende en primeiro lugar das unidades b\u00e1sicas de son que usa na s\u00faa lingua. A p\u00f3la da ling\u00fc\u00edstica que estuda estas unidades de son \u00e9 a fon\u00e9tica. Os sons que desempe\u00f1an o mesmo papel agr\u00fapanse xuntos en clases chamadas fonemas; o estudo destas fonemas real\u00edzao a fonolox\u00eda.\nCabe salientar que, do mesmo xeito que diferentes idiomas pos\u00faen diferentes palabras para referir a certas cousas, moitos te\u00f1en ademais diferentes formas, non s\u00f3 de pronunciar, sen\u00f3n tam\u00e9n de agrupar esas fonemas. No galego,\u00a0as palabras agr\u00fapanse en s\u00edlabas, como unidade suprafon\u00e9mica m\u00ednima. En cambio, noutras linguas, como o lat\u00edn ou o xapon\u00e9s, as s\u00edlabas poden descomporse en mouras.\nPronuncia noutras linguas.\nPronuncia en ingl\u00e9s.\nEn ingl\u00e9s, algunhas palabras con d\u00faas ou m\u00e1is letras p\u00f3dense combinar para facer diferentes sons. Por \"e\"xemplo, \"ie\" pode representar o son /e/ en \"friend\" ou /\"ai\"/ en p\u00e9. Outra combinaci\u00f3n com\u00fan de d\u00faas letras \u00e9 a combinaci\u00f3n ou, \"ow\" e \"oa\"."}
{"id": "410617", "revid": "23204", "url": "https://gl.wikipedia.org/wiki?curid=410617", "title": "Pronuncia", "text": ""}
{"id": "410619", "revid": "5863", "url": "https://gl.wikipedia.org/wiki?curid=410619", "title": "Nome", "text": "O nome \u00e9 a designaci\u00f3n ou denominaci\u00f3n verbal (as denominaci\u00f3ns non verbais son estudadas pola\u00a0iconolox\u00eda e a iconograf\u00eda) que se lle d\u00e1 a unha persoa, animal, cousa, ou concepto tanxible ou intanxible, concreto ou abstracto, para distinguilo doutros. Como signo, en xeral \u00e9 estudado pola semi\u00f3tica, e como signo nunha contorna social, pola semiolox\u00eda.\nEstudo dos nomes.\nSubstantivos.\nDende un punto de vista gramatical, m\u00e1is exactamente morfosint\u00e1ctico, os nomes son denominados substantivos. Dende un punto de vista l\u00e9xico os nomes son clasificados como unidades fraseol\u00f3xicas ou t\u00edtulos, mentres que a sem\u00e1ntica, disciplina que estuda s\u00f3 o seu significado, oc\u00fapase de ver como os nomes se dividen e agrupan en campos sem\u00e1nticos estruturados por relaci\u00f3ns de sinonimia, antonimia, hiperonimia, hiponimia, holonimia e meronimia ou porque comparten alg\u00fan sema.\nPara a semi\u00f3tica ou ciencia que estuda os signos, por outra banda, os nomes div\u00eddense en tres elementos constitu\u00edntes segundo o Tri\u00e1ngulo de Ogden e Richards: significado, significante e referente.\nOs nomes poden ser com\u00fans ou propios: se son \"com\u00fans\", sinalan obxectos abondosos, semellantes e id\u00e9nticos, por exemplo, \"\"home\"; se son \"propios\", polo menos en intenci\u00f3n sinalan persoas, animais ou obxectos \u00fanicos e individuados, ou que se quere o sexan, por exemplo, \"S\u00f3crates\"\"; neste tipo de nomes p\u00e9rdese ou non importa demasiado dende un punto de vista pragm\u00e1tico o elemento do Tri\u00e1ngulo de Ogden e Richards co\u00f1ecido como significado, que por iso se reduce a ser soamente un segmento en que se unen e opo\u00f1en significante e referente.\nOs nomes poden vir acu\u00f1ados xa pola tradici\u00f3n ou ser creados para describir unha nova realidade. Neste segundo caso, adoitan ser compostos e escollidos cos criterios preferentes de brevidade e estra\u00f1eza, a fin de que a identificaci\u00f3n da persoa, cousa ou concepto sexa f\u00e1cil, r\u00e1pida e clara. Con frecuencia, iso non \u00e9 posible, as\u00ed que se recorre a procedementos de abreviatura como o clipping, acurtamento, sigla ou acr\u00f3nimo, ou se recorre a unha palabra estranxeira m\u00e1is ou menos adaptada, o chamado pr\u00e9stamo l\u00e9xico.\nA onom\u00e1stica investiga os nomes propios, os seus significados e a s\u00faa orixe hist\u00f3rica, e a etimolox\u00eda a s\u00faa orixe e causa. Unha disciplina m\u00e1is xeral, a simbolox\u00eda, coas s\u00faas disciplinas asociadas, a iconolox\u00eda e a iconograf\u00eda, estuda as denominaci\u00f3ns non verbais, especialmente as de tipo art\u00edstico.\nNomes cient\u00edficos.\nAs diversas disciplinas cient\u00edficas necesitan catalogar as realidades que van descubrindo e, para iso, precisan unha taxonom\u00eda clara que as provea dunha nomenclatura ou escala onom\u00e1stica para clasificar nunha orde regular de m\u00e1is xeral a m\u00e1is concreto as denominaci\u00f3ns com\u00fans. Estas denominaci\u00f3ns te\u00f1en que ver coas similitudes ou disimilitudes existentes entre as entidades catalogadas e para iso a ciencia debe adoptar uns criterios fixos e obxectivos de denominaci\u00f3n. O primeiro intento exitoso neste sentido realizouno a biolox\u00eda coas nomenclaturas do grego Arist\u00f3teles, do romano Plinio o Vello e por \u00faltimo de Carl von Linn\u00e9.\nOs animais e plantas son co\u00f1ecidos por un nome com\u00fan, o cal pode variar segundo o idioma, a cultura, a xeograf\u00eda, etc. Por\u00e9n, para evitar erros, os cient\u00edficos identifican cada especie co seu nome en lat\u00edn, \u00e9 dicir, cun nome cient\u00edfico."}
{"id": "410620", "revid": "1131", "url": "https://gl.wikipedia.org/wiki?curid=410620", "title": "Xard\u00edn do Pos\u00edo", "text": "O Xard\u00edn do Pos\u00edo, situado na cidade de Ourense, foi constru\u00eddo no ano 1846, sendo orixinariamente un xard\u00edn bot\u00e1nico. Este xard\u00edn estaba ligado \u00e1 c\u00e1tedra de F\u00edsica, Qu\u00edmica e Historia Natural do antigo Instituto de Segunda Ensinanza, actual IES Otero Pedrayo de Ourense.\nHistoria e caracter\u00edsticas.\nO Xard\u00edn do Pos\u00edo creouse a mediados do s\u00e9culo XIX polos mesmos profesores do antigo Instituto de Segunda Ensinanza. Prepar\u00e1rono coas \u00e1rbores e plantas do Xard\u00edn Bot\u00e1nico de Madrid e xuntaron ata 200 especies. O recinto est\u00e1 forxado por un peche e portas, nas que hai uns floreiros.\nO parque est\u00e1 estruturado en tres niveis. A parte superior est\u00e1 arborada e ten espazos de xogos infant\u00eds. A parte central est\u00e1 ocupada, principalmente, polo paseo con bancos e farolas. \u00c9 un punto de encontro na cidade, onde tam\u00e9n se programan concertos.\nA parte inferior est\u00e1 formada por un xard\u00edn centrado por un paseo de palmeiras, unha rosaleda e un estanque. Neste estanque hai paxaros, como un pavo real. \u00c9 o mellor conservado, no que hai d\u00faas esculturas que renden homenaxe. Francisco Asorey firma a que est\u00e1 adicada a Xavier Prado Lameiro en 1944. A outra recorda a Valent\u00edn Lamas Carvajal, e \u00e9 unha obra conxunta de Manuel Pascual e Antonio Fa\u00edlde. Na marxe do lateral sur estaba a Ermida da Nosa Se\u00f1ora do Pos\u00edo, destru\u00edda ao constru\u00edr a chamada, agora, r\u00faa Coru\u00f1a. Esta imaxe foi trasladada preto da fonte das Burgas."}
{"id": "410622", "revid": "1131", "url": "https://gl.wikipedia.org/wiki?curid=410622", "title": "Aeroporto de Albany (Australia)", "text": "O aeroporto rexional de Albany \u00e9 un aeroporto australiano que serve a Albany, Australia Occidental. Est\u00e1 situado a 11 quil\u00f3metros ao noroeste de Albany e est\u00e1 operado pola propia cidade. Tam\u00e9n \u00e9 co\u00f1ecido como aeroporto rexional Harry Riggs Albany, e \u00e9 o aeroporto m\u00e1is grande da rexi\u00f3n Great Southern."}
{"id": "410623", "revid": "98629", "url": "https://gl.wikipedia.org/wiki?curid=410623", "title": "Peter and the Wolf (filme de 2006)", "text": "Peter and the Wolf (en ) \u00e9 unha curtametraxe de animaci\u00f3n que foi estreada no 2006. Escrita e dirixida por Suzie Templeton a fotograf\u00eda \u00e9 de Marek Skrobecki. Foi realizada polo estudio Se-ma-for en \u0141\u00f3d\u017a, e foi estreado en cinemas, algunhas veces con acompa\u00f1amento musical en directo.\nO filme bas\u00e9ase na historia de \"Pedro e o lobo\" coa m\u00fasica creada por Sergei Prokofev en 1936. \u00d3 contrario que a versi\u00f3n habitual da obra de Prokofev, o filme non ten narrador e conf\u00eda s\u00f3 na m\u00fasica e nas imaxes para contar a historia."}
{"id": "410624", "revid": "23204", "url": "https://gl.wikipedia.org/wiki?curid=410624", "title": "Piotru\u015b i wilk", "text": ""}
{"id": "410626", "revid": "1822", "url": "https://gl.wikipedia.org/wiki?curid=410626", "title": "Efialtes", "text": "Efialtes (en grego \u1f18\u03c6\u03b9\u03ac\u03bb\u03c4\u03b7\u03c2, \u2018o que salta\u2019) pode referirse a:\nVarios personaxes hist\u00f3ricos:\nVarios personaxes da mitolox\u00eda grega:\nPatolox\u00eda psicol\u00f3xica:"}
{"id": "410628", "revid": "32797", "url": "https://gl.wikipedia.org/wiki?curid=410628", "title": "Miren Amuriza", "text": "Miren Amuriza Plaza, nada en\u00a0Berriz, Biscaia o\u00a01 de marzo de 1990,\u00a0\u00e9 unha bertsolari e escritora vasca,\u00a0filla do tam\u00e9n bertsolari Xabier Amuriza.\nTraxectoria.\nMiren Amuriza viviu dende cativa no mundo do \"bertso\", xa que acompa\u00f1ou \u00f3s seus pais que son bertsolaris, de vila en vila v\u00e9ndoos cantar.\nNo ano 2002, cantou por primeira vez en p\u00fablico \u00f3 participar no Campionato Escolar de Biscaia, e en 2003 xa logrou alzarse co triunfo na categor\u00eda de m\u00e1is novas deste campionato. Ese mesmo ano foi a primeira vez que compartiu escenario xunto co seu pai \u00f3 cantar na bertso-afari de Andikoa.\nCoa s\u00faa maior\u00eda de idade aparece en televisi\u00f3n na cadea ETB 1 xunto con outros bertsolaris do talle de Xabier Amuriza, Jexux Arzallus, Amets Arzallus e Maddalen Arzallus participando no programa Euskal Kantuen Gaua cantando a canci\u00f3n popular Gure Aitak amari.\nEn 2010, co gallo do bertso eguna, xunto coa s\u00faa amiga e tam\u00e9n bertsolari Maddalen Arzallus, renderon unha soada homenaxe \u00e1s s\u00faas nais.\nAmuriza \u00e9 licenciada en Filolox\u00eda Vasca pola Universidade de Vitoria-Gasteiz e ten un m\u00e1ster en Habilitaci\u00f3n Docente en Educaci\u00f3n Secundaria Obrigatoria, traballando de docente na Universidade de Mondrag\u00f3n.\nColaborou coa revista Anboto e a revista Argia escribindo artigos de opini\u00f3n, e tam\u00e9n colabora no xornal Berria e colaborou con alg\u00fans grupos de m\u00fasica, cantando e escribindo letras."}
{"id": "410629", "revid": "31997", "url": "https://gl.wikipedia.org/wiki?curid=410629", "title": "Efialtes de Atenas", "text": "Efialtes (en grego antigo: \u1f18\u03c6\u03b9\u03ac\u03bb\u03c4\u03b7\u03c2) finado en -461, foi un antigo pol\u00edtico ateniense do s\u00e9culo -V, que se converteu no xefe do partido democr\u00e1tico de Atenas, a partir de -465, e que se opuxo ao arist\u00f3crata Cim\u00f3n, cabeza do partido aristocr\u00e1tico. Xunto con Pericles, emprendeu unha serie de reformas pol\u00edticas e sociais. \nEfialtes \u00e9 considerado por moitos historiadores modernos, como o pol\u00edtico que marcou o inicio da \"democracia radical\", pola que Atenas ser\u00eda famosa en diante. Efialtes, con todo, non vivir\u00eda durante moito tempo para participar desta nova forma de goberno. En -461, foi asasinado a instigaci\u00f3n de oligarcas resentidos, e o mando pol\u00edtico de Atenas pasou ao seu adxunto: Pericles. \nTraxectoria.\nPrimeiras acci\u00f3ns.\nEfialtes aparece na historia primeiro como estratego ao mando dunha frota ateniense no mar Exeo, en -465. Sosti\u00f1a que Esparta rivalizaba con Atenas pola hexemon\u00eda, e dirixiu en balde a campa\u00f1a contra o env\u00edo de reforzos aos espartanos durante a rebeli\u00f3n dos hilotas (-462). Despois, en agosto do -463, de rexeitamento \u00e1 petici\u00f3n de axuda militar de Esparta para acabar cunha revolta dos hilotas. Cim\u00f3n, o pol\u00edtico ateniense m\u00e1is destacado da \u00e9poca, era pro-espartano e avogou por enviar axuda argumentando que Grecia non deb\u00eda permitirse coxear, nin Atenas verse privada da s\u00faa compa\u00f1eira de xunta. Efialtes, mentres tanto, argumentou que Esparta e Atenas eran inimigas por natureza, e que Atenas deb\u00eda alegrarse da desgraza de Esparta mellor que axudala a recuperarse. Cim\u00f3n, con todo, venceu no debate, e foi enviado a Esparta con 4.000 hoplitas.\nAtaque ao Are\u00f3pago.\nEn -462, Efialtes e os seus aliados pol\u00edticos empezaron a atacar ao Are\u00f3pago, un consello composto de antigos arcontes que era unha forza tradicionalmente conservadora baixo o control da aristocracia, dado que estas maxistraturas estaban restrinxidas \u00e1s clases m\u00e1is ricas. Segundo Arist\u00f3teles e alg\u00fans historiadores modernos, Atenas fora gobernada, desde aproximadamente o -478, baixo unha informal \u00abConstituci\u00f3n Areopaxita\u00bb, baixo o liderado de Cim\u00f3n de Atenas. Na \u00e9poca das Guerras M\u00e9dicas alcanzou un prestixio consider\u00e1bel e un influente papel pol\u00edtico: tras a vitoria sobre os persas, o Are\u00f3pago intentou impedir a democratizaci\u00f3n do sistema apoiando a Cim\u00f3n. Logo do mais as atribuci\u00f3ns do Are\u00f3pago non estaban moi definidas pois dende as reformas de Cl\u00edstenes algunhas das competencias do Consello dos Cincocenteos (\"Bul\u00e9\") e o Are\u00f3pago se solapaban. \nO asunto de maior pol\u00e9mica entre as instituci\u00f3ns era o control dos arcontados. Logo do seu exercicio, estes maxistrados rend\u00edan contas ante o Are\u00f3pago, a\u00ednda que os sectores reformistas esix\u00edan que fose a \"Bul\u00e9\" a encargada de facelo reclamando o control popular sobre a xesti\u00f3n. Efialtes empezou a s\u00faa campa\u00f1a contra este corpo axuizando a certos membros por mala administraci\u00f3n. Cara o ano 462 a. C, Efialtes persuadiu \u00e1 Asemblea para reformar o Are\u00f3pago, limitou o seu poder e deixoulle unicamente xurisdici\u00f3n para os casos de homicidio e crimes relixiosos; e a administraci\u00f3n das propiedades sacras. Efialtes propuxo \u00e1 Ecclesia, ou asemblea popular, unha serie radical das reformas que dividiu os poderes, tradicionalmente exercidos polo Are\u00f3pago, entre o consello democr\u00e1tico da \"Bul\u00e9\", a propia Ecclesia, e os tribunais populares. Deste xeito, a \"Bul\u00e9\" ga\u00f1ou o control dos arcontes e poderes xudiciais para asegurar a orde p\u00fablica. \nAlg\u00fans historiadores argumentaron que Cim\u00f3n e os seus hoplitas estaban a\u00ednda no Peloponeso na \u00e9poca desta proposta, mentres que outros argumentaron que a proposta foi despois do seu regreso. Aqueles que sit\u00faan as propostas durante a ausencia de Cim\u00f3n, suxiren que tentaron derrocalo ao seu regreso, mentres que aqueles que cren que estaba presente durante as propostas, cren que se opuxo a elas no debate inicial. Todos est\u00e1n de acordo en que a s\u00faa resistencia foi condenada ao fracaso, debido ao feito de que o seu ex\u00e9rcito de hoplitas foi despedido polos espartanos groseiramente, acci\u00f3n que demoleu o prestixio pol\u00edtico de Cim\u00f3n e doutro atenienses pro-espartanos.\nMorte e legado.\nO \u00e9xito das reformas de Efialtes foi seguido polo ostracismo de Cim\u00f3n, que deixou a Efialtes e a s\u00faa facci\u00f3n o control do estado, a\u00ednda que a democracia ateniense ben establecida dos anos posteriores non se asentou a\u00ednda completamente; as reformas de Efialtes parecen ser soamente o primeiro paso do programa do partido democr\u00e1tico. Efialtes, con todo, non vivir\u00eda para ver o desenvolvemento adicional desta nova forma de goberno. No -461, foi asasinado por un tal Arist\u00f3dico de Tanagra, como parte dun complot olig\u00e1rquico. Pericles, o seu aliado pol\u00edtico encargar\u00edase de terminar a transformaci\u00f3n gobernamental e dirixir a Atenas durante varias d\u00e9cadas.\nA traxedia \"As Eum\u00e9nides\", de Esquilo, testemu\u00f1a en certa medida as ideas e sentimentos espertados no pobo ateniense por estas novas medidas."}
{"id": "410632", "revid": "5863", "url": "https://gl.wikipedia.org/wiki?curid=410632", "title": "Rethymno Cretan Kings B.C.", "text": "O Rethymno Cretan Kings BC (en grego: \u03a1\u03ad\u03b8\u03c5\u03bc\u03bd\u03bf \u039a\u03c1\u03b7\u03c4\u03b9\u03ba\u03cc\u03c2 \u039a\u03b9\u03bd\u03b3\u03ba\u03c2 K.A.E.), \u00e9 un equipo profesional de baloncesto da localidade de Retimno, na Illa de Creta (Grecia). O Rethymno foi fundado no ano 1986, o club compite actualmente na m\u00e1xima categor\u00eda do baloncesto grego, a A1 Ethniki. Antes do ano 2015, o equipo era co\u00f1ecido como Rethymno Aegean B.C. (\u03a1\u03ad\u03b8\u03c5\u03bc\u03bd\u03bf \u0391\u03b9\u03b3\u03b1\u03af\u03bf K.A.E.) ou Athlitikos Gymnastikos Omilos Rethymno (\u0391.G.\u039f.R.) (\u0391\u03b8\u03bb\u03b7\u03c4\u03b9\u03ba\u03cc\u03c2 \u0393\u03c5\u03bc\u03bd\u03b1\u03c3\u03c4\u03b9\u03ba\u03cc\u03c2 \u038c\u03bc\u03b9\u03bb\u03bf\u03c2 \u03a1\u03b5\u03b8\u03cd\u03bc\u03bd\u03bf (\u0391.\u0393.\u039f.\u03a1.). O Rethymno xoga os seus partidos como local no Pavill\u00f3n Melina Merkouri, recinto con capacidade de 1.600 espectadores.\nHistoria.\nO Club Atl\u00e9tico Ximn\u00e1stico Rethymo foi fundado no ano 1965, non nacendo a s\u00faa secci\u00f3n de baloncesto at\u00e9 o ano 1986. Un dos momentos hist\u00f3ricos do equipo produciuse durante a temporada 2006-07, cando o equipo se clasificou para xogar a final da Copa de Grecia despois de derrotar a varios equipos da primeira divisi\u00f3n: PAOK, Panionios, Sporting Atenas e Kolossos Rodou. Con todo, o foron finalmente derrotados cun resultado de 87-48 polo todopoderoso Panathinaikos. Ese mesmo ano o equipo consegue o ascenso \u00e1 m\u00e1xima categor\u00eda tras finalizar no terceiro posto da A2 Ethniki. Por\u00e9n, o equipo aguanta tan s\u00f3 un ano, descendendo tras finalizar no trix\u00e9simo primeiro posto. Tras varias temporadas na segunda categor\u00eda, o club regresa \u00e1 A1 na temporada 2010\u221211."}
{"id": "410633", "revid": "5132", "url": "https://gl.wikipedia.org/wiki?curid=410633", "title": "Rethymno B.C.", "text": ""}
{"id": "410634", "revid": "5132", "url": "https://gl.wikipedia.org/wiki?curid=410634", "title": "Rethymno BC", "text": ""}
{"id": "410635", "revid": "5132", "url": "https://gl.wikipedia.org/wiki?curid=410635", "title": "Rethymno Cretan Kings BC", "text": ""}
{"id": "410636", "revid": "5132", "url": "https://gl.wikipedia.org/wiki?curid=410636", "title": "Rethymno Cretan Kings", "text": ""}
{"id": "410638", "revid": "22570", "url": "https://gl.wikipedia.org/wiki?curid=410638", "title": "Efialtes de Tesalia", "text": "Efialtes (en grego \u0395\u03c6\u03b9\u03ac\u03bb\u03c4\u03b7\u03c2, lit. \"pesadelo\") era o fillo de Euridemo de M\u00e9lide e orixinario de Traquis, en Tesalia.\nTraxectoria.\nTraizoou ao rei espartano Le\u00f3nidas en -480, axudando ao rei persa Xerxes I a atopar outra ruta alternativa ao paso das Term\u00f3pilas. Isto permitiu aos persas derrotar ao pequeno grupo de defensores espartanos, do cal s\u00f3 sobreviviron dous.\nOs motivos que o impulsaron \u00e1 traiz\u00f3n dos espartanos desco\u00f1\u00e9cense. Efialtes esperaba ser recompensado polos persas, pero terminou por non obter nada cando estes foron derrotados na Batalla de Salamina. Efialtes fuxiu ent\u00f3n a Tesalia, cunha recompensa pendendo sobre a s\u00faa cabeza. Segundo Her\u00f3doto foi morto, aparentemente por outro motivo, por Atenades de Traquinia, sobre o -479.\nNo cine e a literatura.\nNa pel\u00edcula \"The 300 Spartans\" (tam\u00e9n co\u00f1ecida como \"O le\u00f3n de Esparta\", \"Os 300 heroes\" e \"Os 300 espartanos\"), de 1962, Efialtes aparece como o solitario dono dunha granxa de cabras preto das Term\u00f3pilas. Traizoa ao seu rei Le\u00f3nidas por un feudo.\nTanto na pel\u00edcula \"300\" como no c\u00f3mic do mesmo nome, Efialtes \u00e9 representado como un chepudo deforme que tivo que deixar Esparta para non morrer no seu nacemento. Le\u00f3nidas rexeita incorporalo no seu ex\u00e9rcito debido a que, ao non poder soster o escudo correctamente, a s\u00faa presenza poder\u00eda p\u00f3r en perigo a falanxe. Profundamente do\u00eddo, Efialtes termina traizoando a Le\u00f3nidas cando Xerxes lle ofrece o respecto e a aceptaci\u00f3n que xamais recibiu por parte dos espartanos."}
{"id": "410640", "revid": "89787", "url": "https://gl.wikipedia.org/wiki?curid=410640", "title": "Beat Happening", "text": "Beat Happening \u00e9 unha banda estadounidense de indie pop formada en Olympia, Washington en 1982. Calvin Johnson, Heather Lewis e Bret Lunsford ve\u00f1en sendo os membros permanentes do grupo. Beat Happening foi un dos primeiros l\u00edderes dos movementos indie pop e lo-fi estadounidenses, destacando polo seu uso de primitivas t\u00e9cnicas de gravaci\u00f3n, o seu desprezo polos aspectos t\u00e9cnicos na creaci\u00f3n de m\u00fasica, e por canci\u00f3ns con temas de natureza infantil ou t\u00edmida.\nHistoria.\nFormaci\u00f3n.\nOs membros de Beat Happening co\u00f1ec\u00e9ronse mentres estudaban en The Evergreen State College ecomezaron a gravar en 1983. A banda colleu o seu nome dunha pel\u00edcula realizada pola moza de Bret Lunsford, \"Beatnik Happening\". A formaci\u00f3n b\u00e1sica era bater\u00eda, guitarra e voces, a\u00ednda que cando o grupo naceu os seus \u00fanicos instrumentos eran un par de maracas e unha guitarra Sears Silvertone mercada nunha tenda de segunda man. Heather Lewis bromeou unha vez nunha entrevistasobre que a historia da banda poder\u00eda contarse a trav\u00e9s dunha lista das distintas persoas \u00e1s cales lle pediron prestados bater\u00edas. Heather e Calvin foran membros dunha banda antes e acheg\u00e1ronse a Bret, que non ti\u00f1a ningunha experiencia musical na \u00e9poca, dicindo que deber\u00edan crear unha banda e ir ao Xap\u00f3n.\nNas s\u00faas primeiras gravaci\u00f3ns usaron un efecto de dealy Echoplex para engadir unha forte reverberaci\u00f3n \u00e1 guitarra de Bret, nun intento de enmascarar a s\u00faa pobre interpretaci\u00f3n.\nA banda viaxou a Toquio en 1984 coa intenci\u00f3n de facer unha xira. O seu primeiro concerto no Xap\u00f3n foi no instituto dun antigo estudante de intercambio que co\u00f1ecera Calvin. Os membros do grupo gravaron \"Three Tea Breakfast\", un EP de 5 temas que ser\u00eda a primeira edici\u00f3n de Beat Happening.\n\u00c1lbums de estudio.\n\"Beat Happening\" (1985), o seu \u00e1lbum de estrea, recibiu a aclamaci\u00f3n da cr\u00edtica, ao igual que \"Jamboree\" (1988). No tempo da edici\u00f3n de \"Dreamy\" en 1991, Beat Happening era unha das bandas m\u00e1is populares da comunidade indie rock, tendo un papel fundamental no International Pop Underground Festival, que lle conseguiu ao rock anti-corporativo a s\u00faa primeira aceptaci\u00f3n \"mainstream\". O seu derradeiro \u00e1lbum foi \"You Turn Me On\", editado en 1992, que representa o afastamento da banda de moitas das s\u00faas convenci\u00f3ns establecidas nos seus anteriores traballos, destacando o tema \"Godsend\", que dura 9 minutos e presenta un evidente uso de gravaci\u00f3n multipista. O disco foi descrito por Allmusic como unha \"obra mestra\". A\u00ednda que nunca anunciaron a s\u00faa disoluci\u00f3n e de dicir nalg\u00fan momento que segu\u00edan ensaiando unha vez ao mes, os membros de Beat Happening mov\u00e9ronse cara outros proxectos. No ano 2000 publicaron o sinxelo \"Angel Gone\", o seu primeiro lanzamento en oito anos.\n\"Crashing Through\", que recompila toda a m\u00fasica editada oficialmente pola banda ag\u00e1s dous temas dun casete ao vivo compartido con The Vaselines, foi publicado en 2002. O \"box set\" incl\u00fae un libreto cun longo ensaio sobre a historia e o impacto da banda escrito por Lois Maffeo, as\u00ed como fotograf\u00edas raras de Calvin, Heather e Bret.\nEn setembro de 2015 a banda anunciou a edici\u00f3n dun novo recompilatorio abarcando toda a s\u00faa carreira titulado \"Look Around\", lanzado a trav\u00e9s do selo discogr\u00e1fico Domino Records."}
{"id": "410641", "revid": "89787", "url": "https://gl.wikipedia.org/wiki?curid=410641", "title": "The Sword", "text": "The Sword \u00e9 unha banda estadounidense de heavy metal orixinaria de Austin (Texas). Formada en 2003, o grupo est\u00e1 formado polo vocalista e guitarrista John D. Cronise, o guitarrista Kyle Shutt, o baixista Bryan Richie e o bater\u00eda Santiago \u00abJimmy\u00bb Vela III. Tras ser contratada pola discogr\u00e1fica independente Kemado Records, a banda publicou o seu \u00e1lbum debut \"Age of Winters\" en 2006, composto na s\u00faa maior\u00eda por Cronise antes da s\u00faa formaci\u00f3n. Dous anos m\u00e1is tarde seguiulle \"Gods of the Earth\", que supuxo a primeira entrada do grupo no \"Billboard 200\".\nHistoria.\nComezos e \u00e1lbum de debut (2003\u20132007).\nThe Sword foi fundada en 2003 polo vocalista e guitarrista J. D. Cronise coa axuda do guitarrista Kyle Shutt e do bater\u00eda Trivett Wingo; o baixista Bryan Ritchie uniuse ao grupo en 2004. Nese mesmo ano, sacaron unha demo hom\u00f3nima, \"The Sword\", \u00e1 que seguiu un EP titulado \"Freya.\" Tras tocar no festival South by Southwest no ano 2005, foron fichados pola compa\u00f1\u00eda neoiorquina Kemado Records.\nThe Sword gravou o seu primeiro disco, \"Age of Winters\", en febreiro de 2006; a meirande parte do disco fora escrita por J. D. Cronise antes da formaci\u00f3n do grupo. Para apoiar o lanzamento do disco, a banda fixo unha xira mundial en 2006 e 2007, acompa\u00f1ando grupos como Lacuna Coil e Lamb of God. En novembro de 2007 lanzaron o seu primeiro sinxelo, \"Freya\", o cal pasar\u00eda formar parte da listaxe de canci\u00f3ns do videoxogo \"Guitar Hero II\".\n\"Gods of the Earth\" e xira con Metallica (2007\u20132009).\nTam\u00e9n en novembro de 2007 lanzaron un EP especial xunto a banda sueca Witchcraft, titulado The Sword/Witchcraft Split. The Sword contribu\u00edu cunha nova canci\u00f3n, \"Sexa of Spears\", as\u00ed como cunha versi\u00f3n da canci\u00f3n \"Immigrant Song\" dos ingleses Led Zeppelin. \"Gods of the Earth\" converteuse no segundo \u00e1lbum da banda, lanzado \u00e1 venda o 1 de abril de 2008. Devandito \u00e1lbum, m\u00e1is elaborado e cun maior nivel t\u00e9cnico que o anterior traballo, fixo que a banda obtivese o seu primeiro \u00e9xito internacional ao alcanzar o posto 102 na lista dos Billboard 200 en Estados Unidos.\nPara promocionar o disco, a banda completou o Gods of the Earth Tour, apoiados por bandas como Machine Head, Lamb of God ou Clutch. O cuarteto tam\u00e9n teloneou para os veteranos metaleros Metallica no seu 2008 European Vacation Tour do mes de xullo, e despois volveu abrir shows para eles no seu World Magnetic Tour, desde comezos de 2009 at\u00e9 entrado o mes de maio.\nAnteriormente, o 25 de novembro de 2008, sa\u00edu \u00e1 venda unha caixa especial que conti\u00f1a os dous discos da banda e a canci\u00f3n \"The Black River\", do disco \"Gods of the Earth\", foi inclu\u00edda no videoxogo Guitar Hero: Metallica, o cal foi lanzado \u00e1 venda en Norte Am\u00e9rica o 29 de marzo de 2009. M\u00fasica de The Sword foi tam\u00e9n inclu\u00edda nas pel\u00edculas de 2009 \"Jennifer's Body\" (\"Celestial Crown\") e \"Horsemen\" (\"Maiden, Mother &amp; Crone\").\n\"Warp Riders\" (2009\u20132012).\nO 19 de agosto de 2009, no seu portal oficial de MySpace, a banda publicou que se atopan traballando no seu terceiro \u00e1lbum, alegando que \"o proceso de composici\u00f3n est\u00e1 case terminado, e o proceso de gravaci\u00f3n comezar\u00e1 en breve.\" O blog tam\u00e9n desvelou que a gravaci\u00f3n do disco comezar\u00eda a finais de 2009, e centrar\u00edase en \"unha idea conceptual sobre un relato de ciencia ficci\u00f3n.\" En novembro de devandito ano participaron no festival Fun Fun Fun Fest en Austin, onde tocaron unha canci\u00f3n do seu novo disco, o cal comezar\u00eda a gravarse a finais de ano. Wingo engadiu que a banda \"xa terminara de compolo.\"\nO 30 de abril de 2010, a banda confirmou que o t\u00edtulo do novo \u00e1lbum ser\u00eda \"Warp Riders\", e que a s\u00faa data de lanzamento estaba fixada para o 24 de agosto de 2010.\nAbandono de Trivett Wingo.\nA finais de 2010 an\u00fanciase a marcha da bater\u00eda Trivett Wingo, que \u00e9 substitu\u00eddo provisionalmente para continuar a xira do Warp Riders por Kevin Fender. Trivett dixo que sent\u00eda \"f\u00edsica e emocionalmente incapaz de continuar como parte do grupo\".\nEn outubro de 2011 an\u00fanciase como novo bater\u00eda a Santiago 'Jimmy' Vela III.\nCambio de selo, Apocryphon e High Country (2012\u20132017).\nEn marzo de 2012, The Sword anuncia que asina polo selo Razor &amp; Tie, cos cales empezar\u00e1n a gravar o seu cuarto \u00e1lbum de estudio a finais de xu\u00f1o para lanzalo \u00e1 venda a finais de ano. Co seu single \"Hammer of Heaven\" entraron no setlist da pel\u00edcula \"The Avengers\". Finalmente o novo \u00e1lbum (Apocryphon) foi lanzado en outubro do 2012, o cal debutou no n\u00famero 17 da lista Billboard, levandoos de xira durante o erstante do ano 2012 e todo o 2013.A escritura do quinto \u00e1lbum comezou no 2014, sendo gravado entre marzo e abril do 2015 e sa\u00edndo \u00f3 mercado no 21 de agosto dese mesmo ano baixo o t\u00edtulo de High CountryNo 2017 escreven o que ser\u00eda o seu \u00faltimo \u00e1lbum ata a data \"Used Future\", sendo lanzado no 2018.\nEstilo e influencias.\nThe Sword foron comunmente clasificados como doom metal, metal alternativo e stoner metal. Eduardo Rivadavia de allmusic describe \u00e1 banda coma se estivesen \"\u00e1 fronte do ou fosen herdeiros do movemento 'retro' do heavy\", compar\u00e1ndoos a bandas como Black Sabbath e ao vocalista Ozzy Osbourne. \"Rolling Stone\" tam\u00e9n os compara con Black Sabbath, e AbsolutePunk.net na s\u00faa cr\u00edtica de \"Gods of the Earth\" di \"\u00e9 imposible non comparar este \u00e1lbum aos traballos de Black Sabbath\".\nA\u00ednda que todos os membros da banda contrib\u00faen \u00e1s letras e \u00e1s melod\u00edas, Cronise \u00e9 o compositor principal do grupo. Un recurso ao que acode con asiduidade \u00e9 \u00e1 mitolox\u00eda n\u00f3rdica, como se pode notar na canci\u00f3n \"Freya\"; pero hai moitos nomes propios da literatura que te\u00f1en cabida nas letras da banda, como George R. R. Martin, Robert E. Howard, H. P. Lovecraft e Arthur C. Clarke.\n\u00c1 parte de Black Sabbath, a banda citou como fontes e influencias s\u00faas a grupos como Slayer, Iron Maiden ou Deep Purple. Os guitarristas do grupo citaron como guitarristas influentes na s\u00faa m\u00fasica a James Hetfield, Dimebag Darrell, Tony Iommi e mesmo a Billy Gibbons de ZZ Top."}
{"id": "410643", "revid": "54334", "url": "https://gl.wikipedia.org/wiki?curid=410643", "title": "Igrexa de Havdhem", "text": "A igrexa de Havdhem (sueco: \"Havdhems kyrka\") \u00e9 unha igrexa medieval luterana en Havdhem, na illa sueca de Gotland, pertencente \u00e1 diocese de Visby.\nHistoria e arquitectura.\nA\u00ednda que as partes m\u00e1is antigas da igrexa de Havdhem est\u00e1n datadas da primeira metade do s\u00e9culo XII, no seu cemiterio descubr\u00edronse tumbas do per\u00edodo da chegada da cristiandade a Gotland no s\u00e9culo XI. O coro \u00e9 a parte m\u00e1is vella do edificio, que garda semellanza co das igrexas de Garde e K\u00e4llunge. Por\u00e9n, o portal do coro \u00e9 posterior, do s\u00e9culo XIII. A nave data de ao redor do ano 1300 pero orixinalmente era pequena. Probablemente foi agrandada en 1580 tras un incendio que destru\u00edu a igrexa. A \u00e1bsida foi engadida ao coro m\u00e1is ou menos na mesma \u00e9poca da construci\u00f3n da nave. Ten semellanzas co dunha das igrexas en ru\u00ednas de Visby, St. Drotten. A torre \u00e9 de mediados do s\u00e9culo XIII e orixinalmente era un pouco m\u00e1is alta. Substitu\u00edu a unha torre anterior m\u00e1is pequena.\nInternamente a \u00e1bsida conserva uns poucos fragmentos de frescos que amosan influencias bizantinas. O retablo data do ano 1667 e o p\u00falpito de 1679, mentres que a p\u00eda bautismal \u00e9 de 1685. A s\u00faa cruz triunfal \u00e9 un traballo realizado no s\u00e9culo XV."}
{"id": "410644", "revid": "23204", "url": "https://gl.wikipedia.org/wiki?curid=410644", "title": "After the Thin Man", "text": "After the Thin Man \u00e9 un filme estadounidense de 1936 dirixido por W.S. Van Dyke. Est\u00e1 protagonizado por William Powell, Myrna Loy e James Stewart, e \u00e9 a secuela do filme \"The Thin Man\". Tam\u00e9n contou coas interpretaci\u00f3ns de Elissa Landi, Joseph Calleia, Jessie Ralph, Alan Marshal e Penny Singleton (acreditada co nome \"Dorothy McNulty\").\nTr\u00e1tase da sexta colaboraci\u00f3n de Myrna Loy e William Powell. Fixeron un total de 14 filmes xuntos, seis dos cales eran da serie \"Thin Man\"."}
{"id": "410646", "revid": "5863", "url": "https://gl.wikipedia.org/wiki?curid=410646", "title": "Mirella Cort\u00e8s i G\u00e8s", "text": "Mirella Cort\u00e8s i G\u00e8s, nada en\u00a0Sallent\u00a0o\u00a017 de agosto de 1958,\u00a0\u00e9 unha pol\u00edtica catal\u00e1, alcaldesa de Sallent e senadora no Senado de Espa\u00f1a na XI Lexislatura.\nTraballa como mestra de educaci\u00f3n primaria na Escola Vedruna e traballou en organizaci\u00f3ns de Sallent como o Elenc Teatral Sallent\u00ed, a Colla Gegantera, o Carrilet e Sallent Decideix.\nMilitante de\u00a0Esquerra Republicana de Catalunya, nas elecci\u00f3ns locais en Espa\u00f1a en 2003 foi elixida alcaldesa de Sallent\u00a0grazas a\u00a0unha coalici\u00f3n con outras d\u00faas forzas pol\u00edticas. Este pacto non foi reeditado en elecci\u00f3ns posteriores, e nas elecci\u00f3ns municipais, de 2007 e 2011 foi concelleira da oposici\u00f3n. Pouco despois foi nomeado secretario de Pol\u00edtica Municipal do ERC en\u00a0Bages.\nNas\u00a0elecci\u00f3ns xerais de 2015, figurou no n\u00famero 6 da lista de ERC para a provincia de Barcelona, e non foi escollida. Por\u00e9n, en xaneiro de 2016 foi proposta como senadora designada polo Parlamento de Catalu\u00f1a na XI lexislatura."}
{"id": "410647", "revid": "89787", "url": "https://gl.wikipedia.org/wiki?curid=410647", "title": "Teor\u00eda feminista", "text": "A teor\u00eda feminista \u00e9 a extensi\u00f3n do feminismo aos campos te\u00f3ricos ou filos\u00f3ficos. Abarca o traballo realizado nunha ampla variedade de disciplinas, e incl\u00fae de maneira prominente os enfoques en canto aos roles e vidas das mulleres e a pol\u00edtica feminista na antropolox\u00eda e sociolox\u00eda, a psican\u00e1lise, a econom\u00eda, os estudos de x\u00e9nero e de mulleres, a cr\u00edtica literaria feminista e a filosof\u00eda, especialmente a filosof\u00eda continental. A teor\u00eda feminista ten como fin a comprensi\u00f3n da natureza da desigualdade e c\u00e9ntrase nas pol\u00edticas de x\u00e9nero, as relaci\u00f3ns de poder e a sexualidade. Mentres que xeralmente a teor\u00eda feminista presenta unha cr\u00edtica das relaci\u00f3ns sociais, unha parte importante da teor\u00eda feminista tam\u00e9n analiza a desigualdade de x\u00e9nero e a promoci\u00f3n dos dereitos, intereses e asuntos das mulleres. O feminismo explora temas como a historia da arte, e a arte contempor\u00e1nea, a est\u00e9tica, , a discriminaci\u00f3n, os estereotipos, a cousificaci\u00f3n (especialmente a cousificaci\u00f3n sexual), a opresi\u00f3n, e o patriarcado.\nHistoria.\nNancy Cott fai unha distinci\u00f3n entre o \"feminismo moderno\" e os seus antecedentes, en particular a loita polo sufraxio. Nos Estados Unidos coloca o momento decisivo nas d\u00e9cadas antes e despois de que as mulleres conseguisen o voto en 1920 (1910-1930). Exp\u00f3n que o anterior \"movemento feminino\" tratou principalmente sobre a muller como unha entidade \"universal\", mentres durante este per\u00edodo de vinte anos converteuse nun movemento que se concerniu coa diferenciaci\u00f3n social, atento \u00e1 \"individualidade\" e \u00e1 diversidade. Novos asuntos trataron da condici\u00f3n da muller como un constructo social, a identidade de x\u00e9nero e as relaci\u00f3ns dentro de e entre os x\u00e9neros. Politicamente isto representou un cambio dun ali\u00f1amento ideol\u00f3xico do dereito a un m\u00e1is radicalmente asociado coa esquerda.\nSusan Kingsley Kent di que o patriarcado freudiano foi respons\u00e1bel no perfil diminu\u00eddo do feminismo durante os anos de guerra, a\u00ednda que outras, como Juliet Mitchell, consideran esta explicaci\u00f3n demasiado simplista posto que a teor\u00eda freudiana non \u00e9 completamente incompat\u00edbel co feminismo. Varias partes da erudici\u00f3n feminista cambiaron da necesidade de estabelecer as orixes da familia cara \u00e1 an\u00e1lise da oposici\u00f3n a unha imaxe da \"muller na casa\". Simone de Beauvoir expuxo unha dimensi\u00f3n existencialista do feminismo coa publicaci\u00f3n de \"Le Deuxi\u00e8me Sexe\" (\"O segundo sexo\") en 1949. Como implica o t\u00edtulo, o punto de partida \u00e9 a inferioridade impl\u00edcita das mulleres, e a primeira pregunta que Beauvoir discute \u00e9 \"que \u00e9 unha muller?\" A muller, nota de Beauvoir, sempre se percibe como \"outra\", \"\"\u00e9 definida e diferenciada con referencias ao home e non el con referencias a \"ela\". Neste libro e o seu ensaio \"Woman: Myth &amp; Reality\" (\"Muller: Mito e Realidade\"), de Beauvoir anticipa a Betty Friedan en buscar a desmitoxizaci\u00f3n do concepto masculino da muller. \"\"Un mito inventado polo home para confinar as mulleres ao seu estado opresivo.\" Para as mulleres non \u00e9 unha cuesti\u00f3n de facerse valer como mulleres, sen\u00f3n que facerse seres humanos.\" \"Unha muller non nace as\u00ed, sen\u00f3n que se converte nunha muller\" ou, como Toril Moi di, \"unha muller def\u00ednese tras a maneira en que viva a s\u00faa situaci\u00f3n encarnada no mundo, ou, noutras palabras, tras a maneira en que fai algo do que o mundo fai dela\". Por tanto, a muller debe quedar suxeita para escapar o seu papel definido como \"outra\", como un punto cartesiano de partida. No seu exame de mito, aparece como un que non acepta ning\u00fan privilexio especial para mulleres. Ironicamente, as fil\u00f3sofas feministas tiveron que extraer a propia Beauvoir da sombra de Jean-Paul Sartre para apreciala completamente. A\u00ednda que \u00e9 m\u00e1is fil\u00f3sofa e novelista que activista, asinou un dos manifestos do \"Mouvement de Lib\u00e9ration des Femmes\" (Movemento de Liberaci\u00f3n das Mulleres\").\nO rexurdimento do activismo feminista a finais dos anos 1960 foi acompa\u00f1ado por unha literatura emerxente dos asuntos que se puideron considerar asuntos relacionados coas femias, como asuntos da terra e a espiritualidade, e o activismo ambiental.\nIsto creou unha atmosfera propicia \u00e1 reactivaci\u00f3n do estudo de e debate sobre a matricentricidade, como un rexeitamento do determinismo, como Adrienne Rich e Marilyn French, mentres para as feministas socialistas como Evelyn Reed, o patriarcado mantivo as propiedades do capitalismo.\nElaine Showalter describe o desenvolvemento da teor\u00eda feminista en varias fases. A primeira fase \u00e9 chamada a/o \"cr\u00edtica/o feminista\" - onde a/o lector/a feminista examina as ideolox\u00edas detr\u00e1s dos fen\u00f3menos literarios. A segunda Showalter chama \"xinocr\u00edtica/o\" - onde a \"muller \u00e9 a produtora do significado textual\" inclu\u00edndo \"a psicodin\u00e1mica da creatividade feminina; a ling\u00fc\u00edstica e o problema dunha linguaxe feminina; a traxectoria da carreira individual ou feminina colectiva e a historia da literatura\". A \u00faltima fase \u00e9 chamada a \"teor\u00eda de x\u00e9nero\" - onde se explora a \"inscrici\u00f3n ideol\u00f3xica e os efectos literarios do sistema de x\u00e9nero\". Este modelo foi criticado por Toril Moi que o considera esencialista e determinista para a subxectividade feminina. Tam\u00e9n o criticou por non tomar en conta a situaci\u00f3n das mulleres f\u00f3ra de Occidente.\nA psican\u00e1lise feminista entra en forte desacordo coas hip\u00f3teses f\u00e1licas en canto ao inconsciente. Julia Kristeva Svarti, Bracha L. Ettinger, Luce Irigaray, Martha Riofr\u00edo Bo, In\u00e9s Mendizabal desenvolveron noci\u00f3ns espec\u00edficas en canto \u00e1 diferenza sexual inconsciente, a feminina e a maternidade, con implicaci\u00f3ns amplas para a an\u00e1lise destas nos traballos de investigaci\u00f3n das instituci\u00f3ns.\nConceptos.\nA teor\u00eda feminista traballou ao longo da historia na conceptualizaci\u00f3n para desvelar unha realidade oculta \u00e1 percepci\u00f3n social dando nome e sacando da invisibilidade fen\u00f3menos sociais que remiten \u00e1 subordinaci\u00f3n das mulleres. Conceptos como \"feminizaci\u00f3n da pobreza\", a evoluci\u00f3n do concepto \"x\u00e9nero\" da biolox\u00eda \u00e1 sociolox\u00eda, \"dupla xornada\", \"acoso sexual\" foron acu\u00f1ados polo movemento feminista e est\u00e1n relacionados cos estudos de x\u00e9nero e o desenvolvemento do pensamento feminista.\nTeor\u00eda feminista.\nReferencias e conceptos"}
{"id": "410649", "revid": "98629", "url": "https://gl.wikipedia.org/wiki?curid=410649", "title": "Horacio Valc\u00e1rcel", "text": "Horacio Valc\u00e1rcel Villar, nado en R\u00e1bade en 1932, e finado en Madrid o 7 de maio de 2018, foi un guionista de cinema e de televisi\u00f3n, e ocasionalmente director de cine galego.\nTraxectoria.\nMarchou de novo de R\u00e1bade. Na d\u00e9cada de 1950 empezou a producir como director algunhas pezas para o NO-DO, pero tam\u00e9n documentais todos eles de extensi\u00f3n breve, xa nas d\u00e9cadas seguintes. S\u00f3 produciu unha longametraxe, \"Miguel\u00edn\", xa en 1965, coa que conseguiu un premio no Festival de Cannes. en 1964 e co que foi exhibido no MoMA de Nova York na \"New York World\u2019s Fair\" de 1964. Un ano antes, en 1963, concursara en Cannes unha curtametraxe de Javier Aguirre, con gui\u00f3n de Valc\u00e1rcel, titulada \"Playa ins\u00f3lita\". En 1966 tentou rodar a s\u00faa segudna longametraxe, que se quer\u00eda chamar \"El p\u00e1jaro ciego\", co-escrita con Francisco Gonz\u00e1lez Serrano e baseada precisamente nunha obra teatral de Serrano, pero nunca se chegou a realizar.\nComo tam\u00e9n era o guionista dalgunhas destas produci\u00f3ns, ga\u00f1ou unha experiencia que lle valer\u00eda como guionista para outros directores, primeiro no cinema e logo na televisi\u00f3n. Nesta traxectoria como guionista colaborou intensamente con dous directores. En televisi\u00f3n, a s\u00faa relaci\u00f3n laboral m\u00e1is extensa foi con Antonio Mercero, sobre todo nos anos oitenta e nos primeiros noventa. De a\u00ed sa\u00edu a s\u00faa serie m\u00e1is co\u00f1ecida, \"Verano azul\", que contaba a historia dun grupo de rapaces de vacaci\u00f3ns na Costa do Sol.\nNo cinema, e a\u00ednda que tam\u00e9n se estreou da man de Mercero a finais dos anos setenta, colaborou sobre todo con Jos\u00e9 Luis Garci. Guionizou para el alg\u00fans dos filmes m\u00e1is destacados deste director, e con eles foi candidato a catro premios Goya ao mellor gui\u00f3n orixinal ou adaptado.\nFoi codirector, con Garci, da revista cinematogr\u00e1fica \"Nickelodeon\".\nPremios.\nFoi candidato aos Goya en cinco ocasi\u00f3ns, sen obtelo en ningunha. En d\u00faas veces foino na categor\u00eda de gui\u00f3n orixinal e en tres na categor\u00eda de gui\u00f3n adaptado. Na de gui\u00f3n orixinal por \"Esp\u00e9rame en el cielo\", nomeado a canda Antonio Mercero e Rom\u00e1 Gubern, e \"You're the one (una historia de entonces)\", candidatado a canda Garci. Con Garci compartiu tam\u00e9n os tres nomeamentos a gui\u00f3n adaptado por \"Canci\u00f3n de cuna\" (baseado na peza teatral de Gregorio Mart\u00ednez Sierra), \"El abuelo\" (baseado na novela de Benito P\u00e9rez Gald\u00f3s) e \"Ninette\" (a partir da obra de Miguel Mihura). Por \"Esp\u00e9rame en el cielo\" tam\u00e9n estivo nomeado no Festival Internacional de Cine de Chicago.\nObtivo o premio Iris ao mellor gui\u00f3n (naquela altura a\u00ednda non se chamaban as\u00ed) por \"El abuelo\", e tam\u00e9n o premio do C\u00edrculo de Escritores Cinematogr\u00e1ficos de Espa\u00f1a, tanto por \"El abuelo\", como por \"Luz de domingo\"."}
{"id": "410651", "revid": "1131", "url": "https://gl.wikipedia.org/wiki?curid=410651", "title": "Aeroporto de Sunshine Coast", "text": "O aeroporto de Sunshine Coast , anteriormente aeroporto de Maroochydore, \u00e9 un aeroporto australiano que serve a Sunshine Coast, Queensland. \u00c9 a porta de entrada a destinos de vacaci\u00f3ns como Noosa, Maroochydore, Mooloolaba e Caloundra. Ten voos directos cada d\u00eda a Sydney e Melbourne. Ademais, Air New Zealand voa ao aeroporto estavcionalmente, con tres voos semanais dende Sunshine Coast a Auckland.\nO aeroporto de Sunshine Coast est\u00e1 situado en Marcoola, a 10 quil\u00f3metros ao norte de Maroochydore, e \u00e9 propiedade do consello rexional de Sunshine Coast. \u00c9 o \u00fanico aeroporto da rexi\u00f3n capaz de operar reactores."}
{"id": "410653", "revid": "22570", "url": "https://gl.wikipedia.org/wiki?curid=410653", "title": "Michael Anderson", "text": "Michael Joseph Anderson, nado en Londres (Inglaterra) o 30 de xaneiro de 1920 e finado en Vancouver (Canad\u00e1) o 25 de abril de 2018, foi un director de cine brit\u00e1nico, co\u00f1ecido por filmes como \"A volta ao mundo en oitenta d\u00edas\" (polo que foi candidato ao \u00d3scar) e \"Logan's Run\".\nTraxectoria.\nAnderson naceu nunha familia do mundo do teatro. Os seus pais foron Lawrence e Beatrice Anderson e a s\u00faa t\u00eda avoa (Mary Anderson) foi a primeira actriz que tivo un teatro co seu nome en Louisville, Kentucky.\nLogo de servir na segunda guerra mundial, comezou no cinema brit\u00e1nico, debutando en 1949 con \"Private Angelo\". A este, seguiron filmes como \"Waterfront Women\" (1950), o filme b\u00e9lico \"The Dam Busters\" (1954) e a adaptaci\u00f3n ao cinema da novela de George Orwell \"Nineteen Eighty-Four\".\nA fama chegoulle sobre todo por \"A volta ao mundo en oitenta d\u00edas\", adaptaci\u00f3n da novela hom\u00f3nima de Jules Verne, que foi un \u00e9xito de p\u00fablico e que lle valeu unha candidatura ao \u00d3scar \u00e1 mellor direcci\u00f3n. Tralo \u00e9xito do filme, instalouse en Hollywood, mais as s\u00faas obras posteriores non chegaron ao \u00e9xito desta. Entre estas destacaron \"As sandalias do pescador\" (1968) \"\" (1975), \"Logan's Run\" (1976) ou \"Orca\" (1978).\nPosteriormente, participou na realizaci\u00f3n de miniseries como \"The Martian Chronicles\" ou \"Sword of Gideon\".\nVida privada.\nAnderson casou en tres ocasi\u00f3ns:\nAnderson faleceu o 25 de abril de 2018 aos 98 anos de causas naturais."}
{"id": "410657", "revid": "1888", "url": "https://gl.wikipedia.org/wiki?curid=410657", "title": "Mar\u00eda Cristina Pav\u00f3n Mauriz", "text": ""}
{"id": "410658", "revid": "1888", "url": "https://gl.wikipedia.org/wiki?curid=410658", "title": "Cristina Pav\u00f3n", "text": ""}
{"id": "410659", "revid": "98629", "url": "https://gl.wikipedia.org/wiki?curid=410659", "title": "Familia Airbus A320neo", "text": "A familia Airbus A320neo \u00e9 un desenvolvemento dos avi\u00f3ns de pasaxeiros de fuselaxe estreita da familia A320, lanzada o 1 de decembro de 2010 por Airbus. \u00c9 esencialmente unha remotorizaci\u00f3n; \"neo\" v\u00e9n de \"new engine option\" (nova opci\u00f3n de motor), podendo elixir entre o CFM International LEAP-1A ou o Pratt &amp; Whitney PW1000G. A familia orixinal \u00e9 agora chamada A320ceo, de \"current engine option\" (opci\u00f3n de motor presente).\nO primeiro voo do A320neo tivo lugar o 25 de setembro de 2014. Foi introducido por Lufthansa o 25 de xaneiro de 2016. En abril de 2018 Airbus ti\u00f1a 6 084 pedidos en firme da familia de avi\u00f3ns, dos que 296 xa estaban entregados.\nDesenvolvemento.\nNo ano 2006 Airbus iniciou o programa A320 Enhanced (A320E) como unha serie de melloras co obxectivo de conseguir un 4-5% de eficiencia con grande winglets (2%), refinamentos aerodin\u00e1micos (1%), aforro de peso e unha nova cabina. Ao mesmo tempo o xefe de vendas da compa\u00f1\u00eda John Leahy dixo \"Quen vai reinvertir nunha frota dun avi\u00f3n de nova xeraci\u00f3n un 5% mellor que o A320 hoxe en d\u00eda? Especialmente se outro 10% de melloras puidese chegar na seguda metade da pr\u00f3xima d\u00e9cada debido \u00e1 nova tecnolox\u00eda de motores\".\nAirbus lanzou os winglets tipo sharklet durante o Dubai Airshow en novembro de 2009. A s\u00faa instalaci\u00f3n engad\u00eda 200\u00a0kg ao avi\u00f3n, pero ofrec\u00eda un 3,5% menos de consumo de combustible en voos de m\u00e1is de 2 800\u00a0km.\nNew Engine Option.\nNo Singapore Air Show de febreiro de 2010 Airbus dixo que a s\u00faa decisi\u00f3n de lanzamento estaba programada para o Farnborough Air Show de xullo dese ano. No mes de agosto a\u00ednda non se decidira, pero a elecci\u00f3n de motores inclu\u00eda o CFM International LEAP-1A e o Pratt &amp; Whitney PW1000G, cun 20% menos de custos de mantemento que os motores en uso nese momento nos A320. Os novos motores deber\u00edan queimar un 16% menos de combustible a\u00ednda que a ganancia real ser\u00eda lixeiramente menor, xa que o 1-2% normalmente se perde cando se instala nun avi\u00f3n xa existente.\nO 1 de decembro de 2010 Airbus lanzou o A320neo \"New Engine Option\" con 950\u00a0km m\u00e1is de alcance ou 2 toneladas m\u00e1is de carga, planeando entregar ao redor de 4 000 unidades nuns 15 anos. Os custos de desenvolvemento calcul\u00e1ronse en algo m\u00e1is de 1 000 mill\u00f3ns de euros. O prezo do neo poder\u00eda ser de 6 mill\u00f3ns de d\u00f3lares m\u00e1is que o ceo, inclu\u00eddos 3,5 mill\u00f3ns por modificaci\u00f3ns da fuselaxe e uns 0,9 para os sharklets. Estimouse que o A320neo entrar\u00eda en servizo na primavera de 2016, o A321neo seis meses despois e o A319neo outros seis meses m\u00e1is tarde.\nA s\u00faa introduci\u00f3n adiantouse posteriormente a outubro de 2015. Airbus anunciou un 15% de aforro de combustible grazas aos motores de \u00faltima xeraci\u00f3n e os grandes sharklets, mantendo ao redor dun 95% da fuselaxe semellante ao A320ceo. As s\u00faas compatibilidades axudaron a reducir atrasos asociados cos grandes cambios. En marzo de 2013 a preferencia das aeroli\u00f1as entre os dous motores era case igual.\nA nova configuraci\u00f3n de cabina opcional \"Space-Flex\" incrementaba a eficiencia de espazo grazas a o dese\u00f1o dunha nova coci\u00f1a traseira e ao novo ba\u00f1o modular \"Smart-Lav\". A nova cabina permit\u00eda ata 20 m\u00e1is pasaxeiros para o A321neo coas novas s\u00eddas modificadas da configuraci\u00f3n \"Cabin-Flex\". Isto permite ao redor dun 20% menos de consumo de combustible por asento mentres que a cabina modificada fai que o A320neo poida levar ata 9 pasaxeiros m\u00e1is.\nO primeiro Airbus A320neo presentouse na f\u00e1brica de Tolosa o 1 de xullo de 2014 e o seu primeiro voo programouse para setembro dese mesmo ano.\nProbas de voo.\nO seu voo de estrea foi o 25 de setembro de 2014. O seu motor Pratt &amp; Whitney PW1100G-JM foi certificado pola FAA o 19 de decembro dese ano. Despois de 36 meses, o A320neo e o A321neo ti\u00f1a unhas 4 000 horas de voo para a certificaci\u00f3n das d\u00faas motorizaci\u00f3ns. Este tempo \u00e9 duns tres cuartos do tempo que levar\u00eda a certificaci\u00f3n dun novo dese\u00f1o.\nDesas 4 000 horas, 2 250 foron co PW GTF e 1 770 co CFM LEAP. O programa de probas de voo rematou en 2018 coa finalizaci\u00f3n das probas do A319neo. Os cambios afectan \u00e1 cualidades de voo, ao rendemento e \u00e1 integraci\u00f3n do sistema, o que fai necesario afinar novamente os controis \"fly-by-wire\" e cumprir cos requisitos de certificaci\u00f3n que evolucionaron dende 1988, axudando a diminu\u00edr as velocidades V m\u00ednimas. O neo \u00e9 unhas 1,8 toneladas m\u00e1is pesado que o ceo, pero o rendemento na engalaxe e na aterraxe \u00e9 o mesmo cunha lei de rotaci\u00f3n modificada, \u00e1ngulos dos flaps e slats axustados, e a deflexi\u00f3n do tim\u00f3n incrementada en 5\u00b0 para xestionar un maior pulo.\nO A320neo \u00e9 a metade de ruidoso que o A320ceo na engalaxe, cunha pegada de ru\u00eddo de 85 decibelios. O A321neo equipado co motor LEAP ten 83,3\u00a0dB de ru\u00eddo de sobrevoo, substancialmente menor que cos vellos CFM56 e V2500.\nProduci\u00f3n.\nA primeira entrega foi para Lufthansa o 20 de xaneiro de 2016. Para 2017 agard\u00e1banse 200 entregas, pero Pratt &amp; Whitney atopouse con dificultades e 30 aparellos poder\u00edan ser fabricados pero ter\u00edan que agardar polos seus motores. Para xullo de 2017 tam\u00e9n se agardaba inaugurar unha cuarta li\u00f1a de produc\u00f3n do A320 en Hamburgo para poder fabricar ata 60 unidades por mes a partir de 2019. A nova li\u00f1a inaugurar\u00edase finalmente en xu\u00f1o de 2018.\nCon 90 A320neos entregados en outubro de 2017, Airbus reco\u00f1eceu que non chegar\u00eda ao obxectivo dos 200, incluso con m\u00e1is entregas no derradeiro cuarto do ano: m\u00e1is de 40 A320neos estaban aparcados sen motores, pero cos problemas de subministraci\u00f3n resoltos a comezos de 2018, m\u00e1is da metade dos A320 entregados nese ano ser\u00edan neos. Airbus deber\u00e1 producir 60 avi\u00f3ns de fuselaxe estreita por mes a mediados de 2019, e est\u00e1 estudando aumentar esa cantidade. Airbus confirmou plans para chegar aos 63 mensuais e estuda fabricar entre 70 e 75 despois de 2019, pero Safran, a metade do fabricante do motor LEAP, non pode comprometerse a producir volumes maiores."}
{"id": "410660", "revid": "98629", "url": "https://gl.wikipedia.org/wiki?curid=410660", "title": "CFM International LEAP", "text": "O CFM International LEAP \u00e9 un motor turboventilador de alto \u00edndice de derivaci\u00f3n. Est\u00e1 fabricado por CFM International, unha empresa conxunta formada pola estadounidense GE Aviation e a francesa Safran Aircraft Engines (anterirmente co\u00f1ecida como Snecma). \u00c9 un complemento modernizado do exitoso motor CFM56, dese\u00f1ado para competir co Pratt &amp; Whitney PW1000G no mercado dos avi\u00f3ns de pasaxeiros de corredor \u00fanico. CFM pretende substitu\u00edr o CFM56 co LEAP.\nDese\u00f1o.\nA arquitectura b\u00e1sico do LEAP incl\u00fae unha versi\u00f3n reducida da turbina de baixa presi\u00f3n de Safran usada no motor GEnx. O ventilador ten follas flexibles fabricadas mediante un proceso de moldeo por transferencia de resina, e est\u00e1n dese\u00f1ados para desenroscarse a medida que a velocidade rotacional do ventilador aumenta. Mentres que o LEAP est\u00e1 dese\u00f1ado para operar a maior presi\u00f3n que o CFM56 (en gran parte debido a que \u00e9 m\u00e1is eficiente), GE planea establecer a presi\u00f3n operativa por debaixo do m\u00e1ximo co obxectivo de aumentar a vida de servizo e a seguridade do motor. O LEAP presenta un maior uso de materiais compostos, un ventilador \"blisk\" no compresor, unha c\u00e1mara de combusti\u00f3n de segunda xeraci\u00f3n Twin Annular Pre-mixing Swirler (TAPS II), e unha relaci\u00f3n de derivaci\u00f3n de ao redor de 10-11:1. GE est\u00e1 usando compostos de matriz cer\u00e1mica (CMC) para fabricar as cubertas da turbina.\nPrevese que eses avances tecnol\u00f3xicos fagan que o motor consuma un 16% menos de combustible. A fiabilidade tam\u00e9n se apoia no uso dun sistema de enfriamento do aceite baseado nunha bomba Venturi semelante ao do GEnx, con refrixeradores montados no revestimento interior do conduto do ventilador. O motor ten alg\u00fans dos primeiros compo\u00f1entes realizados con impresora 3D aprovados pola FAA."}
{"id": "410661", "revid": "865", "url": "https://gl.wikipedia.org/wiki?curid=410661", "title": "Pratt &amp; Whitney PW1000G", "text": "O Pratt &amp; Whitney PW1000G \u00e9 unha familia de motores turboventilador de engrenaxes de alto \u00edndice de derivaci\u00f3n, seleccionado como motor exclusivo para a Bombardier CSeries, o Mitsubishi Regional Jet (MRJ) e a segunda xeraci\u00f3n dos E-Jets de Embraer, ademais de ser unha opci\u00f3n para o Irkut MC-21 e a familia Airbus A320neo. O proxecto foi anteriormente co\u00f1ecido como o Geared Turbofan (GTF), e orixinalmente como o Advanced Technology Fan Integrator (ATFI). Ag\u00e1rdase que o motor consuma menos combustible e reduza o nivel de ru\u00eddo en terra cando se use en avi\u00f3ns de nova xeraci\u00f3n. O PW1000G entrou en servizo comercial en xaneiro de 2016 co primeiro voo dun A320neo de Lufthansa."}
{"id": "410662", "revid": "89787", "url": "https://gl.wikipedia.org/wiki?curid=410662", "title": "Trikala B.C.", "text": "O Trikala Basketball Club (en grego: \u03a4\u03c1\u03af\u03ba\u03b1\u03bb\u03b1 K.A.E.), co\u00f1ecido por motivos de patrocinio como Trikala Aries, \u00e9 un equipo profesional de baloncesto da localidade de Trikala, Grecia. O Rethymo Fundado no ano 1986, o club compite actualmente na segunda categor\u00eda do baloncesto grego, a A2 Ethniki. Antes do ano 2012, o equipo era co\u00f1ecido como Aeolus Trikalon (\u0391\u03af\u03bf\u03bb\u03bf\u03c2 \u03a4\u03c1\u03b9\u03ba\u03ac\u03bb\u03c9\u03bd). O Trikala Aries xoga os seus partidos como local no Pavill\u00f3n Municipal de Trikala, recinto con capacidade para 2.500 espectadores. Non se debe confudir o club co Trikala 2000, equipo da mesma cidade.\nHistoria.\nO Trikala Basketball Club foi fundado no ano 1993 co nome de Aeolus Trikalon Basketball Club. Durante a temporada 2010\u201311 o equipo chega \u00e1 B Ethniki, terceira categor\u00eda do blaoncesto heleno, tras finalizar en primeira posici\u00f3n na cuarta categor\u00eda. No ano 2012 o club muda o seu nome a Trikala Basketball Club, abreviado as Trikala B.C., xonseguindo ademais durante a temporada 2012\u201313 xogar por primeira veaz na segunda categor\u00eda do pa\u00eds, a A2 Ethniki. Ano seguinte, a compa\u00f1\u00eda de calefacci\u00f3n e enerx\u00eda el\u00e9ctrica Aries converteuse no principal patrocinador do club. Na temporada 2012\u221213 o club consegue o ascenso \u00e1 A1 Ethniki, a m\u00e1xima categr\u00eda do baloncesto grego."}
{"id": "410663", "revid": "5132", "url": "https://gl.wikipedia.org/wiki?curid=410663", "title": "Aries Trikala B.C.", "text": ""}
{"id": "410664", "revid": "5132", "url": "https://gl.wikipedia.org/wiki?curid=410664", "title": "Trikala Aries B.C.", "text": ""}
{"id": "410665", "revid": "5132", "url": "https://gl.wikipedia.org/wiki?curid=410665", "title": "Aeolus Trikalon B.C.", "text": ""}
{"id": "410666", "revid": "5863", "url": "https://gl.wikipedia.org/wiki?curid=410666", "title": "Mercedes de la Escalera", "text": "Mercedes Ruiz de la Escalera Iparraguirre, nada en San Fernando (provincia de La Uni\u00f3n, Filipinas) o 21 de marzo de 1856 e finada en Baiona o 1 de setembro de 1956, foi unha fil\u00e1ntropa espa\u00f1ola.\nTraxectoria.\nNaceu en Filipinas, onde o seu pai, Toribio Ruiz de la Escalera Ora\u00e1, c\u00e1ntabro, era gobernador civil e militar. En 1917 foi a fundadora das Escolas Obreiras Nocturnas de Galicia. \nOrganizou colectas por subscrici\u00f3n popular e a representaci\u00f3n da obra \"La Virgen de la Roca: Aprop\u00f3sito l\u00edrico\", con letra de Xos\u00e9 Mar\u00eda Barreiro e m\u00fasica do sacerdote \u00c1ngel Rodulfo, en Baiona en setembro de 1910, noutras cidades galegas, no Teatro Real de Madrid en 1911 (cedido polo empresario Luis Calleja Fern\u00e1ndez) e en Am\u00e9rica Latina."}
{"id": "410667", "revid": "1888", "url": "https://gl.wikipedia.org/wiki?curid=410667", "title": "Mercedes Ruiz de la Escalera", "text": ""}
{"id": "410669", "revid": "98629", "url": "https://gl.wikipedia.org/wiki?curid=410669", "title": "Fran\u00e7ois Mazet", "text": "Fran\u00e7ois Mazet, nado en Par\u00eds o 24 de febreiro de 1943, \u00e9 un expiloto de automobilismo franc\u00e9s. Participou nun s\u00f3 Gran Premio do Campionato do Mundo de F\u00f3rmula Un, rematou 13\u00ba e non obtivo puntos de campionato.\nTraxectoria.\nMazet ga\u00f1ou o Campionato Franc\u00e9s de F\u00f3rmula Tres en 1969 cun Tecno e trasladouse a F\u00f3rmula 2 co equipo Sports Motor xunto a Tim Schenken en 1970. Non foi un movemento acertado e co patrocinio de Shell Petroleum, Mazet correu co Chevron de F2 de Jo Siffert cando Siffert non estaba dispo\u00f1ible as\u00ed como tam\u00e9n en coches de turismo para Ford Alema\u00f1a. A asociaci\u00f3n con Siffert levou a Mazet a pilotar un March 701 no Circu\u00edto Paul Ricard no Gran Premio de Francia de 1971. Con todo, foi o seu \u00fanico intento na F\u00f3rmula Un.\nLogo da s\u00faa andaina nas carreiras, Mazet participou no patrocinio de Lotus por parte de Essex Petroleum nos anos 80.\nResultados completos na F\u00f3rmula Un.\n() As carreiras en letra grosa indican pole position; as carreiras en \"cursiva\" indican \"volta r\u00e1pida\"."}
{"id": "410671", "revid": "27155", "url": "https://gl.wikipedia.org/wiki?curid=410671", "title": "Factor de crecemento nervioso", "text": "O factor de crecemento nervioso (NGF) \u00e9 un factor neurotr\u00f3fico e o neurop\u00e9ptido principalmente implicado na regulaci\u00f3n do crecemento, mantemento, proliferaci\u00f3n e supervivencia de certas neuronas diana. Pode considerarse un factor de crecemento protot\u00edpico, xa que foi un dos primeiros en ser descrito. Desde que foi illado polos premios Nobel Rita Levi-Montalcini e Stanley Cohen en 1956, identific\u00e1ronse numerosos procesos biol\u00f3xicos nos que intervi\u00f1a o NGF, dous deles son a supervivencia de c\u00e9lulas beta pancre\u00e1ticas e a regulaci\u00f3n do sistema inmunitario.\nEstrutura.\nO NGF cando se expersa est\u00e1 inicialmente formando parte dun complexo de 7S e 130 kDa de 3 prote\u00ednas, que son: alfa-NGF, beta-NGF e gamma-NGF (nas proporci\u00f3ns 2:1:2). Esta forma de NGF denom\u00ednase tam\u00e9n proNGF (precursor de NGF). A subunidade gamma deste complexo act\u00faa como unha serina protease e cliva o N-terminal da subunidade beta, activando as\u00ed a prote\u00edna dando o NGF funcional.\nO termo \"factor de crecemento nervioso\" (ou dos nervios) ref\u00edrese xeralmente \u00e1 subunidade beta de 2,5S e 26 kDa das prote\u00ednas, o \u00fanico compo\u00f1ente do complexo NGF de 7S que \u00e9 bioloxicamente activo (\u00e9 dicir, act\u00faan como mol\u00e9culas de sinalizaci\u00f3n).\nFunci\u00f3n.\nComo indica o seu nome, o NGF est\u00e1 implicado principalmente no crecemento das neuronas, as\u00ed como no seu mantemento, proliferaci\u00f3n e supervivencia. De feito, o NGF \u00e9 cr\u00edtico para a supervivencia e mantemento de neuronas sensoriais e do simp\u00e1tico, \u00e1 vez que sofren apoptose na s\u00faa ausencia. Por\u00e9n, varios estudos recentes suxiren que o NGF est\u00e1 tam\u00e9n implicado en v\u00edas distintas das da regulaci\u00f3n do ciclo vital das neuronas.\nProliferaci\u00f3n neuronal.\nO NGF pode favorecer a expresi\u00f3n de xenes como bcl-2 ao unirse ao receptor TrkA, que estimula a proliferaci\u00f3n e supervivencia das neuronas diana.\nA alta afinidade de uni\u00f3n entre o proNGF, sortilina e p75NTR pode ter como resultado ou ben a supervivencia ou ben a morte celular programada. Os resultados dos estudos indican que as neuronas dos ganglios cervicais superiores que expresan tanto p75NTR coma TrkA morren cando son tratadas con proNGF, mentres que o tratamento con NGF destas mesmas neuronas ten como resultado a supervivencia e crecemento axonal. A supervivencia e mecanismos de morte celular programada son mediados por medio dunha prote\u00edna adaptadora que se une ao dominio de morte da cola citoplasm\u00e1tica de p75NTR. A supervivencia ocorre cando as prote\u00ednas adaptadoras citopl\u00e1smicas recrutadas facilitan a transduci\u00f3n de sinais a trav\u00e9s de membros dos receptores do factor de necrose tumoral como TRAF6, o que orixina a liberaci\u00f3n do activador da transcrici\u00f3n factor nuclear \u03baB (NF-\u03baB). O NF-\u03baB regula a transcrici\u00f3n de xenes nucleares para promover a supervivencia celular. Alternativamente, a morte celular programada ocorre cando TRAF6 e o factor que interaciona co receptor de neurotrofinas (NRIF) son ambos recrutados para activar a c-Jun quinase N-terminal (JNK); a cal fosforila c-Jun. O factor de transcrici\u00f3n activado c-Jun regula a transcrici\u00f3n nuclear por medio da AP-1 para incrementar a transcrici\u00f3n de xenes proapopt\u00f3tica.\nProliferaci\u00f3n de c\u00e9lulas beta pancre\u00e1ticas.\nHai probas de que as c\u00e9lulas beta pancre\u00e1ticas expresan os receptores de NGF TrkA e p75NTR. A retirada de NGF induce a apoptose en c\u00e9lulas beta pancre\u00e1ticas, o que significa que a NGF pode xogar un papel cr\u00edtico no mantemento e supervivencia das c\u00e9lulas beta pancre\u00e1ticas.\nRegulaci\u00f3n do sistema inmnitario.\nO NGF xoga un papel esencial na regulaci\u00f3n das inmunidades innata e adquirida. No proceso de inflamaci\u00f3n, o NGF \u00e9 liberado en altas concentraci\u00f3ns polos mastocitos e induce que broten os ax\u00f3ns en neuronas nociceptivas pr\u00f3ximas. Isto prodce un crecemento da percepci\u00f3n da dor en \u00e1reas en inflamaci\u00f3n. Na inmunidade adquirida, o NGF \u00e9 producido polo timo e tam\u00e9n por clons de c\u00e9lulas T CD4+, inducindo unha fervenza de maduraci\u00f3n de c\u00e9lulas T durante a infecci\u00f3n.\nOvulaci\u00f3n.\nO NGF \u00e9 abundante no plasma seminal. Estudos recentes atoparon que induce a ovulaci\u00f3n nalg\u00fans mam\u00edferos, como en especies ovuladoras \u201cinducidas\u201d como as llamas. Sorprendentemente, atopouse que estes animais inducidos tam\u00e9n ovulaban cando se usaba seme procedente de ovuladores regulares ou \u201cespont\u00e1neos\u201d, como as vacas. A s\u00faa importancia en humanos \u00e9 desco\u00f1ecida. Previamente era denominado factor indutor da ovulaci\u00f3n (OIF) do seme antes de ser identificado como beta-NGF en 2012.\nAmor rom\u00e1ntico.\nRecentes estudos atoparon que a concentraci\u00f3n de NGF no plasma sangu\u00edneo \u00e9 significativamente maior en individuos que tiveron unha relaci\u00f3n rom\u00e1ntica con outra persoa durante menos de 12 meses [227 (14) pg/ml], que naqueles que non tiveron relaci\u00f3ns rom\u00e1nticas [149 (12) pg/ml] ou que tiveron unha que durou m\u00e1is de 12 meses [123 (10) pg/ml].\nO NGF pode estimular indirectamente a expresi\u00f3n da hormona adrenocorticotropa (ACTH) no eixe hipotal\u00e1mico-hipofisario-adrenal ao incrementar a secreci\u00f3n de vasopresina. A ACTH \u00fanese ao receptor MC2 na zona fasciculada do c\u00f3rtex adrenal, e estimula a secreci\u00f3n da hormona do estr\u00e9s cortisol. Este r\u00e1pido incremento de cortisol no plasma sangu\u00edneo pode inducir sentimentos de euforia, que poden explicar o \"subid\u00f3n\" inicial que se sente ao namorarse. Os estudos mostran que a ACTH pode \u00e1 s\u00faa vez estimular a secreci\u00f3n de NGF tanto no c\u00f3rtex cerebral coma no hipot\u00e1lamo. \u00c9 posible que esta interacci\u00f3n NGF-ACTH forme un ciclo repetitivo, mantendo o \"sentimento do amor\" durante un certo per\u00edodo de tempo. Como o NGF modula a plasticidade dos nervios, a neurox\u00e9nese e a formaci\u00f3n de novos ax\u00f3ns, isto pode formar memorias permanentes asociando o ser amado co sentimento de amor durante o curso do ciclo. Por\u00e9n, observouse que o cortisol, cuxa secreci\u00f3n est\u00e1 directamente regulada \u00e1 alza pola ACTH, mostra efectos inhibitorios sobre a expresi\u00f3n do NGF no c\u00f3rtex cerebral. Isto pode ser a causa da deterioraci\u00f3n final dos niveis de NGF despois de pasados 12 meses. Pode tam\u00e9n explicar por que os niveis de NGF en plasma eran significativamente inferiores en individuos que mantiveron unha relaci\u00f3n rom\u00e1ntica de longa duraci\u00f3n durante m\u00e1is de 12 meses, que naqueles que non ti\u00f1an ningunha relaci\u00f3n rom\u00e1ntica.\nMecanismo de acci\u00f3n.\nO NGF \u00fanese con polo menos d\u00faas clases de receptores: a receptor da tropomiosina quinase A (TrkA) e receptor do NGF de baixa afinidade (LNGFR/p75NTR). Ambos os dous est\u00e1n asociados con trastornos neurodexenerativos.\nCando o NGF se une ao receptor TrkA , impulsa a homodimerizaci\u00f3n do receptor, que \u00e1 s\u00faa vez causa a autofosforilaci\u00f3n do segmento tirosina quinase. Isto conduce \u00e1 activaci\u00f3n das v\u00edas de sinalizaci\u00f3n de PI 3-quinase, ras e PLC. Alternativamente, o receptor p75NTR pode formar un heterod\u00edmero con TrkA, que ten unha maior afinidade e especificidade polo NGF.\nOs estudos suxiren que o NGF circula por todo o corpo polo plasma sangu\u00edneo, e \u00e9 importante para o mantemento global da homeostase.\nSupervivencia de neuronas.\nA interacci\u00f3n da uni\u00f3n entre o NGF e o receptor TrkA facilita a dimerizaci\u00f3n do receptor e a fosforilaci\u00f3n nun residuo de tirosina da cola citoplasm\u00e1tica por receptores Trk adxacentes. Os sitios de fosforilaci\u00f3n do receptor Trk operan como sitios de atraque da prote\u00edna adaptadora Shc, que sofre fosforilaci\u00f3n polo receptor TrkA. Unha vez a prote\u00edna adaptadora citopl\u00e1smica (Shc) \u00e9 fosforilada pola cola citoplasm\u00e1tica do receptor, in\u00edciase a supervivencia celular por medio de varias v\u00edas intracelulares.\nUnha v\u00eda principal conduce \u00e1 activaci\u00f3n da serina/treonina quinase, Akt. Esta v\u00eda empeza co recrutamento polo complexo do receptor Trk dunha segunda prote\u00edna adaptadora chamada prote\u00edna 2 unida ao receptor do factor de crecemento (Grb2) xunto cunha prote\u00edna de atraque chamada GAB1. Seguidamente, \u00e9 activada a fosfatidilinositol-3 quinase (PI3K), o que ten como resultado a activaci\u00f3n da Akt quinase. Os resultados do estudo mostraron que o bloqueo da actividade de PI3K ou de Akt causa a morte das neuronas simp\u00e1ticas en cultivo, independentemente da presenza ou non de NGF. Por\u00e9n, se a quinase est\u00e1 activa constitutivamente, as neuronas sobreviven mesmo sen NGF.\nUnha segunda v\u00eda que contrib\u00fae \u00e1 supervivencia da c\u00e9lula ocorre por activaci\u00f3n da prote\u00edna quinase activada por mit\u00f3xeno (MAPK) quinase. Nesta v\u00eda, o recrutamento dun factor de intercambio de nucle\u00f3tido guanina polas proteinas adaptadora e de atraque leva \u00e1 activaci\u00f3n dunha prote\u00edna G asociada a membrana chamada Ras. O factor de intercambio de nucle\u00f3tido guanina media a activaci\u00f3n de Ras por medio do proceso de intercambio GDP-GTP. A actividade da prote\u00edna Ras fosforila varias prote\u00ednas, xunto coa serina/treonina quinase, Raf. Raf \u00e1 s\u00faa vez activa a fervenza de MAPK para facilitar a activaci\u00f3n da s6 ribos\u00f3mica quinase (RSK) e a regulaci\u00f3n da transcrici\u00f3n.\nTanto Akt coma RSK, compo\u00f1entes das v\u00edas PI3K-Akt e MAPK, respectivamente, act\u00faan fosforilando o factor de transcrici\u00f3n da prote\u00edna que se liga ao elemento de resposta ao AMPc (CREB). A CREB fosforilada trasl\u00e1dase ao n\u00facleo e media o incremento da expresi\u00f3n de prote\u00ednas antiapopt\u00f3ticas, promovendo as\u00ed a supervivencia celular mediada por NGF. Por\u00e9n, en ausencia de NGF, a expresi\u00f3n de prote\u00ednas proapopt\u00f3ticas increm\u00e9ntase cando a activaci\u00f3n de factores de transcrici\u00f3n que promoven a morte, como c-Jun non son suprimidos polas antes mencionadas v\u00edas de supervivencia celular mediadas por NGF.\nHistoria.\nRita Levi-Montalcini e Stanley Cohen descubriron o NGF na d\u00e9cada de 1950 cando eran membros da facultade na Universidade de Washington en St Louis. Por\u00e9n, o seu descubrimento, xunto co descubrimento doutras neurotrofinas, non foi amplamente reco\u00f1ecido ata 1986, cando ga\u00f1aron o Premio Nobel de Fisiolox\u00eda e Medicina.\nOs estudos realizados en 1971 determinaron a estrutura primaria do NGF. Isto finalmente levou ao descubrimento do xene \"NGF\".\nO NGF \u00e9 abondoso no plasma seminal. Recentes estudos atoparon que induce a ovulaci\u00f3n nalg\u00fans mam\u00edferos.\nImportancia cl\u00ednica.\nO factor de crecemento nervioso impide ou reduce a dexeneraci\u00f3n neuronal en animais modelo de doenzas neurodexenerativas e estes esperanzadores resultados en animais conduciron a facer ensaios cl\u00ednicos en humanos. O NGF promove a rexeneraci\u00f3n nerviosa perif\u00e9rica en ratas. A expresi\u00f3n de NGF increm\u00e9ntase en doenzas inflamatorias nas que suprime a inflamaci\u00f3n. O NGF parece promover a reparaci\u00f3n da mielina. Por tanto, o NGF pode ser \u00fatil para o tratamento da esclerose m\u00faltiple. O NGF pod\u00eda tam\u00e9n estar implicado en varios trastornos psiqui\u00e1tricos, como a demencia, depresi\u00f3n, esquizofrenia, autismo, sindrome de Rett, anorexia nerviosa e bulimia.\nA desregulaci\u00f3n da sinalizaci\u00f3n de NGF tam\u00e9n foi ligada coa enfermidade de Alzheimer. Comprobouse que as c\u00e9lulas do tecido conectivo sometidas a enxe\u00f1ar\u00eda xen\u00e9tica para que sinteticen e segreguen o NGF e implantadas no cerebro anterior basal de pacientes bombeaba f\u00f3ra moi fiablemente o NGF, o que aumentaba o tama\u00f1o celular e melloraba a s\u00faa capacidade de facer brotar novas fibras neurais. O tratamento tam\u00e9n rescataba as c\u00e9lulas vulnerables, incluso se xa mostraban os signos caracter\u00edsticos da patolox\u00eda do alzh\u00e9imer. Nalg\u00fans pacientes estes efectos beneficiosos perduraban case dez anos despois do tratamento. Mesmo os pacientes que morreron respond\u00edan positivamente \u00e1 terapia. Incluso as c\u00e9lulas patol\u00f3xicas con acumulaci\u00f3ns de prote\u00ednas no seu corpo celular e arredores estend\u00edan as s\u00faas fibras en direcci\u00f3n \u00e1 fonte de NGF, manti\u00f1an un tama\u00f1o saudable e activaban sinais prosupervivencia que estimulaban a s\u00faa resistencia ao estr\u00e9s. Outros dous pacientes recibiron inxecci\u00f3ns de virus modificados que conti\u00f1an o xene \"NGF\" directamente no seu cerebro anterior basal. Isto permitiu que o xene se expresase durante m\u00e1is tempo no cerebro.\nAs neurotrofinas, inclu\u00edndo o NGF, afectan moitas \u00e1reas do cerebro, como as \u00e1reas relacionadas coa s\u00edndrome de Rett, trastorno bipolar e enfermidade de Alzheimer. O estr\u00e9s e/ou a ansiedade son xeralmente un factor precipitante nestes trastornos e afecta os niveis de NGF, o que orixina unha alteraci\u00f3n do funcionamento cognitivo.\nEste funcionamento cognitivo alterado pode verse en pacientes con esquizofrenia. No tratamento da esquizofrenia, os niveis de NGF est\u00e1n incrementados en pacientes que usan unha medicaci\u00f3n antipsic\u00f3tica at\u00edpica, pero non en pacientes que usan medicaci\u00f3ns antipsic\u00f3ticas t\u00edpicas. Os pacientes que usan medicamentos at\u00edpicos xeralmente experimentan unha mellora no rendemento cognitivo comparada cos que usan antipsic\u00f3ticos t\u00edpicos. Ademais, estes maiores niveis de NGF derivadas do uso de medicaci\u00f3ns antipsic\u00f3ticas at\u00edpicas levan \u00e1 reduci\u00f3n dos s\u00edntomas negativos da esquizofrenia.\nO NGF restaura a capacidade de aprender en ratas que se estaban recuperando do alcoholismo inducido.\nA s\u00edndrome de Rett e o autismo a mi\u00fado mostran signos similares en etapas temper\u00e1s da vida, como o desenvolvemento m\u00e1is lento e discapacidade intelectual. Un factor distintivo \u00e9 que se atoparon baixos niveis de NGF no l\u00edquido cefalorraqu\u00eddeo cerebral de nenos con s\u00edndrome de Rett comparados con nenos autistas, os cales ti\u00f1an niveis altos relativamene normais. As terapias farmac\u00e9uticas con actividade similar \u00e1 do NGF poden ser efectivas no tratamento da s\u00edndrome de Rett, inclu\u00edndo un funcionamento motor e cortical mellor e un incremento da comunicaci\u00f3n social.\nA alteraci\u00f3n da neuroplasticidade e os niveis alterados de neurotrofinas est\u00e1n implicados no trastorno bipolar. Atopouse que o NGF est\u00e1 globalmente diminu\u00eddo nos pacientes de trastorno bipolar. M\u00e1is especificamente, nun estado man\u00edaco o NGF \u00e9 especialmente baixo. Isto conduce a un estado de \u00e1nimo elevado ou irritable cun incremento da enerx\u00eda e decrecemento da necesidade de durmir mentres se est\u00e1 no estado man\u00edaco. Esta diminuci\u00f3n de NGF pode servir como marcador biol\u00f3xico cando se aval\u00eda o estado actual dun paciente de trastorno bipolar. Cando os pacientes de trastorno bipolar eran tratados con litio, as s\u00faas concentraci\u00f3ns de NGF increment\u00e1banse no c\u00f3rtex frontal, cerebro anterior l\u00edmbico, hipocampo, e am\u00edgdala.\nEn pacientes de alzh\u00e9imer atopouse un incremento de NGF cortical e subcortical. O alzh\u00e9imer \u00e9 unha doenza neurodexenerativa que foi tam\u00e9n asociada \u00e1 desregulaci\u00f3n da sinalizaci\u00f3n de NGF, o que causa a alteraci\u00f3n do transporte retr\u00f3grado do NGF a certas \u00e1reas do cerebro. Esta alteraci\u00f3n pode ser causada por unha produci\u00f3n at\u00edpica ou uso de receptores no cerebro. A estimulaci\u00f3n dos receptores de NGF por medio da infusi\u00f3n de NGF incrementa o fluxo sangu\u00edneo e a memoria epis\u00f3dica verbal. Estas melloras te\u00f1en unha maior duraci\u00f3n que a doutros tratamentos para o alzh\u00e9imer.\nAdemais, o NGF xoga un papel en varias enfermidades cardiovasculares, como a aterosclerose coronaria, obesidade, diabetes de tipo 2, e s\u00edndrome metab\u00f3lica. Os niveis plasm\u00e1ticos reducidos de NGF e BDNF foron asociados coas s\u00edndromes coronarias agudas e s\u00edndromes metab\u00f3licas.\nO NGF tam\u00e9n acelera a curaci\u00f3n de feridas. Hai probas de que pod\u00eda ser \u00fatil no tratamento de \u00falceras da pel e \u00falceras corneais.\nNalgunhas enfermidades xinecol\u00f3xicas, p\u00e9nsase que un nivel elevado de prostaglandina E2 estimula a produci\u00f3n de NGF, o que contrib\u00fae \u00e1 percepci\u00f3n da dor e un incremento da inflamaci\u00f3n na endometriose.\nOs anticorpos monoclonais contra o NGF foron utilizados en ensaios cl\u00ednicos para modular a dor. Dous deles son Tanezumab e Fulranumab.\nMiscel\u00e1nea.\nO factor de crecemento nervioso pode contribu\u00edr ao incremento da lonxevidade e capacidade mental. A centenaria Rita Levi-Montalcini tomou unha soluci\u00f3n diaria en forma de pingas oculares, e afirmou que o seu cerebro \u00e9 m\u00e1is activo agora do que o era hai catro d\u00e9cadas. En 2014, Sundaravadivel Balasubramanian e colegas na Universidade M\u00e9dica de Carolina do Sur mosraron que o nivel de NGF \u00e9 elevado en persoas que realizan unha soa sesi\u00f3n de ioga de 20 minutos na que se recita o canto \"om-\" e \"thirumoolar pranayama\", cando se comparaban co grupo de control.\nInteracci\u00f3ns.\nO factor de crecemento nervioso presenta interacciona con TrkA e p75NTR (LNGFR).\nSuxeriuse recentemente que a expresi\u00f3n do NGF pode ser estimulado pola deshidroepiandrosterona (DHEA). A DHEA pode tam\u00e9n actuar como un agonista de TrkA e de p75NTR e activa as v\u00edas do NGF, demonstrando actividades neurotr\u00f3ficas similares \u00e1s do NGF.\nA hormona adrenocorticotropa (ACTH) pode tam\u00e9n regular \u00e1 alza a expresi\u00f3n do NGF no cerebro."}
{"id": "410672", "revid": "27155", "url": "https://gl.wikipedia.org/wiki?curid=410672", "title": "Factor de crecemento dos nervios", "text": ""}
{"id": "410675", "revid": "98629", "url": "https://gl.wikipedia.org/wiki?curid=410675", "title": "Chris Craft", "text": "Christopher Craft, nado en Porthleven (Cornualla) o 17 de novembro de 1939, \u00e9 un expiloto de automobilismo ingl\u00e9s, que competiu en moitas formas diferentes de deportes de motor.\nTraxectoria.\nCraft comezou a s\u00faa carreira en 1962, cun Ford Anglia e converteuse nun reco\u00f1ecido piloto de autom\u00f3biles de turismo, especialmente co Team Broadpeed Escort co que fixo as tempadas desde 1968-70. Logo de pilotar previamente un Tecno na F\u00f3rmula 3, mudouse aos coches deportivos desde 1968, inicialmente cun Chevron e ent\u00f3n uniu forzas con Alain de Cadenet para pilotar o seu Porsche 908 e o McLaren M8C. Foi esta asociaci\u00f3n o que levou \u00e1 s\u00faa participaci\u00f3n en dous Grandes Premios de F\u00f3rmula Un, en , pilotou un Brabham BT33 preparado para a \"Ecurie Evergreen\" do equipo de Cadenet, pero non conseguiu ning\u00fan punto de campionato. Non clasificou para a s\u00faa primeira carreira do Campionato do Mundo (o Gran Premio do Canad\u00e1 de 1971 no Circu\u00edto de Mosport Park), pero puido comezar a carreira despois da retirada doutros dous pilotos debido a accidentes nas sesi\u00f3ns de quecemento o d\u00eda da carreira. Con todo, o seu propio coche sufriu problemas no motor, neg\u00e1ndolle a oportunidade. O seu segundo Gran Premio, en Watkins Glen, acabou cunha falla na suspensi\u00f3n e problemas de pneum\u00e1ticos durante a carreira.\nCraft continuou a competir en moitas outras formas de carreiras de autom\u00f3biles, inclu\u00edndo turismos, principalmente cun Ford Capri, coches deportivos, inclu\u00edndo un per\u00edodo co equipo Dome a principios dos anos oitenta; F\u00f3rmula 3 e F\u00f3rmula 5000. Un dos momentos m\u00e1is destacados da s\u00faa carreira foi o terceiro posto nas 24 Horas de Le Mans de 1976.\nLogo da s\u00faa carreira, Chris Craft creou a Light Car Company co dese\u00f1ador de F1 Gordon Murray para constru\u00edr Light Car Company Rocket.\nResultados completos na F\u00f3rmula Un.\n() As carreiras en letra grosa indican pole position; as carreiras en \"cursiva\" indican \"volta r\u00e1pida\"."}
{"id": "410677", "revid": "98629", "url": "https://gl.wikipedia.org/wiki?curid=410677", "title": "Skip Barber", "text": "John \"Skip\" Barber III, nado en Filadelfia (Pensilvania) o 16 de novembro de 1936, \u00e9 un expiloto de automobilismo estadounidense, fundador da escola de pilotaxe Skip Barber Racing School.\nTraxectoria.\nBarber comezou a competir en 1958 mentres estudaba na Universidade Harvard, onde obtivo un t\u00edtulo en ingl\u00e9s.\nA mediados da d\u00e9cada de 1960 ga\u00f1ou tres campionatos nacionais da SCCA consecutivos e terminou en terceiro no campionato de carreiras dos Estados Unidos de 1967. Posteriormente, Barber ga\u00f1ou os Campionatos Nacionais consecutivos da F\u00f3rmula Ford (1969 e 1970), un r\u00e9cord igualado recentemente.\nAo comezo da tempada de 1971 comprou un March 711, co cal planeaba regresar aos Estados Unidos e correr na serie dos Estados Unidos da F\u00f3rmula 5000. Antes de facelo, participou no Gran Premio de M\u00f3naco de 1971, Gran Premio dos Pa\u00edses Baixos de 1971, Gran Premio dos Estados Unidos de 1971 e Gran Premio do Canad\u00e1 en 1971, nun March privado. Regresou novamente \u00e1s carreiras estadounidenses e canadenses en 1972. Despois diso pilotou coches GT.\nSkip Barber Racing.\nCando terminou a s\u00faa andaina nas carreiras, a crenza de Barber de que as carreiras de autom\u00f3biles eran \"accesibles\" do mesmo xeito que calquera outro deporte, na \u00e9poca, unha opci\u00f3n claramente minoritaria, levouno a crear a escola de carreiras nomeada eponimamente e, un ano m\u00e1is tarde, a serie de carreiras de autom\u00f3biles.\nEn 1975, con dous Lola Formula Fords prestados e catro estudantes, Barber iniciou a Skip Barber School of High Performance Driving. En 1976 foi rebautizada como Skip Barber Racing School, e ese mesmo ano creou a serie Skip Barber Race. Barber desf\u00edxose da escola de carreiras en 1999.\nBarber permanece activo nos deportes de motor hoxe como o propietario e operador de Lime Rock Park, unha pista de carreiras nas monta\u00f1as do noroeste de Connecticut. Vive na veci\u00f1a cidade de Sharon, coa s\u00faa muller Judy.\nBarber ingresou no SCCA Hall of Fame o 2 de marzo de 2013.\nRexistro de carreiras.\nResultados completos na F\u00f3rmula Un.\n() As carreiras en letra grosa indican pole position; as carreiras en \"cursiva\" indican \"volta r\u00e1pida\"."}
{"id": "410678", "revid": "19415", "url": "https://gl.wikipedia.org/wiki?curid=410678", "title": "Kangasala", "text": " \nKangasala \u00e9 unha cidade de Finlandia da rexi\u00f3n de Pirkanmaa. En 2017 a s\u00faa poboaci\u00f3n era de 31.356 habitantes. A superficie do termo municipal \u00e9 de 870,86 km2, dos cales 212,83\u00a0km2 son auga. O concello ten unha densidade de poboaci\u00f3n de 47,65 hab./km\u00b2.\nO concello \u00e9 uniling\u00fce en fin\u00e9s.\nCidades irmandadas.\nKangasala est\u00e1 irmandada coa:"}
{"id": "410679", "revid": "63181", "url": "https://gl.wikipedia.org/wiki?curid=410679", "title": "Orivesi", "text": " \nNokia \u00e9 unha cidade de Finlandia da rexi\u00f3n de Pirkanmaa. En 2017 a s\u00faa poboaci\u00f3n era de 9.313 habitantes. A superficie do termo municipal \u00e9 de 960,09 km2, dos cales 160,53 km2 son auga. O concello ten unha densidade de poboaci\u00f3n de 11.65 hab./km\u00b2.\nO concello \u00e9 uniling\u00fce en fin\u00e9s."}
{"id": "410684", "revid": "85894", "url": "https://gl.wikipedia.org/wiki?curid=410684", "title": "Anni B Sweet", "text": "Ana Fabiola L\u00f3pez, nada en Fuengirola (provincia de M\u00e1laga) en 1987, \u00e9 unha cantautora andaluza, m\u00e1is co\u00f1ecida como Anni B Sweet. Escribe as s\u00faas letras principalmente en ingl\u00e9s (estudou nun colexio brit\u00e1nico) e o seu estilo, suave e melanc\u00f3lico, bebe de influencias da m\u00fasica ac\u00fastica, o folk e o pop indie. Forma parte da corrente de cantautoras folk que se deu en Espa\u00f1a entre 2008 e 2009 canda a Russian Red, Alondra Bentley, La Bien Querida ou Zahara.\nTraxectoria.\nComezou a compo\u00f1er canci\u00f3ns con nove anos. Empezou a estudar Arqutectura en Madrid, e en 2008 comezou a dar concertos en pequenos clubs da capital. Gravou a s\u00faa primeira maqueta con Javier Doria (The Melocotons) e Brian Hunt, e conseguiu ga\u00f1ar o concurso de maquetas da revista \"Mondosonoro\".\nFichou polo selo Subterfuge Records e comezou a realizar concertos por toda Espa\u00f1a. O 28 de abril de 2009 editou o seu primeiro disco, \"Start, Restart, Undo\". O 10 de decembro de 2009 publicouse unha edici\u00f3n especial do disco, cunha versi\u00f3n da canci\u00f3n \"Take on me\" do grupo \"A-ha\", utilizada nun anuncio de McDonalds en Espa\u00f1a.\nTocou en festivais como o Festival Internacional de Benic\u00e0ssim, SOS '10 ou o Contempopr\u00e1nea, e en pa\u00edses como Francia, Arxentina ou Inglaterra. O 3 de xaneiro de 2011 publicouse o seu disco en Francia, e o 12 dese mes comezou a tocar por Europa no Eurosonic Festival dos Pa\u00edses Baixos, e posteriormente visitou lugares como M\u00e9xico, Alema\u00f1a, Su\u00edza e o Xap\u00f3n.\nO 24 de abril de 2012 editouse \"Oh, Monsters!\", do que xa tocara alg\u00fans temas en directo. O 19 de marzo de 2013 publicouse o EP \"Ridiculous Games\", que inclu\u00eda unha versi\u00f3n de \"Religi\u00f3n\" de Lori Meyers. \"Chasing Illusions\", o seu terceiro \u00e1lbum de estudio, editouse o 13 de marzo de 2015."}
{"id": "410685", "revid": "23204", "url": "https://gl.wikipedia.org/wiki?curid=410685", "title": "Ambush Valley", "text": "Ambush Valley \u00e9 un filme estadounidense de 1936 dirixido por Bernard B. Ray. Producido por Ray e Harry S. Webb para Reliable Pictures, est\u00e1 protagonizado por Bob Custer e Victoria Vinton.\nEstrea en DVD.\nO filme foi lanzado en DVD o 22 de marzo de 2005 por Sinister Cinema."}
{"id": "410687", "revid": "23204", "url": "https://gl.wikipedia.org/wiki?curid=410687", "title": "Amar Jyoti", "text": "Amar Jyoti (\"Chama eterna\") \u00e9 un filme indio de 1936 dirixido por V. Shantaram. Producido por Prabhat Film Company e considerado como un filme \"salientable\" xunto con \"Amrit Manthan\" (1934), conta coa interpretaci\u00f3n da actriz Durga Khote, nun dos seus papeis m\u00e1is \"memorables\". K. Narayan Kale escribiu a historia cos di\u00e1logos de Narottam Vyas. A m\u00fasica foi composta por Krishnarao Phulambrikar. O director de fotograf\u00eda foi V. Avadhoot, e entre o elenco est\u00e1n Durga Khote, Chandra Mohan, Shanta Apte, Nandrekar, Vasanti e Narayan Kale.\nConta a historia dunha \"rebelde muller pirata\". A relevancia social da historia, na forma dunha aventura de acci\u00f3n, involucrou a unha ra\u00ed\u00f1a que se converte en pirata cando se enfronta \u00e1s \"leis patriarcais\" extremas e se lle nega a custodia do seu fillo."}
{"id": "410690", "revid": "5863", "url": "https://gl.wikipedia.org/wiki?curid=410690", "title": "Francisco Dubert Garc\u00eda", "text": ""}
{"id": "410691", "revid": "89787", "url": "https://gl.wikipedia.org/wiki?curid=410691", "title": "Air Namibia", "text": "Air Namibia (Pty) Limited, comercializada como Air Namibia, foi a aeroli\u00f1a nacional de Namibia, con sede en Windhoek. Operaba voos regulares dom\u00e9sticos, rexionais e internacionais de pasaxeiros e servizos de carga. Ti\u00f1a o seu centro de conexi\u00f3ns internacional no aeroporto Hosea Kutako e un centro de conexi\u00f3ns dom\u00e9stico no m\u00e1is pequeno aeroporto Eros, \u00e1mbolos dous en Windhoek.\nA aeroli\u00f1a era totalmente propiedade do goberno de Namibia. Air Namibia era membro da Asociaci\u00f3n de Transporte A\u00e9reo Internacional e da Asociaci\u00f3n de Aeroli\u00f1as Africanas.\nO 11 de febreiro de 2021 o goberno namibio anunciou o cesamento inmediato de operaci\u00f3ns e a liquidaci\u00f3n de Air Namibia debido \u00e1s s\u00faas d\u00e9bedas e a anos de dependencia econ\u00f3mica do estado. Nese momento a compa\u00f1\u00eda te\u00f1a 9 aeronaves e uns 600 traballadores.\nFrota.\nA frota Air Namibia estaba formada polos seguintes avi\u00f3ns:"}
{"id": "410693", "revid": "25871", "url": "https://gl.wikipedia.org/wiki?curid=410693", "title": "Accused (filme de 1936)", "text": "Accused \u00e9 un filme brit\u00e1nico de 1936 dirixido por Thornton Freeland. Est\u00e1 protagonizado por Douglas Fairbanks, Jr., Dolores del R\u00edo e Florence Desmond. Rodouse en Isleworth Studios de Criterion Films, do cal Fairbanks era copropietario. Os escenarios do filme foron dese\u00f1ados por Edward Carrick."}
{"id": "410695", "revid": "89787", "url": "https://gl.wikipedia.org/wiki?curid=410695", "title": "Besante", "text": "O termo besante (do franc\u00e9s antigo: \"besant\") utilizouse en Europa Occidental durante a Idade Media, sobre todo entre os s\u00e9culos X e XIII, para designar varias moedas de orientais e da \u00e1rea mediterr\u00e1nea, de ouro (e m\u00e1is raramente de prata), derivadas do s\u00f3lido do Imperio Romano e do nomisma bizantino.\nA partir deste uso, posteriormente deu lugar tam\u00e9n \u00e1 denominaci\u00f3n dun tipo de figuraci\u00f3n her\u00e1ldica.\nA palabra \u00e9 unha evoluci\u00f3n do grego \"\u0392\u03c5\u03b6\u03ac\u03bd\u03c4\u03b9\u03bf\u03bd\" (\"Byzantion\"; \"Bizancio\", antigo nome de Constantinopla, a capital do Imperio bizantino), chegada a n\u00f3s a trav\u00e9s da expresi\u00f3n latina \"Byzantius nummus\" (\"moeda de Bizancio\") \nNa numism\u00e1tica.\nAs primeiras moedas \u00e1s que se lles aplicou esta denominaci\u00f3n foron as de ouro emitidas polo propio Imperio Bizantino, \u00e9 dicir, o nomisma e, xa a partir do s\u00e9culo XI, o hyperpyron. M\u00e1is adiante, o termo ampliouse aos dinares dos califatos isl\u00e1micos cu\u00f1ados sobre a base daquelas moedas, sobre todo ata o s\u00e9culo XIII, a\u00ednda que a denominaci\u00f3n se mantivo posteriormente durante s\u00e9culos como unidade de conta. Entre 1130 e 1140, os Estados croatas, que ata daquela emitiran moedas non distinguibles dos dinares, comezaron a emitir tam\u00e9n besantes, m\u00e1is lixeiros e con menor cantidade de ouro c\u00f3s dinares.\nPola s\u00faa vez, \u00e1s moedas de ouro emitidas polo Reino de Xerusal\u00e9n e o Condado de Tr\u00edpoli denomin\u00f3uselles \"besantes sarracenos\", xa que estaban concibidas a partir do dinar.\nMarco Polo usou o termo besante no rexistro das s\u00faas viaxes pola Asia oriental, cando describiu as moedas do Imperio Yuan en torno ao ano 1300. As s\u00faas descrici\u00f3ns base\u00e1banse na equivalencia de 1 besante = 20 groats = 133\u2153 torneses. Tam\u00e9n no manual dos comerciantes italianos \"Pratica della mercatura\", de Pegolotti (ca. 1340) se usa esta denominaci\u00f3n (na s\u00faa forma \"bisant\") para as moedas de ouro do Norte da \u00c1frica, Chipre, Armenia e Tabriz (o actual acerbaix\u00e1n iraniano).\nParalelamente a estas moedas de ouro, co\u00f1\u00e9cese tam\u00e9n como besante ou \"besante branco\" a moeda de prata ou de electro emitida polo Reino de Chipre e baseada no aspron trachy bizantino.\nNa her\u00e1ldica.\nEn her\u00e1ldica, co\u00f1\u00e9cese como besante unha figura circular de cor dourada, en referencia ao sentido orixinal da palabra como designaci\u00f3n monetaria. Como moitas figuras her\u00e1ldicas, a do besante orixinouse durante os tempos das cruzadas, cando os cabaleiros europeos occidentais tomaron contacto por primeira vez coas moedas de ouro bizantinas.\nDurante a cuarta cruzada, a cidade de Constantinopla foi saqueada polos ex\u00e9rcitos de Occidente e entre os bot\u00edns dos soldados necesariamente hab\u00eda importantes cantidades de besantes. Este evento tivo lugar nos albores da adopci\u00f3n xeneralizada de armas por parte da clase cabaleiresca e, xa que logo, moitos destes cabaleiros retornados incorporaron os besantes nos seus bras\u00f3ns."}
{"id": "410696", "revid": "89787", "url": "https://gl.wikipedia.org/wiki?curid=410696", "title": "Mar S\u00e1nchez", "text": "Mar S\u00e1nchez Sierra, nada na Coru\u00f1a en 1969, \u00e9 unha xornalista e pol\u00edtica galega.\nTraxectoria.\nLicenciada en Xornalismo pola Universidade de Navarra. Nos anos 90 entrou no gabinete de comunicaci\u00f3n da Conseller\u00eda de Sanidade. Marchou ao Ministerio de Sanidade en 1996 con Jos\u00e9 Manuel Romay Beccar\u00eda. \nEn 2000 asumiu a direcci\u00f3n de comunicaci\u00f3n de Correos cando Alberto N\u00fa\u00f1ez Feij\u00f3o foi nomeado presidente. Despois foi directora de comunicaci\u00f3n na Conseller\u00eda de Pol\u00edtica Territorial, na executiva do PPdeG e na Xunta de Galicia, primeiro como directora xeral e dende 2013 como secretaria xeral de Medios.\nDende o 14 de marzo de 2013, \u00e9 vicepresidenta de Retegal."}
{"id": "410697", "revid": "1888", "url": "https://gl.wikipedia.org/wiki?curid=410697", "title": "Mar S\u00e1nchez Sierra", "text": ""}
{"id": "410698", "revid": "89787", "url": "https://gl.wikipedia.org/wiki?curid=410698", "title": "Cidade de David", "text": "A Cidade de David (, \"Ir David\"; traduci\u00f3n literal ao , \"Madina Dawud\", nome com\u00fan en , \"Wadi Hilweh\") \u00e9 un asentamento israel\u00ed, e un sitio arqueol\u00f3xico do que se cre que foi o n\u00facleo urbano orixinal da antiga Xerusal\u00e9n. Suxerido en 1920, o nome comezou a utilizarse oficialmente na d\u00e9cada de 1970, trala captura de Xerusal\u00e9n Leste por parte do Estado de Israel. Hoxe en d\u00eda o nome est\u00e1 cuestionado pola comunidade acad\u00e9mica arqueol\u00f3xica. En 1997 lev\u00e1ronse a cabo tarefas de mantemento no parque pola Ir David Foundation. Malia que est\u00e1 situada dentro do municipio de Xerusal\u00e9n, consid\u00e9rase un asentamento, constru\u00eddo no territorio de Cisxordania que foi ocupado e anexado por Israel trala guerra dos seis d\u00edas\u00a0de 1967 e a lei de Xerusal\u00e9n\u00a0de\u00a01980. A comunidade internacional considera o asentamento israel\u00ed ilegal segundo o dereito internacional, por\u00e9n non acepta este criterio. Destacan dentro da cidade as estruturas da idade de Ferro atribu\u00eddas aos reis de Xudea, e tam\u00e9n cont\u00e9n unha infraestrutura caanita da idade de bronce.\nO sitio arqueol\u00f3xico est\u00e1 situado no barrio \u00e1rabe de Wadi Hilweh, e est\u00e9ndese desde a muralla sur da cidade vella. Os restos no sitio incl\u00faen varios t\u00faneles de auga, un dos cales foi constru\u00eddo polo rei Ezequ\u00edas e a\u00ednda leva auga no seu interior, carias piscinas entre as que est\u00e1 a piscina de Silo\u00e9 mencionada tanto no Antigo e Novo Testamento, e neste lugar ou na pr\u00f3xima Ofel os investigadores esperan atopar, ou afirman que xa o fixeron, os restos de Acra, unha fortaleza constru\u00edda por Ant\u00edoco Ep\u00edfanes para subxugar a aqueles xerosolimitanos que se opo\u00f1\u00edan \u00e1 helenizaci\u00f3n. A arque\u00f3loga Eilat Mazar pensa que un sitio arqueol\u00f3xico co\u00f1ecido Grande Estrutura de Pedra, que descubriu na parte superior e presuntamente datado dos s\u00e9culos X e IX antes de Cristo, poden ser o palacio do rei David. Non lonxe da \u00e1rea de escavaci\u00f3n apareceron un gran n\u00famero de bullae cos nomes Guedal\u00edas fillo de Paxhur e Iucal fillo de Xelem\u00edas, dous oficiais mencionados no Libro de Xerem\u00edas.\nA \u00e1rea da Cidade de David \u00e9 un dos sitios arqueol\u00f3xicos con maior n\u00famero de escavaci\u00f3ns da Terra Santa."}
{"id": "410699", "revid": "89787", "url": "https://gl.wikipedia.org/wiki?curid=410699", "title": "Abraham Cupeiro", "text": "Abraham Cupeiro, nado en Sarria en 1980, \u00e9 un m\u00fasico e music\u00f3logo galego, co\u00f1ecido por recuperar e reconstru\u00edr instrumentos da antig\u00fcidade.\nTraxectoria.\nEstudou trompeta no Real Conservatorio Superior de M\u00fasica de Madrid e fixo un m\u00e1ster de Interpretaci\u00f3n da M\u00fasica Antiga na Universidade Aut\u00f3noma de Barcelona.\nNo ano 2006, constru\u00edu unha trompeta barroca con t\u00e9cnicas do s\u00e9culo XVIII. Tam\u00e9n reconstru\u00edu un carnyx, unha trompeta celta da Idade de Ferro, gui\u00e1ndose pola imaxe dunha moeda romana. Tam\u00e9n recuperou un instrumento desaparecido da tradici\u00f3n galega, a corna. Conta cunha colecci\u00f3n de m\u00e1is de 200 instrumentos de todo o mundo e de diferentes \u00e9pocas.\nEntre as s\u00faas colaboraci\u00f3ns salientan diferentes agrupaci\u00f3ns historicistas, a do acordeonista belaruso Vadzim Yukhnevich, as\u00ed como co grupo musical galego Grupo 1500, onde tocaba a corneta, frautas e a gaita.\nEn outubro de 2017, lanzou con Warner Classics un disco coa Real Filharmon\u00eda de Galicia, \"Os sons esquecidos\", no que interpreta diferentes instrumentos ancestrais."}
{"id": "410700", "revid": "56817", "url": "https://gl.wikipedia.org/wiki?curid=410700", "title": "Musicolox\u00eda", "text": "A musicolox\u00eda \u00e9 o estudo cient\u00edfico ou acad\u00e9mico de todos os fen\u00f3menos relacionados coa m\u00fasica, como as s\u00faas bases f\u00edsicas, a s\u00faa historia e a s\u00faa relaci\u00f3n co ser humano e a sociedade. As s\u00faas orientaci\u00f3ns son moi diversas, fan \u00e9nfase en diferentes \u00e1reas de traballo, obxectos de estudo e problemas de investigaci\u00f3n. A musicolox\u00eda definiuse e desenvolveuse de maneira moi diferente segundo as diversas tradici\u00f3ns nacionais. Por exemplo, na academia inglesa, a teor\u00eda da m\u00fasica non pertence \u00e1 musicolox\u00eda; ambas ens\u00ednanse en departamentos universitarios diferentes e pos\u00faen asociaci\u00f3ns e revistas espec\u00edficas.\nCampos da musicolox\u00eda.\nA musicolox\u00eda na historia.\nA historia da m\u00fasica \u00e9 un subcampo da musicolox\u00eda que estuda como se desenvolveu a m\u00fasica \u00f3 longo do tempo. Este campo tam\u00e9n \u00e9 chamado \u00e1s veces musicolox\u00eda hist\u00f3rica. En teor\u00eda, a historia da m\u00fasica pode referirse \u00f3 estudo da historia de calquera tipo de x\u00e9nero musical (por exemplo a historia da m\u00fasica india ou a historia do rock). Na pr\u00e1ctica, a historia da m\u00fasica \u00e1chase directamente relacionada co estudo da m\u00fasica cl\u00e1sica europea.\nAs ferramentas para abastecer a historia da m\u00fasica incl\u00faen o estudo de manuscritos, estudo de traballos de compositores (\u00e1s veces realizando cr\u00edtica textual), estudo das biograf\u00edas de compositores e m\u00fasicos, iconograf\u00eda, estudo da relaci\u00f3n entre a palabra e a m\u00fasica ou entre a m\u00fasica e a sociedade. O uso da an\u00e1lise musical para conseguir estas metas \u00e9 a mi\u00fado unha parte da historia da m\u00fasica, a\u00ednda que a an\u00e1lise \u201cpura\u201d ou o desenvolvemento de ferramentas novas da an\u00e1lise da m\u00fasica \u00e9 m\u00e1is probable que se incl\u00faa no campo da teor\u00eda da m\u00fasica.\nNa maior parte de Occidente, a historia da m\u00fasica ens\u00ednanos xeralmente que existe cronoloxicamente un equilibrio no repertorio (a trav\u00e9s de audici\u00f3ns), o estudo e a an\u00e1lise destes traballos, os detalles biogr\u00e1ficos e culturais da m\u00fasica e os m\u00fasicos, e o escribir sobre m\u00fasica, habitualmente a trav\u00e9s da cr\u00edtica musical.\nEtnomusicolox\u00eda.\nA etnomusicolox\u00eda \u00e9 o estudo da m\u00fasica no seu contexto cultural. Pode ser considerado a antropolox\u00eda da m\u00fasica. Sempre se considera dentro da etnomusicolox\u00eda toda aquela m\u00fasica que non estea dentro de occidente. Jeff Todd Titon denominouno o estudo da \"xente que fai m\u00fasica\". A etnomusicolox\u00eda pode inclu\u00edr tam\u00e9n o estudo da m\u00fasica cl\u00e1sica occidental dende unha perspectiva antropol\u00f3xica e frecuentemente, no canto de observar \u00e1 m\u00fasica cunha cultura, observa a m\u00fasica como un reflexo da cultura.\nDespois de estudar publicaci\u00f3ns previas, os etnomusic\u00f3logos observan a m\u00fasica \"in situ\" nos lugares onde se dan (pero non sempre). Este traballo de campo pode implicar a gravaci\u00f3n e transcrici\u00f3n da m\u00fasica nos seus lugares orixinarios, entrevistas cos m\u00fasicos aut\u00f3ctonos e aprender a realizarse dentro dese estilo musical (chamado biomusicalidade).\nTeor\u00eda da m\u00fasica.\nA teor\u00eda da m\u00fasica \u00e9 un campo de estudo que describe os elementos da m\u00fasica e incl\u00fae o desenvolvemento e o uso dos m\u00e9todos para compo\u00f1er e analizar a m\u00fasica a trav\u00e9s da notaci\u00f3n musical e, en ocasi\u00f3ns, do son musical en si mesmo. Xeralmente a teor\u00eda pode inclu\u00edr calquera opini\u00f3n, crenza ou concepto sobre a m\u00fasica (Boretz, 1995)."}
{"id": "410701", "revid": "7802", "url": "https://gl.wikipedia.org/wiki?curid=410701", "title": "Xeb\u00fas", "text": ""}
{"id": "410703", "revid": "89787", "url": "https://gl.wikipedia.org/wiki?curid=410703", "title": "Agn\u00e8s Desarthe", "text": "Agn\u00e8s Desarthe, nada\u00a0o 3 de maio de 1966 en Par\u00eds, \u00e9 unha\u00a0escritora\u00a0francesa\u00a0autora de libros para adultas/os e para nenas/os, e tradutora.\nEn galego ten traducido o ensaio \"Como aprend\u00edn a ler\" sobre a s\u00faa relaci\u00f3n coa lectura.\nA s\u00faa segunda novela, \"Un secret sans importance\", obtivo o Premio Livre Inter en 1996."}
{"id": "410705", "revid": "65337", "url": "https://gl.wikipedia.org/wiki?curid=410705", "title": "Besante sarraceno", "text": ""}
{"id": "410706", "revid": "65337", "url": "https://gl.wikipedia.org/wiki?curid=410706", "title": "Besante branco", "text": ""}
{"id": "410707", "revid": "65337", "url": "https://gl.wikipedia.org/wiki?curid=410707", "title": "Besante (her\u00e1ldica)", "text": ""}
{"id": "410708", "revid": "72012", "url": "https://gl.wikipedia.org/wiki?curid=410708", "title": "Sistema universitario de Espa\u00f1a", "text": ""}
{"id": "410709", "revid": "72012", "url": "https://gl.wikipedia.org/wiki?curid=410709", "title": "Sistema universitario espa\u00f1ol", "text": ""}
{"id": "410710", "revid": "98629", "url": "https://gl.wikipedia.org/wiki?curid=410710", "title": "Profesor titular de escola universitaria", "text": "No sistema universitario espa\u00f1ol, e at\u00e9 hai poucos anos, un profesor titular de Escola Universitaria era un docente pertencente ao corpo de funcionarios do Estado, que ti\u00f1a plena autonom\u00eda docente e, ademais, se posu\u00eda o t\u00edtulo de doutor, plena autonom\u00eda investigadora.\nSegundo a Lei Org\u00e1nica 6/2001, de 21 de decembro, de Universidades, co\u00f1ecida como LOU, que entrou en vigor o 13 de xaneiro de 2002. modificada pola Lei Org\u00e1nica 4/2007, de 12 de abril, pola que se modifica a Lei Org\u00e1nica 6/2001. pare acceder a unha praza de profesor titular de Escola Universitaria deb\u00edase pasar previamente por un proceso de habilitaci\u00f3n, un exame a nivel nacional que habilitaba ao candidato a presentarse a prazas de titular a calquera universidade espa\u00f1ola. A diferenza doutros tipos de profesor universitario, non deb\u00eda cunprir o requisito de ser doutor.\nNa actualidade, despois da reforma universitaria promovida polo Real Decreto 1393/2007, de 29 de outubro, que establece a ordenaci\u00f3n das ensinanzas universitarias oficiais para a harmonizaci\u00f3n dos sistemas universitarios exixida polo proceso de construci\u00f3n do Espazo Europeo de Educaci\u00f3n Superior (EEES), este t\u00edtulo desapareceu."}
{"id": "410712", "revid": "23204", "url": "https://gl.wikipedia.org/wiki?curid=410712", "title": "Coci\u00f1a (gastronom\u00eda)", "text": ""}
{"id": "410713", "revid": "56817", "url": "https://gl.wikipedia.org/wiki?curid=410713", "title": "Comida", "text": "A\u00a0comida\u00a0\u00e9 cada unha das acci\u00f3ns de comer,\u00a0polo xeral a unhas horas m\u00e1is ou menos fixas, que se fai a\u00a0diario. Estes son o almorzo, o xantar, a\u00a0merenda\u00a0e a cea.\u00a0En funci\u00f3n da hora, do contexto social e cultural, os pratos que se consomen tenden a variar.\nTam\u00e9n se chaman comidas \u00f3s almorzos, xantares, merendas ou ceas que se fan co gallo dunha festa, unha reuni\u00f3n, etc. na honra de algu\u00e9n ou de algo.\nPartes dunha comida.\nOs xantares e ceas consisten en principio das seguintes partes:\n\u00c1s veces, pode ser que no canto de facer un primeiro prato e, a continuaci\u00f3n, un segundo, tam\u00e9n cabe a posibilidade de comer un \u00fanico prato."}
{"id": "410714", "revid": "89787", "url": "https://gl.wikipedia.org/wiki?curid=410714", "title": "Leite de coco", "text": "O leite de coco \u00e9 un ingrediente que se obt\u00e9n mesturando auga con carne ou endospermo de coco maduro triturado.\nNon se debe confundir o leite de coco coa auga de coco, xa que a auga at\u00f3pase de forma l\u00edquida e natural na cavidade central do coco, mentres que o leite x\u00e9rase da polpa triturada.\nCon aspecto semellante \u00f3\u00a0leite, a s\u00faa cor e sabor atrib\u00faese \u00f3 seu alto contido de azucres e aceites.\n\u00dasase como base de pratos e salsas nas coci\u00f1as de Asia e o Caribe.\nEn Malaisia e Indonesia o leite de coco denom\u00ednase \"santan\" e en\u00a0Filipinas denom\u00ednase \"gata\".\nO leite de coco adoita atoparse na maior\u00eda dos supermercados europeos e estadounidenses envasada en lata.\nObtenci\u00f3n.\nO proceso tradicional para a obtenci\u00f3n do leite de coco div\u00eddese en d\u00faas fases. Na primeira r\u00e9lase a carne de coco e espr\u00e9mese utilizando trapo para obter un l\u00edquido espeso denominado \u201cprimeiro leite\u201d.\nNa segunda parte do proceso, eng\u00e1dese varias veces auga e vaise espremendo co trapo obtendo un leite claro ou \u201csegundo leite\u201d.\u00a0\u00d3\u00a0deixar repousar o leite de coco sep\u00e1rase e f\u00f3rmase unha capa m\u00e1is espesa, chamada \u201cnata de coco\u201d ou \u201ccrema de coco\u201d.\nO coco a utilizar ten que ser maduro, ou relado seco rehidratado, pero non dun coco relado e torrado.\nOutro xeito m\u00e1is sinxela de elaboralo \u00e9 xerar unha pasta con carne de coco triturado e auga a partes iguais, para filtrala tralo seu repouso.\nOs restos secos que quedan tralo proceso denom\u00ednanse manteiga de coco, que \u00e9 soamente coco deshidratado esmiuzado e triturado formando unha manteiga pastosa."}
{"id": "410715", "revid": "23204", "url": "https://gl.wikipedia.org/wiki?curid=410715", "title": "Hora do t\u00e9", "text": "A hora do t\u00e9 (en ou \"afternoon tea\") \u00e9 un costume tradicional brit\u00e1nico no que se toma o t\u00e9\u00a0\u00e1s cinco da tarde.\nA hora do t\u00e9 \u00e9 un h\u00e1bito brit\u00e1nico que xeralmente acontece entre as 4 p. m. e as 5 p. m. Non \u00e9 exclusivamente unha hora de tomar t\u00e9, sen\u00f3n m\u00e1is ben consiste na cea lixeira, que xeralmente se prepara \u00f3 chegar do traballo.\nTea break.\nO \"tea break\" \u00e9 un pequeno descanso durante as horas de traballo consistente en 15 minutos, no cal se adoita tomar un taz\u00f3n de t\u00e9 ou caf\u00e9 e un s\u00e1ndwich (tea sandwich). Nunha xornada de traballo adoita haber un \"tea time\" e dous \"tea breaks\".\nAntes de que se introducise o t\u00e9 no Reino Unido, os brit\u00e1nicos ti\u00f1an d\u00faas comidas principais: o almorzo e a cea. O costume de tomar o t\u00e9 comezou no s\u00e9culo XVIII, cando a xente \u00eda realizando a cea cada vez m\u00e1is tarde e empezouse a ter un xantar m\u00e1is lixeiro entre o almorzo e a cea. A\u00ednda as\u00ed, isto deixaba moitas horas entre algunhas comidas. Alg\u00fans membros da aristocracia afix\u00e9ronse a tomar unha cunca de t\u00e9 xunto cun aperitivo \u00f3 redor das cinco de tarde. Este costume obtivo gran popularidade estend\u00e9ndose a outras clases sociais."}
{"id": "410716", "revid": "23204", "url": "https://gl.wikipedia.org/wiki?curid=410716", "title": "Cymbopogon", "text": "Cymbopogon \u00e9 un x\u00e9nero bot\u00e1nico pertencente \u00e1 familia\u00a0das\u00a0gram\u00edneas, na\u00a0subfamilia Panicoideae\u00a0e na\u00a0tribo Andropogoneae.\nNeste x\u00e9nero enc\u00f3ntranse a citronela e a herba limoeira.\nO x\u00e9nero est\u00e1 composto por arredor de 155 especies. Est\u00e1n presentes en\u00a0Europa, \u00c1frica, Asia, Australasia, o\u00a0Pac\u00edfico\u00a0e\u00a0Am\u00e9rica."}
{"id": "410717", "revid": "89787", "url": "https://gl.wikipedia.org/wiki?curid=410717", "title": "Partido Nacional Republicano", "text": "O Partido Nacional Republicano (PNR) foi un pequeno partido republicano de centro que existiu durante o per\u00edodo da Segunda Rep\u00fablica Espa\u00f1ola: Estaba liderado por Felipe S\u00e1nchez-Rom\u00e1n. De reducido tama\u00f1o e representaci\u00f3n, tivo grande influencia, especialmente en c\u00edrculos acad\u00e9micos. Estaba composto fundamentalmente por profesionais e pequenos industriais progresistas.\nHistoria.\nFelipe S\u00e1nchez-Rom\u00e1n era un prestixioso xurista e pol\u00edtico republicano. Fora un dos participantes no pacto de San Sebasti\u00e1n e obtivera un escano por Madrid como independente nas elecci\u00f3ns a Cortes Constitu\u00edntes de 1931, dentro da candidatura republicano-socialista.\nNas elecci\u00f3ns de 1933, S\u00e1nchez-Rom\u00e1n refusou integrarse noutras candidaturas republicanas e presentouse novamente por Madrid en solitario, sen conseguir escano (a\u00ednda que obtivo unha votaci\u00f3n estimable, uns 27 000 votos, o 5% dos electores). A finais de xullo de 1934, S\u00e1nchez-Rom\u00e1n fundou o Partido Nacional Republicano, integrando a ex-deputados procedentes do grupo Al Servicio de la Rep\u00fablica (ARS), como Justino de Azc\u00e1rate ou radicalsocialistas, como Ram\u00f3n Feced, trala negativa de S\u00e1nchez Rom\u00e1n a aceptar a invitaci\u00f3n de Mart\u00ednez Barrio e Gord\u00f3n Ord\u00e1s para conflu\u00edr en Uni\u00f3n Republicana (UR), a cuxa dereita se situou o Partido Nacional Republicano.\nDurante 1935 o Partido Nacional Republicano creou, xunto con Izquierda Republicana (IR) e Uni\u00f3n Republicana (UR), o embri\u00f3n do que logo foi a Fronte Popular. O 12 de abril dese ano, os tres partidos publicaron un manifesto que esix\u00eda o fin da represi\u00f3n, op\u00fa\u00f1ase a calquera reforma constitucional e anunciaba unha futura coalici\u00f3n electoral entre os tres partidos. Os tres partidos aprobaron un programa electoral en agosto, pero non o fixeron p\u00fablico \u00e1 espera de chegar a un acordo co PSOE, sendo S\u00e1nchez Rom\u00e1n o principal art\u00edfice do texto. O prop\u00f3sito de unir o PSOE \u00e1 coalici\u00f3n tivo \u00e9xito e a finais de ano, o PSOE anunciou a s\u00faa disposici\u00f3n a integrarse na coalici\u00f3n de esquerdas. Por\u00e9n, o empe\u00f1o de Largo Caballero en estender o pacto a diversas organizaci\u00f3ns situadas \u00e1 esquerda do propio PSOE levou ao Partido Nacional Republicano a abandonar o que xa era co\u00f1ecido como Fronte Popular, debido \u00e1 negativa de S\u00e1nchez-Rom\u00e1n a compartir coalici\u00f3n cos comunistas. O Partido Nacional Republicano acordou non concorrer \u00e1s elecci\u00f3ns de febreiro de 1936, prohibindo \u00e1s s\u00faas organizaci\u00f3ns provinciais o apoio a ning\u00fan candidato centrista.\nEn maio o partido aprobou o borrador dun manifesto, que no chegou a facerse p\u00fablico, no que chamaba \u00e1 constituci\u00f3n dun goberno forte con ampla base social e dotado de amplos poderes que fose capaz de acabar cos extremismos de dereita e esquerda.\nA \u00faltima intervenci\u00f3n relevante do Partido Nacional Republicano antes da s\u00faa virtual desaparici\u00f3n durante a guerra civil foi a s\u00faa contribuci\u00f3n ao goberno \u00abnonnato\u00bb que Mart\u00ednez Barrio tratou de constitu\u00edr o 19 de xullo de 1936. O Partido Nacional Republicano aportou tres representantes ao gabinete (o propio S\u00e1nchez Rom\u00e1n, como ministro sen carteira; Justino de Azc\u00e1rate, como ministro de Estado (Exteriores); e Ram\u00f3n Feced, como ministro de Agricultura), que non chegou a constitu\u00edrse."}
{"id": "410718", "revid": "23204", "url": "https://gl.wikipedia.org/wiki?curid=410718", "title": "Felipe S\u00e1nchez-Rom\u00e1n", "text": "Felipe S\u00e1nchez-Rom\u00e1n Gallifa, nado en Madrid o 12 de marzo de 1883 e finado en Cidade de M\u00e9xico o 21 de xaneiro de 1956, foi un xurista e pol\u00edtico republicano espa\u00f1ol.\nTraxectoria.\nFillo do antigo ministro do mesmo nome. Estudou Dereito e dende 1916 ocupou a c\u00e1tedra de Dereito Civil na Universidade de Madrid. Comezou a s\u00faa actividade pol\u00edtica durante a etapa final da ditadura de Primo de Rivera abandonando a s\u00faa c\u00e1tedra universitaria para mostrar a s\u00faa oposici\u00f3n ao r\u00e9xime. Participou na Agrupaci\u00f3n al Servicio de la Rep\u00fablica e pasou a participar activamente no movemento republicano, asistindo ao Pacto de San Sebasti\u00e1n e defendendo a Largo Caballero no xu\u00edzo contra o Goberno republicano clandestino.\nNas elecci\u00f3ns a Cortes Constituintes de 1931 foi elixido deputado independente por Madrid dentro da candidatura republicano-socialista, participando en varias comisi\u00f3ns nas Cortes, especialmente na Constitucional, no anteproxecto da Lei Electoral e nas discusi\u00f3ns sobre os estatutos de autonom\u00eda. Ademais presidiu a Comisi\u00f3n da Reforma Agraria. Nas elecci\u00f3ns de 1933 refusou integrarse noutras candidaturas republicanas e presentouse novamente por Madrid en solitario, sen conseguir escano (a\u00ednda que obtivo unha votaci\u00f3n estimable, uns 27 000 votos, o 5% dos electores). En 1934 fundou o Partido Nacional Republicano de car\u00e1cter moderado. Para as elecci\u00f3ns de febreiro de 1936 uniuse en principio ao Fronte Popular. Por\u00e9n, trala entrada do Partido Comunista na coalici\u00f3n, abandonouna e deixou o liderado do seu partido.\nO 19 de xullo de 1936 foi nomeado ministro sen carteira no goberno que durante unhas horas presidiu Diego Mart\u00ednez Barrio.\nA depuraci\u00f3n como catedr\u00e1tico polo bando franquista, sen lugar a proceso contraditorio ning\u00fan, produciuse mediante Orde Ministerial en febreiro de 1939, xunto a outros catedr\u00e1ticos. Despois da guerra civil tivo que partir ao exilio. Marchou a M\u00e9xico onde pasou a ocupar un cargo de asesor da presidencia mexicana ademais de exercer de docente na UNAM. Al\u00ed fundou o Instituto de Ciencias Jur\u00eddicas."}
{"id": "410719", "revid": "1888", "url": "https://gl.wikipedia.org/wiki?curid=410719", "title": "Felipe S\u00e1nchez-Rom\u00e1n Gallifa", "text": ""}
{"id": "410720", "revid": "1888", "url": "https://gl.wikipedia.org/wiki?curid=410720", "title": "Justino Azc\u00e1rate", "text": ""}
{"id": "410721", "revid": "89787", "url": "https://gl.wikipedia.org/wiki?curid=410721", "title": "Felipe S\u00e1nchez Rom\u00e1n", "text": "Felipe S\u00e1nchez Rom\u00e1n, nado en Valladolid o 20 de agosto de 1850 e finado en Madrid o 13 de xaneiro de 1916, foi un avogado e pol\u00edtico espa\u00f1ol, ministro de Estado durante o reinado de Afonso XIII .\nBiograf\u00eda.\nNado o 20 de agosto de 1850 en Valladolid, foi catedr\u00e1tico de Dereito Civil nas Universidades de Madrid e Granada, representando a esta foi elixido senador en 1893 sendo membro do Partido Liberal, escano que ocupou ata que en 1902 foi designado senador vitalicio. O 8 de outubro de 1897 foi nomeado, a proposta do ministro de Graza e Xustiza Alejandro Groizard G\u00f3mez de la Serna, subsecretario do Ministerio de Graza e Xustiza ao constitu\u00edrse un Goberno de Pr\u00e1xedes Mateo Sagasta. Mantivo este cargo ata o 4 de marzo de 1899. Compatibilizou o cargo co de fiscal do Tribunal Supremo, para o que foi nomeado o 21 de outubro de 1897.\nExerceu de ministro de Estado entre o 23 de xu\u00f1o e o 31 de outubro de 1905 nun goberno presidido por Montero R\u00edos. Anos despois, en 1908, foi nomeado Conselliero de Estado, a proposta do Presidente do Consello de Ministros Antonio Maura. As\u00ed mesmo foi membro da Real Academia de Ciencias Morais e Pol\u00edticas.\nFaleceu o 13 de xaneiro de 1916 en Madrid, \u00e1s dez da ma\u00f1\u00e1. A prensa publicou que arrastraba un catarro complicado finalmente cunha insuficiencia card\u00edaca. O cad\u00e1ver levouse \u00e1 Estaci\u00f3n do Norte con destino a Valladolid, onde fue soterrado no pante\u00f3n de cidad\u00e1ns ilustres a petici\u00f3n da corporaci\u00f3n municipal. Abr\u00eda o cortexo o xefe do Consello de ministros, conde de Romanones, os titulares de Instruci\u00f3n P\u00fablica e de Graza e Xustiza, o fillo Felipe, o amigo e cu\u00f1ado Rafael de Ure\u00f1a e Guillermo Rolland, vicepresidente do Senado. Os estudantes de \u201cDereito Civil\u201d acudiron en masa, tralo estandarte da facultade.\nO seu fillo Felipe foi un significado dirixente republicano durante a Segunda Rep\u00fablica."}
{"id": "410722", "revid": "785", "url": "https://gl.wikipedia.org/wiki?curid=410722", "title": "R\u00edo Cabalar, r\u00edo Tambre", "text": "O r\u00edo Cabalar \u00e9 un curso fluvial galego, afluente do Tambre pola s\u00faa dereita.\nPercorrido.\nNace no monte Enxameado, no concello de Curtis. Atravesa a parroquia da Ciadella, do concello de Sobrado, en direcci\u00f3n sur. Xa no concello de Vilasantar, cr\u00fazao polas parroquias de Vilari\u00f1o, San Vicenzo de Curtis e Pr\u00e9saras, para acabar desembocando no Tambre, na parroquia de Mezonzo.\nAfluentes.\nAfluentes do r\u00edo Cabalar por orde, dende o nacemento ata a desembocadura:"}
{"id": "410723", "revid": "56817", "url": "https://gl.wikipedia.org/wiki?curid=410723", "title": "Y\u014d Yoshida", "text": ", nada o 3 de febreiro de 1974 en Kurume, \u00e9 unha actriz xaponesa.\nTraxectoria.\nNaceu na prefectura de Fukuoka, situada no norte da illa de Ky\u016bsh\u016b. Logo de rematar a secundaria na s\u00faa cidade natal marchou a Toquio. En 1997 debutou como actriz nun pequeno teatro tras ver un anuncio dunha compa\u00f1\u00eda teatral. A s\u00faa primeira aparici\u00f3n no cinema foi en 2009\u00a0no filme\u00a0\"20th Century Boys\". En 2015 recibiu o premio \u00e1 mellor actriz secundaria no \"VIII Festival Internacional de Drama de Tokio\" e o premio\u00a0H\u014dchi de cinema."}
{"id": "410724", "revid": "85894", "url": "https://gl.wikipedia.org/wiki?curid=410724", "title": "Foro, Pr\u00e9saras, Vilasantar", "text": "Foro \u00e9 un lugar da parroquia de Pr\u00e9saras, no concello coru\u00f1\u00e9s de Vilasantar, na comarca de Betanzos.\nSegundo o Instituto Nacional de Estad\u00edstica en 2018 ti\u00f1a 107 habitantes, (57 homes e 50 mulleres).. \u00c9 o lugar m\u00e1is poboado da parroquia e de todo o concello."}
{"id": "410726", "revid": "1131", "url": "https://gl.wikipedia.org/wiki?curid=410726", "title": "Aeroporto de St. Louis Lambert", "text": "O aeroporto internacional de St. Louis Lambert \u00e9 un aeroporto estadounidense que serve a \u00e1rea metropolitana de St. Louis, Missouri. Est\u00e1 situado a 23 quil\u00f3metros ao noroeste do centro da cidade. Comunmente chamado aer\u00f3dromo Lambert, \u00e9 o m\u00e1is grande e concorrido de Missouri, cunhas 270 sa\u00eddas diarias a uns 80 destinos. No ano 2017 14,7 mill\u00f3ns de pasaxeiros viaxaron a trav\u00e9s do aeroporto. O aeroporto serve como centro de conexi\u00f3ns para Air Choice One e Cape Air, e tam\u00e9n \u00e9 unha cidade focal para Southwest Airlines.\nSt. Louis ten dous aeroporto comerciais servindo a s\u00ed\u00faa \u00e1rea metropolitana. St. Louis Lambert \u00e9 o principal, e o aeroporto MidAmerica St. Louis, a 59 quil\u00f3metros ao leste, serve como aeroporto metropolitano secundario. Os dous aeroportos est\u00e1n conectados pola li\u00f1a vermella do tren lixeiro MetroLink de St. Louis.\nBautizado na honra de Albert Bond Lambert, medallista ol\u00edmpico e prominente aviador de St. Louis, o aeroporto f\u00edxose famoso no s\u00e9culo XX grazas \u00e1 s\u00faa asociaci\u00f3n con Charles Lindbergh, o seu innovador control de tr\u00e1fico a\u00e9reo, o seu status como centro de conexi\u00f3ns de Trans World Airlines e a s\u00faa ic\u00f3nica terminal. Dese\u00f1ado por Minoru Yamasaki, o edificio inspirou a terminais do aeroporto internacional John F. Kennedy en Nova York e do aeroporto Charles de Gaulle en Par\u00eds."}
{"id": "410727", "revid": "85894", "url": "https://gl.wikipedia.org/wiki?curid=410727", "title": "Abeleiras, Pr\u00e9saras, Vilasantar", "text": "Abeleiras \u00e9 un lugar da parroquia de Pr\u00e9saras, no concello coru\u00f1\u00e9s de Vilasantar, na comarca de Betanzos. Segundo o Instituto Nacional de Estad\u00edstica a s\u00faa poboaci\u00f3n en 2018 era de 16 habitantes (5 homes e 11 mulleres). "}
{"id": "410728", "revid": "85894", "url": "https://gl.wikipedia.org/wiki?curid=410728", "title": "O Canaval, Pr\u00e9saras, Vilasantar", "text": "O Canaval \u00e9 un lugar da parroquia de Pr\u00e9saras, no concello coru\u00f1\u00e9s de Vilasantar, na comarca de Betanzos. Segundo o Instituto Nacional de Estad\u00edstica en 2018 ti\u00f1a dez habitantes, (seis homes e catro mulleres).\nTop\u00f3nimo.\nO top\u00f3nimo galego \"Canaval\" fai referencia a un lugar poboado de canas.\nHistoria.\nNesta aldea naceu en 1565 Miguel Ares Canaval, bispo da diocese de Ourense."}
{"id": "410731", "revid": "85894", "url": "https://gl.wikipedia.org/wiki?curid=410731", "title": "A Casilla, Pr\u00e9saras, Vilasantar", "text": "A Casilla \u00e9 un lugar da parroquia de Pr\u00e9saras, no concello coru\u00f1\u00e9s de Vilasantar, na comarca de Betanzos. Segundo o Instituto Nacional de Estad\u00edstica a s\u00faa poboaci\u00f3n en 2018 era de 10 habitantes, (6 homes e 4 mulleres). "}
{"id": "410732", "revid": "85894", "url": "https://gl.wikipedia.org/wiki?curid=410732", "title": "O Chope, Pr\u00e9saras, Vilasantar", "text": "O Chope \u00e9 un lugar da parroquia de Pr\u00e9saras, no concello coru\u00f1\u00e9s de Vilasantar, na comarca de Betanzos. Segundo o Instituto Nacional de Estad\u00edstica en 2018 ti\u00f1a 37 habitantes, (14 homes e 23 mulleres)."}
{"id": "410733", "revid": "85894", "url": "https://gl.wikipedia.org/wiki?curid=410733", "title": "Tamou, Pr\u00e9saras, Vilasantar", "text": "Tamou \u00e9 un lugar da parroquia de Pr\u00e9saras, no concello coru\u00f1\u00e9s de Vilasantar, na comarca de Betanzos. Segundo o Instituto Nacional de Estad\u00edstica en 2018 ti\u00f1a seis habitantes (catro homes e d\u00faas mulleres)."}
{"id": "410734", "revid": "85894", "url": "https://gl.wikipedia.org/wiki?curid=410734", "title": "Panacioi, Pr\u00e9saras, Vilasantar", "text": "Panacioi \u00e9 un lugar da parroquia de Pr\u00e9saras, no concello coru\u00f1\u00e9s de Vilasantar, na comarca de Betanzos. Segundo o Instituto Nacional de Estad\u00edstica en 2021 ti\u00f1a catorce habitantes (nove mulleres e cinco homes).\nAt\u00f3pase a 394 metros de altura sobre o nivel do mar. \nNo seguinte mapa podemos apreciar a idade dos edificios de Panacioi segundo os datos do Catastro (actualizados en 2019). Cada cor representa unha d\u00e9cada, excepto a cor negra que representa todos os edificios anteriores a 1900. "}
{"id": "410735", "revid": "85894", "url": "https://gl.wikipedia.org/wiki?curid=410735", "title": "A Fraga, Pr\u00e9saras, Vilasantar", "text": "A Fraga \u00e9 un lugar da parroquia de Pr\u00e9saras, no concello coru\u00f1\u00e9s de Vilasantar, na comarca de Betanzos. Segundo o Instituto Nacional de Estad\u00edstica en 2018 ti\u00f1a seis habitantes (tres homes e tres mulleres)."}
{"id": "410736", "revid": "85894", "url": "https://gl.wikipedia.org/wiki?curid=410736", "title": "O Cruceiro, Pr\u00e9saras, Vilasantar", "text": "O Cruceiro \u00e9 un lugar da parroquia de Pr\u00e9saras, no concello coru\u00f1\u00e9s de Vilasantar, na comarca de Betanzos. Segundo o Instituto Nacional de Estad\u00edstica en 2018 ti\u00f1a 31 habitantes (18 homes e 13 mulleres)."}
{"id": "410737", "revid": "85894", "url": "https://gl.wikipedia.org/wiki?curid=410737", "title": "Eirixe, Pr\u00e9saras, Vilasantar", "text": "Eirixe \u00e9 un lugar da parroquia de Pr\u00e9saras, no concello coru\u00f1\u00e9s de Vilasantar, na comarca de Betanzos. Segundo o Instituto Nacional de Estad\u00edstica en 2018 ti\u00f1a dez habitantes (catro homes e seis mulleres)."}
{"id": "410739", "revid": "5132", "url": "https://gl.wikipedia.org/wiki?curid=410739", "title": "Apollon Patras B.C.", "text": ""}
{"id": "410745", "revid": "12452", "url": "https://gl.wikipedia.org/wiki?curid=410745", "title": "Faros Keratsiniou B.C.", "text": ""}
{"id": "410746", "revid": "12452", "url": "https://gl.wikipedia.org/wiki?curid=410746", "title": "G.S. Larissas Faros B.C.", "text": ""}
{"id": "410747", "revid": "5132", "url": "https://gl.wikipedia.org/wiki?curid=410747", "title": "Apollon Patras BC", "text": ""}
{"id": "410749", "revid": "1131", "url": "https://gl.wikipedia.org/wiki?curid=410749", "title": "Aeroporto Daniel K. Inouye", "text": "O aeroporto internacional Daniel K. Inouye , tam\u00e9n co\u00f1ecido como aeroporto internacional de Honolulu, \u00e9 a principal porta de entrada por aire \u00e1 cidade e condado de Honolulu, no estado de Hawai. \u00c9 un dos aeroportos m\u00e1is concorridos dos Estados Unidos, con 19 950 125 pasaxeiros no ano 2016.\nO aeroporto foi bautizado na honra do senador e receptor da Medalla de Honra Daniel K. Inouye, que representou a Hawai dende 1963 ata a s\u00faa morte en 2012. Est\u00e1 situado a 5 quil\u00f3metros ao noroeste do distrito financeiro de Honolulu.\nO aeroporto serve como centro de conexi\u00f3ns principal de Hawaiian Airlines, a aeroli\u00f1a m\u00e1is grande baseada en Hawai. Hawaiian Airlines ofrece voos entre os distintos aeroportos das illas de Hawai e tam\u00e9n voa cara Estados Unidos, Australia, Nova Zelandia, Samoa Americana, Tahit\u00ed, Xap\u00f3n, China, Filipinas e Corea do Sur.\nTam\u00e9n \u00e9 a base de Aloha Air Cargo, que anteriormente ofrec\u00eda servizos de carga e pasaxeiros baixo o nome de Aloha Airlines. A aeroli\u00f1a cesou as s\u00faas operaci\u00f3ns de pasaxeiros o 31 de marzo de 2008 e vendeu os seus servizos de carga \u00e1 compa\u00f1\u00eda de Seattle Saltchuk Resources, Inc."}
{"id": "410750", "revid": "63181", "url": "https://gl.wikipedia.org/wiki?curid=410750", "title": "Ruovesi", "text": " \nRuovesi \u00e9 un municipio de Finlandia da rexi\u00f3n de Pirkanmaa. En 2017 a s\u00faa poboaci\u00f3n era de 4.514 habitantes. A superficie do termo municipal \u00e9 de 950,16 km2, dos cales 173,97 km2 son auga. O concello ten unha densidade de poboaci\u00f3n de 5,82 hab./km\u00b2. Limita cos municipios de Juupajoki, M\u00e4ntt\u00e4-Vilppula, Orivesi, Tampere, Virrat e Yl\u00f6j\u00e4rvi.\nO concello \u00e9 uniling\u00fce en fin\u00e9s."}
{"id": "410751", "revid": "1131", "url": "https://gl.wikipedia.org/wiki?curid=410751", "title": "Aeroporto de Ufa", "text": "O aeroporto internacional de Ufa \u00e9 o principal aeroporto que serve a Ufa, a capital de Bashkortost\u00e1n, Rusia. No ano 2017, o aeroporto foi usado por 2 810 000 pasaxeiros, sendo o d\u00e9cimo aeroporto m\u00e1is concorrido do pa\u00eds."}
{"id": "410769", "revid": "85894", "url": "https://gl.wikipedia.org/wiki?curid=410769", "title": "Seongnam", "text": "Seongnam (en coreano: \uc131\ub0a8\uc2dc) \u00e9 unha cidade de Corea do Sur, a segunda m\u00e1is poboada do pa\u00eds. Seongnam sit\u00faase no noroeste do pa\u00eds, na provincia de Gyeonggi, actuando como un sat\u00e9lite da capital, tan s\u00f3 a 26\u00a0km ao sueste de Se\u00fal, pr\u00f3xima ao r\u00edo Han.\nDada a s\u00faa proximidade \u00e1 capital a cidade ofrece un amplo servizo de conexi\u00f3ns en transporte p\u00fablico. O traxecto aproximado ata Se\u00fal \u00e9 duns 25 minutos. As\u00ed mesmo a cidade conecta con amplos complexos industriais como o Pangyo Techno Valley, Yatap Valley ou a Uirye Medi-Bio Valley, un centro de alta tecnolox\u00eda adicado \u00e1 investigaci\u00f3n.\nEconom\u00eda.\nO provedor da automoci\u00f3n Hyundai Mobis pos\u00fae o seu centro adicado \u00e1 investigaci\u00f3n cara a conduci\u00f3n aut\u00f3noma na cidade.\nDeporte.\nSeongnam FC \u00e9 un equipo de f\u00fatbol profesional que compite na liga K League Classic."}
{"id": "410770", "revid": "1131", "url": "https://gl.wikipedia.org/wiki?curid=410770", "title": "Ernesto X. Gonz\u00e1lez Seoane", "text": "Ernesto Xos\u00e9 Gonz\u00e1lez Seoane, nado no Porto do Barqueiro (Ma\u00f1\u00f3n) en 1962, \u00e9 un ling\u00fcista galego, foi director do Instituto da Lingua Galega e membro correspondente da Real Academia Galega dende 2004.\nTraxectoria.\nEn 1985 licenciouse en filolox\u00eda hisp\u00e1nica pola Universidade de Santiago de Compostela. En 1992 doutorouse coa tese \"A ortograf\u00eda e a gram\u00e1tica do galego nos estudios gramaticais do s. XIX e primeiros anos do XX\", coa que logrou o premio extraordinario de doutoramento. Profesor e m\u00e1is tarde catedr\u00e1tico do departamento de filolox\u00eda galega da USC, foi decano da facultade de filolox\u00eda (2004-2012). Dirixiu o \"Dicionario de dicionarios do galego medieval\" e editou obras de Castelao e Ram\u00f3n Otero Pedrayo. Entre 2013 e 2018 dirixiu o Instituto da Lingua Galega."}
{"id": "410771", "revid": "55340", "url": "https://gl.wikipedia.org/wiki?curid=410771", "title": "Ernesto Gonz\u00e1lez", "text": ""}
{"id": "410772", "revid": "109216", "url": "https://gl.wikipedia.org/wiki?curid=410772", "title": "Max Jean", "text": "Max Jean nado o 27 de xullo de 1943 en Marsella \u00e9 un ex-piloto de Francia que ga\u00f1ou o campionato de Formule France en 1968. Ademais de numerosas participaci\u00f3ns na F\u00f3rmula d\u00faas e F\u00f3rmula Tres, Jean participou nun Gran Premio de F\u00f3rmula Un, pilotando un March para Frank Williams Racing Cars na s\u00faa carreira na casa o 4 de xullo de 1971. Non logrou puntos de campionato.\nResumo da carreira.\nO nome de Max Jean inscrib\u00eduse incorrectamente como \"Jean Max\" nun formulario de inscrici\u00f3n ao principio da s\u00faa carreira, e posteriormente atribuiuselle este nome con frecuencia. Foi campi\u00f3n da Formule France en 1968, pilotando para o equipo oficial GRAC e logrando 11 vitorias dos 17 eventos da serie nunha tempada na que participou o d\u00faas veces vencedor das 24 Horas de Le Mans G\u00e9rard Larrousse e o futuro piloto de F\u00f3rmula Un Jean-Pierre Jarier. O seu \u00e9xito animou a Ecurie GRAC a constru\u00edr un autom\u00f3bil de F\u00f3rmula Tres para que participara en 1969, pero os resultados foron escasos. Terminou d\u00e9cimo na carreira de Pau e s\u00e9timo en Dijon, pero estes foron os seus dous \u00fanicos acabados en carreira no campionato franc\u00e9s e frecuentemente non puido clasificarse para carreiras.\nEn 1970 deixou a escudar\u00eda GRAC e obtivo financiamento do fabricante de lubricantes Motul para participar nun autom\u00f3bil Tecno. Na carreira inicial da tempada, en Nogaro, terminou en segunda posici\u00f3n. Repetiu esta posici\u00f3n na cuarta e quinta roldas do campionato en Linas-Montlh\u00e9ry e Magny-Cours. Con todo, ademais dun sexto posto na rolda oito en Dijon e noveno na segunda visita a Nogaro, non chegou \u00e1 bandeira final en ningunha das s\u00faas outras aparici\u00f3ns, sufriu unha variedade de fallos mec\u00e1nicos. Con todo, malia as s\u00faas decepcionantes actuaci\u00f3ns na F\u00f3rmula Tres, foi recrutado polo equipo oficial Tecno para as carreiras de F\u00f3rmula 2 en Paul Ricard en Francia e Tulln-Langenlebarn en Austria, onde terminou no s\u00e9timo e 13\u00ba lugar, respectivamente.\nEn 1971, Jean levou o seu patrocinio a Motul ao equipo independente de Frank Williams Racing Cars e pilotou o seu March 712M de F\u00f3rmula 2 para eles en Rouen e Pau. Con todo, en ambas ocasi\u00f3ns non puido rematar. Non logrou cualificar o coche para a carreira Monza Lottery en xu\u00f1o. A s\u00faa participaci\u00f3n co equipo de Williams deu a Jean a oportunidade de participar na carreira de F\u00f3rmula 1 da s\u00faa casa ese ano, o Gran Premio de Francia de 1971 en Paul Ricard en xullo. Como Williams potenciara ao seu principal piloto, o compatriota de Jean Henri Pescarolo, cun modelo March 711 de 1971, quedou dispo\u00f1ible o March 701 coas especificaci\u00f3ns de 1970. Jean clasificou o 701 no 23\u00ba lugar na grella de 24 autom\u00f3biles, pero comezou na posici\u00f3n 22 tras a retirada do piloto oficial de March Nanni Galli. Durante a carreira, o coche de Jean sufriu un problema na caixa de cambios e terminou a carreira sen clasificar, \u00faltimo a nove voltas detr\u00e1s do vencedor.\nDespois de 1971, as actividades nas carreiras de Jean reducironse. En 1972 participou en d\u00faas carreiras de F\u00f3rmula D para o equipo de Rondel Racing, que tam\u00e9n se beneficiaron do patrocinio de Motul. Non conseguiu cualificar o BT38 do equipo para a rolda de Pau e terminou na 13\u00aa posici\u00f3n na carreira de agosto en Albi. En 1973, Jean volveu entrar no campionato franc\u00e9s de F\u00f3rmula Tres, pilotando un coche Automobiles Martini para o equipo ORECA. Tras unha mala tempada, ao final do ano Motul cortou o seu patrocinio e Jean retirouse.\nTras a conclusi\u00f3n da s\u00faa andaina nas carreiras, Max Jean fundou unha exitosa empresa familiar de transporte.\nResultados completos na F\u00f3rmula Un.\n() As carreiras en letra grosa indican pole position; as carreiras en \"cursiva\" indican \"volta r\u00e1pida\"."}
{"id": "410773", "revid": "12452", "url": "https://gl.wikipedia.org/wiki?curid=410773", "title": "Partido Federal Espa\u00f1ol", "text": ""}
{"id": "410774", "revid": "5312", "url": "https://gl.wikipedia.org/wiki?curid=410774", "title": "Centre Catal\u00e0", "text": "O Centre Catal\u00e0 foi unha entidade catalanista fundada en Barcelona en xu\u00f1o de 1882, a partir das ideas xurdidas do Primeiro Congreso Catalanista, para defender os intereses materiais e morais de Catalu\u00f1a e para acadar a uni\u00f3n de t\u00f3dolos catal\u00e1ns.\nTraxectoria.\nA cerimonia de apertura tivo lugar no Teatro Romea en Barcelona o 17 de xu\u00f1o de 1882. Escolleuse como presidente a Frederic Soler (escritor que adoitaba asinar como Seraf\u00ed Pitarra), e como vicepresidente a Valent\u00ed Almirall, que era, en realidade, a alma e o l\u00edder principal. Tam\u00e9n participou na fundaci\u00f3n Manuel de Lasarte i Rodr\u00edguez-Cardoso. O seu lema era \"Catalu\u00f1a i avant! \" (traducido como \"Catalu\u00f1a e adiante!\") e pretend\u00eda ser unha plataforma unitaria e ampla que agrupara a t\u00f3dolos catalanistas, tanto carlistas como federalistas. Nesta primeira etapa, apol\u00edtica, intentaron atraer aos compo\u00f1entes de \"La Renaixen\u00e7a\" e nos estatutos prohib\u00edase debater de temas pol\u00edticos e relixiosos. \nEn abril de 1883, presentou un programa de sete puntos, entre os que destacan: \nValent\u00ed Almirall procurou que mudara a actitude pol\u00edtica inicial e conseguiu que o Centre organizara o Segundo Congreso Catalanista (xu\u00f1o de 1883), e pretendeu que se debatera. Por\u00e9n, os enfrontamentos entre os partidarios de Almirall e os de Pi i Margall impediron a s\u00faa aprobaci\u00f3n, pero si se chegou a condenar a participaci\u00f3n de catal\u00e1ns en partidos de obediencia estatal. \nO 19 de xaneiro de 1884, converteuse en partido pol\u00edtico, propo\u00f1endo o fomento do asociativismo comarcal catal\u00e1n e artellar unha ampla fronte reivindicativa catal\u00e1 que tentou se presentar nas elecci\u00f3ns en 1886. En 1885, integr\u00e1ronse os conservadores carlistas Eusebi G\u00fcell i Bacigalupo e Ferr\u00e1n Alsina, procedentes do Centre Escolar Catalanista, feito que debilitar\u00e1 o liderado de Almirall. O momento m\u00e1is relevante do Centre ser\u00e1, cando en 1885 exercitou o dereito de presentaci\u00f3n, reco\u00f1ecido na constituci\u00f3n, e foi Almirall o redactor e quen presente, perante o rei Afonso XIII, o \"Memorial de greuges\" (Memorial de agravios).\nPor\u00e9n, non se puido manter durante moito tempo a uni\u00f3n de grupos tan heterox\u00e9neos e nas elecci\u00f3ns ao consello de administraci\u00f3n do Centre Catal\u00e0 en xu\u00f1o de 1887, Almirall venceu a Ferr\u00e1n Alsina. O sistema de maior\u00edas e minor\u00edas, entre conservadores e liberais segundo o lugar do grupo non era moi realista e provocou as protestas no Centro de Sabadell, e acusouse aos conservadores de separatistas. O 19 de agosto, o Consello Xeral de Barcelona disolveu a delegaci\u00f3n de Sabadell e advirtiu \u00e1 do Masnou de face-lo mesmo. Estes feitos m\u00e1is a oposici\u00f3n de Almirall \u00e1 Exposici\u00f3n Universal de Barcelona de 1888 que os conservadores cr\u00edan que poder\u00eda ser unha boa plataforma de espallamento catalanista, provocaron que \"L'Arc de Sant Mart\u00ed\" e \"La Renaixen\u00e7a\" abandonaran o grupo. Ao mesmo tempo, as delegaci\u00f3ns disidentes disolv\u00e9ronse e refund\u00e1ronse como centros independentes.\nEn 1887, os elementos socialmente m\u00e1is conservadores, como Joan Josep Permanyer, \u00c0ngel Guimer\u00e0 ou Llu\u00eds Dom\u00e8nech i Montaner, abandonaron o partido para formar a Lliga de Catalunya e, con eles, tam\u00e9n marchan os procedentes do Centre Escolar"}
{"id": "410776", "revid": "89787", "url": "https://gl.wikipedia.org/wiki?curid=410776", "title": "Limoada", "text": "A limoada \u00e9 unha bebida de elaboraci\u00f3n polo xeral caseira, a base de lim\u00f3n, auga e azucre, que pode ter ou non contido alcoh\u00f3lico. Nalgunhas linguas, como o alem\u00e1n, ch\u00e1mase tam\u00e9n limoada a calquera bebida refrescante non alcoh\u00f3lica, como as gasosas.\nReceita.\nUnha receita dos\u00a0Estados Unidos e do\u00a0Canad\u00e1 (dous dos maiores consumidores desta bebida) mencionan que se debe mesturar a mesma cantidade en volume de lim\u00f3n que de azucre e d\u00e9bese engadir auga catro veces o volume de lim\u00f3n ou de azucre verquido. O certo \u00e9 que non hai medidas absolutas e as proporci\u00f3ns quedan en mans do gusto de cada quen.\nExisten receitas que engaden a estes ingredientes b\u00e1sicos froitas como pl\u00e1tanos ou laranxas, froitas secas, como figos ou pasas e engaden especias como canela ou cravo deixando repousar a mestura varios d\u00edas. Existen ingredientes alcoh\u00f3licos como certos vi\u00f1os, pero neste caso a limoada perde o seu car\u00e1cter e conv\u00e9rtese m\u00e1is en sangr\u00eda. Se se mestura con ron cons\u00e9guese o mojito cubano."}
{"id": "410777", "revid": "1888", "url": "https://gl.wikipedia.org/wiki?curid=410777", "title": "Jos\u00e9 Portela Fuentes", "text": ""}
{"id": "410778", "revid": "1888", "url": "https://gl.wikipedia.org/wiki?curid=410778", "title": "Augusto Portela Baldomir", "text": ""}
{"id": "410785", "revid": "23204", "url": "https://gl.wikipedia.org/wiki?curid=410785", "title": "Gasosa", "text": "A gasosa \u00e9 unha bebida carbonatada, efervescente e sen alcohol. Estas bebidas son consumidas polo xeral en fr\u00edo, para ser m\u00e1is refrescante e para evitar a perda de di\u00f3xido de carbono, o que d\u00e1 a\u00a0efervescencia. Ofr\u00e9cense varios sabores de refrixerante, entre outros, cola, laranxa, lim\u00f3n, lima, uva e cereixa. A auga con di\u00f3xido de carbono produce un equilibrio qu\u00edmico co\u00a0\u00e1cido carb\u00f3nico:\nHistoria.\nA fabricaci\u00f3n de bebidas carbonatadas comeza en Nova York, en 1832, cando John Matthews inventou un dispositivo para mesturar auga con di\u00f3xido de carbono, e ademais engadir alg\u00fan sabor.\nGrazas \u00e1 popularidade da bebida nacen negocios que mestura a\u00a0auga carbonatada\u00a0con sabores da s\u00faa elecci\u00f3n, chamados\u00a0fontes de refrixerante. Sabores, como laranxa, lim\u00f3n, uvas foron moi populares. Naquela \u00e9poca, a gasosa tam\u00e9n se vend\u00eda en farmacias como medicina para curar varias doezas."}
{"id": "410786", "revid": "22570", "url": "https://gl.wikipedia.org/wiki?curid=410786", "title": "Fotolingua", "text": "Fotolingua \u00e9 un concurso organizado polo Departamento de Lingua do Concello de Santiago para darlles visibilidade aos estabelecementos comerciais que fan uso do galego. O primeiro Fotolingua realizouse no ano 2016, a s\u00faa periodicidade \u00e9 anual.\nPremiadas/os.\n2016\n2017\n2018"}
{"id": "410787", "revid": "5312", "url": "https://gl.wikipedia.org/wiki?curid=410787", "title": "Yl\u00f6j\u00e4rvi", "text": " \nYl\u00f6j\u00e4rvi \u00e9 unha cidade de Finlandia da rexi\u00f3n de Pirkanmaa. En 2017 a s\u00faa poboaci\u00f3n era de 32.851 habitantes. A superficie do termo municipal \u00e9 de 1.324,14 km2, dos cales 208,62\u00a0km2 son auga. O concello ten unha densidade de poboaci\u00f3n de 115,51 hab./km\u00b2. Limita cos concellos de H\u00e4meenkyr\u00f6, Ikaalinen, Kihni\u00f6, Nokia, Parkano, Ruovesi, Tampere e Virrat.\nO concello \u00e9 uniling\u00fce en fin\u00e9s.\nCidades irmandadas.\nA cidade de Yl\u00f6j\u00e4rvi est\u00e1 irmandada con:"}
{"id": "410788", "revid": "1131", "url": "https://gl.wikipedia.org/wiki?curid=410788", "title": "Rosario Cordero", "text": "Mar\u00eda del Rosario Cordero Mart\u00edn, nada en C\u00e1ceres o 13 de agosto de 1966 e finada en Romangordo o 24 de decembro de 2020 foi unha pol\u00edtica estreme\u00f1a, presidenta da Deputaci\u00f3n de C\u00e1ceres dende 2015.\nTraxectoria.\nLicenciada en dereito pola Universidade de Estremadura, militante do PSOE \u00e9 concelleira de Romangordo dende 1991 e a s\u00faa alcaldesa dende 2003. Deputada provincial dende 2007, converteuse na presidenta da instituci\u00f3n provincial o 27 de xu\u00f1o de 2015 . Tam\u00e9n \u00e9 presidenta do Fondo Extreme\u00f1o Local de Cooperaci\u00f3n Internacional para el Desarrollo (FELCODE)."}
{"id": "410789", "revid": "89787", "url": "https://gl.wikipedia.org/wiki?curid=410789", "title": "Jetstar Japan", "text": "Jetstar Japan Co., Ltd. (xapon\u00e9s: \u30b8\u30a7\u30c3\u30c8\u30b9\u30bf\u30fc\u30fb\u30b8\u30e3\u30d1\u30f3\u682a\u5f0f\u4f1a\u793e Hepburn: \"Jettosut\u0101 Japan Kabushiki Kaisha\") \u00e9 unha aeroli\u00f1a de baixo custo xaponesa baseada en Toquio. A compa\u00f1\u00eda comezou a operar o 3 de xullo de 2012, meses antes do planeado inicialmente. Jetstar Japan voa a 14 destinos, 11 dom\u00e9sticos e 3 internacionais, usando unha frota de 22 avi\u00f3ns Airbus A320. Jetstar Japan compite contra Peach Aviation e Vanilla Air no mercado dom\u00e9stico de baixo custo. A aeroli\u00f1a \u00e9 propiedade de Qantas (33.3%), Japan Airlines (33.3%), Mitsubishi Corporation (16.7%), e Century Tokyo Leasing Corporation (16.7%).\nFrota.\nEn marzo de 2018 a frota de Jetstar Japan estaba formada polos seguintes avi\u00f3ns:"}
{"id": "410790", "revid": "1131", "url": "https://gl.wikipedia.org/wiki?curid=410790", "title": "Concha Costas", "text": "Mar\u00eda Concepci\u00f3n Costas Fern\u00e1ndez, m\u00e1is co\u00f1ecida como Concha Costas, \u00e9 unha profesora e ling\u00fcista galega.\nTraxectoria.\nLicenciada en Filolox\u00eda Galego-Portuguesa pola Universidade de Santiago de Compostela, \u00e9 docente de ensino medio de Lingua e Literatura Galega no IES Auga da Laxe (Gondomar). Foi profesora asociada de Traduci\u00f3n Ingl\u00e9s-Galego na Facultade de Traduci\u00f3n e Interpretaci\u00f3n da Universidade de Vigo nos cursos 94/95 e 95/96.\nActivista da normalizaci\u00f3n ling\u00fc\u00edstica e da animaci\u00f3n \u00e1 lectura, coordinou a biblioteca escolar, traduciu do ingl\u00e9s ao galego e escribiu artigos sobre socioling\u00fc\u00edstica. Foi presidenta da Mesa pola Normalizaci\u00f3n Ling\u00fc\u00edstica entre 1997 e 2002. Preside a asociaci\u00f3n Espazo Lectura do Val Mi\u00f1or.\nEst\u00e1 casada co escritor Fran Alonso."}
{"id": "410791", "revid": "56817", "url": "https://gl.wikipedia.org/wiki?curid=410791", "title": "Confeitura", "text": "A confeitura \u00e9 unha conserva de froitas picadas con azucre. A\u00ednda que a proporci\u00f3n de froitas e azucre var\u00eda dependendo do tipo de confeitura, o punto de maduraci\u00f3n da froita e outros factores, o punto de partida \u00e9, xeralmente, que \u00e9 en proporci\u00f3n 1 a 1 en peso. Cando a mestura alcanza os 104\u00a0\u00b0C, o \u00e1cido e a pectina na froita reaccionan co azucre facendo que, en refrixeraci\u00f3n, a mestura quede s\u00f3lida.\nPara que se forme a confeitura, \u00e9 importante que a froita te\u00f1a pectina. Algunhas froitas que te\u00f1en pectina son: as\u00a0maz\u00e1s, as\u00a0froitas c\u00edtricas, e moitas bagas, ag\u00e1s os amorodos e a moras, por exemplo. Para preparar compotas de froitas, a industria engade pectina pura, pero o m\u00e9todo caseiro consite en engadir outra froita con moita pectina (maz\u00e1s ou zume de lim\u00f3n, por exemplo)."}
{"id": "410792", "revid": "96271", "url": "https://gl.wikipedia.org/wiki?curid=410792", "title": "Bebida enerx\u00e9tica", "text": "As bebidas enerx\u00e9ticas ou hipert\u00f3nicas son bebidas sen alcohol que conte\u00f1en substancias estimulantes e que ofrecen \u00f3\u00a0consumidor evitar ou diminu\u00edr a\u00a0fatiga e o esgotamento. Ademais, aumentan a habilidade mental e achegan un incremento da resistencia f\u00edsica. Est\u00e1n compostas principalmente por cafe\u00edna, varias vitaminas, carbohidratos e outras substancias naturais org\u00e1nicas como a taurina, que eliminan a sensaci\u00f3n de esgotamento. Non se deben confundir coas bebidas isot\u00f3nicas nin con outro tipo de bebidas como as gasosas, xa que os mesmos envases advirten que non se consideran bebidas hidratantes. As altas doses de cafe\u00edna poden producir dependencia e outros efectos adversos.\nParte da sensaci\u00f3n de benestar producida polas bebidas enerx\u00e9ticas \u00e9 causada por un efecto enerx\u00e9tico que se produce pola acci\u00f3n de substancias psicoactivas. A cafe\u00edna, un alcaloide, \u00e9 un dos ingredientes nestas bebidas. Ditas substancias act\u00faan sobre o sistema nervioso central, inhiben os neurotransmisores encargados de transmitir as sensaci\u00f3ns de cansazo ou so\u00f1o e potencian aqueles relacionados coas sensaci\u00f3ns de benestar e concentraci\u00f3n. A cafe\u00edna, por exemplo, logra aumentar os niveis extracelulares dos neurotransmisores noradrenalina e dopamina na cortiza prefrontal do cerebro, o que explica boa parte dos seus efectos favorables sobre a concentraci\u00f3n.\nA\u00ednda que estas bebidas incl\u00faen na s\u00faa composici\u00f3n glicosa e outros azucres que proporcionan enerx\u00eda \u00f3 corpo (ag\u00e1s as versi\u00f3ns diet\u00e9ticas), non eliminan realmente a fatiga muscular nin o esgotamento en xeral. Soamente inhiben temporalmente esas sensaci\u00f3ns, por tanto \u00e9 normal a percepci\u00f3n de abatemento unha vez rematado o seu efecto no organismo. \u00c1 marxe dos efectos que producen a cafe\u00edna e o azucre, os estudos respecto diso concl\u00faen que hai poucas ou ningunha evidencia de que a ampla variedade de ingredientes adicionais te\u00f1a efecto alg\u00fan."}
{"id": "410793", "revid": "89787", "url": "https://gl.wikipedia.org/wiki?curid=410793", "title": "Aceite de coci\u00f1a", "text": "O aceite de coci\u00f1a \u00e9 graxa de orixe animal ou vexetal que adoita permanecer en estado l\u00edquido a temperatura ambiente.\nAlg\u00fans dos moitos tipos de aceites vexetais son; de oliva, de palma, de soia, de colza, de semente de cabaza, de millo, de xirasol, de c\u00e1rtamo, de cacahuete, de semente de uva, de s\u00e9samo, de arg\u00e1n, de farelo\u00a0de arroz e \u00fasanse para coci\u00f1ar xunto con outros elementos comestibles.\nEn coci\u00f1a, o termo xen\u00e9rico \u00abaceite vexetal\u00bb \u00fasase para etiquetar un produto composto por un aceite concreto (por exemplo o de colza) ou por unha mestura de varios aceites, a mi\u00fado baseada no de palma, millo, soia ou xirasol.\nO aceite pode aromatizarse mergullando nel herbas frescas, pementa, allo e outros condimentos durante un per\u00edodo de tempo. Por\u00e9n, debe terse coidado cando se almacenan aceites aromatizados para evitar o crecemento de \"Clostridium botulinum\" (a bacteria que produce as toxinas que provocan o botulismo).\nSa\u00fade e nutrici\u00f3n.\nA cantidade axeitada de graxa dentro da dieta diaria \u00e9 obxecto de certa controversia. Certa cantidade de graxa \u00e9 precisa na dieta, ademais de ser tam\u00e9n esencial en moitas t\u00e9cnicas culinarias. A FDA recomenda que un m\u00e1ximo do 30% das calor\u00edas consumidas diariamente sexan en forma de graxa. Outros nutricionistas recomendan que non m\u00e1is do 10% da inxesta diaria de calor\u00edas proceda da graxa. En contornas extremadamente fr\u00edas, unha dieta con at\u00e9 dous terzos de graxa \u00e9 aceptable e pode de feito ser cr\u00edtica para a supervivencia.\nA\u00ednda que o consumo de pequenas cantidades de graxas saturadas \u00e9 esencial, meta-an\u00e1lises preliminares (1997, 2003) acharon unha forte correlaci\u00f3n entre o consumo de cantidades elevadas destas graxas e as doenzas cardiovasculares. Sorprendentemente, meta-an\u00e1lises m\u00e1is recentes (2009, 2010) baseados en estudos cohortes e ensaios controlados e aleatorios acharon un efecto positivo ou neutral \u00f3 cambiar o consumo de carbohidratos polo de graxas saturadas como fonte de calor\u00edas, e s\u00f3 unha modesta vantaxe \u00f3 cambiar de graxas saturadas a poliinsaturadas (do 10% de risco \u00f3 5%)."}
{"id": "410795", "revid": "6525593", "url": "https://gl.wikipedia.org/wiki?curid=410795", "title": "P\u00farpura", "text": "O p\u00farpura \u00e9 a cor ou coloraci\u00f3ns que se atopan entre o vermello e o azul, ou m\u00e1is especificamente \u00e9 unha cor maxenta escura que se atopa entre o violeta e o carmes\u00ed. O termo prov\u00e9n dos caracois mari\u00f1os tam\u00e9n chamados p\u00farpuras (\"Stramonita haemastoma\", \"Nucella lapillus\"), e as\u00ed se denominaba tam\u00e9n \u00e1 cor producida pola oxidaci\u00f3n da tinta destes caracois, (tinta moi aprezada dende antigo) e \u00e1s teas tinguidas con ela. \nEn colorimetr\u00eda foi definida como a cor complementaria dos que se perciben como consecuencia da fotorrecepci\u00f3n dunha luz cuxa lonxitude de onda dominante mide entre 555 e 565 nm. Tr\u00e1tase dunha cor est\u00e1ndar, \u00e9 dicir que se atopa normalizada en cat\u00e1logos de cores e inventarios crom\u00e1ticos. A denominaci\u00f3n de cor \u00abp\u00farpura\u00bb incl\u00fae ao conxunto das coloraci\u00f3ns semellantes \u00e1 cor est\u00e1ndar, purp\u00fareas. \u00c1 dereita ach\u00e9gase unha mostra do p\u00farpura est\u00e1ndar.\nPopularmente, \u00fasanse como sin\u00f3nimos nomes como morado, violeta, lila, malva\u00a0ou\u00a0maxenta. Por\u00e9n, estas denominaci\u00f3ns te\u00f1en diferente etimolox\u00eda, e a\u00ednda que tam\u00e9n son coloraci\u00f3ns situadas entre o vermello e o azul, desenvolveron en xeral o seu propio significado espec\u00edfico."}
{"id": "410796", "revid": "23204", "url": "https://gl.wikipedia.org/wiki?curid=410796", "title": "Saturaci\u00f3n (cor)", "text": "Na teor\u00eda da cor, a saturaci\u00f3n, colorido ou pureza \u00e9 a intensidade dun matiz espec\u00edfico. Bas\u00e9ase na pureza da cor; unha cor moi saturada ten unha cor viva e intensa, mentres que unha cor menos saturada parece m\u00e1is descolorida e agrisada. Sen saturaci\u00f3n, unha cor conv\u00e9rtese nun ton de gris.\nA saturaci\u00f3n dunha cor est\u00e1 determinada por unha combinaci\u00f3n da s\u00faa intensidade luminosa e a distribuci\u00f3n das s\u00faas diferentes lonxitudes de onda no espectro de cores. A cor m\u00e1is pura cons\u00e9guese usando unha soa lonxitude de onda a unha intensidade moi alta, como cun l\u00e1ser. Se a intensidade luminosa dimin\u00fae, a saturaci\u00f3n tam\u00e9n. Para desaturar unha cor nun sistema sustractivo (como no gouache), pode engad\u00edrselle branco, negro, gris, ou a s\u00faa cor complementaria.\nA saturaci\u00f3n \u00e9 unha das coordenadas nos sistemas colorim\u00e9tricos HSL e HSV.\nPureza no sistema colorim\u00e9trico CIE 1931.\nNo sistema colorim\u00e9trico CIE 1931, a saturaci\u00f3n \u00e9 a distancia euclidiana entre a posici\u00f3n da cor formula_1 e o punto branco formula_2 sobre o plano de proxecci\u00f3n xy da CIE, dividido pola distancia (euclidiana, sempre) dunha cor pura (monocrom\u00e1tica ou dicrom\u00e1tica sobre a mesma li\u00f1a) do mesmo matiz formula_3 :\ny formula_5 m\u00e1ximo no diagrama crom\u00e1tico.\nSaturaci\u00f3n no sistema colorim\u00e9trico RGB.\nNun RGB, a saturaci\u00f3n pode ser descrita como a desviaci\u00f3n est\u00e1ndar \"\u03c3\" entre as coordenadas \"R\"(vermella), \"G\"(verde) e \"B\"(azul). Se eliximos \"\u03bc\" para representar a luminosidade, daquela,\nEn termos sinxelos, poder\u00edase dicir que unha cor ten unha saturaci\u00f3n m\u00e1xima se ten unha luminosidade de 100% na canle vermella e 0% nas outras canles. Esta cor non estar\u00eda saturada en absoluto se todas as canles fosen iguais. Deste xeito, p\u00f3dese dicir que a saturaci\u00f3n \u00e9 a diferenza entre os valores das canles.\nEn termos exclusivamente colorim\u00e9tricos, esta simple definici\u00f3n no espazo colorim\u00e9trico RGB sup\u00f3n varios problemas. O espazo colorim\u00e9trico RGB non \u00e9 absoluto, o valor de saturaci\u00f3n \u00e9 arbitrario e depende da escolla das cores primarias e do punto branco. Por exemplo, o espazo de cor RGB non ten necesariamente un xacobiano \u00fanico en termos colorim\u00e9tricos.\nExemplo :"}
{"id": "410797", "revid": "23204", "url": "https://gl.wikipedia.org/wiki?curid=410797", "title": "Percepci\u00f3n da cor", "text": "A percepci\u00f3n da cor \u00e9 un fen\u00f3meno que se produce no fondo do ollo, onde existen mill\u00f3ns de c\u00e9lulas especializadas en detectar as lonxitudes de onda procedentes da nosa contorna. Estas c\u00e9lulas, principalmente os conos e os bast\u00f3ns, recollen os diferentes elementos do espectro de luz solar e transf\u00f3rmanas en impulsos el\u00e9ctricos, que son enviados logo \u00f3 cerebro a trav\u00e9s dos nervios \u00f3pticos. \u00c9 o cerebro (concretamente a cortiza visual, que se atopa no l\u00f3bulo occipital) o encargado de facer consciente esta percepci\u00f3n.\nOs conos conc\u00e9ntranse nunha rexi\u00f3n pr\u00f3xima \u00f3 centro da retina chamada f\u00f3vea. A s\u00faa distribuci\u00f3n segue un \u00e1ngulo de \u00f3 redor de 2\u00b0, medidos dende a f\u00f3vea. A cantidade de conos \u00e9 de 6 mill\u00f3ns e alg\u00fans deles te\u00f1en unha terminaci\u00f3n nerviosa que se dirixe cara \u00f3 cerebro. \nOs conos son os responsables da visi\u00f3n da cor e crese que hai tres tipos de conos, sensibles \u00e1s cores vermella, verde e azul, respectivamente. Dada a s\u00faa forma de conexi\u00f3n \u00e1s terminaci\u00f3ns nerviosas que se dirixen \u00f3 cerebro, son os responsables da definici\u00f3n espacial. Tam\u00e9n son pouco sensibles \u00e1 intensidade da luz e proporcionan visi\u00f3n fot\u00f3pica (visi\u00f3n a altos niveis).\nOs bast\u00f3ns conc\u00e9ntranse en zonas afastadas da f\u00f3vea e son os responsables da visi\u00f3n escot\u00f3pica (visi\u00f3n a baixos niveis). Os bast\u00f3ns comparten as terminaci\u00f3ns nerviosas que se dirixen ao cerebro e, por conseguinte, o seu achegue \u00e1 definici\u00f3n espacial resulta pouco importante. A cantidade de bast\u00f3ns sit\u00faase ao redor de 100 mill\u00f3ns e non son sensibles \u00e1 cor. Os bast\u00f3ns son moito m\u00e1is sensibles que os conos \u00e1 intensidade luminosa, polo que achegan \u00e1 visi\u00f3n da cor aspectos como o brillo e o ton, e son os responsables da visi\u00f3n nocturna."}
{"id": "410798", "revid": "23204", "url": "https://gl.wikipedia.org/wiki?curid=410798", "title": "Tonalidade", "text": ""}
{"id": "410799", "revid": "624", "url": "https://gl.wikipedia.org/wiki?curid=410799", "title": "Paredros", "text": "Paredros (transcrici\u00f3n do grego antigo \u03c0\u03ac\u03c1\u03b5\u03b4\u03c1\u03bf\u03c2, \"p\u00e1redros\") \u00e9 un substantivo ou adxectivo que significa literalmente \u00absentar cerca\u00bb, \u00abque est\u00e1 sentado \u00e1 beira\u00bb. Traducido como \"asesor\", na antiga cultura grega representaba a funci\u00f3n de axuda nunha instituci\u00f3n pol\u00edtica.\nAtenas.\nNos s\u00e9culos -V e -IV, foron nomeados arcontes ep\u00f3nimos e arcontes \"basileus\" suplentes. A s\u00faa posici\u00f3n era de car\u00e1cter oficial, xa que estaban suxeitos \u00e1 dokimasia. Cada un dos dez \"e\u00fathynoi\" da Bul\u00e9 que hab\u00eda no s\u00e9culo -IV, ti\u00f1a dous asesores cuxo traballo comezaba despois de que fosen presentadas as denuncias. Desde -418/-417 eran dez os asesores do \"hellenotamiai\" pagos polo erario p\u00fablico. \nEsparta.\nEn Esparta foron os \u00e9foros os paredros dos reis para os asuntos legais.\nExipto.\nNo Exipto helen\u00edstico os paredros actuaban como conselleiros consultivos de cada un dos xu\u00edces, como membros dos tribunais. Existiron entre os s\u00e9culos -I e III. "}
{"id": "410801", "revid": "624", "url": "https://gl.wikipedia.org/wiki?curid=410801", "title": "Paredro (Grecia antiga)", "text": ""}
{"id": "410802", "revid": "1888", "url": "https://gl.wikipedia.org/wiki?curid=410802", "title": "Rafael Lu\u00eds Cu\u00ed\u00f1a Aparicio", "text": ""}
{"id": "410804", "revid": "1888", "url": "https://gl.wikipedia.org/wiki?curid=410804", "title": "Nicol\u00e1s Mar\u00eda Gonz\u00e1lez Casares", "text": ""}
{"id": "410805", "revid": "88215", "url": "https://gl.wikipedia.org/wiki?curid=410805", "title": "Jan Kuehnemund", "text": "Janice Lynn Kuehnemund, nada en Saint Paul (Minnesota) o 18 de novembro de 1953 e finada en Colorado Springs (Colorado) o 10 de outubro de 2013, foi unha m\u00fasico estadounidense, guitarrista e fundadora da banda de glam metal Vixen.\nTraxectoria.\nEn 1974 fundou na s\u00faa escola a banda Genesis. Xa en 1980 creou Vixen, que tivo grande \u00e9xito a finais da d\u00e9cada de 1980 na escena glam cos discos \"Vixen\" e \"Rev It Up\". Nesa \u00e9poca tocaron con bandas como Scorpions, Bon Jovi, Kiss ou Deep Purple. En 1991 decidiu separar a banda.\nEn 1999, logo de que Roxy Petrucci refundase a banda sen a s\u00faa autorizaci\u00f3n, demandou a bater\u00eda por infracci\u00f3n dos dereitos de autor\u00eda, o que provocou a segunda separaci\u00f3n do grupo. En 2001 decidiu refundar Vixen canda a Roxy e Janet Gardner, pero volveron os problemas entre elas.\nA finais de 2012 diagnostic\u00f3uselle un cancro, do que faleceu en outubro de 2013."}
{"id": "410806", "revid": "98629", "url": "https://gl.wikipedia.org/wiki?curid=410806", "title": "Linguas nilo-saharianas", "text": "As linguas nilo-saharianas son unha familia ou macrofamilia de linguas de \u00c1frica, faladas en \u00c1frica centro-oriental, principalmente no sahel e as concas do alto r\u00edo Nilo (Sud\u00e1n) e o Chari (Chad). Foi definida polo ling\u00fcista Joseph Greenberg en 1963. \u00c9 unha familia na que existen importantes diverxencias entre os subgrupos que a forman, raz\u00f3n pola cal para alg\u00fans a familia necesita ser m\u00e1is investigada para estabelecer m\u00e1is firmemente o parentesco, mentres que os nilo-saharianistas consideran que a diverxencia d\u00e9bese a que a familia poder\u00eda ter unha antig\u00fcidade de entre dez mil ou doce mil anos. \nEn 1987, falaban linguas nilo-saharianas uns 11 mill\u00f3ns de persoas aproximadamente, de acordo coa estimaci\u00f3n de Merritt Ruhlen. As estimaci\u00f3ns de Bender para 2004 sumaban 31 mill\u00f3ns de falantes. O n\u00famero exacto de linguas nilo-saharianas non se co\u00f1ece con precisi\u00f3n, a\u00ednda que L. Bender, sinala que o criterio de intelixibilidad mutua conduce a un m\u00ednimo de 120 linguas, e ofrece unha clasificaci\u00f3n da familia sobre datos l\u00e9xicos de 115 linguas diferentes, mentres que \"Ethnologue\" lista 205 variedades diferentes, algunhas das cales claramente son mutuamente intelixibles e, por tanto, poden considerarse a mesma lingua.\nCaracter\u00edzanse principalmente por ter un n\u00famero gramatical trial singular-colectivo-plural, ag\u00e1s no caso do gumuz."}
{"id": "410807", "revid": "6279", "url": "https://gl.wikipedia.org/wiki?curid=410807", "title": "Departamento de Loiret", "text": ""}
{"id": "410808", "revid": "1131", "url": "https://gl.wikipedia.org/wiki?curid=410808", "title": "Ch\u00e2telus", "text": "O top\u00f3nimo franc\u00e9s Ch\u00e2telus procede do lat\u00edn (pequeno castelo, ou vila fortificada). Pode referise a:"}
{"id": "410809", "revid": "98629", "url": "https://gl.wikipedia.org/wiki?curid=410809", "title": "George Murnu", "text": "George Murnu, ou en arroman\u00e9s Ioryi Murnu, nado o\u00a01 de xaneiro de 1868\u00a0en\u00a0Veria e finado o\u00a017 de novembro de 1957\u00a0en\u00a0Bucarest, foi un escritor, tradutor e historiador roman\u00e9s, membro da\u00a0Academia Romanesa\u00a0dende\u00a01923. Irm\u00e1n de\u00a0Ary Murnu (1881-1971), artista pl\u00e1stico.\nTraxectoria.\nNaceu\u00a0no seo dunha familia arromanesa na aldea de Brazi, preto da cidade de Veria, na \u00e9poca parte da\u00a0Macedonia\u00a0otom\u00e1 e dende o s\u00e9culo XX de Grecia,\u00a0non moi lonxe do r\u00edo Bistrita. O seu pai, Ioan\u00a0Murnu estudara en\u00a0Atenas e foi profesor de grego, lat\u00edn e franc\u00e9s en\u00a0Xanthi (na actual Grecia) e en\u00a0Bitola (na actual Macedonia do Norte), antes de se ordenar sacerdote, exercendo como p\u00e1rroco da igrexa greco-macedonia en Budapest. George medrou en Veria, localizada preto de varios asentamentos arromaneses, Maru\u0219ea, \u0218elea de Sus, \u0218elea de Jos ou Xirulivad.\u00a0\nRealizou estudos primarios en\u00a0Veria e secundarios en Bitola, e logo na Universidade de Bucarest, profesor na Universidade de Ia\u015fi en 1893 e ao pouco marchou a M\u00fanic para realizar estudos de posgrao, volvendo a Roman\u00eda tras doutorarse en filolox\u00eda. Foi profesor titular do departamento de arqueolox\u00eda da Universidade de Bucarest e director do Museo Nacional de Arqueolox\u00eda (1909). \nTraduciu\u00a0ao roman\u00e9s a\u00a0\"Il\u00edada\" mais a\u00a0\"Odisea\", o que constitu\u00edu un acontecemento fundamental na evoluci\u00f3n da\u00a0lingua literaria romanesa. A s\u00faa traduci\u00f3n asimilou organicamente a lingua orixinal no esp\u00edrito da lingua de adopci\u00f3n, procurando no folclore e tradici\u00f3ns romanesas equivalencias da lingua e a mentalidade da \u00e9pica hom\u00e9rica, nunha \u00edntima familiarizaci\u00f3n co esp\u00edrito roman\u00e9s popular exercendo unha grande influencia na lingua doutros autores.\u00a0En 1906 publicou en Budapest a primeira parte da s\u00faa traduci\u00f3n da \"Il\u00edada\", en hexametros, e en 1912 deu ao prelo en Bucarest a segunda parte. O texto completo apareceu en 1916, segu\u00edronlle numerosas edici\u00f3ns revisadas ata a aparici\u00f3n da versi\u00f3n definitiva en 1973 que incl\u00fae cambios realizados nos \u00faltimos anos da s\u00faa vida.\u00a0A publicaci\u00f3n da s\u00faa traduci\u00f3n da \"Odisea\" foi en 1924 en endecas\u00edlabos i\u00e1mbicos, tam\u00e9n viu varias edici\u00f3ns corrixidas e a edici\u00f3n definitiva en 1971. Traduciu tam\u00e9n \"Electra\" (1910) e \"Edipo rei\" (1943) de S\u00f3focles e \"Orestia\" (1942) de Esquilo.\nEscribiu poes\u00eda orixinal, tanto en arroman\u00e9s como en roman\u00e9s, de temas buc\u00f3licos. Participou na creaci\u00f3n de varias publicaci\u00f3ns peri\u00f3dicas, xa en 1888 participou na creaci\u00f3n de \"Macedonia. Revista rom\u00e0nilor din Peninsula Balcanic\u0103\", onde se publicaba literatura orixinal en arroman\u00e9s, colaborou no \"Almanahul macedo-rom\u00e2n\" (1900-1903), \"Lumina. Revist\u0103 poporan\u0103 a rom\u00e2nilor din Imperiul Otoman\" (1903-1908), formou parte do comit\u00e9 de redacci\u00f3n do \"Calendarul Arom\u00e2nesc pe anul\" (1910-1911). En 1911 editou en Bucarest co tam\u00e9n arroman\u00e9s Ion Foti a publicaci\u00f3n mensual \"Revista Balcanic\u0103\", de curta vida. En 1929 colaborou cunha nova proposta arromanesa, \"Revista Arom\u0103neasc\u0103\" que se mantivo ata 1931."}
{"id": "410810", "revid": "1987", "url": "https://gl.wikipedia.org/wiki?curid=410810", "title": "Linguas tung\u00fas", "text": "As\u00a0linguas tung\u00fas son unha familia ling\u00fc\u00edstica falada no leste de Siberia e no nordeste da China polos pobos tung\u00fas. Moitas linguas tung\u00fas est\u00e1n ameazadas e o seu futuro a longo prazo \u00e9 incerto. Hai arredor de 75\u00a0000 falantes nativos entre a ducia de linguas que compo\u00f1en a familia. Alg\u00fans ling\u00fcistas consideran que o tung\u00fas forma parte da controvertida familia de linguas altaicas, xunto coas linguas mong\u00f3licas, e \u00e1s veces o coreano e as linguas xap\u00f3nicas.\nO termo \"tung\u00fas\" \u00e9 un ex\u00f3nimo para designar o pobo evenk empregado polos iacutos (\"tongus\") e os t\u00e1rtaros de Siberia no s\u00e9culo XVII, e quere dicir \"porco\". Pasou \u00f3 ruso como \"\u0442\u0443\u043d\u0433\u0443\u0441\"."}
{"id": "410811", "revid": "23204", "url": "https://gl.wikipedia.org/wiki?curid=410811", "title": "Linguas austroasi\u00e1ticas", "text": "As linguas austroasi\u00e1ticas son unha ampla familia de linguas do sueste asi\u00e1tico e da India. O nome prov\u00e9n da palabra grega que significa \"sur de Asia\".\nEstas linguas est\u00e1n distribu\u00eddas por rexi\u00f3ns onde tam\u00e9n se falan linguas doutras familias. Est\u00e1 bastante estendida a crenza de que as linguas austroasi\u00e1ticas son as linguas aut\u00f3ctonas do sueste asi\u00e1tico as\u00ed como do leste da India, e que as outras linguas da rexi\u00f3n, incluso as indoeuropeas, as tai-kadai, e as linguas sino-tibetanas, chegaron al\u00ed como resultado de movementos poboacionais posteriores. Alg\u00fans ling\u00fcistas, seguindo as formulaci\u00f3ns de Schmidt (1906), suxiren que as linguas austroasi\u00e1ticas poden estar emparentadas coas austronesias, formando as\u00ed a suposta superfamilia \u00e1ustrica, por\u00e9n, esta formulaci\u00f3n non goza de consenso.\nOs ling\u00fcistas distinguen entre d\u00faas grandes divisi\u00f3ns de linguas austroasi\u00e1ticas, as mon-khmer, tam\u00e9n chamadas mon-camboxanas do sueste asi\u00e1tico e as linguas munda do centro e do leste central da India.\nClasificaci\u00f3n.\nAs ramas da familia austroasi\u00e1tica son as seguintes."}
{"id": "410812", "revid": "23204", "url": "https://gl.wikipedia.org/wiki?curid=410812", "title": "Prato principal", "text": "O prato principal\u00a0dunha comida, adoita representar o principal alimento, que polo seu tama\u00f1o ou relevancia, \u00e9 servido a parte. Por regra xeral, adoita servirse logo dos entremeses (\"Entr\u00e9e\") ou ensaladas. O prato principal dun men\u00fa adoita consistir no m\u00e1is contundente, o m\u00e1is complexo ou elaborado, o m\u00e1is saboroso. Adoita estar composto de carne, peixe e nalgunhas ocasi\u00f3ns de verdura. Os pratos precedentes adoitan ser de menor tama\u00f1o e importancia, por regra xeral est\u00e1 composto de sopas, ensaladas e/ou aperitivos diversos. \nCaracter\u00edsticas.\nNo dese\u00f1o do men\u00fa, o prato principal adoita ocupar na secuencia de pratos servidos unha posici\u00f3n de cl\u00edmax, en tal dese\u00f1o os pratos precedentes adoitan ter caracter\u00edsticas que 'reforzan' a aparici\u00f3n en escena do prato principal. Dende un punto de vista fisiol\u00f3xico, os pratos precedentes adoitan ter a misi\u00f3n de acougar o apetito e relaxar o ambiente co obxecto de mostrar o prato principal."}
{"id": "410813", "revid": "23204", "url": "https://gl.wikipedia.org/wiki?curid=410813", "title": "Convenio de L\u00edmites (1926)", "text": ""}
{"id": "410814", "revid": "1131", "url": "https://gl.wikipedia.org/wiki?curid=410814", "title": "Pilar Bermejo", "text": "O nome Pilar Bermejo p\u00f3dese referir a:"}
{"id": "410817", "revid": "1131", "url": "https://gl.wikipedia.org/wiki?curid=410817", "title": "Mar\u00eda del Pilar Bermejo Barrera", "text": ""}
{"id": "410823", "revid": "5863", "url": "https://gl.wikipedia.org/wiki?curid=410823", "title": "Mui\u00f1eira de Chantada", "text": "A \"Mui\u00f1eira de Chantada\" \u00e9 unha peza tradicional da m\u00fasica tradicional galega.\nHistoria.\nA mui\u00f1eira foi composta en 1865 polos irm\u00e1ns Manuel e Antonio Fern\u00e1ndez, da Banda do Ferraias. Foi estreada nas festas da parroquia de Veiga (Chantada), e Vitoriano Fern\u00e1ndez Garc\u00eda, fillo de Manuel, adaptouna a partitura.\nA peza foi popularizada polos Gaiteiros de Soutelo, os irm\u00e1ns Cachafeiro, que en 1928 fixeron a primeira gravaci\u00f3n da peza. En 1978 foi gravada de novo polo grupo Son Lal\u00edn, creado para o selo Xeira polo produtor coru\u00f1\u00e9s Gustavo Ramudo con m\u00fasicos de estudio. Fixeron unha versi\u00f3n pop con instrumentaci\u00f3n de baixo e bater\u00eda e con acompa\u00f1amento electr\u00f3nico, que tivo sona en discotecas e vendeu m\u00e1is de cinco mill\u00f3ns de discos.. Esta versi\u00f3n aparece tam\u00e9n no cap\u00edtulo final da serie \"Fari\u00f1a\".\nA mui\u00f1eira foi adaptada, entre outros, por Milladoiro, Carlos N\u00fa\u00f1ez e The Chieftains, Susana Seivane, Cristina Pato ou a Real Banda de Gaitas."}
{"id": "410829", "revid": "1131", "url": "https://gl.wikipedia.org/wiki?curid=410829", "title": "Elemento traza", "text": "O termo elemento traza pode facer referencia a:"}
{"id": "410830", "revid": "1131", "url": "https://gl.wikipedia.org/wiki?curid=410830", "title": "Aeroporto de Samara-Kurumoch", "text": "O aeroporto internacional de Samara-Kurumoch \u00e9 un aeroporto ruso que serve a Samara. Est\u00e1 situado a 35 quil\u00f3metros ao norte da cidade. Ademais de Samara, o aeroporto serve a Tolyatti, a segunda cidade m\u00e1is grande da rexi\u00f3n. O nome procede da vila pr\u00f3xima de Kurumoch, a 7 quil\u00f3metros ao suroeste das s\u00faas instalaci\u00f3ns. Kurumoch foi centro de conexi\u00f3ns para Samara Airlines ata a bancarrota da aeroli\u00f1a."}
{"id": "410833", "revid": "55340", "url": "https://gl.wikipedia.org/wiki?curid=410833", "title": "Ioryi Murnu", "text": ""}
{"id": "410842", "revid": "23204", "url": "https://gl.wikipedia.org/wiki?curid=410842", "title": "Quim Torra", "text": "Joaquim Torra i Pla, co\u00f1ecido como Quim Torra, nado en Blanes o 28 de decembro de 1962, \u00e9 un avogado, editor, escritor e pol\u00edtico catal\u00e1n. Desde o 17 de xaneiro de 2018 \u00e9 deputado no Parlamento de Catalu\u00f1a na XII lexislatura pola coalici\u00f3n electoral Junts per Catalunya. O 14 de maio de 2018 foi investido como o presidente 131 da Generalitat de Catalu\u00f1a, cargo que ostentou at\u00e9 28 de setembro de 2020, cando foi inhabilitado polo Tribunal Supremo como autor dun delito de desobediencia.\nTraxectoria.\nTraballou durante vinte anos na empresa privada, dous deles na Su\u00edza, na central dunha multinacional de seguros. Actualmente ded\u00edcase \u00e1 escritura e a edici\u00f3n a trav\u00e9s do seu editorial A Contra Vent Editors, desde onde empezou a desenvolver unha intensa actividade de recuperaci\u00f3n da tradici\u00f3n literaria e xornal\u00edstica catal\u00e1, especialmente da \u00e9poca da Segunda Rep\u00fablica Espa\u00f1ola e o exilio.\nO 8 de outubro de 2009 obtivo o premio Carles Rahola de ensaio pola s\u00faa obra \"Viatge involuntari \u00e1 Catalunya impossible\", no marco dos Premios Literarios de Xirona, onde tam\u00e9n se outorga o premio Prudenci Bertrana de novela. Neste ensaio rescata a obra e a traxectoria de varios xornalistas catal\u00e1ns da \u00e9poca da Segunda Rep\u00fablica Espa\u00f1ola, como Just Cabot, Francisco Madrid, \u00c1ngel Ferran, Lu\u00eds Capdevila e Manuel Fontdevila.\nVinculado ao movemento soberanista catal\u00e1n, o 30 de abril de 2011 foi elixido ao consello permanente da Asemblea Nacional Catal\u00e1 e tam\u00e9n foi vicepresidente de \u00d2mnium Cultural. En 2012 foi nomeado director do Born Centro Cultural. Como director do mesmo dirixiu o proceso de musealizaci\u00f3n das ru\u00ednas que se conservan no chan do antigo mercado, que corresponden \u00e1 Barcelona de 1716. Tam\u00e9n colabora na revista dixital \"Esguard.\" En 2015 foi nomeado presidente de \u00d2mnium Cultural en substituci\u00f3n de Muriel Casals at\u00e9 decembro dese ano, cando foi substitu\u00eddo por Jordi Cuixart.\nO 14 de maio de 2018 foi investido presidente da Generalitat de Catalu\u00f1a en segunda votaci\u00f3n e por maior\u00eda simple (66 votos a favor (Junts per Catalunya e Esquerra Republicana de Catalunya), 65 votos en contra (Ciutadans, PSC, Catalunya en Com\u00fa-Podem e PP) e 4 abstenci\u00f3ns (CUP)."}
{"id": "410843", "revid": "5132", "url": "https://gl.wikipedia.org/wiki?curid=410843", "title": "EK Kavala", "text": ""}
{"id": "410844", "revid": "98629", "url": "https://gl.wikipedia.org/wiki?curid=410844", "title": "Profesor titular de universidade", "text": "No sistema universitario espa\u00f1ol, un profesor titular de universidade \u00e9 un docente pertencente ao corpo de funcionarios do Estado, que ten plena autonom\u00eda docente e investigadora.\nSegundo a Lei Org\u00e1nica 6/2001, de 21 de decembro, de Universidades, co\u00f1ecida como LOU, que entrou en vigor o 13 de xaneiro de 2002. modificada pola Lei Org\u00e1nica 4/2007, de 12 de abril, pola que se modifica a Lei Org\u00e1nica 6/2001. pare acceder a unha praza de profesor titular de universdidade d\u00e9bese pasar previamente por un proceso de habilitaci\u00f3n, un exame a nivel estatal que habilita ao candidato a presentarse a prazas de titular a calquera universidade espa\u00f1ola. Un requisito imprescind\u00edbel per acceder ao proceso de habilitaci\u00f3n \u00e9 o de ser doutor, \u00e9 dicir, ter realizado a tese de doutoramento na disciplina correspondente.\nSer profesor titular de universidade \u00e9 tam\u00e9n un requisito previo para acceder ao proceso de habilitaci\u00f3n para optar a unha c\u00e1tedra de universidade. Nalgunhas universidadess, ademais, se establecen proporci\u00f3ns obrigatorias entre uns e outros no seu cadro de persoal do profesorado; por exemplo, non pode habeer menos de 4 titulares de universidade por cada catedr\u00e1tico."}
{"id": "410845", "revid": "98629", "url": "https://gl.wikipedia.org/wiki?curid=410845", "title": "Feira de Arz\u00faa", "text": "A feira de Arz\u00faa \u00e9 un evento que se celebra os d\u00edas 8 e 22 de cada mes en Arz\u00faa. A feira do d\u00eda 8 vense celebrando dende o s\u00e9culo XI, e a do d\u00eda 22 dende o s\u00e9culo XVIII. Antigamente a do d\u00eda 8 era chamada \"feira\" e a do d\u00eda 22 \"mercado\", a\u00ednda que hoxe non existe ningunha diferenza entre elas. A feira ti\u00f1a lugar na praza da vila, pero dende o s\u00e9culo XVII cel\u00e9branse no Campo da Feira, antiga Horta do Barreiro que foi adquirida en 1957 polo Concello de Arz\u00faa \u00e1 familia \u00c1lvarez Mir . Na d\u00e9cada de 1970 constru\u00edronse unhas naves para celebrar a feira do gando nunha localizaci\u00f3n diferente, apartada do centro da vila.\nNa d\u00e9cada dos anos 40 do s\u00e9culo XX o n\u00famero de visitantes a unha feira de Arz\u00faa cifr\u00e1base en 4.000 persoas, inclu\u00eddos tratantes de gando salmantinos, valisoletanos, granadinos, zamoranos, murcianos, etc., o n\u00famero de postos superaba os 300 e o n\u00famero de cabezas de gando (vac\u00fan, porcino, cabalar, e lanar) ascend\u00eda a 1.300, na d\u00e9cada dos 80 falase de 2.000 cabezas de gando ."}
{"id": "410847", "revid": "1131", "url": "https://gl.wikipedia.org/wiki?curid=410847", "title": "Aeroporto de Hrodna", "text": "O aeroporto de Hrodna \u00e9 un aeroporto que serve a Hrodna, Belar\u00fas. Est\u00e1 situado a uns 15 quil\u00f3metros ao sueste do centro da cidade."}
{"id": "410849", "revid": "98629", "url": "https://gl.wikipedia.org/wiki?curid=410849", "title": "David Walker", "text": "David Walker, nado en Sydney o 10 de xu\u00f1o de 1941, \u00e9 un expiloto de carreiras australiano. Pilotou para o equipo Lotus nos Campionatos do Mundo de F\u00f3rmula 1 de e .\nTraxectoria.\nWalker tivo algunha experiencia de carreiras internacionais no inicio da s\u00faa carreira nas roldas australianas da serie Tasman en 1964-65 en pistas como Longford e Sandown nun momento no que a maior\u00eda das unidades do Australian National 2.5 estaban preto de clase mundial e tam\u00e9n pilotou un Lotus 70 nas roldas australianas de 1971. Durante a d\u00e9cada de 1960 a carreira de Walker fraqueou (foi o Campi\u00f3n brit\u00e1nico de F\u00f3rmula Ford de 1969 e terminou terceiro no Campionato de Europa de F\u00f3rmula Ford de 1969), pero finalmente destapouse correndo cun Lotus na F\u00f3rmula Tres durante o ano 1971. Ga\u00f1ou 25 de 32 carreiras ese ano, inclu\u00edndo as carreiras de apoio de F\u00f3rmula Tres no Gran Premio de M\u00f3naco e no Gran Premio do Reino Unido en Silverstone. Ao final do ano ga\u00f1ara os t\u00edtulos de Shell and Forward Trust UK de F\u00f3rmula 3. Chamando \u00e1 atenci\u00f3n do fundador de Lotus, Colin Chapman, Walker fixo o seu debut na F\u00f3rmula Un no Gran Premio dos Pa\u00edses Baixos de 1971 pilotando o Lotus 56B, impulsado por un motor de turbina Pratt &amp; Whitney. Durante a carreira afectada pola choiva, Walker usou as vantaxes do coche de turbina con tracci\u00f3n \u00e1s catro rodas e un torque superior para subir desde a posici\u00f3n inicial do 22\u00ba posto ao 10\u00ba en cinco voltas, pero finalmente retirouse logo de trompear.\nWalker recibiu un asento na F\u00f3rmula 1 a tempo completo para pilotar o Lotus 72 na tempada de F\u00f3rmula Un, como segundo piloto de Emerson Fittipaldi. A medida que a tempada continuou, con todo, tanto Walker como o equipo quedaron cada vez m\u00e1is desencantados. Logo de que Lotus descubriu que Walker probara un coche de F\u00f3rmula 2 para outro equipo, foi eliminado do equipo para o GP de Italia e o Gran Premio do Canad\u00e1 de 1972, onde foi substitu\u00eddo por Reine Wisell. Walker volveu para o Gran Premio dos Estados Unidos de 1972, pero retirouse.\nEn total, Fittipaldi ga\u00f1ou cinco carreiras e anotou 61 puntos, ga\u00f1ando o campionato, mentres que Walker nunca terminou un Gran Premio m\u00e1is ala do noveno lugar (no Gran Premio de Espa\u00f1a de 1972), a s\u00faa mellor carreira foi a que disputou a quinta posici\u00f3n con Peter Revson, cando quedou sen combustible, nas \u00faltimas voltas. Foi prometedor nas aperturas de M\u00f3naco onde ti\u00f1a experiencia en F3, pero cometeu erros baixo a extraordinaria chuvia. A mediados da tempada o equipo estaba totalmente enfocado a que Fittipaldi ga\u00f1ara o Campionato e o 72 de Walker ti\u00f1a pouca importancia, pero previsiblemente a s\u00faa forma en Brands e en Austria suxeriu algunha mellora, mentres durou o motor. Lotus culpou \u00e1 t\u00e9cnica de conduci\u00f3n supostamente inadecuada de Walker, \u00e1 mala condici\u00f3n f\u00edsica e a falta de sensibilidade mec\u00e1nica, mentres Walker alegou que Lotus deulle equipo inferior e prestou moita m\u00e1is atenci\u00f3n \u00e1s necesidades de Fittipaldi que as s\u00faas. Non foi retido para a tempada e foi substitu\u00eddo por Ronnie Peterson. David Walker segue sendo o \u00fanico piloto que non obtivo un s\u00f3 punto no campionato de F\u00f3rmula Un na mesma tempada que o seu compa\u00f1eiro ga\u00f1ou o t\u00edtulo de pilotos.\nPara 1973, Walker meteuse na F\u00f3rmula d\u00faas, pero resultou ferido en dous accidentes de tr\u00e1fico ese ano. Retirouse das carreiras automobil\u00edsticas a finais de 1975, dicindo que o efecto das lesi\u00f3ns polos accidente non o deixaron volver a ser o mesmo piloto, e estaba intentando demasiado, logo dunhas poucas carreiras impresionantes na serie Shellsport F5000 do Reino Unido, tomando a primeira posici\u00f3n da grella en Oulton Park.\nAgora vive en Queensland, dirixindo un negocio de alugueiro de barcos.\nRexistro de carreiras.\nResultados completos na F\u00f3rmula Un.\n() As carreiras en letra grosa indican pole position; as carreiras en \"cursiva\" indican \"volta r\u00e1pida\".\nResultados na F\u00f3rmula 1 fora do campionato.\n() As carreiras en letra grosa indican pole position; as carreiras en \"cursiva\" indican \"volta r\u00e1pida\"."}
{"id": "410850", "revid": "5863", "url": "https://gl.wikipedia.org/wiki?curid=410850", "title": "Viaje a la Alcarria", "text": "Viaje a la Alcarria \u00e9 un libro de viaxes de Camilo Jos\u00e9 Cela, publicado en 1948. Narra a viaxe do autor pola comarca de La Alcarria, na provincia de Guadalaxara. A obra est\u00e1 adicada a Gregorio Mara\u00f1\u00f3n.\nTrama.\nA acci\u00f3n comeza nun piso de Madrid. O autor est\u00e1 no seu piso da r\u00faa Alcal\u00e1, onde vive coa s\u00faa muller Charo e co seu fillo Camilo Jos\u00e9 Cela Conde, de poucos meses. Al\u00ed primeiro decide o destino da viaxe, e logo vaga, consultando o libro \"Historia de Galicia\" de Manuel Murgu\u00eda.\nAo cabo duns d\u00edas, o 6 de xu\u00f1o de 1946, o viaxeiro \u00e9rguese cedo e vai cami\u00f1ando at\u00e9 a estaci\u00f3n de Atocha, onde colle o tren a Guadalaxara. Seguindo pola estrada de Zaragoza (estrada N-II) pasa por Taracena, e pouco m\u00e1is adiante monta nun carro, e logo de cruzar Valdenoches chega at\u00e9 Torija. Pasa a noite nesa poboaci\u00f3n, e desv\u00edase da estrada cara a Brihuega. Na obra incl\u00fae unha transcrici\u00f3n do texto da l\u00e1pida da Puerta de la Cadena. Ao ser\u00e1n b\u00f3tase a cami\u00f1ar xunto ao r\u00edo Taju\u00f1o, e fai noite xunto cun home vello a car\u00f3n do cami\u00f1o. Ao d\u00eda seguinte pasan por Mansegoso e ao mediod\u00eda chegan a Cifuentes, onde o viaxeiro dorme.\n\u00c1 ma\u00f1\u00e1 sae en direcci\u00f3n sur. Pasa por G\u00e1rgoles de Arriba e G\u00e1rgoles de Abajo cara a Trillo, onde fai noite. Ao d\u00eda seguinte cruza o r\u00edo Texo e rode as Tetas de Viana at\u00e9 chegar a Viana de Mond\u00e9jar. Non entra na vila, e despois de xantar contin\u00faa at\u00e9 La Puerta. Descansa nunha fonda e visita a vila. O alcalde cons\u00e9guelle un carro para ao d\u00eda seguinte ir at\u00e9 Budia. De cami\u00f1o sorpr\u00e9ndeos unha tormenta, logo de pasar Dur\u00f3n. Chegan a Budia xa de noite, e at\u00f3pase con Mart\u00edn, un comerciante co que coincidira en Trillo. Pola ma\u00f1\u00e1 visitan xuntos a vila, e o autor visita o m\u00e9dico Severino Dom\u00ednguez Alonso.\nAntes de xantar dir\u00edxese cara a El Olivar e despois at\u00e9 Dur\u00f3n. No empalme coa estrada, de cami\u00f1o a Pareja, a Garda Civil p\u00eddelle a documentaci\u00f3n. Pasa a noite no cruzamento do cami\u00f1o que leva a Chillar\u00f3n del Rey, e ao amencer chega a Pareja. Vai a unha fonda para almorzar e asearse. Por un malentendido coa patroa do lugar non queda a durmir. Ao d\u00eda seguinte desv\u00edase at\u00e9 Casasana, onde xanta. Un home cun burro acomp\u00e1\u00f1ao e l\u00e9valle a equipaxe at\u00e9 Saced\u00f3n, pasando por C\u00f3rcoles. En Saced\u00f3n enc\u00f3ntrase de novo co comerciante Mart\u00edn, co que percorre a vila. Nunha tenda dun amigo de Mart\u00edn falan da Vuelta a Espa\u00f1a (que se disputara entre o 7 e o 30 de maio), de Delio Rodr\u00edguez e de Juli\u00e1n Barrendero.\nPasa a noite en Saced\u00f3n, e marcha en autob\u00fas. Cruzan o r\u00edo Texo, onde est\u00e1n a constru\u00edr o encoro de Entrepe\u00f1as, e segue por Alh\u00f3ndiga at\u00e9 Tendilla. Despois de xantar colle outro autob\u00fas que o leva por Fuentelviejo, e Hueva at\u00e9 Pastrana. Al\u00ed consegue aloxamento e descansa para ver a vila ao d\u00eda seguinte. Pola tarde vai co alcalde en coche a visitar Zorita de los Canes.\nNarraci\u00f3n.\nA obra est\u00e1 narrada en terceira persoa, cun viaxeiro -o propio autor- como protagonista. A acci\u00f3n discorre en primavera. Amais da paisaxe e a paisanaxe, o autor describe a flora e a fauna do lugar. Ao longo da obra o autor menciona os xentilicios cos que son co\u00f1ecidos os habitantes dos lugares, as\u00ed como alcumes de persoas e coplas populares.\nEdici\u00f3ns e adaptaci\u00f3ns.\nA obra foi redactada entre o 25 e o 31 de decembro de 1947, e apareceu editada en marzo de 1948 en \"La Revista de Occidente\", co antet\u00edtulo de \"Las botas de siete leguas\", con fotos de Karl Wlasak. En decembro de 1952 editouse en Buenos Aires da man de Espasa-Calpe, na colecci\u00f3n Austral, cunha reedici\u00f3n en xu\u00f1o de 1953 e outra en xu\u00f1o de 1961. En 1954 apareceu a cuarta edici\u00f3n da man de Destino, co subt\u00edtulo \"Con los versos de su cancionero, cada uno en su debido lugar\"; reeditouse en outubro de 1958. A sexta edici\u00f3n apareceu en novembro de 1958 en \"Papeles de Son Armadans\", con xilograf\u00edas de Jaume Pla. En 1989 apareceu no tomo 4\u00ba das \"Obras completas\" xunto con \"Del Mi\u00f1o al Bidasoa\", con pr\u00f3logo do autor datado en 1963.\nTraduciuse ao franc\u00e9s como \"Voyage en Alcarria\" da man de Marie-Berthe Lacombe (Gallimard, 1961) e ao ingl\u00e9s como \"Journey to the Alcarria\" da man de Frances M. L\u00f3pez Morillas (University of Wisconsin Press, 1964).\nEn xu\u00f1o de 1985 Camilo Jos\u00e9 Cela percorreu de novo esa zona, o que deu p\u00e9 ao libro \"Nuevo viaje a la Alcarria\".\nAdaptaci\u00f3n televisiva.\nEn 1976, emitiuse en Televisi\u00f3n Espa\u00f1ola unha adaptaci\u00f3n televisiva dirixida por Antonio Gim\u00e9nez Rico para a serie \"Los Libros\", con banda sonora de Luis Eduardo Aute,"}
{"id": "410851", "revid": "624", "url": "https://gl.wikipedia.org/wiki?curid=410851", "title": "461 a. C.", "text": ""}
{"id": "410855", "revid": "85894", "url": "https://gl.wikipedia.org/wiki?curid=410855", "title": "Ter\u00e1menes", "text": "Ter\u00e1menes, finado en -404, (en grego: \"\u0398\u03b7\u03c1\u03b1\u03bc\u03ad\u03bd\u03b7\u03c2\") foi un pol\u00edtico ateniense, importante na d\u00e9cada final da Guerra do Peloponeso, a chamada Guerra de Decelia. Participou activamente nos dous per\u00edodos do goberno olig\u00e1rquico de Atenas, as\u00ed como no xu\u00edzo dos xenerais que comandaban a armada ateniense durante a Batalla de Arxinusas, en -406.\nFillo de Hagn\u00f3n, o fundador de Anf\u00edpole e natural do \"demo\" (poboaci\u00f3n) de Estiria, foi un dos principais instigadores do golpe de estado dos Catrocentos, pero dentro do movemento olig\u00e1rquico tivo unha tendencia m\u00e1is moderada que outros, que o levou a porse \u00e1 fronte da corrente que se opuxo aos excesos da oligarqu\u00eda e deu paso ao goberno do Cinco Mil.\nTras a vitoria en Arxinusas (-406), conseguiu librarse da acusaci\u00f3n de non prestar auxilio aos n\u00e1ufragos, pero contribu\u00edu \u00e1 condena a morte dos seis estrategos. Despois da derrota final de Egosp\u00f3tamos, tivo un papel importante nas negociaci\u00f3ns da rendici\u00f3n de Atenas e participou no goberno olig\u00e1rquico dos Trinta Tiranos. Pero tam\u00e9n nesta ocasi\u00f3n as s\u00faas tendencias moderadas o distanciaron dos seus colegas. Esta vez o resultado foi negativo: enfrontouse a Critias, o radical t\u00edo de Plat\u00f3n, e foi condenado \u00e1 morte e axustizado.\nDesde a Antig\u00fcidade foi obxecto de diversas valoraci\u00f3ns. Culp\u00e1rono pola s\u00faa actitude cambiante (cham\u00e1rono \u00abcoturno\u00bb, calzado para ambos os p\u00e9s), pero tam\u00e9n se apreciaron a s\u00faa moderaci\u00f3n e os seus esforzos por manterse entre os r\u00e9ximes populares e os excesos das oligarqu\u00edas radicais.\nOligarca moderado, a mi\u00fado atopouse atrapado entre os dem\u00f3cratas por unha banda e a facci\u00f3n extremista dos oligarcas no outro. Tivo \u00e9xito en substitu\u00edr unha oligarqu\u00eda de poucas persoas por unha m\u00e1is ampla en -411 pero fallou ao tentalo de novo en -404. Foi executado polos extremistas a cuxas pol\u00edticas se opuxo.\nTer\u00e1menes foi unha figura central en catro grandes episodios da historia de Atenas. Apareceu en escena en 411 como un dos l\u00edderes do golpe de estado oligarca, pero cando empezou a diferir das ideas dos outros conspiradores, comezou a oporse aos novos l\u00edderes e tomou o mando na oposici\u00f3n \u00e1 nova oligarqu\u00eda para substitu\u00edla por unha m\u00e1is ampla. Serviu como xeneral varios anos m\u00e1is despois disto, pero non foi reelixido para o posto en -407. Durante a Batalla de Arxinusas, na que serviu como trierarca, encarg\u00f3uselle rescatar aos mari\u00f1eiros atenienses dos barcos que se estaban afundindo, pero impediullo unha tormenta. Ese incidente desencadeou a furia do pobo de Atenas, e Ter\u00e1menes tivo que defenderse e exonerarse da s\u00faa responsabilidade no rescate errado. A controversia terminou coa execuci\u00f3n de seis xenerais que dirixiran a batalla.\nTras a derrota ateniense na Batalla de Egosp\u00f3tamos en -405, Ter\u00e1menes negociou con Esparta os termos da rendici\u00f3n. Logo converteuse nun membro da nova oligarqu\u00eda co\u00f1ecida como os Trinta Tiranos que Esparta impuxera ao seu rival. Ter\u00e1menes volveu entrar en conflito cos membros m\u00e1is extremistas do novo goberno e as s\u00faas protestas polo reino de terror imposto levaron aos oligarcas a planear a s\u00faa destituci\u00f3n. Foi denunciado \u00e1 asemblea oligarca e, logo, ao ver que dita instituci\u00f3n ti\u00f1a reparos en castigalo, foi executado sen xu\u00edzo.\nTer\u00e1menes seguiu sendo unha figura controvertida tras a s\u00faa morte. Lisias criticouno vigorosamente mentres que persegu\u00eda a varios dos seus antigos aliados pol\u00edticos, pero outros defenderon as s\u00faas acci\u00f3ns. Os modernos historiadores foron cambiando a s\u00faa postura no tempo: no s\u00e9culo XIX, Ter\u00e1menes era condenado case de forma universal, pero estudos recentes dan opini\u00f3ns m\u00e1is positivas. Alg\u00fans historiadores viron en Ter\u00e1menes un oportunista ego\u00edsta, e outros un moderado con principios. Os detalles das s\u00faas acci\u00f3ns, as s\u00faas motivaci\u00f3ns, e a natureza do seu car\u00e1cter, seguen debat\u00e9ndose hoxe en d\u00eda.\nTraxectoria.\nRexistro hist\u00f3rico.\nNon se ten constancia de ningunha biograf\u00eda antiga de Ter\u00e1menes, pero a s\u00faa vida e acci\u00f3ns est\u00e1n relativamente ben documentadas, grazas ao amplo tratamento que se d\u00e1 da s\u00faa figura en varios dos traballos que nos chegaron. O orador \u00e1tico Lisias fala detidamente de Ter\u00e1menes en varios dos seus discursos, a\u00ednda que dunha maneira moi hostil. Ter\u00e1menes tam\u00e9n aparece en varias antigas historias narrativas; o relato de Tuc\u00eddides incl\u00fae os comezos da carreira pol\u00edtica de Ter\u00e1menes, e Xenofonte contin\u00faa onde Tuc\u00eddides o deixou, e narra con detalle alg\u00fans episodios da s\u00faa carreira.\nDiodoro S\u00edculo, probabelmente tomando o seu relato en varios puntos do historiador grego \u00c9foro, proporciona outro relato que se aparta considerabelmente do de Xenofonte en varios puntos. Ter\u00e1menes tam\u00e9n aparece en varias outras fontes, que, a\u00ednda que non proporcionan moitos detalles, foron usadas para esclarecer as disputas pol\u00edticas que rodearon a vida de Ter\u00e1menes e o seu recordo.\nFamilia.\nS\u00f3 as li\u00f1as xerais da vida de Ter\u00e1menes f\u00f3ra da esfera p\u00fablica foron conservadas no rexistro hist\u00f3rico. Tanto o seu pai, Hagn\u00f3n, como o seu av\u00f3 paterno, Nicias, tiveran papeis importantes na vida p\u00fablica ateniense nas d\u00e9cadas anteriores da aparici\u00f3n de Ter\u00e1menes en escena. A familia era moi rica; Nicias tivo m\u00e1is de 1000 escravos traballando nas minas de prata de Lauri\u00f3n, e distribu\u00eda a s\u00faa riqueza prodigamente para ga\u00f1ar o favor do pobo.Como un dos pol\u00edticos l\u00edderes de Atenas tras a morte de Pericles, Nicias fora o principal defensor da Paz de Nicias, que terminou coa primeira parte da Guerra do Peloponeso, a chamada Guerra arquid\u00e1mica, en -421, e fora o comandante supremo da expedici\u00f3n a Sicilia, morrendo en Siracusa en -413 pouco antes da derrota desastrosa desta expedici\u00f3n. Hagn\u00f3n, comandou o grupo de colonizadores gregos que fundaron Anf\u00edpole en -437/-436, serviu como xeneral en varias ocasi\u00f3ns antes e durante a Guerra do Peloponeso, e como un dos signatarios da Paz de Nicias Tuc\u00eddides menciona a Hagn\u00f3n co cargo de comandante en 1.117, 2.58, e en 2.95 &lt;/ref&gt;. A carreira de Hagn\u00f3n coincidiu en parte coa do seu fillo, xa que foi un dos dez membros da comisi\u00f3n nomeados polo goberno dos Catrocentos para redactar o borrador dunha nova constituci\u00f3n en -411.\nGolpe de estado do -411..\nDerrocamento da democracia.\nA primeira aparici\u00f3n no rexistro hist\u00f3rico de Ter\u00e1menes \u00e9 a s\u00faa participaci\u00f3n no golpe de estado olig\u00e1rquico de -411. Como consecuencia da derrota ateniense en Sicilia, as revoltas empezaron a estalar entre os estados sometidos a Atenas no mar Exeo.\nNeste contexto, un grupo de arist\u00f3cratas atenienses, liderados por Pisandro e con Ter\u00e1menes entre os seus partidarios, comezou a conspirar para derrocar ao goberno democr\u00e1tico da cidade. Esta intriga foi iniciada polo nobre exiliado Alcib\u00edades, quen nese momento era axudante do s\u00e1trapa persa Tisafernes. Afirmando que ti\u00f1a grande influencia sobre Tisafernes, Alcib\u00edades prometeu regresar a Atenas, levando axuda dos persas, coa condici\u00f3n de que a democracia que o desterrou fose substitu\u00edda por unha oligarqu\u00eda. Por tanto, varios trierarcas e outros xefes da frota de Samos empezaron a planear o derrocamento da democracia. Enviaron a Pisandro a Atenas, quen coa promesa de que o regreso de Alcib\u00edades e unha alianza cos persas ser\u00edan pos\u00edbeis se os atenienses substitu\u00edan a s\u00faa democracia por unha oligarqu\u00eda, convenceu \u00e1 Ekkles\u00eda (Asemblea do pobo ateniense) de que enviase como emisario ao mesmo Alcib\u00edades, autorizado a facer calquera preparativo.\nAlcib\u00edades, con todo, cuxa influencia sobre Tisafernes non era tan grande como alegara, decatouse de que non poder\u00eda convencer ao s\u00e1trapa de que se aliase cos atenienses, e para ocultalo ao pobo ateniense, demandou tal n\u00famero de concesi\u00f3ns \u00e1 Asemblea de Atenas, que foron rexeitadas.\nConflito dentro do movemento olig\u00e1rquico.\nEn -411, Ter\u00e1menes propuxo un goberno no que a todos os homes con status de hoplita ou m\u00e1is alto lles fose concedido o voto.\nNaquel momento, empezaron a desenvolverse alg\u00fans conflitos, acontecementos que ameazaban o futuro do novo goberno de Atenas. Primeiro, o golpe de estado planeado en Samos foi frustrado polos esforzos dos dem\u00f3cratas samios e un grupo de atenienses a quen confiaron en axudarlles.Cando o ex\u00e9rcito de Samos escoitou as noticias do golpe de estado en Atenas, que chegou ao mesmo tempo que informes esaxerados das ultraxes perpetradas polo novo goberno, declararon a s\u00faa lealdade \u00e1 democracia e a hostilidade cara aos novos gobernantes. En Atenas, mentres tanto, produciuse unha escisi\u00f3n entre os oligarcas moderados e radicais, con Ter\u00e1menes xunto a Arist\u00f3crates como xefe da facci\u00f3n moderada. A facci\u00f3n extremista, liderada por Fr\u00ednico, contaba con xefes ilustres do golpe de estado como Pisandro e Antifonte, quen ti\u00f1a o dominio dos Catrocentos, op\u00fa\u00f1ase a ampliar a base da oligarqu\u00eda, e estaba disposto a pedir a paz con Esparta.Os moderados, doutra banda, a\u00ednda que non estaban polo labor de solicitar a paz con Esparta, en termos que puidesen manter o poder de Atenas, estaban dispostos a sacrificar o Imperio e a frota, e quer\u00edan ampliar a oligarqu\u00eda para inclu\u00edr a 5000 putativos, presumibelmente inclu\u00edndo a todos os homes con status de hoplita ou superior. A\u00ednda que Tuc\u00eddides, en \"Historia da Guerra do Peloponeso\" VIII, 89, afirma que os moderados chamaron para o goberno aos 5000 de entre os moderados, era unha simple manobra de propaganda. Os historiadores modernos est\u00e1n en desacordo, sinalando o relato de Arist\u00f3teles, coa indicaci\u00f3n de que os moderados foron sinceros.\nPouco despois de obter o poder, os xefes extremistas da revoluci\u00f3n empezaran a constru\u00edr fortificaci\u00f3ns en Eteiona, un punto dominante na entrada do porto do Pireo, para protexelo dun ataque da frota de Samos. Co desacordo interno aumentando, uniron estas novas fortificaci\u00f3ns \u00e1s murallas existentes para formar un reduto defend\u00edbel contra os ataques por terra ou por mar, que conti\u00f1a un grande almac\u00e9n ao que os extremistas trasladaron a maior parte da subministraci\u00f3n de cereais da cidade. Ter\u00e1menes protestou enerxicamente contra a construci\u00f3n desta fortificaci\u00f3n, argumentando que o prop\u00f3sito non era manter aos dem\u00f3cratas f\u00f3ra, sen\u00f3n entregala aos espartanos; Tuc\u00eddides testemu\u00f1a que os seus cargos non eran insustanciais, xa que os extremistas estaban a consideralo realmente.\nInicialmente cauteloso (cando os inimigos do r\u00e9xime foran executados antes), Ter\u00e1menes e o seu partido se envalentonaron para realizar varias acci\u00f3ns. \nPrimeiro, unha frota peloponesia, aparentemente enviada para axudar \u00e1s forzas anti-atenienses de Eubea, foi ascendendo amodo pola costa do Peloponeso. Ter\u00e1menes alegou que esta frota estaba a planear capturar as fortificaci\u00f3ns de Eteiona, en colaboraci\u00f3n cos extremistas. \nSegundo, un militar ateniense, actuando aparentemente baixo as ordes de conspiradores superiores nas filas do goberno, asasinou a Fr\u00ednico, o xefe da facci\u00f3n extremista. El escapou, pero o seu c\u00f3mplice, un arxivo foi capturado; o prisioneiro, baixo tortura, negouse a dicir o nome do seu xefe. Cos extremistas incapaces dunha acci\u00f3n eficaz neste caso, e coa frota peloponesia invadindo a illa de Exina (un punto de parada obrigada na aproximaci\u00f3n ao Pireo), Ter\u00e1menes e o seu partido decidiron actuar. \nArist\u00f3crates, que mandaba un rexemento de hoplitas no Pireo, arrestou ao xeneral extremista Alexicles; enfurecidos, os xefes extremistas dos Catrocentos esixiron a acci\u00f3n, e fixeron varias ameazas contra Ter\u00e1menes e o seu partido. Para a s\u00faa sorpresa, Ter\u00e1menes ofreceuse voluntariamente para conducir unha forza para rescatar a Alexicles; os xefes dos extremistas accederon, e Ter\u00e1menes partiu cara ao Pireo, compartindo o seu mandato con outro moderado e un extremista, Aristarco. Cando Ter\u00e1menes e a s\u00faa forza chegaron ao Pireo, Aristarco, con rabia, exhortou aos homes a atacar aos hoplitas que asediaran a Alexicles. Ter\u00e1menes tam\u00e9n finxiu ira, pero cando foi preguntado polos hoplitas se pensaba que a fortificaci\u00f3n sobre Eteiona era unha boa idea, respondeu que se quixesen derrubala, pensaba que estar\u00eda ben. Chamando a todos os que quer\u00edan que o Cinco Mil gobernasen en lugar dos Catrocentos, os hoplitas pux\u00e9ronse a traballar.Donald Kagan suxeriu que esta chamada foi probabelmente instigada polo partido de Ter\u00e1menes'. Os hoplitas ao derrubar a fortificaci\u00f3n significaban que prefer\u00edan unha volta \u00e1 democracia. Varios d\u00edas despois, a frota peloponesia aproximouse ao Pireo, pero, ao atopar as fortificaci\u00f3ns destru\u00eddas e o porto ben defendido, navegaron a Eubea. Varios d\u00edas despois, os Catrocentos formalmente depuxeron e substitu\u00edron ao goberno do Cinco Mil; A maior\u00eda dos oligarcas fuxiron da cidade.\nEspeculouse con que Ter\u00e1menes fose partidario deste tipo de \u00abconstituci\u00f3n ideal\u00bb do Cinco Mil nos acontecementos constitucionais dos anos -411 e -404.\nAo mando.\nBaixo o goberno dos Cinco Mil e baixo a democracia que o substitu\u00edu en -410, Ter\u00e1menes serviu como xeneral durante varios anos, ao mando de frotas no mar Exeo e no estreito do Helesponto. Pouco despois do ascenso do goberno do Cinco Mil, Ter\u00e1menes navegou a dito estreito para unirse a Tras\u00edbulo e os xenerais elixidos polo ex\u00e9rcito de Samos. Tras a vitoria ateniense en Abidos, tomou trinta trirremes para atacar aos rebeldes de Eubea, que estaban a constru\u00edr un cami\u00f1o elevado en Beocia para prover un acceso desde terra \u00e1 s\u00faa illa. Incapaz de deter a construci\u00f3n, saqueou o territorio de varias cidades rebeldes, viaxou polo Exeo suprimindo oligarqu\u00edas e conseguindo fondos de varias cidades para o Imperio ateniense. Levou ent\u00f3n a s\u00faa frota ao Reino de Macedonia, onde axudou ao seu rei Arquelao I no asedio de Pidna, pero ao prolongarse o asedio, navegou para reunirse con Tras\u00edbulo en Tracia. A s\u00faa frota foi a desafiar \u00e1 armada de M\u00edndaro que asediara a cidade de C\u00edcico. Ter\u00e1menes mandaba unha \u00e1 da frota ateniense na batalla de C\u00edcico, e conseguiu unha decisiva vitoria. Nesta batalla, Alcib\u00edades (que fora chamado do exilio pola frota de Samos pouco despois do golpe) conduciu a unha trampa \u00e1 frota espartana en mar aberto, mentres Tras\u00edbulo e Ter\u00e1menes, cada un ao mando dunha escuadra, cortaron a retirada aos espartanos.M\u00edndaro foi forzado a fuxir a unha praia pr\u00f3xima, e seguiron feros enfrontamentos en terra cando os atenienses tentaron arrastrar os barcos espartanos. Tras\u00edbulo e Alcib\u00edades mantiveron aos espartanos ocupados mentres Ter\u00e1menes se uniu \u00e1s pr\u00f3ximas forzas atenienses e logo apur\u00e1ronse ao rescate; a s\u00faa chegada precipitou unha vitoria total ateniense, na que todos os barcos espartanos foron capturados. Como consecuencia desta vitoria, os atenienses capturaron C\u00edcico e constru\u00edron un forte en Cris\u00f3pole, desde o que obti\u00f1an un arancel dun d\u00e9cimo de todos os barcos que atravesaban o B\u00f3sforo. Ter\u00e1menes e outro xeneral permaneceron neste forte cunha froti\u00f1a de trinta barcos para supervisar a recollida do arancel. En Atenas, mentres tanto, o goberno do Cinco Mil foi substitu\u00eddo por unha democracia restaurada uns poucos meses despois desta batalla. Donald Kagan suxeriu que a ausencia de Ter\u00e1menes, \u00abo mellor orador dos moderados\u00bb, preparou o terreo para esta restauraci\u00f3n.\nArxinusas.\nTer\u00e1menes permaneceu como xeneral en -407, pero, nese ano, cando a derrota ateniense en Notio conduciu \u00e1 ca\u00edda de Alcib\u00edades e os seus aliados pol\u00edticos, non foi reelixido. O ano seguinte, con todo, navegou como trierarca na improvisada frota de axuda ateniense enviada para axudar a Con\u00f3n, quen fora bloqueado con 40 trirremes en Mitilene por Calicr\u00e1tidas. Esa forza de liberaci\u00f3n obtivo unha vitoria sorprendente na batalla de Arxinusas, pero como consecuencia desa batalla Ter\u00e1menes atopouse no medio dunha controversia enorme. Ao final da batalla, os xenerais ao mando da frota hab\u00edan conferenciado para decidir os seus pr\u00f3ximos pasos. Varios insistiron nas urxencias que lles incumb\u00edan a cada un; 50 barcos peloponesios baixo Ete\u00f3nico permaneceron en Mitilene, bloqueando a Con\u00f3n, e a acci\u00f3n decisiva dos atenienses pod\u00eda conducir \u00e1 destruci\u00f3n desa forza, pero, ao mesmo tempo, tiveron que ser enviados barcos para recuperar aos mari\u00f1eiros de vinte e cinco trirremes atenienses afundidos ou deixados incapacitados na batalla. Por tanto, oito xerais, coa parte m\u00e1is grande da frota, emprenderon viaxe a Mitilene, mentres unha forza de rescate baixo Tras\u00edbulo e Ter\u00e1menes \u2014ambos quer\u00edan ser trierarcas nesta batalla, pois serviran como xerais en campa\u00f1as previas\u2014, quedaron atrasados para recoller aos sobreviventes e recuperar os cad\u00e1veres para o enterro. Neste punto, con todo, estalou unha grave tormenta, e ambos os ex\u00e9rcitos foron empuxados a terra. Ete\u00f3nico escapou, un gran n\u00famero de mari\u00f1eiros atenienses afog\u00e1ronse. Os c\u00e1lculos aproximados respecto da cifra precisa alcanza a preto de 1000, e a non menos de 5000 d\u00e1 a cifra de \"quizais mil\", mentres Fine (\"The Ancient Greeks\", 515) declara \"entre 4 000 e 5 000\"&lt;/ref&gt;.\nPouco despois de que as noticias desta traxedia p\u00fablica chegasen a Atenas, unha controversia enorme estalou sobre a atribuci\u00f3n da culpa pola chapuza de rescate. A xente estaba furiosa pola perda de tantos mari\u00f1eiros, e polo fracaso de recuperar os corpos dos mortos para o seu enterro, e os xenerais sospeitaban que Tras\u00edbulo e Ter\u00e1menes, que xa regresaran a Atenas, poder\u00edan ser responsables de azuzar \u00e1 Asemblea contra eles, e escribiron cartas \u00e1 xente que denunciaban aos dous trierarcas como responsables do rescate errado. Tras\u00edbulo e Ter\u00e1menes foron chamados ante a Asemblea para defender o seu comportamento; no seu defensa, Ter\u00e1menes presentou unha carta dos xenerais na cal culpaban s\u00f3 \u00e1 tormenta do contratempo. Os trierarcas foron exonerados, e a c\u00f3lera p\u00fablica agora volveuse contra os xenerais. O oito foron depostos do seu cargo, e chamados a Atenas para someterse a xu\u00edzo. Dous fuxiron, pero seis regresaron como ordenaron para afrontar os cargos contra eles.\nDiodoro apunta que os xenerais cometeron un erro cr\u00edtico tentando culpar a Ter\u00e1menes. \"Porque,\" manifesta, \"a\u00ednda que eles pod\u00edan obter a axuda de Ter\u00e1menes e os seus socios no xu\u00edzo, ambos os homes eran oradores capaces e ti\u00f1an moitos amigos e, os m\u00e1is importante de todo, foran part\u00edcipes dos feitos relativos \u00e1 batalla, t\u00ed\u00f1anos, con todo, como adversarios e acusadores\". Cando chegou o xu\u00edzo, os numerosos aliados pol\u00edticos de Ter\u00e1menes estaban entre os xefes da facci\u00f3n que ped\u00edan a s\u00faa condena. Suced\u00e9ronse unha serie amarga de debates e procedementos xudiciais cando a Asemblea discutiu sobre que fac\u00eda cos xenerais. Ao principio, parec\u00eda que poder\u00edan ser tratados con clemencia, pero ao final demostraci\u00f3ns p\u00fablicas de duelo das familias dos defuntos e a agresiva acusaci\u00f3n dun pol\u00edtico chamado Calixeno decantou a opini\u00f3n desta instituci\u00f3n. Os seis xerais foron xulgados en grupo e executados.O pobo ateniense, cando o pesar e a c\u00f3lera provocada polo desastre arrefri\u00e1ronse, chegaron a lamentar a s\u00faa acci\u00f3n, e durante miles de anos os historiadores e comentaristas destacaron o incidente como quizais o m\u00e1is grande erro xudicial que o goberno da cidade perpetrou algunha vez.\nNegociaci\u00f3ns de paz.\nEn -405, a frota ateniense foi derrotada e destru\u00edda pola frota peloponesia baixo Lisandro na batalla de Egosp\u00f3tamos, no Helesponto. Sen suficientes fondos para constru\u00edr outra frota, os atenienses s\u00f3 pod\u00edan esperar que Lisandro navegase cara ao oeste a trav\u00e9s do Exeo cara \u00e1 s\u00faa cidade. Bloqueados por terra e mar, coas s\u00faas subministraci\u00f3ns de alimentos diminu\u00edndo, os atenienses enviaron embaixadores ao rei espartano Axis, cuxo ex\u00e9rcito estaba acampado f\u00f3ra das s\u00faas murallas, ofrecendo unirse \u00e1 alianza espartana si \u00e9ralles permitido conservar as s\u00faas murallas e porto; Axis, afirmando que non ti\u00f1a poder de negociar, enviou embaixadores a Esparta, pero al\u00ed dix\u00e9ronlles que, se quixesen a paz realmente, deber\u00edan levar mellores propostas aos espartanos. Os atenienses foron inicialmente intransixentes, indo tan lonxe como encarcerar a un home que suxeriu que demolesen os Muros Longos cando os espartanos insistiron, pero a realidade da s\u00faa situaci\u00f3n obrigoulles a que considerasen pronto unha soluci\u00f3n negociada. Nesta situaci\u00f3n, Ter\u00e1menes, nun discurso na asemblea, pediu que se enviase un embaixador a Lisandro (que estaba a cercar Samos) para determinar as intenci\u00f3ns espartanas cara a Atenas; tam\u00e9n dixo que descubrira algo que pod\u00eda mellorar a situaci\u00f3n dos atenienses, a\u00ednda que declinou compartilo cos cidad\u00e1ns. Esta petici\u00f3n foi concedida, e Ter\u00e1menes navegou a Samos para atoparse con Lisandro; desde al\u00ed, foi enviado a Esparta, quizais det\u00e9ndose en Atenas no cami\u00f1o. En Esparta, con representantes de todos os aliados de Esparta presentes, Ter\u00e1menes e os seus colegas negociaron os termos da paz que finalizaba a guerra do Peloponeso; os Muros Longos e as murallas do Pireo foron demolidos, o tama\u00f1o da frota atenienses foi bruscamente limitado, e a pol\u00edtica externa ateniense foi subordinada \u00e1 de Esparta; O tratado tam\u00e9n estipulaba que os atenienses usasen \"a constituci\u00f3n dos seus antepasados\". Ter\u00e1menes volveu a Atenas e presentou os resultados das negociaci\u00f3ns \u00e1 asemblea; a\u00ednda que alg\u00fans a\u00ednda estaban a favor de aguantar, a maior\u00eda votou aceptar os termos; a guerra do Peloponeso, despois de 28 anos, terminara.\nOs Trinta Tiranos.\nComo consecuencia da rendici\u00f3n de Atenas, os Muros Longos foron derrubados e as tropas que cercaban a cidade regresaron aos seus fogares; unha gornici\u00f3n espartana permaneceu probablemente en Atenas para supervisar o desmantelamento das murallas; Lisandro navegou a Samos para completar o asedio desta cidade. Outra cl\u00e1usula do tratado que puxera fin \u00e1 guerra permitira a todos os exiliados regresar a Atenas, e estes homes, moitos dos cales eran axitadores olig\u00e1rquicos expulsados pola democracia, estaban a traballar duro meses despois do tratado. Cinco \"superintendentes\" foron nomeados polos membros dos clubs sociais olig\u00e1rquicos para planear a transici\u00f3n a unha oligarqu\u00eda. En xullo de -404, pediron a Lisandro que volvese a Atenas, onde supervisou o cambio de goberno; un pol\u00edtico oligarca, Drac\u00f3ntides, propuxo no consello depositar o goberno en mans de trinta homes escollidos; Ter\u00e1menes apoiou esta moci\u00f3n, e, con Lisandro ameazando con castigar aos atenienses pola deixar de desmantelar os muros r\u00e1pida e suficientemente a menos que o fixesen, pasouno \u00e1 asemblea.Trinta homes foron seleccionados: dez apoiados polos \"supervisores\", dez elixidos por Ter\u00e1menes (inclu\u00eddo el mesmo), e dez elixidos por Lisandro.\nEste goberno, que pronto foi co\u00f1ecido como o \"Trinta Tiranos\" polos seus excesos e atrocidades, empezou rapidamente a establecer o seu control sobre a cidade . Os oligarcas estaban dirixidos por Critias, un dos \"supervisores\" e antigo exiliado, que pediu unha gornici\u00f3n espartana para asegurar a s\u00faa seguridade e iniciou un reinado de terror, executando a calquera home que pensase poder\u00eda posu\u00edr a suficiente iniciativa para desafialos. Esta campa\u00f1a foi dirixida por Ter\u00e1menes e os l\u00edderes do Trinta; inicialmente partidario de Critias, Ter\u00e1menes argumentou que agora era innecesario executar a homes que non mostraran ning\u00fan sinal de desexar ning\u00fan mal \u00e1 oligarqu\u00eda, tan s\u00f3 porque foran populares baixo a democracia. Esta protesta, con todo, fracasou en atrasar o ritmo das execuci\u00f3ns, as\u00ed que Ter\u00e1menes argumentou que, se a oligarqu\u00eda deb\u00eda, por forza, gobernar, deb\u00eda polo menos ampliar a s\u00faa base; medorento de que Ter\u00e1menes puidese dirixir un movemento popular contra eles, Critias e os xefes do Trinta fixeron p\u00fablica unha lista de 3.000 homes que poder\u00edan ser asociados ao novo goberno. Cando Ter\u00e1menes obxectou outra vez que este n\u00famero era bastante pequeno, os xefes organizaron unha revista militar para organizar despois o que os cidad\u00e1ns ordenaran para apilar as s\u00faas armas; con axuda da gornici\u00f3n espartana, os oligarcas confiscaron todas as armas excepto aquelas que pertenc\u00edan aos 3.000.\nIsto, marcou mesmo o principio dos excesos m\u00e1is grandes; para pagar os soldos da gornici\u00f3n espartana, Critias e os l\u00edderes ordenaron a cada un do Trinta arrestar e executar a un meteco e confiscar as s\u00faas propiedades. Ter\u00e1menes, protestando que esta acci\u00f3n era peor que os peores excesos da democracia, rexeitou seguir a orde.\nCritias e os seus compatriotas, tendo en conta estes acontecementos, decidiron que Ter\u00e1menes converteuse nunha ameaza intolerable para o seu goberno; en consecuencia, falou ante a asemblea dos 3.000, e Critias denunciou a Ter\u00e1menes como traidor nato, sempre preparado para cambiar as s\u00faas lealdades pol\u00edticas segundo as conveniencias do momento. Cham\u00e1rono co alcume de \"coturno\", o nome dunha bota levada no escenario que pod\u00eda servir para ambos os p\u00e9s; Ter\u00e1menes, proclamou, estaba preparado para servir a calquera causa democr\u00e1tica ou olig\u00e1rquica, buscando s\u00f3 promover o seu propio interese persoal. Ter\u00e1menes replicou apaixonadamente e negou que a s\u00faa pol\u00edtica fose incoherente algunha vez.Insistiu, que preferira sempre unha pol\u00edtica moderada; nin unha democracia extremista nin unha oligarqu\u00eda extremista, e sostido o ideal dun goberno composto de homes con polo menos status de hoplita, que poder\u00edan ser utilizados polo estado. Este discurso tivo un grande efecto sobre a audiencia, e Critias viu que, se houbese que dirixir o voto, Ter\u00e1menes deber\u00eda ser absolto.\nPor tanto, despois de conferenciar co Trinta, Critias ordenou a homes con dagas que bordeasen o escenario en fronte da audiencia e logo golpeasen o nome de Ter\u00e1menes da lista dos 3.000, neg\u00e1ndolle o seu dereito a un xu\u00edzo. Arist\u00f3teles d\u00e1 unha descrici\u00f3n lixeiramente diferente da sentenza a matar de Ter\u00e1menes. Afirma que \"Ter\u00e1menes foi executado despois de que Tras\u00edbulo ocupase Fil\u00e9 e afirma que o Trinta introduciron d\u00faas leis no Consello dos 3.000, con ordes de aprobalas; unha era para dar aos Trinta poderes absolutos para executar a calquera cidad\u00e1n que non fose membro da lista do Tres Mil, e a outra prohib\u00eda participar no goberno a todos os que tomaran parte na demolici\u00f3n do forte de Etion\u00eda, ou fixeran algo contra Os Catrocentos, que estableceran a anterior oligarqu\u00eda.En ambos os feitos participara Ter\u00e1menes, co resultado de que cando as leis foran ratificadas f\u00edxose f\u00f3ra da constituci\u00f3n e o Trinta ti\u00f1an autoridade para decretar a s\u00faa morte\". Ter\u00e1menes, saltando a un altar pr\u00f3ximo, reprendeu \u00e1 asemblea que permitise o seu homicidio, pero foi en balde; os Once, gardi\u00e1ns da prisi\u00f3n, introduc\u00edrono nela, arrastr\u00e1rono, e obrig\u00e1rono a beber unha copa de cicuta. Ter\u00e1menes, imitando un popular xogo de bebida, (o c\u00f3tabo) no que o bebedor brindaba por un amante, cando acabou a s\u00faa copa, tragou o veleno e lanzou os restos ao chan exclamando \"\u00c1 sa\u00fade do meu amado Critias!\u201d\nHistoriograf\u00eda.\nTer\u00e1menes levou unha vida pol\u00e9mica, e a s\u00faa morte non terminou coa cr\u00edtica das s\u00faas acci\u00f3ns. Nos anos posteriores \u00e1 s\u00faa morte, a s\u00faa reputaci\u00f3n converteuse en obxecto de controversia cando os seus antigos colegas houberon de defenderse ante os fiscais da restaurada democracia (o r\u00e9xime do Trinta durara at\u00e9 -403). Parece que, cando se defenderon ante os xurados atenienses simpatizantes da democracia, os compa\u00f1eiros de Ter\u00e1menes na oligarqu\u00eda tentaron exculparse relacionando as s\u00faas acci\u00f3ns coas de Ter\u00e1menes e retrat\u00e1ndolle como un firme defensor da democracia ateniense; exemplos diso p\u00f3dense atopar na obra de Diodoro S\u00edculo e no \"Papiro de Ter\u00e1menes\", unha obra fragmentaria descuberta en 1968. En dous discursos de Lisias, \"Contra Erat\u00f3stenes\" e \"Contra Agorato\", Ter\u00e1menes \u00e9 retratado como traidor e autointeresado, e que cos seus maquinaci\u00f3ns fai un tremendo dano \u00e1 causa ateniense.Xenofonte, hostil nas primeiras partes da s\u00faa obra at\u00e9 onde detivo o seu traballo (\"Hel\u00e9nicas\", II, 3, 10), cambiou de opini\u00f3n e o seu retrato de Ter\u00e1menes durante o goberno do Trinta Tiranos foi m\u00e1is favor\u00e1bel que o dos seus primeiros anos.Un \u00faltimo retrato \u00e9 o ofrecido por Arist\u00f3teles, quen, na s\u00faa \"Constituci\u00f3n dos atenienses\", fala de Ter\u00e1menes como un cidad\u00e1n modelo e moderado; Os historiadores discutiron a orixe deste relato, e alg\u00fans afirman que \u00e9 o produto da propaganda dun moderado partido \"terameniano\", mostra do interese que Ter\u00e1menes segu\u00eda producindo no s\u00e9culo -IV; mentres que outros, como Philip Harding, non ven evidencias desta tradici\u00f3n e afirman que o retrato de Arist\u00f3teles sobre Ter\u00e1menes d\u00e9bese s\u00f3 \u00e1 s\u00faa propia revalorizaci\u00f3n do pol\u00edtico.\nPoucas figuras antigas como Ter\u00e1menes, pasaron por tan dram\u00e1ticos cambios de reputaci\u00f3n aos ollos dos modernos especialistas, desde o s\u00e9culo XIX. Antes de devandito s\u00e9culo, eran amplamente aceptados os relatos desfavor\u00e1beis de Xenofonte e Lisias, e Ter\u00e1menes foi execrado como traidor e culpado de instigar \u00e1 execuci\u00f3n dos xenerais que participaron en Arxinusas. O descubrimento da \"Constituci\u00f3n dos atenienses\" de Arist\u00f3teles, en 1890, deu marcha atr\u00e1s a esta tendencia, propiciando unha ampla revalorizaci\u00f3n do personaxe.Ademais, o relato do xu\u00edzo de Arxinusas de Diodoro foi preferido polos especialistas, sobre todo, desde que Antony Andrewes deostou, nos anos 70, o relato de Xenofonte; Diodoro, a\u00ednda que ignorado nos seus momentos m\u00e1is melodram\u00e1ticos, como na s\u00faa elaborada presentaci\u00f3n dos \u00faltimos momentos de Ter\u00e1menes, \u00e9 preferido actualmente en varios asuntos, e no xu\u00edzo de Arxinusas en particular. Arist\u00f3fanes, n\"'As ras\", b\u00farlase da habilidade de Ter\u00e1menes para liberarse de apretos, pero non se pronuncia sobre os terr\u00edbeis acontecementos que seguiron \u00e1 batalla de Arxinusas, dos cales os eruditos consideran especialmente culp\u00e1bel a Ter\u00e1menes, e ven unha exacta descrici\u00f3n de como foi percibido Ter\u00e1menes no seu tempo; Lisias, que ataca a Ter\u00e1menes despiadadamente en moitas cousas, non di nada negativo sobre as consecuencias de Arxinusas.\nAs \u00faltimas obras aceptan a Ter\u00e1menes como moderado. Donald Kagan dixo del \"...toda a s\u00faa carreira revela que era un patriota e un aut\u00e9ntico moderado, sinceramente comprometido cunha constituci\u00f3n que conced\u00eda o poder \u00e1 clase hoplita, tanto nas formas dunha democracia limitada como nas dunha oligarqu\u00eda de base ampla\"; mentres que John Fine apuntou que \"como moitas persoas que seguen unha li\u00f1a pol\u00edtica de centro, foi odiado polos extremistas.\" A constituci\u00f3n do Cinco Mil \u00e9 reco\u00f1ecida como a s\u00faa obra pol\u00edtica mestra; di que o seu intento de producir un cambio cara \u00e1 moderaci\u00f3n, en -404,conduciu directamente \u00e1 s\u00faa morte. Esa morte f\u00edxose famosa e a historia dos momentos finais de Ter\u00e1menes foi repetida unha e outra vez durante toda a historiograf\u00eda cl\u00e1sica. \"Porque atopou que a s\u00faa morte desafiaba a un tirano\", John Fine apunta \"\u00e9 f\u00e1cil idealizar a Ter\u00e1menes.\" Desde a s\u00faa morte, Ter\u00e1menes foi tanto idealizado como inxuriado; os seus sete breves anos de carreira, nos \u00faltimos anos da guerra do Peloponeso, foron obxectos de innumer\u00e1beis e diferentes interpretaci\u00f3ns. Xurdiu unha figura complexa das pol\u00e9micas obras contempor\u00e1neas, que describen a s\u00faa carreira, un personaxe que mantivo un rumbo perigoso a trav\u00e9s do caos da escena pol\u00edtica ateniense de finais do s\u00e9culo -V; a\u00ednda que os historiadores, dunha ou outra forma, desde a antig\u00fcidade at\u00e9 o presente, ofreceron os m\u00e1is opostos retratos, quizais s\u00f3 as li\u00f1as xerais da s\u00faa vida pol\u00edtica poidan ser co\u00f1ecidas con certeza."}
{"id": "410857", "revid": "624", "url": "https://gl.wikipedia.org/wiki?curid=410857", "title": "Teramenes", "text": ""}
{"id": "410859", "revid": "1131", "url": "https://gl.wikipedia.org/wiki?curid=410859", "title": "Aeroporto da Cidade de Mannheim", "text": "O aeroporto da Cidade de Mannheim , anteriormente aeroporto de Mannheim-Neuostheim/Neuhermsheim, \u00e9 un aeroporto menor rexional alem\u00e1n que serve a cidade de Mannheim, a segunda m\u00e1is grande do estado de Baden-W\u00fcrttemberg despois de Stuttgart. Est\u00e1 situado a 3,5 quil\u00f3metros ao leste do centro da cidade, no distrito de Neuostheim. \u00c9 usado principalmente por aviaci\u00f3n xeral."}
{"id": "410860", "revid": "865", "url": "https://gl.wikipedia.org/wiki?curid=410860", "title": "Aeroporto de Mannheim", "text": ""}
{"id": "410861", "revid": "5863", "url": "https://gl.wikipedia.org/wiki?curid=410861", "title": "Asociaci\u00f3n sen \u00e1nimo de lucro", "text": ""}
{"id": "410863", "revid": "83328", "url": "https://gl.wikipedia.org/wiki?curid=410863", "title": "Cantigas de Mart\u00edn Codax", "text": ""}
{"id": "410864", "revid": "624", "url": "https://gl.wikipedia.org/wiki?curid=410864", "title": "406 a. C.", "text": ""}
{"id": "410865", "revid": "624", "url": "https://gl.wikipedia.org/wiki?curid=410865", "title": "S\u00e9culo V a. C.", "text": ""}
{"id": "410866", "revid": "63181", "url": "https://gl.wikipedia.org/wiki?curid=410866", "title": "Ikaalinen", "text": " \nIkaalinen (en sueco \"Ikalis\") \u00e9 unha cidade de Finlandia da rexi\u00f3n de Pirkanmaa. En 2017 a s\u00faa poboaci\u00f3n era de 7.140 habitantes. A superficie do termo municipal \u00e9 de 843,40 km2, dos cales 93,16 km2 son auga. O concello ten unha densidade de poboaci\u00f3n de 9,52 hab./km\u00b2. Limita cos concellos de H\u00e4meenkyr\u00f6, Parkano, Sastamala, Yl\u00f6j\u00e4rvi, J\u00e4mij\u00e4rvi e Kankaanp\u00e4\u00e4, estes dous \u00faltimos na rexi\u00f3n de Satakunta.\nO concello \u00e9 uniling\u00fce en fin\u00e9s.\nCidades irmandadas.\nA cidade de Ikaalinen est\u00e1 irmandada coa:"}
{"id": "410867", "revid": "27155", "url": "https://gl.wikipedia.org/wiki?curid=410867", "title": "NGF", "text": ""}
{"id": "410868", "revid": "27155", "url": "https://gl.wikipedia.org/wiki?curid=410868", "title": "Vitronectina", "text": "A vitronectina (VTN ou VN) \u00e9 unha glicoprote\u00edna da familia da hemopexina, que \u00e9 abundante no soro sangu\u00edneo, a matriz extracelular e o \u00f3so. Nos humanos est\u00e1 codificada no xene \"VTN\" do cromosoma 17. Tam\u00e9n se chama prote\u00edna S do complemento (\"complement S-protein\").\nA vitronectina \u00fanese \u00e1 integrina alfa-V beta-3 e as\u00ed promove a adhesi\u00f3n celular e o espallamento. Tam\u00e9n inhibe os efectos de danos nas membranas do sistema de complemento citol\u00edtico terminal e \u00fanese a varias serpinas (inhibidores da serina protease). \u00c9 unha prote\u00edna segregada e pode encontrarse en forma de cadea simple ou de d\u00faas cadeas unidas por unha ponte disulfuro. Especulouse que a vitronectina est\u00e1 implicada na hemostase e malignidade dos tumores.\nEstrutura.\nA vitronectina \u00e9 unha glicoproteina de 75 kDa, que consta de 459 residuos de amino\u00e1cidos. Aproximadamente un terzo da masa da prote\u00edna d\u00e9bese aos carbohidratos que a compo\u00f1en. De cando en vez, esta prote\u00edna \u00e9 clivada na arxinina 379 para producir a vitronectina de d\u00faas cadeas, as cales est\u00e1n unidas por unha ponte disulfuro. A\u00ednda non se determinou experimentalmente unha estrutura de alta resoluci\u00f3n desta prote\u00edna, excepto do dominio N-terminal.\nA prote\u00edna consta de tres dominios: \nInformouse de varias estruturas do dominio somatomedina B. A prote\u00edna foi inicialmente cristalizada en complexo cunha das mol\u00e9culas coas que se une fisioloxicamente: o inhibidor do plasmin\u00f3xeno 1 (PAI-1) e resolveuse a estrutura deste complexo. Despois dous grupos informaron das estruturas de resonancia magn\u00e9tica nuclear do dominio.\nO dominio somatomedina B \u00e9 un n\u00f3 disulfuro fortemente unido, con catro pontes disulfuro nun tramo de 35 residuos. Informouse de diferentes configuraci\u00f3ns disulfuro para este dominio pero esta ambig\u00fcidade foi resolta pola estrutura cristalina.\nConstru\u00edronse modelos de homolox\u00eda para os dominios central e C-terminal.\nFunci\u00f3n.\nO dominio somatomedina B da vitronectina \u00fanese ao inhibidor do activador do plasmin\u00f3xeno 1 (PAI-1), e estabil\u00edzao. A vitronectina serve para regular a prote\u00f3lise iniciada pola activaci\u00f3n do plasmin\u00f3xeno. Ademais, a vitronectina \u00e9 un compo\u00f1ente das plaquetas, de modo que est\u00e1 implicada na hemostase. A vitronectina cont\u00e9n unha secuencia RGD (45-47), que \u00e9 un sitio de uni\u00f3n para as integrinas unidas \u00e1 membrana, por exemplo, o receptor da vitronectina, que serve para ancorar as c\u00e9lulas \u00e1 matriz extracelular. O dominio somatomedina B interacciona co receptor da uroquinase, e esta interacci\u00f3n foi implicada na migraci\u00f3n celular e transduci\u00f3n de sinais. Os niveis altos en plasma de PAI-1 e de receptor da uroquinase correlaci\u00f3nanse cun progn\u00f3stico desfavorable para pacientes de cancro. A adhesi\u00f3n e migraci\u00f3n celular est\u00e1n directamente implicadas na met\u00e1stase do cancro, o cal proporciona unha explicaci\u00f3n desta observaci\u00f3n."}
{"id": "410869", "revid": "98629", "url": "https://gl.wikipedia.org/wiki?curid=410869", "title": "O cazador de papaventos", "text": "O cazador de papaventos (en ) \u00e9 a primeira novela do escritor afg\u00e1n Khaled Hosseini. Publicada en 2003 por Riverhead Books, conta a historia de Amir, un rapaz do distrito Wazir Akbar Khan de Cabul, cuxo mellor amigo \u00e9 Hassan. A historia est\u00e1 ambientada nun contexto de conflitos e eventos tumultuosos, dende a ca\u00edda da monarqu\u00eda de Afganist\u00e1n por mor da intervenci\u00f3n militar sovi\u00e9tica, o \u00e9xodo de refuxiados cara a Paquist\u00e1n e os Estados Unidos, e o alzamento do r\u00e9xime talib\u00e1n.\nSegundo Hosseini, \"O cazador de papaventos\" \u00e9 unha historia da relaci\u00f3n entre un pai e o seu fillo que enfatiza os aspectos familiares da narrativa, un elemento que continuou a empregar nos seus traballos posteriores. Os temas da culpa e da redenci\u00f3n ocupan un lugar salientable na novela, cunha escena fundamental que amosa un acto de violencia contra Hassan que Amir non pode deter. A segunda metade do libro c\u00e9ntrase nos intentos de Amir de expiar esta transgresi\u00f3n rescatando o fillo de Hassan, m\u00e1is de d\u00faas d\u00e9cadas despois do suceso.\n\"O cazador de papaventos\" converteuse nun dos mellor vendidos despois de ser impreso en formato de peto e popularizouse en clubs de lectura. Durante dous anos, foi o libro n\u00famero un entre os mellor vendidos segundo \"The New York Times\", con m\u00e1is de sete mill\u00f3ns de copias vendidas nos Estados Unidos de Am\u00e9rica. As cr\u00edticas foron polo xeral positivas, a\u00ednda que algunhas partes do argumento xeraron unha significativa controversia en Afganist\u00e1n. Logo da publicaci\u00f3n cre\u00e1ronse numerosas adaptaci\u00f3ns da obra, inclu\u00edndo o filme de 2007 \"The Kite Runner\", representaci\u00f3ns teatrais e unha novela gr\u00e1fica.\nFoi traducido \u00f3 galego por Mar\u00eda Pardo Vuelta e foi publicado por Ediciones El And\u00e9n no 2008.\nEscrita e publicaci\u00f3n.\nKhaled Hosseini traballou como m\u00e9dico interno no Hospital Kaiser de Mountain View, California durante varios anos antes de publicar \"The Kite Runner\". En 1999, Hosseini soubo a trav\u00e9s das noticias que os talib\u00e1ns prohibiran voar papaventos en Afganist\u00e1n, unha restrici\u00f3n que atopou particularmente cruel. A nova \"tocou unha fibra sensible\" para el, xa que medrara practicando este deporte cando viv\u00eda en Afganist\u00e1n, e motivouno a escribir unha historia curta de 25 p\u00e1xinas sobre dous rapaces que voan papaventos en Cabul. Hosseini enviou copias a \"Esquire\" e \"The New Yorker\", mais os dous rexeit\u00e1rono. Redescubriu o manuscrito no seu garaxe en marzo de 2001 e comezou a expandila historia para convertela nunha novela, seguindo o consello dun amigo. Segundo Hosseini, a narrativa tornouse \"m\u00e1is escura\" do que pretend\u00eda orixinalmente. A s\u00faa editora, Cindy Spiegel, \"axudoulle a reescribir o \u00faltimo terzo do seu manuscrito\", algo que ela describiu como relativamente com\u00fan para unha primeira novela.\n\u00d3 igual que as seguintes novelas de Hosseini, \"O cazador de papaventos\" abrangue un per\u00edodo multixeracional e c\u00e9ntrase na relaci\u00f3n entre pais e fillos. Isto \u00faltimo non foi intencionado e Hosseini desenvolveu un interese polo tema durante o proceso de escritura. M\u00e1is tarde divulgou que a mi\u00fado se lle ocorr\u00edan partes da trama debuxando imaxes da mesma. Por exemplo, el non decidiu facer que Amir e Hassan fosen irm\u00e1ns at\u00e9 que os \"debuxou\".\nComo Amir, o protagonista da novela, Hosseini naceu en Afganist\u00e1n mais abandonou o pa\u00eds na s\u00faa mocidade, e non regresou at\u00e9 o ano 2003. Por esta raz\u00f3n, pregunt\u00f3uselle a mi\u00fado sobre o alcance dos aspectos autobiogr\u00e1ficos do libro. El dixo en resposta, \"Cando digo algo diso \u00e9 meu, a xente parece insatisfeita. Os paralelismos son bastante obvios, mais\u00a0... Deixei algunhas cousas ambiguas porque quer\u00eda volver tolos os clubs de lectura.\" Por ter deixado o pa\u00eds durante a \u00e9poca da invasi\u00f3n sovi\u00e9tica, sentiu unha certa sensaci\u00f3n de culpa do supervivente: \"Cada vez que l\u00eda historias sobre Afganist\u00e1n, a mi\u00f1a reacci\u00f3n sempre estivo tinguida de culpa. Moitos dos meus amigos da nenez pas\u00e1rono moi mal. Alg\u00fans dos nosos curm\u00e1ns morreron. Un deles morreu nun cami\u00f3n de combustible tratando de escapar de Afganist\u00e1n [un incidente que Hosseini recolle de xeito ficticio no libro]. Fala sobre a culpa. El era un dos nenos cos que medrei voando papaventos. O seu pai recibiu un disparo.\" Independentemente, sost\u00e9n que a trama \u00e9 ficticia. M\u00e1is tarde, cando escribiu a s\u00faa segunda novela, \"Un milleiro de soles espl\u00e9ndidos\" (daquela titulado \"Dreaming in Titanic City\"), Hosseini comentou que estaba contento de que as personaxes principais fosen mulleres e que iso \"deber\u00eda po\u00f1er fin \u00e1 pregunta autobiogr\u00e1fica dunha vez por todas\".\nRiverhead Books publicou \"O cazador de papaventos\", cunha impresi\u00f3n inicial de 50\u00a0000 copias en tapas duras. Foi lanzado o 29 de maio de 2003, e a edici\u00f3n de peto lanzouse o ano seguinte. Hosseini tomou unha ausencia dun ano sen practicar medicina para promover o libro, asinar copias, falar en varios eventos e recadar fondos para causas afg\u00e1s. Orixinalmente publicado en lingua inglesa co t\u00edtulo \"The Kite Runner\", foi traducido a 42 linguas en 38 pa\u00edses. En 2013, Riverhead publicou unha edici\u00f3n polo d\u00e9cimo aniversario do libro, cunha nova cuberta dourada e un pr\u00f3logo de Hosseini. Ese mesmo ano, o 21 de maio, Khaled Hosseini publicou outro libro titulado \"And the Mountains Echoed\".\nSinopse.\nParte I.\nAmir, un neno pashto dunha familia rica, e Hassan, un hazara fillo do servente de Amir, pasan os d\u00edas voando papaventos na daquela pac\u00edfica cidade de Cabul. Hassan \u00e9 o mellor \"cazador de papaventos\" para Amir; el sabe onde aterrar\u00e1 o papaventos sen sequera miralo. O pai de Amir, un rico home de negocios \u00f3 cal Amir chama afectuosamente como \"Baba\", quere \u00f3s dous rapaces, mais \u00e9 especialmente cr\u00edtico con Amir, a quen considera d\u00e9bil e falto de coraxe. Amir atopa unha figura paternal m\u00e1is amable en Rahim Khan, o mellor amigo de Baba, que o entende e apoia no seu interese pola escritura, mentres que Baba considera ese interese s\u00f3 digno de mulleres.\nAssef, un rapaz maior cun s\u00e1dico gusto pola violencia, b\u00farlase de Amir por socializar cun hazara, que son segundo el unha raza inferior cuxos membros pertencen s\u00f3 a Hazarajat. Un d\u00eda, estaba disposto a zoupar Amir cun pu\u00f1o americano, pero Hassan defende Amir ameazando a dispararlle nun ollo co seu tiracoios. Assef rec\u00faa pero xura que un d\u00eda ter\u00eda a s\u00faa vinganza.\nUn d\u00eda triunfante, Amir ga\u00f1a unha competici\u00f3n de loita de papaventos e finalmente consegue a aprobaci\u00f3n de Baba. Hassan corre na busca do derradeiro papaventos, un gran trofeo, e dille a Amir, \"Por ti, far\u00edao mil veces m\u00e1is.\" Por\u00e9n, despois de atopar o papaventos, Hassan enc\u00f3ntrase con Assef nunha canella. Hassan non lle entrega o papaventos e Assef malla nel e despois vi\u00f3lao. Amir \u00e9 testemu\u00f1a de todo pero est\u00e1 demasiado asustado para intervir. El sabe que se non chega coa cometa a casa, Baba estar\u00e1 menos orgulloso del. Por este motivo, s\u00e9ntese incriblemente culpable pero sabe que a s\u00faa covard\u00eda destruir\u00eda a s\u00faa relaci\u00f3n con Baba, polo que garda silencio sobre o incidente. Despois, Amir am\u00f3sase distante con Hassan; os seus sentimentos de culpa evitan que interact\u00fae co neno.\nAmir comeza a pensar que a vida ser\u00eda moito m\u00e1is doada se Hassan non vivise con el, polo que agocha o seu reloxo e alg\u00fans cartos baixo a cama coa esperanza de que Baba o botase de al\u00ed; Hassan confesa falsamente o seu roubo cando se enfronta con Baba. Malia que Baba cre \"non hai ning\u00fan acto m\u00e1is desgraciado que roubar\", perd\u00f3ao. Por\u00e9n, Hassan e Ali marchan da casa de t\u00f3dolos xeitos. Amir est\u00e1 liberado do recordatorio diario da s\u00faa traiz\u00f3n, pero a\u00ednda vive \u00e1 s\u00faa sombra.\nParte II.\nEn 1979, cinco anos despois, a Uni\u00f3n Sovi\u00e9tica interv\u00e9n militarmente en Afganist\u00e1n. Amir e Baba escapan a Peshawar, Paquist\u00e1n, e despois cara a Fremont, California, onde se asentan nun apartamento. Baba comeza a traballar nunha gasolineira. Despois de rematar o ensino secundario, Amir vai a clases na Universidade Estatal de San Jose para desenvolver as s\u00faas habilidades de escrita. Cada domingo, Baba e Amir conseguen cartos extras vendendo obxectos nun mercado urbano de San Jose. Al\u00ed, Amir co\u00f1ece a Soraya Taheri e a s\u00faa familia. Baba \u00e9 diagnosticado con cancro terminal pero conc\u00e9delle a Amir un \u00faltimo favor: pedir permiso \u00f3 pai de Soraya para casar con Amir. El accede e os dous casan. Pouco despois, Baba morre. Amir e Soraya estabelecen un matrimonio feliz, pero \u00f3 seu pesar dec\u00e1tanse de que non poden ter fillos.\nAmir emb\u00e1rcase nunha exitosa carreira como novelista. Quince anos despois da voda, Amir recibe unha chamada do mellor amigo do seu pai (e a s\u00faa figura paterna na infancia) Rahim Khan, que est\u00e1 a morrer, e que lle pide que se vexan en Peshawar. El dille a Amir: \"Hai unha forma de ser bo de novo\".\nParte III.\nCando se re\u00fane con Rahim Khan, Amir descobre que Ali morreu por mor dunha mina e que Hassan e a s\u00faa muller foron asasinados cando Hassan se opuxo a que os talib\u00e1ns confiscasen a casa de Baba e Amir en Cabul. Rahim Khan tam\u00e9n lle revela que Ali era est\u00e9ril, e que non era o pai biol\u00f3xico de Hassan. Hassan era de feito o fillo de Baba e o medio irm\u00e1n de Amir. Finalmente, c\u00f3ntalle a Amir que a verdadeira raz\u00f3n pola que o chamou at\u00e9 Paquist\u00e1n \u00e9 para que rescate a Sohrab, o fillo de Hassan, que se atopa nun orfanato de Cabul.\nAmir, acompa\u00f1ado de Farid, un condutor afg\u00e1n e veterano na guerra contra os sovi\u00e9ticos, vai na busca de Sohrab. Cando chegan a Cabul descobren que os talib\u00e1ns van a mi\u00fado \u00f3 orfanato, danlle cartos e adoitan levar algunha nena con eles. Ocasionalmente, escollen un neno, e Sohrab foi o m\u00e1is recente que levaron. O director do orfanato c\u00f3ntalle a Amir como atopar o oficial que o levou, e Farid consegue unha cita na s\u00faa casa alegando ter \"negocios persoais\" con el.\nAmir re\u00fanese con este home, que resulta ser Assef. Sohrab est\u00e1 retido na casa de Assef. Assef acepta renunciar a Sohrab se Amir consegue vencelo nunha loita. Assef malla brutalmente en Amir, creb\u00e1ndolle varios \u00f3sos, at\u00e9 que Sohrab usa o seu tiracoios para incrustarlle unha pedra no ollo de Assef. Sohrab axuda a Amir a sa\u00edr da casa, e cando se quere dar conta Amir esperta nun hospital.\nAmir c\u00f3ntalle a Sohrab os seus plans de levalo canda el a Am\u00e9rica e posiblemente adoptalo. Por\u00e9n, as autoridades estadounidenses requiren probas documentais de que Sohrab \u00e9 realmente orfo. Amir c\u00f3ntalle a Sohrab que debe regresar a un orfanato durante un curto per\u00edodo de tempo xa que atoparon un problema no proceso de adopci\u00f3n, e Sohrab, terriblemente arrepiado coa idea de volver, intenta suicidarse. Amir consegue atopar o xeito de levalo \u00f3s Estados Unidos. Despois da adopci\u00f3n, Sohrab rexeita calquera interacci\u00f3n con Amir ou Soraya at\u00e9 que redescobre o pracer de voar papaventos e os vellos trucos de Hassan nos combates a\u00e9reos. \u00d3 final Sohrab sorr\u00ed lixeiramente, pero Amir corre a recoller a cometa que ga\u00f1aron mentres lle di a Sohrab: \"Por ti, far\u00edao mil veces m\u00e1is\".\nTemas.\nKhaled Hosseini identifica un certo n\u00famero de temas que aparecen en \"O cazador de papaventos\", mais os cr\u00edticos centr\u00e1ronse na culpa e na redenci\u00f3n. De neno, Amir non consegue salvar a Hassan nun acto de covard\u00eda e despois sofre por unha culpa que o consome todo. Mesmo despois de deixar o pa\u00eds cara \u00f3s Estados Unidos, despois de casar e de converterse nun exitoso escritor, non \u00e9 quen de esquecer o incidente. Hassan \u00e9 \"a figura de Xesucristo que fai t\u00f3dolos sacrificios, e quen, ata na morte, chama a Amir \u00e1 redenci\u00f3n\". Despois da morte de Hassan a mans dos talib\u00e1ns, Amir comeza a redimirse a trav\u00e9s do rescate do fillo de Hassan, Sohrab. Hosseini debuxa paralelismos durante a busca de Sohrab para crear unha impresi\u00f3n de xustiza po\u00e9tica; por exemplo, Amir quedou cun beizo partido despois de ser brutalmente zoupado, igual que o beizo leporino de Hassan. Malia isto, alg\u00fans cr\u00edticos puxeron en cuesti\u00f3n se o protagonista conseguiu redimirse completamente.\nA motivaci\u00f3n de Amir para a s\u00faa traiz\u00f3n infantil est\u00e1 enraizada nas s\u00faas inseguridades na s\u00faa relaci\u00f3n co seu pai. A relaci\u00f3n entre pais e fillos \u00e9 un tema prominente na novela, e nunha entrevista, Hosseini declarou:\nCando se fixo a adaptaci\u00f3n \u00f3 teatro, o director Eric Rose afirmou que se sentiu atra\u00eddo pola narrativa do \"tema de traizoar \u00f3 teu mellor amigo polo amor do teu pai\", que comparou coa literatura de Shakespeare. \u00d3 longo da historia, Amir devece polo agarimo do seu pai; o seu pai quere a Amir pero favorece a Hassan, chegando a pagar a cirurx\u00eda pl\u00e1stica para arranxar o beizo leporino deste \u00faltimo.\nAcollida da cr\u00edtica.\nXeral.\nNos primeiros dous anos despois da publicaci\u00f3n, vend\u00e9ronse 70\u00a0000 copias en tapas duras e 1\u00a0250\u00a0000 en versi\u00f3n de peto. Malia que a versi\u00f3n en tapas duras vendeuse ben, a popularidade do \"\"Cazador de papaventos\" non despegou realmente at\u00e9 2004, cando se lanzou a versi\u00f3n de peto, que \u00e9 cando os clubs de libros comezaron a co\u00f1ecelo.\" Comezou a aparecer nas listas de mellor vendidos en setembro de 2004 e converteuse no n\u00famero un da lista de mellor vendidos de \"New York Times\" en marzo de 2005, mantendo o seu lugar na lista durante dous anos. Coa publicaci\u00f3n da terceira novela de Khaled Hosseini en 2013, xa se venderan m\u00e1is de sete mill\u00f3ns de copias nos Estados Unidos. O libro recibiu o premio Boeke surafricano en 2004. Foi votado como o Libro do Grupo de Lectura en 2006 e 2007 e encabezou a lista dos 60 t\u00edtulos presentados \u00f3 premio Penguin/Orange Reading Group (no Reino Unido).\nO libro foi ben recibido pola cr\u00edtica, a\u00ednda que foi controvertido. Erika Milvy de \"Salon\" loouno como \"fermosamente escrito, sorprendente e angustiante\". Tony Sims de \"Wired Magazine\" escribiu que o libro \"revela a beleza e agon\u00eda dunha naci\u00f3n atormentada, xa que conta a historia dunha amizade inveros\u00edmil entre dous nenos de extremos opostos da sociedade e da relaci\u00f3n problem\u00e1tica pero duradeira entre un pai e un fillo\". Amelia Hill de \"The Guardian\" comentou que \"\"O cazador de papaventos\" \u00e9 a rompedora primeira novela de Khaled Hosseini\" que \"\u00e9 \u00f3 mesmo tempo devastadora e inspiradora\". Unha an\u00e1lise favorable moi semellante foi publicada por \"Publishers Weekly\". A directora de mercadotecnia Melissa Mytinger subli\u00f1ou que \"\u00c9 sinxelamente unha historia excelente. Gran parte dela est\u00e1 baseada nun mundo que non co\u00f1ecemos, un mundo que apenas estamos empezando a co\u00f1ecer. Ben escrito, publicado no 'momento correcto' por un autor que \u00e9 encantador e reflexivo nas s\u00faas aparici\u00f3ns persoais polo libro.\" O actor indio-estadounidense Aasif Mandvi concordou que o libro \u00e9 unha \"historia abraiante.\u00a0... \u00c9 sobre os dereitos humanos. \u00c9 sobre redenci\u00f3n e a redenci\u00f3n \u00e9 un tema poderoso.\" A Primeira Dama Laura Bush comentou que a historia era \"realmente xenial\". Said Tayeb Jawad, embaixador afg\u00e1n nos Estados Unidos, declarou publicamente que \"O cazador de papaventos\" poder\u00eda axudar \u00f3 publico estadounidense a entender mellor a sociedade e cultura afg\u00e1s.\nEdward Hower de \"The New York Times\" analizou deste xeito o retrato de Afganist\u00e1n antes e despois dos talib\u00e1ns:\nMeghan O'Rouke, cr\u00edtica cultural e editora para \"Slate Magazine\" atopou \"O cazador de papaventos\" mediocre e escribiu \"Esta \u00e9 unha novela que se esforza simultaneamente en entregar un retrato informativo a grande escala e escenificar un pequeno drama redentor, pero a s\u00faa alegor\u00eda terap\u00e9utica de recuperaci\u00f3n s\u00f3 pode minar as s\u00faas ambici\u00f3ns realistas. A xente experimenta as s\u00faas vidas no contexto da s\u00faa cultura e, mentres Hosseini non se limita a soamente exotizar a Afganist\u00e1n como un lugar monol\u00edtico estranxeiro, fai tanto traballo para facer a s\u00faa novela emocionalmente accesible \u00f3 lector estadounidense que case non hai espazo, e \u00f3 cabo, para que consideremos durante moito tempo o que poder\u00eda diferenciar \u00f3s afg\u00e1ns e \u00f3s estadounidenses\". Sarah Smith de \"The Guardian\" coidou que a novela comezou ben pero que tendeu a vacilar contra o remate. Ela sentiu que Hosseini estaba demasiado concentrado en redimir completamente o protagonista na Parte III e \u00f3 facelo creou demasiadas coincidencias pouco realistas que lle deron a Amir a desfacer os erros do seu pasado.\nControversias.\n\"O cazador de papaventos\" foi acusado de 'dificultar' o entendemento occidental dos talib\u00e1ns \u00f3 representar os seus membros como representantes de varios males e doutrinas sociais, os cales os talib\u00e1ns e os seus partidarios non consideran t\u00edpicos, e que retratan \u00f3s talib\u00e1ns cunha luz desfavorable. Exemplos disto poder\u00edan ser: a pedofilia, o nazismo, o abuso de substancias e o sadismo de Assef, as\u00ed como o feito de que el sexa un executador. A American Library Association declarou que \"O cazador de papaventos\" foi un os m\u00e1is libros m\u00e1is desafiados de 2008, con m\u00faltiples intentos de eliminalo das bibliotecas por mor da s\u00faa \"linguaxe ofensiva, [contido] sexual expl\u00edcito, e non apto para calquera idade.\" Os lectores afg\u00e1ns estadounidenses foron particularmente host\u00eds \u00e1 representaci\u00f3n que se fixo dos pashtos como opresores e dos hazaras como oprimidos. Hosseini respondeu nunha entrevista, \"Nunca din que estou falando de cousas que non son certas. A s\u00faa teima \u00e9, 'Por que tes que falar sobre estas cousas e avergo\u00f1arnos? Non amas o teu pa\u00eds?'\"\nO filme xerou moita controversia pola escena de violaci\u00f3n de 30 segundos de duraci\u00f3n, con ameazas cara \u00f3s nenos actores que se fixeron dende Afganist\u00e1n. Zekeria Ebrahimi, o neno de doce anos que interpretou a Amir, tivo que cambiar de escola despois de que os seus compa\u00f1eiros hazaras o ameazasen de morte, e Paramount Pictures foi eventualmente forzado a trasladar a tres dos nenos \u00f3s Emiratos \u00c1rabes Unidos. O Ministro de Cultura de Afganist\u00e1n prohibiu o filme nos cinemas e nas tendas de DVD, citando a posibilidade de que a escena de violaci\u00f3n por raz\u00f3ns \u00e9tnicas pod\u00eda incitar a violencia racial dentro de Afganist\u00e1n.\nAdaptaci\u00f3ns.\nCinema.\nCatro anos despois da s\u00faa publicaci\u00f3n, \"O cazador de papaventos\" foi adaptado \u00f3 cinema nun filme protagonizado por Khalid Abdalla no papel de Amir, Homayoun Ershadi no papel de Baba e Ahmad Khan Mahmoodzada como Hassan. Orixinalmente, estaba prevista a s\u00faa estrea en novembro de 2007, pero a data de estrea foi posposta seis semanas para evacuar \u00f3s nenos afg\u00e1ns que actuaron no filme despois de que recibisen ameazas de morte. Dirixido por Marc Forster e con gui\u00f3n de David Benioff, o filme ga\u00f1ou numerosos premios e foi nomeado \u00f3s Premios Oscar, \u00f3s BAFTA e \u00f3s Premios da Cr\u00edtica Cinematogr\u00e1fica en 2008. As cr\u00edticas foron polo xeral positivas, e \"Entertainment Weekly\" cualificou o resultado final como \"bastante bo\", mais a representaci\u00f3n de tensi\u00f3ns \u00e9tnicas e a controvertida escena da violaci\u00f3n causaron indignaci\u00f3n en Afganist\u00e1n. Hangama Anwari, o comisario de dereitos infant\u00eds da Comisi\u00f3n de Dereitos Humanos de Afganist\u00e1n declarou que \"Non deben xogar coa vida e a seguridade das persoas. O pobo hazara tomarao como un insulto\"\nHosseini sorprendeuse pola controversia xerada pola escena de violaci\u00f3n e amosouse contrario a que nenos afg\u00e1ns a interpretasen se os estudios sab\u00edan que as s\u00faas vidas pod\u00edan estar ameazadas. El cr\u00eda que a escena era necesaria para \"manter a integridade\" da historia, xa que un ataque f\u00edsico por si s\u00f3 non afectar\u00eda tanto \u00f3 p\u00fablico.\nOutros.\nA novela foi adaptada \u00f3 teatro en marzo de 2007 por Matthew Spangler, sendo representada por vez primeira na Universidade Estatal de San Jose. Dous anos despois, David Ira Goldstein, director art\u00edstico da Compa\u00f1\u00eda de Teatro de Arizona, organizou unha representaci\u00f3n no Teatro de San Jose. A obra foi producida pola compa\u00f1\u00eda en 2009, por Actor's Theatre of Louisville e Cleveland Play House en 2010, e por The New Repertory Theatre de Watertown, Massachusetts en 2012. A obra estreouse nos teatros do Canad\u00e1 como unha coproduci\u00f3n entre Theatre Calgary e Citadel Theatre en xaneiro de 2013. En abril de 2013, a obra estreouse en Europa en Nottingham Playhouse, con Ben Turner no papel protagonista.\nHosseini foi abordado por Piemme, a s\u00faa editorial italiana, para converter \"O cazador de papaventos\" nunha novela gr\u00e1fica en 2011. Sendo \"un fan da banda dese\u00f1ada dende neno\", mant\u00edvose aberto \u00e1 idea, crendo que a novela era unha boa candidata para ser presentada nun formato visual. Fabio Celoni proporcionou os ilustradores para o proxecto e mantivo informado regularmente a Hosseini dos progresos antes do lanzamento en setembro dese mesmo ano. Hosseini amosouse compracido polo produto final e declarou \"Creo que o traballo de Fabio Celoni dota de vida non s\u00f3 as monta\u00f1as, os bazares, a cidade de Cabul e os seus ceos inzados de papaventos, sen\u00f3n tam\u00e9n as moitas loitas, conflitos e altos e baixos emocionais da viaxe de Amir.\""}
{"id": "410870", "revid": "23204", "url": "https://gl.wikipedia.org/wiki?curid=410870", "title": "The Kite Runner", "text": ""}
{"id": "410871", "revid": "56817", "url": "https://gl.wikipedia.org/wiki?curid=410871", "title": "Boops boops", "text": "Boops boops , comunmente boga, \u00e9 un peixe mari\u00f1o da familia dos Esp\u00e1ridos.\nMorfolox\u00eda.\nA boga \u00e9 un peixe de corpo fusiforme e alargado, semellante ao dos clupeidos. O tama\u00f1o habitual \u00e9 de 15\u201320\u00a0cm, a\u00ednda que os machos poden chegar alcanzar os 36\u00a0cm de lonxitude total. Ten catro listas lonxitudinais laterais amarelas que percorren o seu corpo. O n\u00famero de escamas da li\u00f1a lateral var\u00eda entre 60 e 80.\nH\u00e1bitat.\nVive en todo tipo de sustratos (area, barro, rocas ou herbazales) ata os 250 metros de profundidade malia que \u00e9 m\u00e1is abundante nos primeiros 100 metros.\nAt\u00f3pase nas costas do Atl\u00e1ntico oriental (desde Noruega ata Angola, inclu\u00edndo as Illas Canarias, Cabo Verde e Santo Tom\u00e9 e Pr\u00edncipe), o Mar Mediterr\u00e1neo e o Mar Negro."}
{"id": "410872", "revid": "839", "url": "https://gl.wikipedia.org/wiki?curid=410872", "title": "Bicudo", "text": "O bicudo, Leucoraja fullonica, \u00e9 un peixe mari\u00f1o da familia dos Rajidae na orde dos Raiformes."}
{"id": "410876", "revid": "5132", "url": "https://gl.wikipedia.org/wiki?curid=410876", "title": "Dinamo Basket Sassari", "text": ""}
{"id": "410878", "revid": "89787", "url": "https://gl.wikipedia.org/wiki?curid=410878", "title": "Hyperpyron", "text": "O hyperpyron (do ; \"moeda moi refinada\") foi unha moeda de ouro en uso durante a Baixa Idade Media, institu\u00edda pola reforma monetaria de Aleixo I en 1092, que substitu\u00edu o s\u00f3lido bizantino ou nomisma como moeda base do sistema monetario \u00e1ureo do Imperio Bizantino ata a s\u00faa desaparici\u00f3n no s\u00e9culo XIV.\nHistoria.\nA moeda de ouro tradicional do Imperio bizantino ata ent\u00f3n era o s\u00f3lido bizantino ou nomisma, cuxo contido de ouro se mantivera firme en 24 quilates durante sete s\u00e9culos, co que conseguira un notable prestixio. A partir da d\u00e9cada de 1030, no entanto, a moeda comezara a desvalorizarse progresivamente, ata que na d\u00e9cada de 1080, nun contexto de desastres militares e guerras civ\u00eds, o seu contido en ouro chegou a reducirse practicamente a cero. Consecuentemente, en 1092, o emperador Aleixo I (1081\u20131118) acometeu unha revisi\u00f3n dr\u00e1stica do sistema monetario bizantino e introduciu unha nova moeda de ouro, o hyperpyron, co mesmo peso c\u00f3 s\u00f3lido (4,45 gramos), a\u00ednda que cun menor contido de ouro (20,5 quilates no canto de 24).\nO hyperpyron mant\u00edvose como moeda est\u00e1ndar de ouro do Imperio Bizantino durante case tres s\u00e9culos, a\u00ednda que tam\u00e9n co\u00f1eceu, coma o seu antecesor, unha progresiva desvalorizaci\u00f3n: baixo o Imperio de Nicaea (1204\u20131261), o seu contido de ouro caeu ata os 18 quilates; posteriormente, baixo Miguel VIII Pale\u00f3logo (1259\u20131282), ata os 15, e baixo o seu fillo e sucesor, Andr\u00f3nico II Pale\u00f3logo (1282\u20131328) baixou a 12 quilates. Asemade, o peso das moedas tam\u00e9n foi en declive, ata o punto de que no s\u00e9culo XIV carec\u00eda de calquera uniformidade. O derradeiro hyperpyron e, xa que logo, a derradeira moeda bizantina de ouro, foi emitida polo emperador Xo\u00e1n VI Cantacuzeno (1347\u20131352) e, a partir de ent\u00f3n, a denominaci\u00f3n mant\u00edvose simplemente como unidade de conta, e o seu valor, a modo de fracci\u00f3ns, en moedas de prata como o basilikon (un doceavo de hyperpyron) ou o stavraton (medio hyperpyron).\nO nome foi adoptado con distintas variedades idiom\u00e1ticas por alg\u00fans estados occidentais e outros eslavos dos Balc\u00e1ns posteriores, sobre a base da denominaci\u00f3n latina \"perperum\" (como o italiano \"perpero\" ou os eslavos \"perper\", \"iperpero\", etc.), para designas diferentes moedas, normalmente de prata, e tam\u00e9n como unidade de conta.\nA denominaci\u00f3n xen\u00e9rica de besante abrangueu diversas moedas creadas sobre a base do s\u00f3lido bizantino ou nomisma, e sobre o dinar dos califatos musulm\u00e1ns, entre elas tam\u00e9n o hyperpyron."}
{"id": "410880", "revid": "65337", "url": "https://gl.wikipedia.org/wiki?curid=410880", "title": "Hiperpiron", "text": ""}
{"id": "410881", "revid": "65337", "url": "https://gl.wikipedia.org/wiki?curid=410881", "title": "Hiperpir\u00f3n", "text": ""}
{"id": "410882", "revid": "1131", "url": "https://gl.wikipedia.org/wiki?curid=410882", "title": "Asociaci\u00f3n Galega da Muller", "text": "A Asociaci\u00f3n Galega da Muller foi unha organizaci\u00f3n feminista que se fundou en 1976 na Galiza. Foi parte da Coordinadora de Organizaciones Feministas del Estado Espa\u00f1ol (COOFFEE).\nEn 1978 fundouse a agrupaci\u00f3n Feministas Independentes Galegas a partir dunha escisi\u00f3n da AGM. En 1979 xurdiu a Coordinadora Feminista de Vigo, vinculada a AGM, FIGA, Asociaci\u00f3n Democr\u00e1tica da Muller Galega e MDM.\nA revista \"Andaina\", publicaci\u00f3n de debate feminista, apareceu en 1982 vinculada \u00e1 AGM."}
{"id": "410883", "revid": "1131", "url": "https://gl.wikipedia.org/wiki?curid=410883", "title": "Ducados", "text": "Ducados \u00e9 unha marca comercial de tabaco creada por Tabacalera en 1963. \nHistoria.\nXurdiu primeiramente como marca de tabaco negro. Vend\u00edase en caixas brandas, envolta en papel de cart\u00f3n e en bolsa de picadura, tabaco cortado para facer cigarros sen filtro. A envolta ti\u00f1a unha caracter\u00edstica cor azul co nome Ducados escrito en letras moi grandes. \nA marca \u00e9 agora propiedade de Altadis que vende tabaco negro e dende 2005 tam\u00e9n Ducados Rubio. F\u00edxose moi co\u00f1ecida no mercado espa\u00f1ol polo seu baixo prezo e por estar dispo\u00f1ible en t\u00f3dolos establecementos de venda. Estaba feito con tabaco 100% procedente de Canarias. A marca v\u00e9ndese en Espa\u00f1a, Portugal, Francia, Alema\u00f1a e Austria."}
{"id": "410887", "revid": "85894", "url": "https://gl.wikipedia.org/wiki?curid=410887", "title": "Agui\u00f3n, Mezonzo, Vilasantar", "text": "Agui\u00f3n \u00e9 un lugar da parroquia de Mezonzo, no concello coru\u00f1\u00e9s de Vilasantar, na comarca de Betanzos. Segundo o Instituto Nacional de Estad\u00edstica en 2018 ti\u00f1a 11 habitantes (seis homes e cinco mulleres)."}
{"id": "410888", "revid": "89787", "url": "https://gl.wikipedia.org/wiki?curid=410888", "title": "Lion Air", "text": "PT Lion Mentari Airlines, operando como Lion Air, \u00e9 unha aeroli\u00f1a de baixo custo indonesia. Baseada en Iacarta, Lion Air \u00e9 a aeroli\u00f1a privada m\u00e1is grande do pa\u00eds e a segunda \"low-cost\" m\u00e1is grande do sueste asi\u00e1tico. A compa\u00f1\u00eda opera rutas dom\u00e9sticas e internacionais, conectando distintos destinos de Indonesia con Singapur, Filipinas, Malaisia, Tailandia, Australia, India e Arabia Saudita, ademais de realizar voos ch\u00e1rter a China, Hong Kong, Corea do Sur e Macau, con m\u00e1is de 630 voos por d\u00eda.\nCreada en 1999, Lion Air tivo un gran crecemento nos \u00faltimos anos, mercando ao redor de 100 avi\u00f3ns e cuns 250 pedidos. A aeroli\u00f1a foi criticada por unha mala xesti\u00f3n operativa e \u00e1reas como programaci\u00f3n e seguridade, a\u00ednda que se tomaron medidas para mellorar ese segundo aspecto. O 16 de xu\u00f1o de 2016 a Uni\u00f3n Europea levantou a prohibici\u00f3n sobre a aeroli\u00f1a para voar no espazo a\u00e9reo europeo.\nFrota.\nEn abril de 2018 a frota de Lion Air estaba formada polos seguintes avi\u00f3ns:"}
{"id": "410889", "revid": "85894", "url": "https://gl.wikipedia.org/wiki?curid=410889", "title": "O Bat\u00e1n, Mezonzo, Vilasantar", "text": "O Bat\u00e1n \u00e9 un lugar da parroquia de Mezonzo, no concello coru\u00f1\u00e9s de Vilasantar, na comarca de Betanzos. Segundo o Instituto Nacional de Estad\u00edstica en 2018 ti\u00f1a dous habitantes (un home e unha muller).\nHistoria.\nRecibe o seu nome do bat\u00e1n que se acha no lugar, un dos poucos que se conservan na Pen\u00ednsula Ib\u00e9rica. A tradici\u00f3n atrib\u00fae a s\u00faa construci\u00f3n \u00f3s monxes do mosteiro de Mezonzo, o cal o converter\u00eda nun dos m\u00e1is antigos. Impulsado pola auga do r\u00edo das G\u00e1ndaras, funcionou at\u00e9 o ano 1954, momento en que foi abandonado. Restaurouse en 2001, polo que o seu mecanismo segue a funcionar."}
{"id": "410890", "revid": "1131", "url": "https://gl.wikipedia.org/wiki?curid=410890", "title": "Aeroporto de Mineralnie Vody", "text": "O aeroporto de Mineralnie Vody \u00e9 un aeroporto ruso no krai de Stavropol, situado a 4 quil\u00f3metros ao oeste de Mineralnie Vody. Conta cunha terminal civil con 41 postos de estacionamento e cons instalaci\u00f3n de mantemento para avi\u00f3ns Tupolev Tu-154."}
{"id": "410891", "revid": "85894", "url": "https://gl.wikipedia.org/wiki?curid=410891", "title": "O Campo da Feira, Mezonzo, Vilasantar", "text": "O Campo da Feira \u00e9 un lugar da parroquia de Mezonzo, no concello coru\u00f1\u00e9s de Vilasantar, na comarca de Betanzos. Segundo o Instituto Nacional de Estad\u00edstica en 2018 ti\u00f1a 15 habitantes (seis homes e nove mulleres)."}
{"id": "410892", "revid": "23204", "url": "https://gl.wikipedia.org/wiki?curid=410892", "title": "Cernadas, Mezonzo, Vilasantar", "text": "Cernadas \u00e9 un lugar da parroquia de Mezonzo, no concello coru\u00f1\u00e9s de Vilasantar, na comarca de Betanzos. Segundo o Instituto Nacional de Estad\u00edstica en 2018 ti\u00f1a 15 habitantes (oito homes e sete mulleres).\nToponimia.\nO top\u00f3nimo galego Cernadas (da voz medieval *\"cinerata\", do lat\u00edn ) indica unha terra queimada para o seu poboamento."}
{"id": "410893", "revid": "85894", "url": "https://gl.wikipedia.org/wiki?curid=410893", "title": "O Corral de San Marti\u00f1o, Mezonzo, Vilasantar", "text": "O Corral de San Marti\u00f1o \u00e9 un lugar da parroquia de Mezonzo, no concello coru\u00f1\u00e9s de Vilasantar, na comarca de Betanzos. Segundo o Instituto Nacional de Estad\u00edstica en 2018 ti\u00f1a seis habitantes (dous homes e catro mulleres)."}
{"id": "410894", "revid": "85894", "url": "https://gl.wikipedia.org/wiki?curid=410894", "title": "O Fachal, Mezonzo, Vilasantar", "text": "O Fachal \u00e9 un lugar da parroquia de Mezonzo, no concello coru\u00f1\u00e9s de Vilasantar, na comarca de Betanzos. Segundo o Instituto Nacional de Estad\u00edstica en 2018 ti\u00f1a 10 habitantes (tres homes e sete mulleres)."}
{"id": "410895", "revid": "85894", "url": "https://gl.wikipedia.org/wiki?curid=410895", "title": "Faxilde, Mezonzo, Vilasantar", "text": "Faxilde \u00e9 un lugar da parroquia de Mezonzo, no concello coru\u00f1\u00e9s de Vilasantar, na comarca de Betanzos. Segundo o Instituto Nacional de Estad\u00edstica en 2018 ti\u00f1a nove habitantes (seis homes e tres mulleres)."}
{"id": "410896", "revid": "17467", "url": "https://gl.wikipedia.org/wiki?curid=410896", "title": "Profesor em\u00e9rito", "text": ""}
{"id": "410897", "revid": "17467", "url": "https://gl.wikipedia.org/wiki?curid=410897", "title": "Catedr\u00e1tico em\u00e9rito", "text": ""}
{"id": "410898", "revid": "85894", "url": "https://gl.wikipedia.org/wiki?curid=410898", "title": "Igrexafeita, Mezonzo, Vilasantar", "text": "Igrexafeita, tam\u00e9n chamado Xafeita, \u00e9 un lugar da parroquia de Mezonzo, no concello coru\u00f1\u00e9s de Vilasantar, na comarca de Betanzos. Segundo o Instituto Nacional de Estad\u00edstica en 2018 ti\u00f1a 22 habitantes (11 homes e 11 mulleres)."}
{"id": "410899", "revid": "88215", "url": "https://gl.wikipedia.org/wiki?curid=410899", "title": "Xafeita, Mezonzo, Vilasantar", "text": ""}
{"id": "410900", "revid": "85894", "url": "https://gl.wikipedia.org/wiki?curid=410900", "title": "Opa, Mezonzo, Vilasantar", "text": "Opa \u00e9 un lugar da parroquia de Mezonzo, no concello coru\u00f1\u00e9s de Vilasantar, na comarca de Betanzos. Segundo o Instituto Nacional de Estad\u00edstica en 2018 ti\u00f1a 18 habitantes (12 homes e seis mulleres)."}
{"id": "410901", "revid": "1888", "url": "https://gl.wikipedia.org/wiki?curid=410901", "title": "Daniel L\u00f3pez y L\u00f3pez", "text": ""}
{"id": "410902", "revid": "85894", "url": "https://gl.wikipedia.org/wiki?curid=410902", "title": "A Orga, Mezonzo, Vilasantar", "text": "A Orga \u00e9 un lugar da parroquia de Mezonzo, no concello coru\u00f1\u00e9s de Vilasantar, na comarca de Betanzos. Segundo o Instituto Nacional de Estad\u00edstica en 2018 ti\u00f1a tres habitantes (dous homes e unha muller)."}
{"id": "410903", "revid": "85894", "url": "https://gl.wikipedia.org/wiki?curid=410903", "title": "Paiz\u00e1s, Mezonzo, Vilasantar", "text": "Paiz\u00e1s \u00e9 un lugar do concello coru\u00f1\u00e9s de Vilasantar, na comarca de Betanzos. Est\u00e1 dividido entre as parroquias de Mezonzo e Vilasantar. Segundo o Instituto Nacional de Estad\u00edstica, en 2018, a parte correspondente \u00e1 parroquia de Mezonzo ti\u00f1a nove habitantes (cinco homes e catro mulleres)."}
{"id": "410904", "revid": "88215", "url": "https://gl.wikipedia.org/wiki?curid=410904", "title": "Painz\u00e1s, Mezonzo, Vilasantar", "text": ""}
{"id": "410905", "revid": "85894", "url": "https://gl.wikipedia.org/wiki?curid=410905", "title": "O Penedo, Mezonzo, Vilasantar", "text": "O Penedo \u00e9 un lugar da parroquia de Mezonzo, no concello coru\u00f1\u00e9s de Vilasantar, na comarca de Betanzos. Segundo o Instituto Nacional de Estad\u00edstica en 2018 ti\u00f1a un habitante (un home)."}
{"id": "410906", "revid": "85894", "url": "https://gl.wikipedia.org/wiki?curid=410906", "title": "O Priorato, Mezonzo, Vilasantar", "text": "O Priorato \u00e9 un lugar da parroquia de Mezonzo, no concello coru\u00f1\u00e9s de Vilasantar, na comarca de Betanzos. Segundo o Instituto Nacional de Estad\u00edstica en 2018 ti\u00f1a tres habitantes (dous homes e unha muller)."}
{"id": "410907", "revid": "98629", "url": "https://gl.wikipedia.org/wiki?curid=410907", "title": "O Priorato", "text": "Co top\u00f3nimo O Priorato podemos referirnos a:"}
{"id": "410908", "revid": "85894", "url": "https://gl.wikipedia.org/wiki?curid=410908", "title": "O Valo, Mezonzo, Vilasantar", "text": "O Valo \u00e9 un lugar da parroquia de Mezonzo, no concello coru\u00f1\u00e9s de Vilasantar, na comarca de Betanzos. Segundo o Instituto Nacional de Estad\u00edstica en 2018 ti\u00f1a un habitante (un home)."}
{"id": "410909", "revid": "85894", "url": "https://gl.wikipedia.org/wiki?curid=410909", "title": "Vilaboa, Mezonzo, Vilasantar", "text": "Vilaboa \u00e9 un lugar da parroquia de Mezonzo, no concello coru\u00f1\u00e9s de Vilasantar, na comarca de Betanzos. Segundo o Instituto Nacional de Estad\u00edstica en 2018 ti\u00f1a 12 habitantes (oito homes e catro mulleres).\nPatrimonio.\nO h\u00f3rreo de Vilaboa \u00e9 considerado unha das h\u00f3rreas (variante de m\u00e1is largura) de maiores dimensi\u00f3ns de Galiza. Protexido estruturalmente polo PXOM, foi restaurado ap\u00f3s o ano 2017, cando o concello abriu un proceso administrativo \u00f3s propietarios por mor do mal estado de conservaci\u00f3n.\nA co\u00f1ecida como Casa de Mera, igualmente protexida, e \u00e1 cal pertence o devandito h\u00f3rreo, est\u00e1 relacionada posibelmente co Pazo de Mende. Pos\u00fae dous escudos de pedra na fachada nos cales aparecen representadas as armas das li\u00f1axes dos Ponte e dos Andrade."}
{"id": "410910", "revid": "85894", "url": "https://gl.wikipedia.org/wiki?curid=410910", "title": "Vilanova, Mezonzo, Vilasantar", "text": "Vilanova \u00e9 un lugar da parroquia de Mezonzo, no concello coru\u00f1\u00e9s de Vilasantar, na comarca de Betanzos. Segundo o Instituto Nacional de Estad\u00edstica en 2018 ti\u00f1a cinco habitantes (dous homes e tres mulleres)."}
{"id": "410911", "revid": "85894", "url": "https://gl.wikipedia.org/wiki?curid=410911", "title": "A Ponte do Sapo, Mezonzo, Vilasantar", "text": "A Ponte do Sapo \u00e9 un lugar deshabitado da parroquia de Mezonzo, no concello coru\u00f1\u00e9s de Vilasantar, na comarca de Betanzos."}
{"id": "410912", "revid": "22570", "url": "https://gl.wikipedia.org/wiki?curid=410912", "title": "Factor de choque t\u00e9rmico", "text": " \nEn biolox\u00eda molecular, os factores de choque t\u00e9rmico ou factores de shock t\u00e9rmico (HSF, do ingl\u00e9s \"heat shock factors\") son os factores de transcrici\u00f3n que regulan a expresi\u00f3n das prote\u00ednas de choque t\u00e9rmico. Un exemplo t\u00edpico \u00e9 o factor de choque t\u00e9rmico de \"Drosophila melanogaster\".\nFunci\u00f3n.\nOs factores de choque t\u00e9rmico (HSF) son activadores transcricionais dos xenes de choque t\u00e9rmico. Estes activadores \u00fanense especificamente a Elementos de Secuencia de Choque T\u00e9rmico (HSE) por todo o xenoma cuxa secuencia consenso \u00e9 un conxunto en t\u00e1mdem de tres motivos \"AGAAN\" con orientaci\u00f3n oposta ou unha versi\u00f3n dexenerada deles. En condici\u00f3ns non estresantes, o HSF de \"Drosophila\" \u00e9 un mon\u00f3mero non unido localizado no n\u00facleo, mentres que a activaci\u00f3n do choque t\u00e9rmico ten como resultado a trimerizaci\u00f3n e uni\u00f3n ao HSE. O Elemento de Secuencia de Choque T\u00e9rmico (HSE) est\u00e1 moi conservado desde os l\u00e9vedos aos humanos.\nO factor de choque t\u00e9rminco 1 (HSF-1) \u00e9 o principal regulador da transcrici\u00f3n das prote\u00ednas de choque t\u00e9rmico en eucariotas. En ausencia de estr\u00e9s celular, o HSF-1 \u00e9 inhibido por asociaci\u00f3n coas prote\u00ednas de choque t\u00e9rmico e, por tanto, non est\u00e1 activo. Os estreses celulares, como un incremento da temperatura, poden causar que as prote\u00ednas da c\u00e9lula sufran un pregamento incorrecto. As prote\u00ednas de choque t\u00e9rmico \u00fanense a prote\u00ednas mal pregadas e dis\u00f3cianse de HSF-1. Isto permite que o HSF1 forme tr\u00edmeros e se traslade ao n\u00facleo celular e active a transcrici\u00f3n. A s\u00faa funci\u00f3n non s\u00f3 \u00e9 cr\u00edtica para superar os efectos proteot\u00f3xicos das perturbaci\u00f3ns t\u00e9rmicas, sen\u00f3n que tam\u00e9n c\u00f3mpre para un axeitado desenvolvemento animal e a supervivencia global de c\u00e9lulas cancerosas.\nEstrutura.\nCada mon\u00f3mero HSF cont\u00e9n unha repetici\u00f3n de cremalleira de leucina C-terminal e tres N-terminais. As mutaci\u00f3ns puntuais nestas rexi\u00f3ns te\u00f1en como resultado a alteraci\u00f3n da localizaci\u00f3n celular, o que fai que a prote\u00edna sexa constitutivamente nuclear en humanos. D\u00faas secuencias que flanquean as cremalleiras N-terminais concordan co consenso dun sinal de localizaci\u00f3n nuclear (NLS) bipartito. A interacci\u00f3n entre as cremalleiras N- e C-terminais pode orixinar unha estrutura que enmascara as secuencias do sinal de localizaci\u00f3n nuclear: despois da activaci\u00f3n de HSF, estas poden quedar desenmascaradas, o que resulta na relocalizaci\u00f3n da prote\u00edna no n\u00facleo. O compo\u00f1ente de uni\u00f3n o ADN de HSF enc\u00f3ntrase no N-terminal da primeira rexi\u00f3n NLS, e denom\u00ednase dominio HSF.\nIsoformas.\nOs humanos expresan os seguintes factores de choque t\u00e9rmico:"}
{"id": "410913", "revid": "27155", "url": "https://gl.wikipedia.org/wiki?curid=410913", "title": "Factor de shock t\u00e9rmico", "text": ""}
{"id": "410914", "revid": "5863", "url": "https://gl.wikipedia.org/wiki?curid=410914", "title": "Miguel Ares Canaval", "text": "Miguel Ares Canaval, nado no Canaval (Pr\u00e9saras, Vilasantar) en 1565, e finado en Ourense o 1 de xaneiro de 1611, foi un eclesi\u00e1stico galego, bispo da diocese de Ourense dende 1595 at\u00e9 a s\u00faa morte.\nTraxectoria.\nFillo de Alfonso Ares e Mar\u00eda Gonz\u00e1lez, naceu na despois chamada Casa do Bispo. Estudou en Santiago de Compostela e en Salamanca, sobresa\u00edndo pola s\u00faa cultura, intelixencia e bondade. Foi enviado a \u00c1vila, onde conseguiu a dignidade de Maxistral da Sagrada Escritura.\nA s\u00faa sona de intelectual e bo cristi\u00e1n chegou ata a Corte do Rei Filipe II, quen no ano 1593 o propuxo como bispo da Real Audiencia de Charcas da cidade de La Plata, hoxe chamada Sucre, en Bolivia, posto que rexeitou.\nO 30 de maio de 1595 tomou posesi\u00f3n como bispo de Ourense, co nome de Miguel Ares Canaval, xa que mudou o segundo apelido polo seu lugar de nacemento, algo habitual naquela \u00e9poca.\nDende Ourense visitou o Santuario de Nosa Se\u00f1ora da Laxe, en Armental, do que foi devoto dende neno. Interes\u00e1ndose sempre polo seu coidado, enviou ofrendas \u00f3 santuario segundo consta nos libros de F\u00e1brica. Tam\u00e9n fundou a car\u00f3n do santuario unha escola ou seminario e conseguiu importantes doaz\u00f3ns para o seu mantemento. Deste xeito alfabetiz\u00e1ronse numerosos nenos da contorna, entre eles Alfonso Ares, veci\u00f1o de Vilari\u00f1o e sobri\u00f1o de Miguel, que chegou a ocupar distintos cargos na arquidiocese de Santiago de Compostela. Este seminario estivo funcionando ata poucos anos despois da desamortizaci\u00f3n de Mendiz\u00e1bal, na que se incautaron todos os bens do santuario e os que manti\u00f1an o seminario.\nFaleceu o 1 de xaneiro de 1611. Est\u00e1 sepultado na Capela Maior da catedral ourens\u00e1."}
{"id": "410915", "revid": "88215", "url": "https://gl.wikipedia.org/wiki?curid=410915", "title": "Miguel Ares Canabal", "text": ""}
{"id": "410916", "revid": "88215", "url": "https://gl.wikipedia.org/wiki?curid=410916", "title": "Ares de Canabal", "text": ""}
{"id": "410917", "revid": "5132", "url": "https://gl.wikipedia.org/wiki?curid=410917", "title": "PalaWhirlpool", "text": ""}
{"id": "410918", "revid": "22570", "url": "https://gl.wikipedia.org/wiki?curid=410918", "title": "Panxenoma", "text": "En biolox\u00eda molecular, un panxenoma (ou supraxenoma) \u00e9 o complemento completo de xenes dun clado (que se aplicou orixinalmente a especies de bacterias e arqueas, pero tam\u00e9n de plantas), que pode ter unha gran variaci\u00f3n no contido de xenes entre cepas estreitamente relacionadas ou ecotipos. \u00c9, pois, a uni\u00f3n dos conxuntos de xenes de todas as cepas dun clado (por exemplo, unha especie). A importancia do panxenoma apr\u00e9ciase nun contexto evolutivo, especialmente en relaci\u00f3n coa metaxen\u00f3mica, pero tam\u00e9n se usa en contextos de xen\u00f3mica m\u00e1is amplos. Os estudos feitos en plantas suxiren que a din\u00e1mica do panxenoma est\u00e1 ligada aos elementos transpo\u00f1ibles.\nO panxenoma comprende o \"xenoma central\" (\"core genome\") que cont\u00e9n os xenes presentes en todos os individuos, un xenoma accesorio ou prescindible que cont\u00e9n xenes presentes en d\u00faas ou m\u00e1is cepas, e finalmente a nube de xenes \u00fanicos espec\u00edficos dunha cepa.\nAtop\u00e1ronse tam\u00e9n os chamados xenes centrais brandos (\"soft-core genes\") na maior\u00eda (95%) das cepas ou ecotipos analizados, o que deixa certa marxe para erros de ensamblaxe/anotaci\u00f3n.\nEstas distinci\u00f3ns non son completamente obxectivas, xa que dependen dos xenomas que sexan inclu\u00eddos na an\u00e1lise. Ademais, o termo \"prescindible\" foi cuestionado.\nHai dous tipos xeneralizados de panxenomas, categorizados polo n\u00famero de novos xenes engadidos ao panxenoma por xenoma secuenciado. As especies cun panxenoma pechado engadir\u00edan moi poucos xenes por xenoma secuenciado despois de secuenciar moitas cepas, e o tama\u00f1o do panxenoma completo poder\u00eda predicirse teoricamente. As especies cun panxenoma aberto engadir\u00edan xenes dabondo por xenoma secuenciado adicional como para que predicir o tama\u00f1o do panxenoma completo sexa imposible.\nExemplos.\nO concepto orixinal de panxenoma foi desenvolvido por Tettelin et al. cando secuenciaron seis cepas de \"Streptococcus agalactiae\", que pod\u00edan ser descritas como un xenoma central compartido por todos os illamentos, que supo\u00f1ia aproximadamente o 80% de calquera xenoma individal, mais uns xenes prescindibles consistentes en xenes espec\u00edficos de cepas e parcialmente compartidos. A extrapolaci\u00f3n suxeriu que o reservorio de xenes do panxenoma de \"S. agalactiae\" \u00e9 vasto e que se continuar\u00e1n identificando novos xenes \u00fanicos incluso despois de secuenciar centos de xenomas.\nUn padr\u00f3n similar atopouse en \"Streptococcus pneumoniae\" cando foron secuenciadas 44 cepas (ver figura). Con cada novo xenoma secuenciado descubr\u00edanse menos xenes novos. De feito, o n\u00famero predito de novos xenes ca\u00eda a cero cando o n\u00famero de xenomas exced\u00eda de 50 (n\u00f3tese, por\u00e9n, que isto non \u00e9 un padr\u00f3n que se encontre en todas as especies). A principal fonte de novos xenes en \"Streptococus pneumoniae\" foi \"Streptococcus mitis\" desde o cal os xenes foron transferidos horizontalmente. O tama\u00f1o do panxenoma de \"S. pneumoniae\" incrementouse logaritmicamente co n\u00famero de cepas e linearmente co n\u00famero de sitios polim\u00f3rficos dos xenomas mostreados, o que suxire que os xenes adquiridos acum\u00falanse proporcionalmente \u00e1 idade dos clons.\nOutro exemplo disto \u00faltimo pode verse nunha comparaci\u00f3n de tama\u00f1os do conxunto de xenes centrais e o panxenoma de \"Prochlorococcus\". O conxunto do xenoma central \u00e9 loxicamente moito menor que o panxenoma, que utilizan diferentes ecotipos de \"Prochlorococcus\".\nUn estudo de 2015 sobre a bacteria \"Prevotella\" illada de humanos, comparada cos repertorios de xenes das s\u00faas especies derivadas de diferentes sitios do corpo humano. Tam\u00e9n se informou dun panxenoma aberto que presentaba unha vasta diversidade da poza x\u00e9nica.\nFerramentas de software.\nA medida que o interese nos panxenomas se foi incrementando, f\u00f3ronse desenvolvendo diversas ferramentas de software para axudar a analizar este tipo de datos. En 2015, un grupo de investigadores revisaron os diferentes tipos de an\u00e1lises e ferramentas das que se pod\u00eda dispo\u00f1er. Desenvolv\u00e9ranse sete tipos de software de an\u00e1lises para analizar panxenomas: agrupar xenes hom\u00f3logos; identificar SNP; gr\u00e1ficos de perfis panxen\u00f3micos; constru\u00edr as relaci\u00f3ns filoxen\u00e9ticas de xenes/familas ort\u00f3logos de cepas/illamentos; buscas baseadas na funci\u00f3n; anotaci\u00f3n e/ou curaci\u00f3n; e visualizaci\u00f3ns.\nAs d\u00faas ferramentas de software m\u00e1is citadas a finais de 2014 eran Panseq e a \"pipeline\" de an\u00e1lises panxen\u00f3micos (PGAP, do ingl\u00e9s \"pan-genomes analysis pipeline\"). Outras opci\u00f3ns son BPGA \u2013 unha \"pipeline\" de an\u00e1lise panxen\u00f3mico para xenomas procariotas, \nGET_HOMOLOGUES \n ou Roary.\nUnha revisi\u00f3n similar centrada nos panxenomas das plantas foi publicado tam\u00e9n en 2015. O primeiro software dese\u00f1ado para xenomas de plantas \u00e9 GET_HOMOLOGUES-EST."}
{"id": "410919", "revid": "27155", "url": "https://gl.wikipedia.org/wiki?curid=410919", "title": "Supraxenoma", "text": ""}
{"id": "410920", "revid": "98629", "url": "https://gl.wikipedia.org/wiki?curid=410920", "title": "Tara Lipinski", "text": "Tara Lipinski, nada en Filadelfia o 8 de xu\u00f1o de 1982 \u00e9 unha patinadora art\u00edstica estadounidense, campioa ol\u00edmpica de Nagano 1998. Foi tam\u00e9n campioa do mundo en 1997 (\u00e1 idade de 14 anos, 9 meses e 10 d\u00edas, a persoa m\u00e1is nova en ga\u00f1ar un campionato mundial de patinaxe art\u00edstica), ademais \u00e9 a segunda patinadora art\u00edstica m\u00e1is nova en ga\u00f1ar o ouro, por detr\u00e1s de Yuliya Lipn\u00edtskaya nos Xogos Ol\u00edmpicos de Inverno, d\u00faas veces campioa da Final do Grand Prix (1997, 1998) e campioa dos Estados Unidos en 1997."}
{"id": "410921", "revid": "89787", "url": "https://gl.wikipedia.org/wiki?curid=410921", "title": "Koldo Eleizalde", "text": "Luis Eleizalde Brenosa, m\u00e1is co\u00f1ecido como Koldo Eleizalde, nado en\u00a0Bergara\u00a0o\u00a0\u00a09 de xu\u00f1o de 1878 e finado en\u00a0Bilbao\u00a0o\u00a024 de xullo de 1923, foi un escritor en lingua vasca e castel\u00e1, pol\u00edtico, educador e acad\u00e9mico vasco.\nTraxectoria.\nEstudou cos dominicos en Bergara e cos xesu\u00edtas en Zaragoza, comezando ciencias na Universidade de Zaragoza e licenciouse en 1899 en Madrid. Volveu a Euskadi e al\u00ed organizou escolas de barrio, logo logrou unha c\u00e1tedra de matem\u00e1ticas no Instituto de Vitoria-Gasteiz e despois foi inspector de educaci\u00f3n primaria.\nEn 1907 comezou a colaborar na \"Revista Internacional de Estudios Vascos\", non obstante en 1908 por mor de desacordos ideol\u00f3xicos co seu fundador Julio Urquijo\u00a0abandonou esa colaboraci\u00f3n . Procedente ideoloxicamente\u00a0do carlismo, ao igual ca Urquijo, evolucionara durante a\u00a0s\u00faa etapa como estudante influenciado por Sabino Arana cara ao nacionalismo vasco.\nE dentro do nacionalismo vasco de principios de s\u00e9culo Eleizalde tivo un papel destacado como ide\u00f3logo . Colaborou en\u00a0\"Patria\"\u00a0e dirixiu a revista nacionalista \"Euskadi\" en Bilbao a partir de 1912. Dentro do PNV, Eleizalde defendeu posturas moderadas, tendendo cara a un nacionalismo posibilista, non separatista. En 1919 foi candidato do PNV nas elecci\u00f3ns xerais por \u00c1lava. En 1921 cando o PNV se escindiu en d\u00faas fracci\u00f3ns, Eleizalde, integrou a maioritaria e moderada Comu\u00f1\u00f3n Nacionalista Vasca .\nEscribiu libros e artigos sobre a lingua vasca, \u00a0\"La lucha por el propio idioma\"\u00a0(1919), \"Morfolog\u00eda de conjugaci\u00f3n vasca sint\u00e9tica\" (1913), \"Listas de alfab\u00e9ticas Voces toponom\u00e1sticas vascas\" (Revista Internacional de Estudos vascos, a partir de 1922). Tam\u00e9n publicou unha novela, \"Landibar\" (1918), \"Razas, lengua y naci\u00f3n vasca\" (1914), \"El problema de la ense\u00f1anza en el Pa\u00eds Vasco\" (1919, Congreso de estudos vascos), e algunhas traduci\u00f3ns en \u00e9uscaro como \"Gurutza Deunaren bidea\" (Kempis), \"Halidon Murua\" (Halidon Hill), tam\u00e9n escribiu poemas orixinais en \u00e9uscaro.\nSo a direcci\u00f3n de \u00a0Eleizalde, a Sociedade de Estudos Vascos realizou dende o primeiro momento investigaci\u00f3ns sobre a toponimia e antroponimia .\nEuskaltzaindia.\nElizalde participou na constituci\u00f3n da Euskaltzaindia, a Academia da Lingua Vasca, durante a primavera e o ver\u00e1n de 1919, as deputaci\u00f3ns provinciais comunic\u00e1ronlle \u00e1 Sociedade de Estudos Vascos a \u00a0aprobaci\u00f3n do proxecto de regulamento dunha academia vasca. A reuni\u00f3n para a constituci\u00f3n da Euskaltzaindia foi o 21 de setembro de 1919 no Palacio da Deputaci\u00f3n Provincial de Guip\u00fascoa, sede de Eusko Ikaskuntza, asistiron\u00a0Resurrecci\u00f3n Mar\u00eda de Azkue, Arturo Campi\u00f3n, Eleizalde e Julio Urquijo, como acad\u00e9micos de pleno dereito nomeados polo Congreso de Estudos Vascos, as\u00ed como oito compromisarios inclu\u00edndo a Jean-Blaise Adema, como representantes das revistas e sociedades que apoiaron o nacemento da Academia: Txomin Agirre, Pierre Broussain, Ram\u00f3n Intzagarai, Jos\u00e9 Agerre, Juan Bautista Eguzkitza, Raimundo Olabide e Pierre Lhande ."}
{"id": "410922", "revid": "55340", "url": "https://gl.wikipedia.org/wiki?curid=410922", "title": "Luis Eleizalde", "text": ""}
{"id": "410923", "revid": "98629", "url": "https://gl.wikipedia.org/wiki?curid=410923", "title": "Jerome Kern", "text": "Jerome David Kern, nado en Nova York o 27 de xaneiro de 1885 e finado na mesma cidade o 11 de novembro de 1945, foi un compositor estadounidense. Escribiu m\u00e1is de 700 canci\u00f3ns e m\u00e1is de 100 partituras para programas e filmes nunha carreira que durou dende 1902 ata a s\u00faa morte.\nTraxectoria.\nKern era fillo de Henry Kern (1842\u20131908), un inmigrante xudeu alem\u00e1n e Fannie Kern, de solteira Kakeles (1852\u20131907), que descend\u00eda de xudeus estadounidenses e de bohemios. Recibiu o nome de Jerome porque viv\u00edan preto do parque Jerome, o seu lugar favorito. O parque debe o seu nome a Leonard Jerome, av\u00f3 de Winston Churchill.\nCreceu en East 56th Street en Midtown Manhattan, onde asistiu a escolas p\u00fablicas. Estudou en The New York College of Music e despois en Heidelberg (Alema\u00f1a). Cando regresou a Nova York, comezou a traballar como pianista, mais rapidamente se converteu nun reco\u00f1ecido artista. Contra 1915 era representado en moitos espect\u00e1culos de Broadway. En 1920 escribiu \"Look for the Silver Living\" para o musical \"Sally\".\nEn 1925 co\u00f1eceu a Oscar Hammerstein II con quen trabou unha amizade que durou toda a vida. O seu primeiro espect\u00e1culo, escrito por eles e Otto Harbach foi \"Sunny\". Xuntos produciron a c\u00e9lebre obra \"Show Boat\" (1927) que inclu\u00eda as canci\u00f3ns \"Ol' Man River\" e \"Can't Help Lovin' Dat Man\". O musical \"Roberta\" (1933) inclu\u00edu \"Smoke Gets in Your Eyes\" e \"Yesterdays\".\nEn 1933 mudouse a Hollywood e comezou a traballar en m\u00fasica para filmes mentres continuaba a traballar nos espect\u00e1culos de Broadway. O seu \u00faltimo traballo en Broadway foi Very Warm For May (1939), que non tivo tanto \u00e9xito mais que inclu\u00eda outro cl\u00e1sico, \"All The Things You Are\".\nA s\u00faa carreira no cinema tivo bastante \u00e9xito. Para \"Swing Time\" (con Ginger Rogers e Fred Astaire), compuxo \"The Way You Look Tonight\" con letra de Dorothy Fields, coa que ga\u00f1ou o \u00d3scar \u00e1 mellor canci\u00f3n. En 1941, el e Hammerstein escribiron \"The Last Time I Saw Paris\", unha homenaxe \u00e1 cidade francesa ocupada polos alem\u00e1ns. A canci\u00f3n apareceu no filme \"Lady Be Good\" e novamente ga\u00f1ou o \u00d3scar.\nVida privada e morte.\nKern e a s\u00faa dona, Eva, \u00edan decot\u00edo de vacaci\u00f3ns no seu iate \"Show Boat\". El coleccionaba libros raros e gozaba das apostas aos cabalos. Polo tempo da s\u00faa morte, a Metro-Goldwyn-Mayer estaba a filmar unha versi\u00f3n ficcionalizada da s\u00faa vida, \"Till the Clouds Roll By\", que se estreou en 1946 con Robert Walker como Kern. No filme, as canci\u00f3ns de Kern estaban cantadas por Judy Garland, Kathryn Grayson, June Allyson, Lena Horne, Dinah Shore, Frank Sinatra e Angela Lansbury entre outros, mentres que Gower Champion e Cyd Charisse aparec\u00edan como bailar\u00edns.\nNo outono de 1945, Kern volveu a Nova York para supervisar as audici\u00f3ns para unha nova estrea de \"Show Boat\", e comezou a traballar na banda sonora do que foi o musical \"Annie Get Your Gun\", que \u00eda ser producido por Rodgers e Hammerstein. O 5 de novembro de 1945, aos 60 anos, sufriu unha hemorraxia cerebral mentres paseaba pola esquina de Park Avenue con 57th Street. Identificado s\u00f3 pola s\u00faa tarxeta da ASCAP, foi levado inicialmente ao pavill\u00f3n de indixentes do City Hospital, e logo ao Doctors Hospital de Manhattan. Hammerstein estaba a car\u00f3n de Kern cando deixou de respirar. Hammerstein cantaruxoulle ao o\u00eddo a canci\u00f3n \"I've Told Ev'ry Little Star\" de \"Music in the Air\", unha das s\u00faas favoritas. Cando non recibiu resposta, Hammerstein deuse de conta de que Kern morrera. Rodgers e Hammerstein asignaron logo a tarefa de escribir a banda sonora de \"Annie Get Your Gun\" ao veterano compositor Irving Berlin.\nKern est\u00e1 enterrado en Ferncliff Cemetery en Westchester County, Nova York. Foi sobrevivido pola s\u00faa dona e a s\u00faa filla, Betty Jane (1913\u20131996; casada con Artie Shaw en 1942 e despois con Jack Cummings)."}
{"id": "410925", "revid": "5863", "url": "https://gl.wikipedia.org/wiki?curid=410925", "title": "Florencio Manuel Delgado Gurriar\u00e1n", "text": ""}
{"id": "410926", "revid": "89787", "url": "https://gl.wikipedia.org/wiki?curid=410926", "title": "Em\u00e9rito, em\u00e9rita", "text": "Un em\u00e9rito \u00e9 aquela persoa que, despois de retirarse do cargo que ocupaba, goza de beneficios derivados dunha profesi\u00f3n, especialmente docente universitaria ou eclesi\u00e1stica, se lle concede este t\u00edtulo como reco\u00f1ecemento aos seus bos servizos na mesma; beneficios que poden ser de diversa natureza segundo o rango e a instituci\u00f3n de que se trate. \nUtil\u00edzase o termo tam\u00e9n para directores de orquestra que serviron superlativamente a entidade que lles outorga o t\u00edtulo.\nPolo xeral, conc\u00e9dese ao em\u00e9rito a potestade de participar activamente nas tarefas que lle eran propias antes do seu retiro, previa consulta ao encargado do mesmo, d\u00e1selles voz en asembleas e reuni\u00f3ns e pode asistir a outras en calidade de invitado de honor.\nNa Roma antiga chamaban \"\u0113meritus\" (em\u00e9ritos) aos lexionarios licenciados que gozaban de privilexios como recompensa recibida polos seus bos servizos.\nEtimolox\u00eda.\nO termo \"em\u00e9rito\" \u00e9 un adxectivo tirado do lat\u00edn \"\u0113meritus, -a, -um\", participio do verbo \"\u0113mereo\", 'merecer', e tam\u00e9n 'acabar o servizo militar', derivado de \"ex\", 'por', e \"meritus\", 'm\u00e9rito': 'por m\u00e9rito', 'debido ao m\u00e9rito',\nNa universidade.\nNas Universidades espa\u00f1olas o nomeamento de profesores em\u00e9ritos est\u00e1 regulado polo Real Decreto 898/1985, de 30 de abril, sobre o r\u00e9xime do profesorado universitario. Nel estab\u00e9lecese que o profesorado em\u00e9rito:\nNoutros pa\u00edses.\nNoutros pa\u00edses as condici\u00f3ns para o nomeamento de profesores em\u00e9ritos non difiren demasiado, sendo o per\u00edodo de dez anos de docencia unha constante. Tam\u00e9n existe a posibilidade, estendida no mundo anglosax\u00f3n, de outorgar o t\u00edtulo automaticamente cando se cumpran os prazos requiridos e sen entrar a valorar, por exemplo, se as publicaci\u00f3ns cient\u00edficas son de maior ou menor importancia.\nNo caso da Universidade Nacional Aut\u00f3noma de M\u00e9xico (UNAM) requ\u00edrese un per\u00edodo m\u00ednimo de trinta anos prestando servizos destacados \u00e1 Universidade. O nomeamiento out\u00f3rgao o Consello Universitario a profesores e investigadores cun labor excepcional \u00e1 Universidade.\nNa Igrexa.\nNas congregaci\u00f3ns cristi\u00e1s que pos\u00faen eses postos, cont\u00e9mplase a transferencia dun papa, arcebispo ou bispo ao estado de \"emeritado\", polo cal se lle rescinden todas as s\u00faas responsabilidades pastorais, pero pode seguir celebrando misa e predicando, na medida en que llo permitan as s\u00faas forzas, pois polo xeral tr\u00e1tase de persoas de avanzada idade.\nNa Igrexa cat\u00f3lica, os arcebispos e bispos em\u00e9ritos pasan a selo cando renuncian ao seu cargo ante o Metropolitano, ou directamente ao Sumo Pont\u00edfice, deixando as\u00ed as s\u00faas responsabilidades diocesanas, auxiliares ou calquera outra que tiveran. Cando alcanzan a idade de 75 anos, a s\u00faa renuncia \u00e9 obrigatoria segundo prescribe o Dereito Can\u00f3nico.\nOs arcebispos e bispos em\u00e9ritos non forman parte da Conferencia episcopal do seu pa\u00eds, pero si poden ser chamados consultivamente pola s\u00faa experiencia e venerabilidade. Si seguen pertencendo ao Colexio episcopal. Nalg\u00fans casos, cando o Episcopado se encontra en Visita \"Ad Limina\", un ou varios bispos em\u00e9ritos representan a Conferencia episcopal en ausencia dos bispos que exercen ditos cargos dentro deste organismo.\nNa monarqu\u00eda.\nEspa\u00f1a.\nCoa abdicaci\u00f3n do rei Xo\u00e1n Carlos I de Espa\u00f1a en 2014, deuse unha situaci\u00f3n pouco com\u00fan, como \u00e9 a convivencia de dous monarcas, e non prevista na Constituci\u00f3n de 1978, xa que nela s\u00f3 se indica que para que se dea este caso requ\u00edrese un desenvolvemento lexislativo mediante Lei Org\u00e1nica. Ante esta situaci\u00f3n, o Goberno de Mariano Rajoy emitiu un Real Decreto, polo cal, o Rei e a Ra\u00ed\u00f1a sa\u00edntes, Juan Carlos e Sof\u00eda conservar\u00edan os t\u00edtulos de Rei e Ra\u00ed\u00f1a respectivamente, cos mesmos honores que ten o herdeiro da Coroa, o Pr\u00edncipe ou a Princesa de Asturias.\nDebido a que os reis sa\u00edntes conservaron moitos dos privilexios que ti\u00f1an como reis reinantes e para distinguilos nos medios de comunicaci\u00f3n dos reis titulares da coroa, eng\u00e1dese a continuaci\u00f3n do seu t\u00edtulo o adxectivo \"em\u00e9rito\".\nXap\u00f3n.\nO , tam\u00e9n denominado como , \u00e9 o t\u00edtulo outorgado a un emperador do Xap\u00f3n que abdica en favor dun sucesor. En 2019, o t\u00edtulo foi revivido trala abdicaci\u00f3n de Akihito, cando a Axencia da Casa Imperial deu unha traduci\u00f3n oficial de \"J\u014dk\u014d\" como \u00abemperador em\u00e9rito\u00bb.\nNa antiga Roma.\nNa Roma antiga denominaban \"\u0113meritus\" (em\u00e9ritos), os lexionarios licenciados que gozaban de privilexios en recompensa polos seus bos servizos prestados. Usualmente, \u00e1 parte do bot\u00edn que puideran acumular nas diversas campa\u00f1as, o xeneral do momento outorgaba aos seus soldados predilectos grandes concesi\u00f3ns de terreos expropiados nos pa\u00edses conquistados, co que se fundaban verdadeiras urbes co licenciamento dos soldados tras o fin de campa\u00f1as importantes.\nUn exemplo deste tipo de fundaci\u00f3n pres\u00e9ntao a actual M\u00e9rida, capital de Estremadura, Espa\u00f1a, que levou o nome de \"Emerita Augusta\" cando se creou no ano 25\u00a0a.\u00a0C. Para o asentamento da nova poboaci\u00f3n, d\u00e9uselles a cidadan\u00eda romana aos habitantes das xentes que viv\u00edan previamente no lugar. As\u00ed, o emperador C\u00e9sar Augusto premiou con esta nova cidade os seus homes ao finalizar as cruentas guerras c\u00e1ntabras, creando unha pr\u00f3spera cidade na B\u00e9tica \u2014ent\u00f3n englobada na Hispania Ulterior\u2014 que m\u00e1is tarde se converter\u00eda na capital da provincia de Lusitania."}
{"id": "410929", "revid": "89787", "url": "https://gl.wikipedia.org/wiki?curid=410929", "title": "Prevotella", "text": "Prevotella \u00e9 un x\u00e9nero de bacterias gramnegativas do filo Bacteroidetes.\nEspecies de \"Prevotella\" son membros da flora vaxinal e recup\u00e9ranse de infecci\u00f3ns anaerobias do tracto respiratorio. Entre estas infecci\u00f3ns est\u00e1n a pneumon\u00eda de aspiraci\u00f3n, abscesos pulmonares, empiema pulmonar e otite media cr\u00f3nica e sinusite. Foron illadas de abscesos e queimaduras preto da boca, trabadas, paroniquias, infecci\u00f3n do tracto urinario, abscesos cerebrais, osteomielite e bacteremia asociada con infecci\u00f3ns do tracto respiratorio superior. Especies de \"Prevotella\" predominan na enfermidade periodontal e abscesos periodontais.\nNun estudo das bacterias intestinais en nenos de Burkina Faso (\u00c1frica), as especies de \"Prevotella\" supo\u00f1\u00edan o 53% das bacterias do intestino, pero estaban ausentes en nenos europeos. Os estudos tam\u00e9n indican que a dieta a longo prazo est\u00e1 fortemente asociada coas composici\u00f3n da microbiota intestinal; os que com\u00edan moitas prote\u00ednas e graxas animais t\u00edpicas da dieta occidental ti\u00f1an predominantemente bacterias do x\u00e9nero \"Bacteroides\", mentres que os que com\u00edan m\u00e1is carbohidratos, especialmente fibra, presentaban predominantemente especies de \"Prevotella\".\n\"P. copri\" foi correlacionada co inicio da artrite reumatoide.\nUn estudo recente sobre \"Prevotella\" derivada de seres humanos comparou os repertorios de xenes das s\u00faas especies tomadas de diferentes sitios do corpo humano. Tam\u00e9n se informou neste x\u00e9nero dun panxenoma aberto que mostraba unha vasta diversidade da s\u00faa poza x\u00e9nica.\nUnha sobreproliferaci\u00f3n de \"Prevotella\" e unha reduci\u00f3n de \"Lactobacillus\" foron correlacionadas co inicio da osteomielite en ratos. A reduci\u00f3n de \"Prevotella\" en ratos modelo causaba un incremento de \"Lactobacillus\" e ti\u00f1a efectos protectores contra a osteomielite. As\u00ed, os cambios na microbiota que afectan a \"Prevotella\" poden ser relacionados co desenvolvemento da osteomielite.\nA especie \"Bacteroides melaninogenicus\" foi reclasificada e dividida en \"Prevotella melaninogenica\" e \"Prevotella intermedia\".\nO nome Prevotella fai referencia ao microbi\u00f3logo franc\u00e9s A. R. Pr\u00e9vot."}
{"id": "410930", "revid": "89787", "url": "https://gl.wikipedia.org/wiki?curid=410930", "title": "Mark Donohue", "text": "Mark Neary Donohue Jr., nado en Haddon Township (Nova Jersey) o 18 de marzo de 1937 e finado en Graz o 19 de agosto de 1975, alcumado \"Captain Nice,\" foi un piloto de automobilismo estadounidense, co\u00f1ecido pola s\u00faa habilidade para preparar o seu propio coche de carreiras, e levalo a vitoria.\nDonohue \u00e9 probablemente o m\u00e1is co\u00f1ecido como o piloto de 1500 bhp \"Can-Am Killer\" Porsche 917-30 e como o ga\u00f1ador das 500 Millas de Indian\u00e1polis de 1972. Os coches cos que correu Donohue incl\u00fairon: C Javelin]], AMC Matador, Chevrolet Camaro, Eagle-Offy, Elva Courier, Ford GT40 MK IV, Ferrari 250LM, Ferrari 512, Lola T70, Lola T330, Lotus 20, McLaren M16, Porsche 911, Porsche 917/10, Porsche 917/30, Shelby Cobra, e Shelby Mustang GT350R.\nTraxectoria.\nDonohue creceu en Summit, graduouse na Pingry School en Hillside, e ingresou na Brown University en Providence, Rhode Island. \u00c1 idade de vinte e dous anos, Donohue comezou a competir co seu Corvette de 1957. Ga\u00f1ou a primeira carreira na que participou, unha subida en Belknap County, New Hampshire. Graduouse en Brown en 1959 co t\u00edtulo de bacharelato en enxe\u00f1er\u00eda mec\u00e1nica.\nDonohue ga\u00f1ou o campionato nacional da SCCA nun Elva Courier en 1961. Un experimentado piloto de carreiras chamado Walt Hansgen (Quen traballou para Inskip Motors en NY e RI) reco\u00f1eceu a capacidade de Donohue e f\u00edxose o seu amigo, eventualmente ofrecendo un MGB (a trav\u00e9s de Inskip Motors en Providence, RI e preparados pola s\u00faa tenda de carreiras Competition Engineering). para que Donohue competira na carreira de Bridgehampton de 1964\ncarreira de resistencia de 500 Millas da SCCA, que ga\u00f1ou. Hansgen dispuxo o necesario para Donohue fora o seu compa\u00f1eiro de equipo en 1965, co-pilotando un Ferrari 275 na carreira de resistencia das 12 Horas de Sebring, que terminaron no 11\u00ba lugar. Ese ano, Donohue tam\u00e9n ga\u00f1ou dous campionatos de divisi\u00f3ns: na SCCA B Class nun GT350 e na SCCA F\u00f3rmula C nun Lotus 20 B.\nDonohue foi contratado o 29 de marzo de 1964 por Jack Griffith [Griffith Motors, Syosset, N.Y./Plainview, N.Y.] como enxe\u00f1eiro de dese\u00f1o para Griffith, anteriormente TVR Grantura Mk III, impulsado por un motor Ford 289 cid (4.7l) V8. Pasou a axudar David Hives de TVR no dese\u00f1o da serie 400 Griffith e despois traballou no malogrado Intermeccanica-(Torino, Italy) dese\u00f1ado por Bob Cumberford, e produciu as Series 600 Griffith. Durante a s\u00faa vida de produci\u00f3n, foron constru\u00eddos 192 veh\u00edculos Serie 200 Griffiths, 59 da Serie 400 e s\u00f3 10 da Serie 600. Durante a s\u00faa estad\u00eda en Griffith Mark pilotou o Shelby 289 Cobra, propiedade de Griffith, deixando a s\u00faa marca no circu\u00edto SCCA. En febreiro de 1965 Donohue foi nomeado como piloto en Griffith Motors, pero pronto foi afastado de Griffith por Roger Penske a principios de 1966. A compa\u00f1\u00eda Griffith pechou as s\u00faas portas en novembro de 1966.\nFord GT40 e uni\u00f3n a Penske.\nEn 1966 grazas a s\u00faa amizade con Hansgen, Ford contratou a Donohue para pilotar un dos seus autom\u00f3biles de carreiras GT-40 Mk II en campa\u00f1a nas 24 Horas de Le Mans co equipo de carreiras Holman &amp; Moody. Le Mans resultou frustrante para Donohue. Hansgen morreu mentres probaba o GT40 prepar\u00e1ndose para Le Mans, Donohue se asociou co australiano Paul Hawkins. Donohue e Hawkins s\u00f3 completaron doce voltas debido a falla do diferencial e terminaron 47\u00ba. A principios dese ano co-pilotando con Hansgen, Donohue terminou terceiro nas 24 Horas de Daytona e en segundo lugar nas 12 horas de Sebring.\nNo funeral de Hansgen, Roger Penske falou con Donohue sobre pilotar para el. Na s\u00faa primeira carreira para Penske, en Watkins Glen en xu\u00f1o de 1966, Donohue cualificou ben pero estrelou o coche no alto dun outeiro, destru\u00edndoo.\nDonohue foi invitado de novo a Le Mans por Ford en 1967. Ford desenvolveu un novo GT, o Mark IV. Donohue pilotou no coche amarelo n\u00ba 4 co piloto de automobilismo deportivo e construtor de autom\u00f3biles Bruce McLaren para Shelby American Racing. Os dous pilotos non estaban de acordo con moitos aspectos da configuraci\u00f3n das carreiras e autom\u00f3biles, pero como equipo puideron acadar o cuarto posto no cl\u00e1sico de resistencia.\nEn 1967, Penske contactou a Donohue para pilotar o novo Lola T70 spyder de Penske no novo United States Road Racing Championship. Donohue dominou a carreira de 1967, pilotando un Lola T70 MkIII Chevrolet para Penske. Donohue participou en sete das oito carreiras dese ano, ga\u00f1ando seis (en Las Vegas, Riverside, Bridgehampton, Watkins Glen, Pacific Raceways, e Mid-Ohio) e terminou en terceiro lugar na rolda de Laguna Seca Raceway detr\u00e1s de Lothar Motschenbacher e Mike Goth.\nEn 1968, Donohue e Penske volveron a defender o seu campionato da USRRC co McLaren M6A Chevrolet. Donohue non iniciou a primeira carreira do ano no Circu\u00edto Hermanos Rodr\u00edguez na Cidade de M\u00e9xico debido a problemas para arrancar o motor. Malia iso, Donohue a\u00ednda dominaba a serie, a\u00ednda que sufriu tres retiradas durante a tempada debido a problemas mec\u00e1nicos co M6A.\nTrans-Am.\nDonohue comezou a s\u00faa campa\u00f1a na Trans-Am series (1967), ga\u00f1ando tres das doce carreiras nun Chevrolet Camaro propiedade de Roger Penske. En 1967 e 1968, a programaci\u00f3n da Trans-Am inclu\u00edu d\u00faas das carreiras de resistencia m\u00e1is apreciadas do mundo, as 24 horas de Daytona e as 12 horas de Sebring. Donohue terminou cuarto en Daytona e ga\u00f1ou a clase Trans-Am nas 12 Horas de Sebring.\n1968 ser\u00eda un ano excepcional para Donohue na serie Trans-Am, xa que defendeu con \u00e9xito a vitoria nas 12 horas de Sebring asoci\u00e1ndose con Craig Fisher e levando o seu Penske Chevrolet Camaro \u00e1 vitoria. Donohue ga\u00f1ou 10 das 13 carreiras, un r\u00e9cord da serie Trans-Am que quedar\u00eda at\u00e9 que Tommy Kendall ga\u00f1ou 11 das 13 no campionato Trans-Am de 1997, ga\u00f1ando as 11 primeiras carreiras ese ano no seu All-Sport con librea de Mustang.\nConsid\u00e9rase a Donohue como un dos principais pilotos da Trans-Am de finais dos anos 1960 e principios dos anos setenta. Se houbese un Campionato de Pilotos nese momento, ga\u00f1ar\u00eda tres deles (o seu \u00faltimo en 1971) pilotando Camaros en 1968 e 1969 e un AMC Javelin en 1971, todo para Roger Penske Racing.\nDurante o seu enorme \u00e9xito na Trans-Am, Penske e Donohue comezaron a experimentar cos seus Camaros. Descubriron que mergullar un coche nun ba\u00f1o de \u00e1cido consum\u00eda pequenas cantidades de metal, o que fac\u00eda que o coche fose cada vez m\u00e1is lixeiro e permit\u00eda conducilo m\u00e1is r\u00e1pido. O Z-28 de 1967 ga\u00f1ou a s\u00faa \u00faltima carreira deixando un rastro de metal por todo o circu\u00edto, causando sospeitas no paddock. \nDurante unha inspecci\u00f3n post-carreira, os comisarios de carreira descubriron que o coche era 113\u00a0kg. m\u00e1is lixeiro que o requisito m\u00ednimo de 1.270\u00a0kg. Donohue estivo a piques de ser eliminado da s\u00faa vitoria na carreira, pero interv\u00edu Roger Penske. Penske advertiu que calquera descualificaci\u00f3n ser\u00eda un potencial motivo para que Chevrolet deixara o patricinio da serie Trans-Am. Logo de considerar as consecuencias potenciais, os comisarios de carreira permitiron a vitoria de Donohue, pero as cambiaon as regras sobre pesaxes para a tempada de 1968. Un cambio polo cal todos os veh\u00edculos ser\u00edan pesados \u200b\u200bdurante a inspecci\u00f3n t\u00e9cnica antes da carreira.\nPenske e Donohue non deixaron de mergullar o coche en \u00e1cido despois diso. Continuando a pr\u00e1ctica de reduci\u00f3n de peso permitiulles situar pesos de certos tama\u00f1os estrat\u00e9xicamente en lugares espec\u00edficos dentro do coche, axudando as\u00ed a equilibrar o coche mentres se manexando no l\u00edmite. As carrozzr\u00edas megulladas en \u00e1cido tam\u00e9n pasou a ser algo habitual nos equipos competidores de Trans-Am.\nContinuaron a usar o coche \"lixeiro\" en 1968, na carreira das 12 Horas de Sebring. Cambiaron a grella e a luz traseira do modelo de 1968, e despois pintaban os dous coches de forma id\u00e9ntica. Enviaron o coche de peso legal \u00e1 inspecci\u00f3n t\u00e9cnica co n\u00famero 15 e de novo co n\u00famero 16. Ent\u00f3n presentaron os dous coches na carreira, n\u00fameros 15 e 16, pero un coche era 113\u00a0kg. m\u00e1is lixeiro. Ga\u00f1aron a carreira, terminaron en terceiro lugar na xeral e ga\u00f1aron 10 das 13 carreiras dese ano.\nTam\u00e9n mollaron a carrozar\u00eda do Camaro e tiveron que evitar que a xente non se apoiaran contra ela, por temor a que se abollara. O coche lixeiro apareceu nun episodio en \"Dream Car Garage\" en Speed TV en 2005.\nEn 1970 o novo propietario do equipo Javelin, Roger Penske, e o piloto Mark Donohue, dar\u00edan unha nova vida ao equipo co AMC. Donohue levou a Javelin a tres vitorias, con AMC terminando segundo no Campionato de Construtores. En 1971, das dez carreiras que participaron os coches de Over 2.5L Class, Donohue ga\u00f1ou sete delas, inclu\u00eddas as seis carreiras finais consecutivas, con AMC ga\u00f1ando o campionato de construtores por primeira vez. Na \u00faltima carreira da tempada, o Javelin terminou en primeiro, segundo e terceiro lugar, con George Follmer convert\u00e9ndose no \u00fanico outro piloto de Jevelin en vencer ademais de Donohue.\nNASCAR.\nDonohue competiu en varias carreiras da NASCAR (Grand American), unha divisi\u00f3n da NASCAR desde 1968 ata 1971. Na tempada 1972-1973, pilotando un AMC Matador para Penske Racing na divisi\u00f3n m\u00e1is alta da NASCAR, Winston Cup Series, Donohue ga\u00f1ou o evento de inauguraci\u00f3n en Riverside.\nEsa carreira foi a primeira vitoria na NASCAR de Penske na longa historia de participaci\u00f3n na NASCAR e mantense ata o d\u00eda de hoxe, como o \u00faltimo piloto non regular (non fixo a tempada completa) en ga\u00f1ar a NASCAR Winston Cup.\nA\u00ednda que existen fotograf\u00edas de Donohue co m\u00e1is aerodin\u00e1mico cup\u00e9 Matador de 1974 e est\u00e1n publicadas, nunca o conduciu en competici\u00f3n.\nO asasino da Can-Am.\nEntre 1971 e 1972, Penske Racing (xunto con Donohue como principal piloto de probas e desenvolvemento) foi encargado por Porsche para axudar no desenvolvemento do 917/10. Donohue probou amplamente o 917-10, ofrecendo o seu co\u00f1ecemento de enxe\u00f1ar\u00eda aos enxe\u00f1eiros de Porsche para dese\u00f1ar o mellor coche de carreiras posible para competir na serie Can-Am. Durante as probas do 917-10 en Road Atlanta, Donohue recomendou condutos de freo m\u00e1is grandes aos enxe\u00f1eiros de Porsche, a fin de proporcionar unha refrixeraci\u00f3n m\u00e1is eficiente e, polo tanto, menos desfalecemento e degradaci\u00f3n cando avanza a carreira.\nOs enxe\u00f1eiros de Porsche fixerono, pero ao facelo, os novos condutos de freo interferiron cos pasadores de peche da carrozar\u00eda, que unen a carrozar\u00eda ao coche. Ao sa\u00edr da curva sete, a carrozar\u00eda traseira saltou polo aire a aproximadamente 240\u00a0km/h, facendo que o autom\u00f3bil fose extremadamente inestable. O coche despegou do chan e rebotou varias veces na pista. A parte dianteira do autom\u00f3bil quedou completamente esnaquizada, deixando a Donohue, a\u00ednda atado ao asento de seguridade, coas pernas colgando f\u00f3ra do coche. Sorprendentemente, Donohue s\u00f3 resultou cunha perna rota. George Follmer, o antigo compa\u00f1eiro de Trans-Am de Donohue, retomou a proba do 917-10 mentres Donohue se recuperaba. No seu estilo cl\u00e1sico, Donohue dixo de Follmer probando o seu coche:\nPorsche, Penske e Donohue comezaron o desenvolvemento do 917-30, completando unha carrozar\u00eda aerodin\u00e1mica \"Par\u00eds\" e un motor flat-12 de 5.4 litros [turbo] cuxa sa\u00edda poder\u00eda ser axustado entre aproximadamente 1.100 e 1.500 bhp xirando un bot\u00f3n de aumento situado na cabina. Durante o desenvolvemento deste motor, os enxe\u00f1eiros alem\u00e1ns de Porsche a mi\u00fado preguntaron a Donohue se o motor finalmente ti\u00f1a a potencia suficiente. A s\u00faa resposta foi \"nunca ter\u00e1 a suficiente potencia ata que poida virar as rodas ao final da recta nunha marcha alta\".\nDonohue fixou o r\u00e9cord mundial de velocidade conducindo o Porsche 917-30 no Talladega Superspeedway en Talladega, Alabama o 9 de agosto de 1975. A s\u00faa velocidade media ao redor do ovalo de 4\u00b428\u00a0km. peraltado foi de 355\u00b4858\u00a0km/h. Donohue mantivo o r\u00e9cord mundial durante once anos, ata que foi roto por Rick Mears no Michigan International Speedway.\nO 917-30 ch\u00e1mase o \"asasino Can-Am\" xa que dominaba a competencia, ga\u00f1ando todas as carreiras menos unha do Campionato Can-Am de 1973, o SCCA impuxo limitaci\u00f3ns de combustible para todas as carreiras da Can-Am debido ao embargo existente do petr\u00f3leo \u00e1rabe. Debido a isto, Porsche e McLaren retir\u00e1ronse da serie. En xeral, \u00e9 considerada unha das m\u00e1quinas de carreiras m\u00e1is potentes e dominantes creadas.\nPrimeiro campi\u00f3n da IROC.\nDonohue participou na serie inaugural do IROC en 1973/74, carreiras id\u00e9nticas, especialmente preparadas para o Porsche RSR. Na serie de catro carreiras, Donohue ga\u00f1ou a primeira e a terceira das tres carreiras en Riverside e a carreira final do ano en Daytona. A \u00fanica persoa capaz de vencer a Donohue foi o seu ex compa\u00f1eiro de Penske Trans-Am, George Follmer. Ao ga\u00f1ar o primeiro campionato IROC, Donohue ga\u00f1ou aos mellores pilotos da \u00e9poca de todos os grandes campionatos, como Denny Hulme, Richard Petty, A. J. Foyt, Emerson Fittipaldi, Bobby Allison, David Pearson, Peter Revson, Bobby Unser, e Gordon Johncock.\nRetirada e F\u00f3rmula Un.\nAs presi\u00f3ns da carreira e do dese\u00f1o do coche fixeron mella en Donohue. En 1973, o alcume de \"Captain Nice\" que ga\u00f1ara anteriormente na s\u00faa carreira foi suplantado polo de \"Dark Monohue\". Donohue anunciou que se retirar\u00eda das carreiras despois da tempada de 1973 da Can-Am. Ademais, os terribles sucesos das 500 Millas de Indian\u00e1polis de 1973 e a posterior morte do seu amigo, Swede Savage, lev\u00e1rono a retirarse. A s\u00faa retirada foi de curta duraci\u00f3n, con todo, xa que foi atra\u00eddo novamente \u00e1 competici\u00f3n a tempo completo por parte de Penske cando formou un equipo de F\u00f3rmula 1, Penske Cars Ltd, para competir nos dous \u00faltimos eventos do Campionato Mundial de F\u00f3rmula Un de , e continuar competindo en co novo Penske PC1.\nDonohue debutou na F\u00f3rmula 1 o 19 de setembro de 1971, cun McLaren patrocinado por Penske no Gran Premio do Canad\u00e1 en Mosport Park, terminando no podio en terceiro lugar. Logo de sa\u00edr da s\u00faa retirada co seu ex-xefe, Penske, Donohue regresou \u00e1 F\u00f3rmula Un, participando nas d\u00faas carreiras finais da tempada 1974 da F\u00f3rmula Un. Donohue terminou no 12\u00ba posto no Gran Premio do Canad\u00e1 de 1974, pero non conseguiu rematar no Gran Premio dos Estados Unidos de 1974.\nPlaneouse unha tempada completa nas carreiras para a tempada de F\u00f3rmula 1 de 1975. A tempada de 1975 resultou ser dif\u00edcil para Donohue e Penske. Donohue conseguiu acadar o quinto posto no Gran Premio de Suecia e no Gran Premio do Reino Unido, pero o novo chasis de Penske PC1 resultou problem\u00e1tico, como o demostraron tres retiradas nas primeiras seis carreiras. No Gran Premio de Austria, a carreira de Donohue, xunto coas aspiraci\u00f3ns de Roger Penske na F\u00f3rmula Un, tomou un xiro tr\u00e1xico.\nMorte.\nA mediados da tempada de F1 de 1975, Penske abandonou o problem\u00e1tico PC1 e comezou a usar o March 751. Donohue chegara recentemente a Austria para o Gran Premio de Austria de 1975 na carreira de \u00d6sterreichring logo do exitoso intento de r\u00e9cord de velocidade no Talladega Superspeedway en Alabama uns d\u00edas antes. Durante unha sesi\u00f3n de pr\u00e1cticas para a carreira, Donohue perdeu o control do seu March despois de que fallara un pneum\u00e1tico, envi\u00e1ndoo contra a valas na curva m\u00e1is r\u00e1pida da pista, V\u00f6est H\u00fcgel Kurve. Un comisario de pista morreu polo impacto dos restos do accidente, pero Donohue non pareceu resultar ferido de forma significativa. Dise que a cabeza de Donohue golpeou contra un poste ou a parte inferior do marco de madeira dunha carteleira publicitaria situada \u00e1 beira da pista. Cun resultante dor de cabeza, que ao pouco empeorou. Logo de ir ao hospital de Graz ao d\u00eda seguinte, Donohue entro en coma debido a unha hemorraxia cerebral e morreu. deixou esposa e dous fillos do seu primeiro matrimonio. Donohue est\u00e1 enterrado no St. Teresa Cemetery en Summit, Nova Jersey.\nRexistro de carreiras.\nResultados completos na F\u00f3rmula Un.\n() As carreiras en letra grosa indican pole position; as carreiras en \"cursiva\" indican \"volta r\u00e1pida\"."}
{"id": "410931", "revid": "5863", "url": "https://gl.wikipedia.org/wiki?curid=410931", "title": "Dina Sfat", "text": "Dina Kutner de Souza, nada en S\u00e3o Paulo o 28 de outubro de 1938 e finada no R\u00edo de Xaneiro o 20 de marzo de 1989, foi unha actriz de cine e televisi\u00f3n brasileira.\nEla aparec\u00eda en 46 pel\u00edculas e programas de televisi\u00f3n entre 1966 e 1989. Sfat estaba casada co actor Paulo Jos\u00e9 coa que tivo tres fillas, inclu\u00edndo as actrices Bel Kutner e Ana Kutner. Tam\u00e9n participou en 19 actuaci\u00f3ns teatrais de 1963 a 1986. Ademais, Sfat participou en 16 telenovelas de 1966 a 1988, a \u00faltima chamada \"Beb\u00e9 a bordo\", transmitida por TV Globo. A s\u00faa \u00faltima pel\u00edcula foi \"O Judeu\" que s\u00f3 debutou no circu\u00edto logo da morte da actriz.\nDina Sfat morreu aos 50 anos, v\u00edtima de cancro de mama durante anos. O seu corpo foi enterrado no cemiterio de anacardo israel\u00ed."}
{"id": "410932", "revid": "1505", "url": "https://gl.wikipedia.org/wiki?curid=410932", "title": "Glyptocephalus cynoglossus", "text": ""}
{"id": "410935", "revid": "22570", "url": "https://gl.wikipedia.org/wiki?curid=410935", "title": "LATAM Colombia", "text": "LATAM Airlines Colombia, primeiro co\u00f1ecida como Aerov\u00edas de Integraci\u00f3n Regional S.A. (AIRES) e despois como LAN Colombia, \u00e9 unha aeroli\u00f1a colombiana. Tr\u00e1tase da segunda aeroli\u00f1a m\u00e1is grande de Colombia tras Avianca.\nA compa\u00f1\u00eda opera voos regulares dom\u00e9sticos e internacionais de pasaxeiros, ademais de servizos dom\u00e9sticos de carga. A s\u00faa base principal est\u00e1 no aeroporto El Dorado, en Bogot\u00e1.\nO 28 de outubro de 2010 anunciouse que o 98% das acci\u00f3ns de AIRES foran mercadas pola aeroli\u00f1a chilena LATAM Airlines. O 3 de decembro de 2011 comezou a operar como LAN Colombia. Converteuse nun membro afiliado da alianza Oneworld o 1 de outubro de 2013.\nFrota.\nEn agosto de 2017 LATAM Colombia estaba formada polos seguines avi\u00f3ns:"}
{"id": "410936", "revid": "75439", "url": "https://gl.wikipedia.org/wiki?curid=410936", "title": "Faith Hill", "text": "Audrey Faith Perry, nada en Jackson (Mississippi) o 21 de setembro de 1967 \u00e9 unha cantante estadounidense m\u00e1is co\u00f1ecida como Faith Hill.\nTraxectoria.\nHill naceu en Ridgeland, Mississippi, ao norte de Jackson, Mississippi. Foi adoptada cunha semana de vida e chamada Audrey Faith Perry. Creceu na cidade veci\u00f1a de Star, 20 millas \u00e1s aforas de Jackson. Os seus pais adoptivos, Edna e Ted Perry, cri\u00e1rona cos seus dous fillos biol\u00f3xicos nun ambiente de devoci\u00f3n cristi\u00e1.\nComezou a cantar na igrexa da cidade e con dezanove anos foi a Nashville para comezar unha carreira como cantante country. Traballou no despacho do cantante e compositor Gary Morris, en Nashville. Morris converteuse logo no seu coprodutor.\nHill lanzou os \u00e1lbuns \"Take me as I am\" (1993), \"It Matters to Me\" (1995), \"Faith\" (1998), \"Breathe\" (1999), \"Cry\" (2002) e \"Fireflies\" (2005) e vendeu preto de 40 mill\u00f3ns de copias en todo o mundo, conseguindo oito sinxelos e tres \u00e1lbums n\u00famero un na Billboard Hot Country Songs. Ga\u00f1ou premios como os Grammy Awards, Academy of Country Music, Country Music Association, American Music Awards e People's Choice Awards. A xira Soul2Soul II Tour, con Tim McGraw, foi a de maior asistencia na historia da m\u00fasica country, e a primeira das cinco mellores entre todos os x\u00e9neros musicais.\nEn 2001, gravou a canci\u00f3n \"There You'll Be\" para a banda sonora do filme \"Pearl Harbor\". No mesmo ano foi considerada a primeira das \"30 Mulleres M\u00e1is Poderosas de Am\u00e9rica\" polo \"Ladies Home Journal\".\nEn 2004, participou no filme \"As mulleres perfectas\", interpretando a personaxe de Sarah.\nDende 2007, Hill era a cantante da abertura do Sunday Night Football, polo canal NBC, mais en abril de 2013 anunciou que non ser\u00eda m\u00e1is a cantante da abertura. Na s\u00faa despedida en Twitter non dixo os motivos da s\u00faa sa\u00edda, mais si que estaba triste por deixalo.\nVida privada.\nEst\u00e1 casada co tam\u00e9n cantante country Tim McGraw, co que ten tres fillas."}
{"id": "410937", "revid": "1131", "url": "https://gl.wikipedia.org/wiki?curid=410937", "title": "Aeroporto de Toowoomba Wellcamp", "text": "O aeroporto de Toowoomba Wellcamp \u00e9 un aeroporto australiano en Wellcamp, Queensland. Est\u00e1 situado a 15,6 quil\u00f3metros ao oeste do centro de Toowoomba. Ata o mes de novembro de 2017 era co\u00f1ecido como \"aeroporto de Brisbane West Wellcamp\".\nO aeroporto e un parque de aviaci\u00f3n e negocios asociado \u00e9 unha idea da familia Wagner, unha importante familia da rexi\u00f3n de Toowoomba. Foi aberto no ano 2014, e \u00e9 o primeiro gran aeroporto p\u00fablico desenvolvido en Australia dende que se inaugurou o aeroporto de Melbourne en 1970. \u00c9 o primeiro aeroporto importante financiado de forma privada do pa\u00eds."}
{"id": "410938", "revid": "1131", "url": "https://gl.wikipedia.org/wiki?curid=410938", "title": "Aeroporto de Homiel", "text": "O aeroporto de Homiel \u00e9 un aeroporto situado a 3 quil\u00f3metros ao norte de Homiel, a segunda cidade m\u00e1is grande de Belar\u00fas. O aeroporto foi inaugurado no ano 1968."}
{"id": "410939", "revid": "89787", "url": "https://gl.wikipedia.org/wiki?curid=410939", "title": "Erich Maria Remarque", "text": "Erich Paul Remark, nado en Osnabr\u00fcck (Alema\u00f1a) o 22 de xu\u00f1o de 1898 e finado en Locarno (Su\u00edza) o 25 de setembro de 1970 foi un escritor alem\u00e1n, que empregou o pseud\u00f3nimo de Erich Maria Remarque.\nTraxectoria.\nRemarque participou na primeira guerra mundial, feito que inspirou para escribir a s\u00faa m\u00e1xima obra literaria, \"Im Westen nichts Neues\" (1929), historia en que describe con implacable claridade e c\u00e1lida compaix\u00f3n o sufrimiento provocado por devandita guerra.\nEn 1932, Remarque abandonou Alema\u00f1a e instalouse no cant\u00f3n de Tesino, Su\u00edza. Consid\u00e9rase a Remarque como un dos m\u00e1is famosos inimigos do nazismo. En 1933 destru\u00edronse obras s\u00faas durante as queimas p\u00fablicas de libros que levaron a cabo os nazis en Alema\u00f1a entre o 10 de maio e o 21 de xu\u00f1o. En 1939 emigrou aos Estados Unidos xunto coa s\u00faa primeira esposa Ilse Jutta Zambona, coa que casou e se divorciou d\u00faas veces. Ambos nacionaliz\u00e1ronse cidad\u00e1ns estadounidenses en 1947. Ao ano seguinte regresou a Europa.\nEn 1958 casou coa actriz Paulette Goddard coa que permaneceu ata a s\u00faa morte en 1970."}
{"id": "410940", "revid": "1131", "url": "https://gl.wikipedia.org/wiki?curid=410940", "title": "Aeroporto de Viciebsk-Vostochny", "text": "O aeroporto de Viciebsk-Vostochny \u00e9 un aeroporto que serve a Viciebsk, en Belar\u00fas. Est\u00e1 situado a 12 quil\u00f3metros ao sueste da cidade."}
{"id": "410941", "revid": "98629", "url": "https://gl.wikipedia.org/wiki?curid=410941", "title": "La Arzuana", "text": "La Arzuana, m\u00e1is tarde co\u00f1ecida como Hilados y Tejidos de Vilasantar, foi unha f\u00e1brica de tecidos situada na parroquia de Pr\u00e9saras, no concello coru\u00f1\u00e9s de Vilasantar, que funcionou dende 1882 ata 1962.\nHistoria.\nEn 1882 constitu\u00edase a firma industrial Casimiro Mac\u00eda Canal y C\u00eda., por acordo entre o carpinteiro Casimiro Mac\u00eda Canal, o tecel\u00e1n Andr\u00e9s Camprub\u00ed Genesca e o fundidor Manuel Sol\u00f3rzano Ib\u00e1\u00f1ez. A f\u00e1brica de tecidos de algod\u00f3n constru\u00eduse na marxe dereita do r\u00edo Tambre no lugar de Foro (Pr\u00e9saras, Vilasantar). Ao ano seguinte, disolver\u00edase a ef\u00e9mera sociedade, quedando Manuel como \u00fanico propietario da f\u00e1brica.\nManuel, xunto cos banqueiros lugueses Ram\u00f3n e Luciano Soler, formaron en 1884 unha nova sociedade enriba da f\u00e1brica, La Arzuana. Morto Manuel en 1895, a s\u00faa vi\u00fava, Basa Freire Fan, e os seus fillos, Jos\u00e9 Fernando, Rosa, e Fernando Jos\u00e9, constituir\u00edan a raz\u00f3n social Viuda e hijos de Sol\u00f3rzano, baixo a que se explotou a f\u00e1brica durante cinco anos.\nNo 1900 a f\u00e1brica de tecidos de algod\u00f3n La Arzuana foi adquirida polos irm\u00e1ns Luis, Pilar e Elena Miranda Santos, fillos do empresario habaneiro Luis Miranda V\u00e1zquez, quen co seu socio, o banqueiro coru\u00f1\u00e9s Jos\u00e9 N\u00fa\u00f1ez de la Barca, explotaba dende 1872 a f\u00e1brica coru\u00f1esa de fiados e tecidos de algod\u00f3n N\u00fa\u00f1ez y Miranda. Os irm\u00e1ns Miranda far\u00edan importantes inversi\u00f3ns e ampliaci\u00f3ns, e dende 1907 a f\u00e1brica La Arzuana xirar\u00eda baixo a raz\u00f3n social Hilados y Tejidos de Vilasantar, S.A., sociedade constitu\u00edda cun mill\u00f3n e medio de pesetas de capital social\nA f\u00e1brica viviu un grande esplendor durante o primeiro terzo de s\u00e9culo, a\u00ednda que cun importante baix\u00f3n durante a primeira guerra mundial: pasou de ter 41.463,2 pesetas de beneficios en 1913 a perdas nos anos 1914-1915 e 1917-1918. Os motivos das perdas foron varios, entre eles a escaseza de algod\u00f3n. Ao remate da guerra, a f\u00e1brica recuperouse rapidamente da crise e pasou a ter beneficios de 39.413,9 pesetas en 1919, 44.559,8 en 1920, 400.872,6 en 1922 e 159.058,9 en 1923.\nTrala guerra civil espa\u00f1ola sufriu complicaci\u00f3ns derivadas da carest\u00eda da materia prima, da perda xeneralizada de poder adquisitivo e a preferencia dos mercados polo tecido curado ou branco, e as dificultades para financiar as compras de algod\u00f3n e o cobro das vendas.\nAs complicaci\u00f3ns medraron xunt\u00e1ndose co malestar do persoal, folgas e mesmo problemas coa sa\u00edda das mercador\u00edas pola estaci\u00f3n ferroviaria de Curtis. A partir de 1958 os irm\u00e1ns Tom\u00e1s e Enrique Rodr\u00edguez-Sabio S\u00e1nchez ir\u00edan asumindo todas as facultades do Consello de Administraci\u00f3n da sociedade.\nO 8 de decembro de 1962 un misterioso incendio (popularmente crese que provocado) arrasaba as instalaci\u00f3ns e po\u00f1\u00eda fin a 80 anos de traballo, nos que a f\u00e1brica foi o aut\u00e9ntico motor da zona e que provocou un aumento importante da poboaci\u00f3n da parroquia e o florecemento doutros negocios. Hoxe as instalaci\u00f3ns que sobreviviron son aproveitadas por unha explotaci\u00f3n gandeira.\nDocumental.\nO 15 de setembro de 2018, estreouse no colexio de P\u0155esaras o documental \"Tecido resistente: A silenciosa revoluci\u00f3n das mulleres de Pr\u00e9saras\", dirixido pola periodista Marina Chiavegatto, que conta a historia das mulleres que traballaron na f\u00e1brica."}
{"id": "410942", "revid": "88215", "url": "https://gl.wikipedia.org/wiki?curid=410942", "title": "Hilados y Tejidos de Vilasantar", "text": ""}
{"id": "410943", "revid": "56817", "url": "https://gl.wikipedia.org/wiki?curid=410943", "title": "A Aurora do Lima", "text": "A Aurora do Lima \u00e9 un peri\u00f3dico\u00a0de Viana do Castelo, fundado a 15 de decembro de 1855.\nHistoria.\nConsid\u00e9rase o m\u00e1is antigo do Portugal continental e o segundo de Portugal tras \"A\u00e7oriano Oriental\" . A familia Barbosa e Silva financiou a s\u00faa apertura, ao primeiro sa\u00eda cunha periodicidade de tres veces por semana, mais en 1915 xa s\u00f3 sa\u00eda d\u00faas veces. En 2010 converteuse en semanario, cunha tiraxe en 2015 de 4000 exemplares . Entre os seus directores estivo\u00a0Camilo Castelo Branco, a\u00ednda que s\u00f3 exerceu como tal durante 55 d\u00edas.\nRelaci\u00f3n coa cultura galega.\nNa d\u00e9cada de 1920 o peri\u00f3dico tivo unha intensa relaci\u00f3n coa cultura galega, con numerosas colaboraci\u00f3ns de autores galegos, novas sobre Galicia e a s\u00faa cultura e p\u00e1xinas especiais dedicadas \u00e1 cultura galega en xaneiro e xullo de cada ano, e mesmo n\u00fameros especiais como o que lle dedicou integramente a Rosal\u00eda de Castro o 13 de xullo de 1923 ."}
{"id": "410948", "revid": "5863", "url": "https://gl.wikipedia.org/wiki?curid=410948", "title": "Grandes do noso tempo", "text": "Grandes do noso tempo \u00e9 unha colecci\u00f3n de obras de literatura universal traducidas ao galego posta en marcha por Edici\u00f3ns Xerais de Galicia. Consta de 18 t\u00edtulos, publicados entre 1989 e 1996.\nHistoria e caracter\u00edsticas.\nA colecci\u00f3n foi presentada \u00f3 p\u00fablico en Santiago de Compostela o xoves 11 de maio de 1989 por V\u00edctor Freixanes, ent\u00f3n director da editorial.\nTodos os volumes son traduci\u00f3ns literarias \u00f3 galego de autores contempor\u00e1neos. O obxectivo, segundo V\u00edctor Freixanes, foi \"a necesidade de incorporar \u00f3 galego textos cl\u00e1sicos e contempor\u00e1neos para que as novas xeraci\u00f3ns, sobre todo, poidan acceder a outras culturas dende a lingua propia\". Os t\u00edtulos pux\u00e9ronse no mercado a un prezo de 800 pesetas. A\u00ednda que a colecci\u00f3n tivo pouca fortuna dende o punto de vista comercial, a s\u00faa importancia radicou en que creou lectores e varias promoci\u00f3ns de profesionais da traduci\u00f3n \u00e1 lingua galega, ata ent\u00f3n inexistentes.\nOs libros foron editados en tapa branda con solapas nun tama\u00f1o de 21 por 13\u00a0cm. Na portada de cada volume figura unha fotograf\u00eda do autor (ag\u00e1s en \"Sete narradores sovi\u00e9ticos: 1934-1950\" e \"O vix\u00eda no centeo\") e na contraportada un pequeno fragmento da obra. No interior do libro figura unha breve noticia do autor. O dese\u00f1o da colecci\u00f3n \u00e9 de RE-VISION.\nT\u00edtulos.\nNa previsi\u00f3n inicial da editorial estaba publicar alg\u00fan m\u00e1is que non veu a luz como \"O vello e o mar\", de Ernest Hemingway."}
{"id": "410950", "revid": "23204", "url": "https://gl.wikipedia.org/wiki?curid=410950", "title": "Dieter Kremer", "text": "Dieter Kremer, nado en Waldbr\u00f6l o 26 de novembro de 1942, \u00e9 un romanista e ling\u00fcista alem\u00e1n. Membro correspondente da Real Academia Galega dende 2002.\nTraxectoria.\nKremer recibiu o doutoramento en 1967 na Universidade de Colonia coa disertaci\u00f3n \"Die germanischen Personennamen in Katalonien. Namensammlung und Etymologisches\" (Barcelona 1967-1972). Entre 1976 e 2008 foi profesor de ling\u00fc\u00edstica rom\u00e1nica na Universidade de Tr\u00e9veris. Centrou a s\u00faa investigaci\u00f3n, continuando o traballo do seu mentor Joseph M. Piel, na onom\u00e1stica nas linguas rom\u00e1nicas, para o que, en 1987, principiou o proxecto de investigaci\u00f3n do \"Dictionnaire historique de l'anthroponymie roman\" (\"PatRom\") que comezou a se publicar en 2004.\nKremer, editou numerosas actas de congresos e volumes colectivos, en especial os 7 volumes do XVIII Congreso Internacional de Roman\u00edstica celebrado en Tr\u00e9veris en 1986. Vencellado coa cultura galega \u00e9 presidente da Deutsch-Galicische Gesellschaft e fundador do Galicien-Zentrum (Centro de Documentaci\u00f3n de Galicia) na Universidade de Tr\u00e9veris."}
{"id": "410951", "revid": "89787", "url": "https://gl.wikipedia.org/wiki?curid=410951", "title": "Felipe Lubi\u00e1n", "text": "Felipe Lubi\u00e1n Lubi\u00e1n, nado en Lubi\u00e1n en 1952, \u00e9 un pol\u00edtico socialista da comarca das Portelas, na provincia de Zamora. Membro correspondente da Real Academia Galega dende 2004 .\nTraxectoria.\nTras exercer como mestre na s\u00faa localidade natal deu clase en Santa Coloma de Gramenet. En 1978 volveu \u00e1 provincia de Zamora, exercendo a direcci\u00f3n do CRA Tuela Bibey de Lubi\u00e1n ata 1994. Foi profesor de Matem\u00e1ticas no IES Valverde de Lucerna de Proba de Seabra ata a s\u00faa xubilaci\u00f3n.\nDefensor do galego na s\u00faa comarca nativa, organizou a asociaci\u00f3n cultural Xente Nova, \u00e9 conferenciante habitual sobre o galego estremeiro e polo seu labor recibiu o premio Roberto Vidal Bola\u00f1o en 2008. Tam\u00e9n \u00e9 autor do conto infantil \"O lobo no cortello\" publicado no libro \"Os contos do x\u00edlgaro\" (1992). Ten utilizado o pseud\u00f3nimo de Pin Ladreda.\nTraxectoria pol\u00edtica.\n\u00c9 alcalde da s\u00faa localidade natal dende 1979, militante dende 1984 do PSOE. En 1987 entrou na deputaci\u00f3n provincial polo partido xudicial de Puebla de Sanabria, cargo que mantivo ata 1995. Durante a IV Lexislatura foi procurador nas Cortes de Castela e Le\u00f3n, pola provincia de Zamora."}
{"id": "410952", "revid": "4482", "url": "https://gl.wikipedia.org/wiki?curid=410952", "title": "Sobreiral do Arnego", "text": "O Sobreiral do Arnego \u00e9 unha \u00e1rea forestal no val do r\u00edo Arnego formada principalmente por sobreiras (\"Quercus Suber\"), especie propia dun clima m\u00e1is suave que logrou prosperar grazas \u00e1s condici\u00f3ns climatol\u00f3xicas que presenta este enclave. No curso do r\u00edo Arnego e no val de Carmoega d\u00e1se un microclima espec\u00edfico con temperaturas mornas ao longo de todo o ano, que resulta ser un h\u00e1bitat propicio para as sobreiras. \u00c9 un espazo natural declarado Zona especial de conservaci\u00f3n (ZEC) dentro da Rede Natura 2000.\nDescrici\u00f3n.\nTen unha extensi\u00f3n de 1537 ha e abarca os concellos de Agolada, Lal\u00edn e Vila de Cruces. Est\u00e9ndese polas ladeiras do treito medio e inferior do val do r\u00edo Arnego ata a s\u00faa desembocadura no encoro de Portodemouros, no r\u00edo Ulla.\nConfig\u00farase como principal masa forestal representativa da fraga atl\u00e1ntica con influencia mediterr\u00e1nea presente na conca do r\u00edo Ulla. Como especies m\u00e1is representativas destacan o carballo e a sobreira. Tam\u00e9n ao longo do r\u00edo hai presenza de amieiros. A zona acolle unha fauna rica e diversa na que est\u00e1 presente un amplo abano de especies asociadas a \u00e1reas de mato e bosque de ribeira.\nNesta \u00e1rea est\u00e1 a praia da Ponte Vilari\u00f1o, cunha \u00e1rea de recreo e un manancial de augas termais entre as ru\u00ednas dun antigo balneario.\nExposici\u00f3n a riscos.\nO sobreiral est\u00e1 amparado polas medidas de protecci\u00f3n asociadas \u00e1s figuras da Rede Natura 2000 e os LIC. Tam\u00e9n se aprecia o traballo desenvolvido pola chamada rede de custodia Ulloa-Arnego. A\u00ednda as\u00ed, persisten as ameazas a este contorno. Por unha banda o proxecto -actualmente paralizado- de construci\u00f3n de varios encoros que anegar\u00edan boa parte do sobreiral. Por outra banda, as sobreiras presentaron diversas doenzas a consecuencia do contaxio a trav\u00e9s das ferramentas dos recolectores de cortiza."}
{"id": "410954", "revid": "1131", "url": "https://gl.wikipedia.org/wiki?curid=410954", "title": "Aeroporto de Ekaterimburgo-Koltsovo", "text": "O aeroporto internacional de Ekaterimburgo-Koltsovo \u00e9 un aeroporto ruso que serve a Ekaterimburgo. Est\u00e1 situado a 16 quil\u00f3metros ao sueste da cidade. \u00c9 o aeroporto m\u00e1is grande do oblast de Sverdlovsk e tam\u00e9n serve \u00e1s cidades pr\u00f3ximas de Aramil, Sysert e Polevskoy, servindo a unha poboaci\u00f3n de 4,3 mill\u00f3ns de persoas. \u00c9 un centro de conexi\u00f3ns para Ural Airlines, RusLine e Aviacon Zitotrans. Debido \u00e1 s\u00faa situaci\u00f3n no centro de Rusia, est\u00e1 inclu\u00eddo entre os \"aeroportos prioritarios\" na lista da Axencia Federal de Transporte de Rusia (Rosaviatsiya)."}
{"id": "410955", "revid": "1131", "url": "https://gl.wikipedia.org/wiki?curid=410955", "title": "Aeroporto de Banja Luka", "text": "O aeroporto internacional de Banja Luka , tam\u00e9n co\u00f1ecido como aeroporto de Mahovljani pola pr\u00f3xima vila do mesmo nome, \u00e9 un aeroporto situado a 18 quil\u00f3metros ao norte da cidade de Banja Luka, a segunda m\u00e1is grande da Rep\u00fablica Serbia, en Bosnia e Hercegovina. O aeroporo est\u00e1 operado pola empresa estatal Aerodromi Republike Srpske.\nHistoria.\nA construci\u00f3n do aeroporto de Banja Luka comezou no ano 1976. Segundo os plans de desenvolvemento, Banja Luka foi constru\u00eddo como un aeroporto de segunda categor\u00eda, restrnxido a tr\u00e1fico dom\u00e9stico no territorio da Rep\u00fablica Federal Socialista de Iugoslavia. Tras a guerra de Bosnia creouse a Rep\u00fablica Serbia con Banja Luka como a capital de facto. Este feito deulle ao aeroporto unha certa importancio e un rol completamente distinto. O aeroporto abriu para o tr\u00e1fico civil o 18 de novembro de 1997. Dende 1999 ata 2003 serviu como principal centro de conexi\u00f3ns de Air Srpska, que foi a aeroli\u00f1a nacional da Rep\u00fablica Serbia. A comp\u00f1a\u00eda fora fundada por Jat Airways e o goberno da Rep\u00fablica Serbia. A aeroli\u00f1a cesou as s\u00faas operaci\u00f3ns en 2003 despois de que s\u00faa d\u00e9beda aumentase e da retirada de Jat Airways da asociaci\u00f3n. Houbo plans para que Sky Srpska, unha aeroli\u00f1a estatal fundada en 2007, comezase a operar no aeroporto, por\u00e9n a aeroli\u00f1a nunca chegou a ter avi\u00f3ns e desapareceu en 2013. As s\u00faas instalaci\u00f3ns foron melloradas en 2002 e 2003, antes da visita do papa Xo\u00e1n Paulo II a Banja Luka en xu\u00f1o de 2003.\nAustrian Airlines e Montenegro Airlines voaron a Banja Luka a finais dos 90 e principios dos 2000 dende as s\u00faas respectivas bases en Viena e Tivat. Dende a desaparici\u00f3n de Air Srpska, o goberno da Rep\u00fablica Serbia intentou atraer novas aeroli\u00f1as para que voasen ao aeroporto a trav\u00e9s de varias subvenci\u00f3ns. Entre os voos subvencionados estaban os de Jat Airways a belgrado entre novembro de 2007 e decembro de 2009, os de Austrojet cara a Salzburgo e Tivat entre xullo e decembro de 2008. e os de Adria Airways a Liubliana entre xullo de 2010 e novembro de 2011.\nO 15 de decembro de 2010 para celebrar a abolici\u00f3n dos requisitos de visado para cidad\u00e1ns bosn\u00edacos viaxando a pa\u00edses do Espazo Schengen, organizouse un voo ch\u00e1rter simb\u00f3lico dende Banja Luka a Bruxelas. No ano 2011 polo aeroporto pasaron 8 367 pasaxeiros, un 74% m\u00e1is que no ano anterior.\nO n\u00famero de pasaxeiros duplicouse en 2014, cando Air Serbia retomou os voos cara a Belgrado, que est\u00e1n subvencionados polo goberno da Rep\u00fablica Serbia, pero resent\u00eduse no ano seguinte debido \u00e1 bancarrota de BH Airlines e a suspensi\u00f3n da ruta a Z\u00faric. En abril de 2018 Ryanair anunciou que comezar\u00eda a voar a Banja Luka con servizos cara a Bruxelas Charleroi e Memmingen en outubro de 2018."}
{"id": "410956", "revid": "1131", "url": "https://gl.wikipedia.org/wiki?curid=410956", "title": "Aeroporto de Esbjerg", "text": "O aeroporto de Esbjerg \u00e9 un pequeno aeroporto situado a 9,2 quil\u00f3metros ao nord\u00e9s de Esbjerg, Dinamarca. O aeroporto foi inaugurado o 4 de abril de 1971. O seu principal uso \u00e9 como heliporto para voar cara as plataformas de petr\u00f3leo e gas do mar do Norte. Ademais ten voos diarios cara Aberdeen e Stavanger."}
{"id": "410960", "revid": "27249", "url": "https://gl.wikipedia.org/wiki?curid=410960", "title": "Boga", "text": "O nome boga pode facer referencia a d\u00faas especies distintas de peixes:"}
{"id": "410961", "revid": "85894", "url": "https://gl.wikipedia.org/wiki?curid=410961", "title": "Javier Posse", "text": "Javier Posse Varela, nado en Malpica de Berganti\u00f1os en 1898, foi un anarquista galego.\nTraxectoria.\nA\u00ednda moi novo emigrou ao Uruguai co seu pai. Mozo de caf\u00e9 en Montevideo, uniuse ao anarquismo en 1921, foi representante da Sociedad de Resistencia de Mozos y Anexos afiliada ao Consejo Regional da Federaci\u00f3n Obrera Regional Uruguaya (FORU), onde foi nomeado secretario. Expulsado do Uruguai, instalouse na Coru\u00f1a en 1933 e integrouse no Sindicato de Camareros Terrestres da CNT. En 1935 era secretario do sindicato e foi membro do Comit\u00e9 Regional de Galicia e do Comit\u00e9 Regional ProPresos. Impartiu unha conferencias no centro Resplandor en el Abismo co t\u00edtulo \"Las juventudes ventudes y el momento actual\". A finais de 1935 participou en numerosos mitins en Galicia con Federica Montseny, Claro Jos\u00e9 Send\u00f3n e Jaime Baella P\u00e9rez. Co golpe de Estado do 18 de xullo de 1936 foi detido, torturado e condenado a un ano de prisi\u00f3n. A principios da d\u00e9cada dos corenta traballou como viaxante de comercio e participou na CNT clandestina. Foi membro do segundo comit\u00e9 da CNT formado na Coru\u00f1a e de 1945 a 1947 foi o enlace entre a Confederaci\u00f3n Rexional Galaica e o Comit\u00e9 Nacional de Madrid. Arrestado en marzo de 1947, foi xulgado en consello de guerra en Vigo o 1 de xu\u00f1o de 1948. Foi condenado a 15 anos de prisi\u00f3n e internado na Colonia Penitenciaria Militarizada de Dos Hermanas en Sevilla. Sa\u00edu en liberdade provisional en agosto de 1950.\nVida persoal.\nCasou con Carmen Calvo."}
{"id": "410962", "revid": "1888", "url": "https://gl.wikipedia.org/wiki?curid=410962", "title": "Javier Pose Varela", "text": ""}
{"id": "410963", "revid": "1888", "url": "https://gl.wikipedia.org/wiki?curid=410963", "title": "Javier Pose", "text": ""}
{"id": "410964", "revid": "6569920", "url": "https://gl.wikipedia.org/wiki?curid=410964", "title": "Programa ConCiencia", "text": "O programa ConCiencia \u00e9 unha actividade de divulgaci\u00f3n cient\u00edfica nacida en 2006 por iniciativa da Universidade de Santiago de Compostela e o Consorcio de Santiago.\nO encargado da s\u00faa coordinaci\u00f3n \u00e9 o [[doutoramento|doutor]] en [[f\u00edsica]] [[Jorge Mira]], [[catedr\u00e1tico de universidade|catedr\u00e1tico]] de\n[[Electromagnetismo]] na [[Facultade de F\u00edsica]] da [[Universidade de Santiago de Compostela]], e co\u00f1ecido [[divulgador cient\u00edfico]] na prensa, radio e televisi\u00f3n, que foi o promotor do programa no ano [[2005]].\nObxectivos.\nEntre os obxectivos desta iniciativa, cabe destacar:\nEstas bases diferencian o programa ConCiencia de calquera outra iniciativa de divulgaci\u00f3n cient\u00edfica, posto que buscan, \u00e1 marxe da cl\u00e1sica conferencia ou acto puntual, a rendibilizaci\u00f3n da visita destes Premios favorecendo o seu contacto con especialistas locais.\nPremio Fonseca.\nDesde o ano [[2008]] o programa ConCiencia organiza no seu seo o [[Premio Fonseca]] de comunicaci\u00f3n da [[ciencia]], que na s\u00faa primeira edici\u00f3n recaeu no f\u00edsico [[Gran Breta\u00f1a|brit\u00e1nico]] [[Stephen Hawking]]. Na s\u00faa segunda convocatoria (2009), o galard\u00f3n recaeu no pai da [[Hip\u00f3tese Gaia]], [[James Lovelock]]; na terceira (2010) no [[naturalista]] e divulgador Sir [[David Attenborough]], e en 2011 no [[f\u00edsico]]-[[matem\u00e1tico]] [[Roger Penrose]].\nReco\u00f1ecementos.\nO programa ConCiencia foi reco\u00f1ecido coa Menci\u00f3n de Honor do Premio \"Ciencia en Acci\u00f3n\" en 2010, co XL [[Premio da Cr\u00edtica Galicia]] - modalidade de iniciativas culturais e cient\u00edficas en 2017 e co [[Premios da Cultura Galega|Premio da Cultura Galega]], modalidade [[Premio Cultura Galega de Proxecci\u00f3n Exterior|Proxecci\u00f3n Exterior]] en [[2022]]. Segundo a organizaci\u00f3n: \"\u00c9 unha plataforma de lanzamento da imaxe de Galicia cara ao exterior en base ao seu talento\".\nV\u00e9xase tam\u00e9n.\nLigaz\u00f3ns externas.\n[[Categor\u00eda:Programas educativos]]\n[[Categor\u00eda:Universidade de Santiago de Compostela]]\n[[Categor\u00eda:Premios da Cultura Galega]]"}
{"id": "410965", "revid": "197", "url": "https://gl.wikipedia.org/wiki?curid=410965", "title": "Deutsch-Galicische Gesellschaft", "text": "A Deutsch-Galicischen Gesellschaft (DGG) (\"Asociaci\u00f3n Galego Alem\u00e1\") \u00e9 unha asociaci\u00f3n fundada en novembro de 1993 con sede na Universidade de Tr\u00e9veris, ligada ao Galicien-Zentrum, primeiro denominado Dokumentationsstelle Galicie, desa universidade. O seu primeiro, e actual, presidente \u00e9 Dieter Kremer. Entre 2003 e 2006 o seu presidente foi Alf Monjour . Conta como presidente de honra a Ram\u00f3n Lorenzo .\nActividades.\nO obxectivo do DGG \u00e9 fomentar a investigaci\u00f3n cient\u00edfica en cooperaci\u00f3n co Galicien-Zentrum da Universidade de Trier. Promove cursos de lingua galega, manifestaci\u00f3ns art\u00edsticas e culturais en universidades, instituci\u00f3ns e outros lugares axeitados. Para a difusi\u00f3n e apoio da investigaci\u00f3n no campo dos estudos galegos publica dende 1996 a revista cient\u00edfica bilig\u00fce \"Galicien-Magazin\" e tam\u00e9n conta cunha\u00a0biblioteca centrada na cultura galega. Para os seus fins colabora estreitamente coa Universidade de Santiago de Compostela. Para darse a co\u00f1ecer realiza regularmente o \"Galicien-Tag\", presentando resultados de investigaci\u00f3ns e estudos sobre Galicia e a lingua galega."}
{"id": "410966", "revid": "55340", "url": "https://gl.wikipedia.org/wiki?curid=410966", "title": "Sociedade Galego-Alem\u00e1", "text": ""}
{"id": "410968", "revid": "56817", "url": "https://gl.wikipedia.org/wiki?curid=410968", "title": "Premio Fonseca", "text": "O Premio Fonseca de divulgaci\u00f3n cient\u00edfica \u00e9 un premio internacional anual, creado en 2008 pola Universidade de Santiago de Compostela e o Consorcio de Santiago, no marco do Programa ConCiencia.\nHistoria e caracter\u00edsticas.\nDirixido polo profesor Jorge Mira, catedr\u00e1tico de Electromagnetismo na Facultade de F\u00edsica da Universidade de Santiago de Compostela, divulgador cient\u00edfico na prensa, radio e televisi\u00f3n e promotor do Programa ConCiencia, o premio reco\u00f1ece a capacidade de difusi\u00f3n e achegamento ao p\u00fablico xeral da ciencia.\nSon obxecto de reco\u00f1ecemento aquelas persoas acredoras dunha destacada traxectoria nese campo que chegase a amplos sectores da poboaci\u00f3n en todo o mundo. Tam\u00e9n son candidatas aquelas persoas que, a trav\u00e9s da s\u00faa actividade, supo\u00f1an un referente p\u00fablico que estimule o interese xeral polo co\u00f1ecemento.\nA dotaci\u00f3n econ\u00f3mica do premio \u00e9 de 6 000 \u20ac.\nO premio recibe o nome de Alonso III de Fonseca, un dos fundadores da Universidade de Santiago de Compostela."}
{"id": "410969", "revid": "56817", "url": "https://gl.wikipedia.org/wiki?curid=410969", "title": "Carlo Levi", "text": "Carlo Levi, nado en Tur\u00edn o 29 de novembro de 1902 e finado en Roma o 4 de xaneiro de 1975, foi un pintor, escritor e antifascista xudeu-italiano, un dos fundadores do grupo \"Guistizia e Libert\u00e0\" e autor, entre outras obras, de \"Cristo parou en Ebol\u00ed.\"\nTraxectoria.\nPasou a primeira parte da s\u00faa vida en Tur\u00edn. En 1924 graduouse en medicina con boas notas e obtivo un posto como pintor na Bienal de Venecia. Posicionouse contra o r\u00e9xime fascista de Mussolini e foi por iso \u00f3 c\u00e1rcere varias veces. No 1935 foi confinado nunha aldea de Lucania. No 1939 exiliouse \u00e1 Breta\u00f1a, regresando a Italia por mor da ocupaci\u00f3n de Francia polos nazis. En 1943 volveu \u00e1 cadea en Italia e participou activamente na resistencia, formando parte do \"Comit\u00e9 de Liberaci\u00f3n de Toscana\". A s\u00faa obra m\u00e1is co\u00f1ecida, \"Cristo parou en \u00c9boli\", publicouse en plena posguerra, acadando un clamoroso \u00e9xito. No momento da s\u00faa morte en 1974 era senador da Rep\u00fablica Italiana."}
{"id": "410970", "revid": "27155", "url": "https://gl.wikipedia.org/wiki?curid=410970", "title": "Neurregulina", "text": "As neurregulinas ou neurorregulinas son unha familia de catro prote\u00ednas relacionadas estruturalmente que forman parte do grupo de prote\u00ednas relacionadas co EGF. Estas prote\u00ednas desempe\u00f1an diversas funci\u00f3ns no desenvolvemento do sistema nervioso e xogan m\u00faltiples papeis esenciais na embriox\u00e9nese de vertebrados como: o desenvolvemento card\u00edaco, a diferenciaci\u00f3n de c\u00e9lulas de Schwann e de oligodendrocitos, alg\u00fans aspectos do desenvolvemento neuronal, e a formaci\u00f3n de sinapses neuromusculares.\nOs membros desta familia de prote\u00ednas denom\u00ednanse neurregulina-1, 2, 3 e 4, que te\u00f1en varios nomes alternativos, como herregulina, factor de diferenciaci\u00f3n NEU, estimulador da s\u00edntese do receptor de acetilcolina, factor de crecemento glial ou factor derivado de neuronas motoras e sensoriais. Moitos dos membros da familia x\u00e9ranse por empalme alternativo ou polo uso de varios sitios de iniciaci\u00f3n da transcrici\u00f3n espec\u00edficos de tipo celular. En xeral, \u00fanense e activan a familia erbB de receptor tirosina quinases (erbB2 (HER2), erbB3 (HER3) e erbB4 (HER4)), que funcionan como heterod\u00edmeros ou homod\u00edmeros.\nTipos de neurregulinas.\nExisten os seguintes tipos:\nEn mam\u00edferos, os membros da familia da neurregulina son os produtos de 4 xenes \"NRG1\", \"NRG2\", \"NRG3\" e \"NRG4\", respectivamente.\nAs formas transmembrana da neurregulina 1 (NRG1) est\u00e1n presentes dentro de ves\u00edculas sin\u00e1pticas, inclu\u00edndo as que conte\u00f1en glutamato. Despois da exocitose, a NRG1 est\u00e1 na membrana presin\u00e1ptica, onde o ectodominio da NRG1 pode ser clivado e separado. O ectodominio migra despois a trav\u00e9s da fenda sin\u00e1ptica e \u00fanese e activa un membro da familia do receptor EGF na membrana postsin\u00e1ptica. Isto incremmenta a expresi\u00f3n de certas subunidades receptoras de glutamato. A NRG1 parece sinalizar para que se produza a expresi\u00f3n da subunidade receptora de glutamato, e a s\u00faa localizaci\u00f3n e/ou fosforilaci\u00f3n que facilita a subseguinte transmisi\u00f3n de glutamato.\nO xene \"NRG1\" foi identificado como un xene que potencialmente determina a susceptibilidade \u00e1 esquizofrenia por unha combinaci\u00f3n de estratexias de ligaz\u00f3n xen\u00e9tica e asociaci\u00f3n.\nARIA.\nARIA xoga un papel no desenvolvemento da sinapse, infl\u00fae na regulaci\u00f3n \u00e1 alza dos xenes do receptor de acetilcolina baixo a placa motora despois de que as motoneuronas de mam\u00edferos fixeron contacto sin\u00e1ptico con fibras musculares, de a\u00ed o seu nome de \"actividade indutora do receptor da acetilcolina\" ou ARIA (en ingl\u00e9s \"Acetylcholine Receptor Inducing Activity\").\nModelos animais.\nUn estudo feito en ratos en 2009 atopou que cando a sinalizaci\u00f3n de neurregulina-1\\ErbB \u00e9 alterada, as espi\u00f1as dendr\u00edticas de neuronas crecen pero non se forman completamente. Isto non produc\u00eda ning\u00fan cambio significativo inmediato no desenvolvemento cerebral, pero en adultos houbo unha reduci\u00f3n de espi\u00f1as dendr\u00edticas das neuronas. A sinalizaci\u00f3n glutamat\u00e9rxica estaba marcadamente alterada nos ratos como resultado do experimento.\nEn peixes, aves e an\u00e9lidos.\nAs NRG-1,2,3 atop\u00e1ronse en peixes e aves.\nO ARNm similar ao precursor Pro-NRG2 de mam\u00edferos encontrouse en an\u00e9lidos Lumbricidae."}
{"id": "410975", "revid": "27155", "url": "https://gl.wikipedia.org/wiki?curid=410975", "title": "Neurorregulina", "text": ""}
{"id": "410976", "revid": "85894", "url": "https://gl.wikipedia.org/wiki?curid=410976", "title": "Neurotrofina", "text": " \nAs neurotrofinas son unha familia de prote\u00ednas que inducen a supervivencia, desenvolvemento e funcionamento das neuronas.\nPertencen a unha clase de factores de crecemento, prote\u00ednas segregadas que son capaces de sinalizar a determinadas c\u00e9lulas para que sobrevivan, se diferencien ou crezan. Os factores de crecemento como as neurotrofinas que promoven a supervivencia das neuronas son co\u00f1ecidos como factores neurotr\u00f3ficos. Os factores neurotr\u00f3ficos son segregados polo tecido diana e act\u00faan impedindo que a neurona asociada inicie a morte celular programada, permitindo as\u00ed que as neuronas sobrevivan. As neurotrofinas tam\u00e9n inducen a diferenciaci\u00f3n de c\u00e9lulas proxenitoras, para formar neuronas.\nA\u00ednda que a gran maior\u00eda das neuronas dos cerebros de mam\u00edferos se forman na etapa prenatal, partes do cerebro adulto (por exemplo, o hipocampo) ret\u00e9n a capacidade de xerar novas neuronas a partir de c\u00e9lulas nai neurais, un proceso co\u00f1ecido como neurox\u00e9nese. As neurotrofinas son substancias qu\u00edmicas que axudan a estimular e controlar a neurox\u00e9nese.\nTerminolox\u00eda.\nDe acordo coa terminolox\u00eda m\u00e9dica da United States National Library of Medicine, o termo \"neurotrofina\" pode ser utilizado como sin\u00f3nimo de \"factor neurotr\u00f3fico\", pero o termo \"neurotrofina\" \u00e9 m\u00e1is xeralmente reservado para referirse a catro factores relacionados estruturalmente: factor de crecemento nervioso (NGF), factor neurotr\u00f3fico derivado do cerebro (BDNF), neurotrofina-3 (NT-3), e neurotrofina-4 (NT-4). O termo \"factor neurotr\u00f3fico\" xeralmente ref\u00edrese a estas catro neurotrofinas, aos ligandos da familia GDNF e ao factor neurotr\u00f3fico ciliar (CNTF), entre outras biomol\u00e9culas. Tam\u00e9n existen as neurotrofina-6 e neurotrofina-7, que s\u00f3 se encontraron no peixe cebra.\nFunci\u00f3n.\nDurante o desenvolvemento do sistema nervioso de vertebrados, moitas neuronas fanse redundantes (porque morreron, non conseguiron conectarse a c\u00e9lulas diana etc.) e son eliminadas. Ao mesmo tempo, as neuronas en desenvolvemento env\u00edan brotes de ax\u00f3ns que contactan coas s\u00faas c\u00e9lulas diana. Tales c\u00e9lulas controlan o seu grao de innervaci\u00f3n (o n\u00famero de conexi\u00f3ns ax\u00f3nicas) pola secreci\u00f3n de varios factores neurotr\u00f3ficos espec\u00edficos que son esenciais para a supervivencia das neuronas. Un destes \u00e9 o factor de crecemento nervioso (NGF ou beta-NGF), unha prote\u00edna de vertebrados que estimula a divisi\u00f3n e diferenciaci\u00f3n de neuronas simp\u00e1ticas e sensoriais embrionarias. O NGF enc\u00f3ntrase principalmente f\u00f3ra do sistema nervioso central (SNC), pero detect\u00e1ronse trazas lixeiras en SNC de adultos, a\u00ednda que o seu papel fisiol\u00f3xico non se co\u00f1ece. Tam\u00e9n se encontraron en varios velenos de serpes.\nNas neuronas do sistema nervioso perif\u00e9rico e central, as neurotrofinas son reguladores importantes para a supervivencia, diferenciaci\u00f3n e o mantemento de c\u00e9lulas nerviosas. Son pequenas prote\u00ednas que se segregan no sistema nervioso para axudar a manter vivas a c\u00e9lulas nerviosas. Hai d\u00faas clases distintas de receptores glicosilados que poden unirse a neurotrofinas. Estas d\u00faas prote\u00ednas son p75 (NTR), que se une a todas as neurotrofinas, e subtipos de Trk, que son cada un espec\u00edfico para diferentes neurotrofinas. A estrutura cristalina mostrada arriba ten unha resoluci\u00f3n de 2,6 \u00c5 \u00e9 a da neurotrofina-3 (NT-3) en complexo co ectodominio de p75 (NRT) glicosilada, formando unha estrutura cristalina sim\u00e9trica.\nReceptores.\nHai d\u00faas clases de receptores de neurotrofinas: p75 e a familia \"Trk\" de receptores tirosina quinase.\nTipos.\nFactor de crecemento nervioso.\nO factor de crecemento nervioso (NGF), o factor de crecemento protot\u00edpico, \u00e9 unha prote\u00edna segregada por unha c\u00e9lula diana de neurona. O NGF \u00e9 esencial para a supervivencia e mantemento das neuronas simp\u00e1ticas e sensoriais. O NGF \u00e9 liberado por c\u00e9lulas diana, \u00fanese e activa o seu receptor de alta afinidade TrkA situado na neurona, e \u00e9 introducido dentro da neurona sensible. O complexo NGF/TrkA \u00e9 seguidamente levado ao soma celular. Este movemento do NGF desde o extremo do ax\u00f3n ao soma celular crese que est\u00e1 implicado na sinalizaci\u00f3n a longa distancia das neuronas.\nFactor neurotr\u00f3fico derivado do cerebro.\nO factor neurotr\u00f3fico derivado do cerebro (BDNF) \u00e9 un fator neurotr\u00f3fico que se encontrou orixinalmente no cerebro, pero que tam\u00e9n se encontra no sistema nervioso perif\u00e9rico. \u00c9 unha prote\u00edna que presenta actividade sobre certas neuronas do sistema nervioso central e o perif\u00e9rico; contrib\u00fae a apoiar a supervivencia de neuronas existentes e favorece o crecemento e diferenciaci\u00f3n de novas neuronas e sinapses por medio do gromo dendr\u00edtico e axonal. No cerebro, \u00e9 activo no hipocampo, c\u00f3rtex, cerebelo, e prosenc\u00e9falo basal, que son \u00e1reas vitais para a aprendizaxe, memoria e pensamento superior. O BDNF foi o segundo factor neurotr\u00f3fico en ser caracterizado, despois do NGF e antes da neurotrofina-3.\nO BDNF \u00e9 unha das substancias m\u00e1is activas para estimular a neurox\u00e9nese. Os ratos nacidos sen a capacidade de producir o BDNF sofren defectos de desenvolvemento no cerebro e sistema nervioso sensorial, e adoitan morrer pouco despois do nacemento, o que indica que o BDNF desempe\u00f1a un importante papel no desenvolvemento neural normal.\nMalia o seu nome, o BDNF at\u00f3pase actualmente en diversos tipos de tecidos e tipos celulares, non s\u00f3 no cerebro. A s\u00faa expresi\u00f3n det\u00e9ctase na retina, o sistema nervioso central, motoneuronas, riles e pr\u00f3stata. O exercicio incrementa a cantidade de BDNF e, por tanto, serve como un veh\u00edculo para a neuroplasticidade.\nNeurotrofina-3.\nA neurotrofina-3 ou NT-3, \u00e9 un factor neurotr\u00f3fico da familia do NGF de neurotrofinas. \u00c9 un factor de crecemento proteico que ten actividade sobre certas neuronas dos sistemas nerviosos central e perif\u00e9rico; axuda a apoiar a supervivencia e diferenciaci\u00f3n de neuronas existentes, e favorece o crecemento e diferenciaci\u00f3n de novas neuronas e sinapses. O NT-3 \u00e9 o terceiro factor neurotr\u00f3fico que foi caracterizado, despois do NGF e o BDNF.\nA NT-3 \u00e9 \u00fanica entre as neurotrofinas en canto ao n\u00famero de neuronas que ten o potencial de estimular, dada a s\u00faa capacidade de activar d\u00faas das receptor tirosina quinases receptoras de neurotrofinas (TrkC e TrkB). Os ratos nacidos sen a capacidade de producir NT-3 presentan unha perda de neuronas propioceptivas e de conxuntos de neuronas sensoriais mecarnorreceptoras.\nNeurotrofina-4.\nA neurotrofina-4 (NT-4) \u00e9 un factor neurotr\u00f3fico que sinaliza predominantemente a trav\u00e9s da receptor tirosina quinase TrkB. Tam\u00e9n se co\u00f1ece como NT4, NT5, NTF4 e NT-4/5.\nDHEA e DHEA sulfato.\nOs esteroides end\u00f3xenos deshidroepiandrosterona (DHEA) e o seu sulfato \u00e9ster, DHEA sulfato (DHEA-S), foron identificados como pequenas mol\u00e9culas agonistas do TrkA e p75NTR con alta afinidade (arredor de 5\u00a0nM), e, denom\u00ednanse \"microneurotrofinas\". A DHEA tam\u00e9n se une a TrkB e TrkC, pero a\u00ednda que activa o TrkC, non pode activar o TrkB. Prop\u00faxose que o DHEA puido ser o ligando ancestral dos receptores Trk nas etapas iniciais da evoluci\u00f3n do sistema nervioso, sendo finalmente substitu\u00eddo polos polip\u00e9ptidos neurotrofinas.\nPapel na morte celular programada.\nDurante o desenvolvemento das neuronas as neurotrofinas xogan un papel clave no crecemento, diferenciaci\u00f3n celular e supervivencia. Tam\u00e9n exercen un importante papel na morte celular programada apopt\u00f3tica de neuronas. Os sinais de supervivencia neurotr\u00f3ficos nas neuronas son mediados pola uni\u00f3n de alta afinidade das neurotrofinas ao seu respectivo receptor Trk. \u00c1 s\u00faa vez, unha maior\u00eda de sinais apopt\u00f3ticos neuronais son mediados por neurotrofinas que se unen a p75NTR. A morte celular programada que ocorre durante o desenvolvemento cerebral \u00e9 responsable da perda dunha maior\u00eda de neuroblastos e neuronas en diferenciaci\u00f3n. \u00c9 necesario porque durante o desenvolvemento hai unha masiva sobreproduci\u00f3n de neuronas que deben morrer para que se chegue a un funcionamenteo \u00f3ptimo.\nNo desenvolvemento dos sistemas nerviosos perif\u00e9rico e central a uni\u00f3n p75NTR-neurotrofina activa m\u00faltiples v\u00edas intracelulares que son importantes na regulaci\u00f3n da apoptose. As proneurotrofinas (proNTs) son neurotrofinas que son liberadas como prop\u00e9ptidos non clivados bioloxicamente activos. A diferenza das neurotrofinas maduras que se unen a p75NTR con baixa afinidade, as proNTs \u00fanense preferencialmente a p75NTR con alta afinidade. O p75NTR cont\u00e9n un dominio de morte na s\u00faa cola citopl\u00e1smica, que cando \u00e9 clivada activa unha v\u00eda apopt\u00f3tica. A uni\u00f3n dun proNT (proNGF ou proBDNF) a p75NTR e ao seu correceptor sortilina (que se une ao prodominio de proNTs) causa unha fervenza de transduci\u00f3n de sinais dependente de p75NTR. O dominio de morte clivado de p75NTR activa a c-Jun N-terminal quinase (JNK). A JNK activada trnasl\u00f3case ao n\u00facleo, onde fosforila e transactiva c-Jun. A transactivaci\u00f3n de c-Jun ten como resultado a transcrici\u00f3n dos factores proapopt\u00f3ticos TFF-a, Fas-L e Bak. A importancis da sotilina na apoptose mediada por p75NTR \u00e9 salientada polo feito de que a inhibici\u00f3n da expresi\u00f3n de sortilina en neuronas que expresan p75NTR suprime a apoptose mediada por proNGF, e impedir a uni\u00f3n de proBDNF a p75NTR e a sortilina elimina a acci\u00f3n apopt\u00f3tica. A activaci\u00f3n da apoptose mediada por p75NTR \u00e9 moito m\u00e1is efectivo en ausencia de receptores de Trk debido ao feito de que os receptores Trk activados suprime a fervenza de JNK.\nA expresi\u00f3n dos receptores TrkA ou TrkC en ausencia de neurotrofinas pode conducir \u00e1 apoptose, pero o mecanismo a\u00ednda se comprende pouco. A adici\u00f3n de NGF (para TrkA) ou de NT-3 (para TrkC) impide dita apoptose. Por isto, TrkA e TrkC demom\u00ednanse receptores de dependencia, porque que induzan a apoptose ou a supervivencia depende da presenza de neurotrofinas. A expresi\u00f3n de TrkB, que se encontra principalmente no sistema nervioso central, non causa a apoptose. P\u00e9nsase que isto se debe a que est\u00e1 localizado diferencialmente na membrana plasm\u00e1tica, mentres que o TrkA e o TrkC est\u00e1n colocalizadas con p75NTR en balsas lip\u00eddicas.\nNo sistema nervioso perif\u00e9rico (onde principalmente se segegan o NGF, NT-3 e NT-4) o destino que vai ter unha c\u00e9lula \u00e9 determinado por un s\u00f3 factor de crecemento (\u00e9 dicir, neurotrofinas). Por\u00e9n, no sistema nervioso central (onde principalmente se segrega BDNF na medula espi\u00f1al, substancia negra, am\u00edgdala, hipot\u00e1lamo, cerebelo, hipocampo e c\u00f3rtex cerebral) hai m\u00e1is factores que determinan o destino dunha c\u00e9lula, inclu\u00edndo a actividade neural e a entrada de neurotransmisores. As neurotrofinas no sistema nervioso central xogan un papel m\u00e1is importante na diferenciaci\u00f3n e funci\u00f3n neural que na supervivencia. Por estas raz\u00f3ns, comparadas coas neuronas do sistema nervioso perif\u00e9rico, as neuronas do sistema nervioso central son menos sensibles \u00e1 ausencia dunha soa neurotrofina ou receptor de neurotrofina durante o desenvolvemento; coa excepci\u00f3n das neuronas do t\u00e1lamo e substancia negra.\nUtiliz\u00e1ronse experimentos de knockout de xenes para identificar as poboaci\u00f3ns neuronais dos sistemas nerviosos central e perif\u00e9rico que estaban afectadas pola perda de diferentes neurotrofinas durante o desenvolvemento e a medida na cal estas poboaci\u00f3ns estaban afectadas. Estes experimentos de knockout tiveron como resultado a perda de varias poboaci\u00f3ns neuronais inclu\u00edndo poboaci\u00f3ns da retina, tronco cerebral colin\u00e9rxico e a medula espi\u00f1al. Atopouse que os ratos knockout para o NGF presentaban perdas da maior\u00eda dos seus ganglios espi\u00f1ais (ou da ra\u00edz dorsal), ganglios trix\u00e9minos e ganglios cervicais superiores. A viabilidade destes ratos era escasa. Os ratos knockout para o BDNF ti\u00f1an perdas da maior\u00eda dos seus ganglios vestibulares e perdas moderadas dos seus ganglios espi\u00f1ais, ganglios trix\u00e9minos, ganglios petrosos nodosos e ganglios cocleares. Ademais, tam\u00e9n ti\u00f1an perdas menores das motoneuronas faciais localizadas no sistema nervioso central. A viabilidade destes ratos era moderada. Os ratos knockout para a NT-4 ti\u00f1an perdas moderadas dos seus ganglios petrosos nodosos e perdas menores dos ganglios espi\u00f1ais, ganglios trix\u00e9minos e vestibulares. Os ratos knockout para a NT-4 tam\u00e9n ti\u00f1an perdas menores de motoneuronas faciais. Estes ratos eran moi viables. Os ratos knockout para a NT-3 ti\u00f1an perdas da maior\u00eda dos seus ganglios espi\u00f1ais, ganglios trix\u00e9minos, ganglios cocleares e ganglios cervicais superiores e perdas moderadas de ganglios petrosos nodosos e ganglios vestibulares. Ademais, nos ratos knockout para a NT-3 observ\u00e1banse perdas moderadas de motoneuronas. Estes ratos ti\u00f1an unha viabilidade moi baixa. Estes resultados mostran que a ausencia de diferentes neurotrofinas orixina perdas de diferentes poboaci\u00f3ns de neuronas (principalmente no sistema nervioso perif\u00e9rico). Ademais, a ausencia de sinais para a supervivencia de neurotrofinas conduce \u00e1 apoptose."}
{"id": "410977", "revid": "72012", "url": "https://gl.wikipedia.org/wiki?curid=410977", "title": "AEROS", "text": ""}
{"id": "410983", "revid": "99114", "url": "https://gl.wikipedia.org/wiki?curid=410983", "title": "Air Belgium (2016)", "text": "Air Belgium \u00e9 unha aeroli\u00f1a belga con sede en Mont-Saint-Guibert e baseada no aeroporto de Bruxelas Sur-Charleroi.\nHistoria.\nA compa\u00f1\u00eda fundouna no ver\u00e1n de 2016 o CEO Niky Terzakis, que anteriormente traballara para ASL Airlines Belgium. O obxectivo era unir B\u00e9lxica con destinos asi\u00e1ticos como Hong Kong, Pequ\u00edn e Shanghai, ofrecendo un produto de alta calidade aos seus clientes.\nO primeiro voo de Bruxelas a Hong Kong planeouse para outubro de 2017, por\u00e9n, este foi adiado xa que a aeroli\u00f1a non ti\u00f1a a\u00ednda o seu certificado de operador. No mes de decembro Air Belgium anunciou que o primeiro voo ser\u00eda finalmente en marzo de 2018 dende o aeroporto de Charleroi en vez de dende o de Bruxelas debido \u00e1s taxas m\u00e1is baixas e a mellor accesibilidade; tam\u00e9n se anunciou que para clase business e pasaxeiros premium a aeroli\u00f1a operar\u00eda unha nova terminal dedicada que ser\u00eda constru\u00edda na terminal executiva, mentres que os pasaxeiros de clase econ\u00f3mica usar\u00edan a terminal normal.\nO 14 de marzo de 2018 anunciouse que a aeroli\u00f1a recibira o seu certificado de operador das autoridades de aviaci\u00f3n civil belgas e planeaba comezar a operar voos regulares a mediados de abril.\nO 29 de marzo a compa\u00f1\u00eda realizou o seu primeiro servizo comercial operando o seu Airbus A340-300 coa librea de Air Belgium en nome de Suriname Airways, nun voo entre \u00c1msterdam e Paramaribo. O 25 de abril a aeroli\u00f1a anunciou un atraso no seu voo inaugural a Hong Kong do 30 de abril ao 3 de xu\u00f1o, debido a que non ti\u00f1a os dereitos para operar no espazo a\u00e9reo ruso.\nFrota.\nEn marzo de 2018 a frota de Air Belgium estaba formada polos seguintes avi\u00f3ns:"}
{"id": "410984", "revid": "89787", "url": "https://gl.wikipedia.org/wiki?curid=410984", "title": "Festival de Eurovisi\u00f3n 2019", "text": "O LXIV Festival de Eurovisi\u00f3n foi a 64\u00aa edici\u00f3n do festival e celebrarase en Tel Aviv, Israel, os d\u00edas 14, 16 e 18 de maio de 2019, trala vitoria de Netta Barzilai e a s\u00faa canci\u00f3n \u00abToy\u00bb no certame de 2018. Foi a terceira ocasi\u00f3n na que Israel acolleu o festival, tras organizar as edici\u00f3ns de 1979 e 1999.\nO lema desta edici\u00f3n foi \"Dare to dream\" (\u00abAtrevede a so\u00f1ar\u00bb). Este, para Jon Ola Sand, representa \u00abser valente e ter a confianza suficiente como para actuar no escenario ante unha audiencia mundial e atreverse a so\u00f1ar con ga\u00f1ar o Festival da Canci\u00f3n de Eurovisi\u00f3n\u00bb, representando a diversidade, a inclusi\u00f3n, e a unidade.\nOrganizaci\u00f3n.\nSede do festival.\nDurante a rolda de prensa da ga\u00f1adora, o supervisor executivo de Eurovisi\u00f3n, Jon Ola Sand, fixo entrega da invitaci\u00f3n de acollida, as\u00ed como do expediente de organizador do seguinte festival \u00e1 televisi\u00f3n p\u00fablica israel\u00ed, KAN.\nO Primeiro Ministro israel\u00ed, Benjamin Netanyahu, declarou na s\u00faa conta de Instagram que o Festival de Eurovisi\u00f3n 2019 se celebrar\u00e1 en Xerusal\u00e9n. Por\u00e9n, este \u00e9 un asunto que debe ser confirmado oficialmente pola Uni\u00f3n Europea de Radiodifusi\u00f3n e a televisi\u00f3n de Israel.\nO Concello da cidade de Xerusal\u00e9n suxeriu d\u00faas posibles localizaci\u00f3ns: o Jerusalem Pais Arena, cunha capacidade de 15.654 espectadores, e o Estadio Teddy Kollek, que poder\u00eda acoller ata 31.000 espectadores, o cal ter\u00eda que ser teitado.\nA cadea de televisi\u00f3n portuguesa RTP, anfitrioa do Festival de Eurovisi\u00f3n 2018, manifestou a s\u00faa capacidade financeira para asegurar a realizaci\u00f3n do certame en caso de que a UER e o ente p\u00fablico israel\u00ed KAN non chegasen a un acordo sobre a sede que asegure a seguridade das delegaci\u00f3ns participantes as\u00ed como de todos os asistentes ao evento.\nTrala incerteza creado acerca da elecci\u00f3n de Xerusal\u00e9n como posible sede, provocada pola decisi\u00f3n do goberno dos Estados Unidos de trasladar a s\u00faa embaixada \u00e1 cidade, reco\u00f1ec\u00e9ndoa como capital de Israel e provocando un conflito coa Autoridade Palestina, a cidade de Haifa anunciou a presentaci\u00f3n dunha candidatura formal, ofrecendo o Estadio Sammy Ofer como recinto potencial. O Estadio Sammy Ofer, con capacidade de 30.000 espectadores, a\u00ednda que deber\u00eda instalarse unha cuberta para acoller o certame. A continuaci\u00f3n, anunciouse que se levar\u00eda a cabo un proceso de licitaci\u00f3n no que, ademais de a Haifa, invitouse a presentar candidatura formal a Xerusal\u00e9n, Tel Aviv e Eilat. O primeiro ministro Netanyahu declarou ent\u00f3n que o goberno israel\u00ed respectar\u00eda \"calquera decisi\u00f3n\" de designaci\u00f3n da sede que tome a UER, desdic\u00edndose da s\u00faa insistencia anterior por Xerusal\u00e9n.\nTrala inspecci\u00f3n por parte da UER dos tres potenciais recintos, o 30 de agosto de 2018 decidiuse que a candidatura de Eilat quedara eliminada, quedando Xerusal\u00e9n e Tel Aviv como finalistas. O 7 de setembro, a prensa israel\u00ed avanzou que o festival se celebrar\u00eda en Tel Aviv os d\u00edas 21, 23 e 25 de maio de 2019, a\u00ednda que sen oficializaci\u00f3n a falta de que a decisi\u00f3n pasara polos distintos estamentos do Estado israel\u00ed.\nFinalmente, o 13 de setembro de 2018, a UER anunciou que Tel Aviv fora seleccionada como sede.\nCidades candidatas.\n Cidades finalistas Cidade anfitrioa"}
{"id": "410997", "revid": "1131", "url": "https://gl.wikipedia.org/wiki?curid=410997", "title": "Sobreirais do Arnego", "text": ""}
{"id": "410998", "revid": "55340", "url": "https://gl.wikipedia.org/wiki?curid=410998", "title": "Asociaci\u00f3n Galego Alem\u00e1", "text": ""}
{"id": "410999", "revid": "47401", "url": "https://gl.wikipedia.org/wiki?curid=410999", "title": "Bispo metropolitano", "text": " \nXa xerarqu\u00eda das igrexas cristi\u00e1s, o rango de arcebispo metropolitano, abreviado como metropolitano, designa ao bispo dunha metr\u00f3pole, \u00e9 dicir, a capital dunha antiga provincia romana, unha provincia eclesi\u00e1stica, ou dunha capital rexional.\nNas diferentes igrexas.\nNa Igrexa de Occidente non hai moita diferenza entre un metropolitano e un arcebispo com\u00fan; por\u00e9n, a un arcebispo que non sexa metropolitano ch\u00e1maselle Arcebispo \"ad personam\". O metropolitano ten precedencia \"honor\u00edfica\" sobre os outros bispos da s\u00faa provincia eclesi\u00e1stica, chamadas sedes sufrag\u00e1neas, os cales se denominan bispos sufrag\u00e1neos.\nPara o anglicanismo, o metropolitano \u00e9 xeralmente o xefe da ala nacional da igrexa.\nNas Igrexas cat\u00f3licas orientais o t\u00edtulo \u00fasase de varias formas. As igrexas hel\u00e9nicas clasifican aos metropolitanos por debaixo dos arcebispos, e os primados de igrexas locais baixo o rango patriarcal des\u00edgnanse xeralmente como arcebispos. \nO caso \u00e9 inverso para as igrexas ortodoxas, onde os metropolitanos clasif\u00edcanse por riba dos arcebispos e o t\u00edtulo pode ser usado tanto para sedes do Primado como para calquera cidade importante. En ning\u00fan caso te\u00f1en os metropolitanos autoridade especial sobre os bispos rexentes nas s\u00faas propias provincias.\nHistoria.\nCreaci\u00f3n do t\u00edtulo.\nEste t\u00edtulo eclesi\u00e1stico naceu cando, despois do Edicto de Mil\u00e1n de 313, a Igrexa Cristi\u00e1 comezou a organizarse territorialmente, segundo o modelo da organizaci\u00f3n civil do Imperio romano, de acordo coa reforma de Diocleciano. Nesta dividiuse o imperio en provincias, que inclu\u00edan unha metr\u00f3pole (ou capital) e varias \"civitates\" (cidades), polo que a Igrexa se organizou en provincias eclesi\u00e1sticas, \u00e1 cabeza das cales estaban os bispos da capital, que tomaron o nome de metropolitanos, aos que estaban suxeitos como dioceses sufrag\u00e1neas os bispos das outras cidades da provincia. Esta organizaci\u00f3n xa foi reco\u00f1ecida como existente no Concilio de Nicea de 325, onde ao bispo metropolitano se confiaba a tarefa de confirmar as elecci\u00f3ns episcopais da s\u00faa provincia eclesi\u00e1stica, sen a cal as elecci\u00f3ns eran nulas (canons 4 e 6). No Concilio de Laodicea de 363-364 decretouse, no canon 12, que lle correspond\u00eda ao metropolitano a tarefa de vixiar a ortodoxia e a moral dos bispos elixidos na s\u00faa provincia. No Concilio de Calcedonia de 381 estableceuse que s\u00f3 a autoridade eclesi\u00e1stica, e non as civ\u00eds, pod\u00eda erixir novas provincias eclesi\u00e1sticas, e nomear as\u00ed a un novo bispo metropolitano.\nImperio Romado de Oriente.\nA organizaci\u00f3n das Igrexas nas provincias eclesi\u00e1sticas encabezadas por un metropolitano, seguindo o modelo das circunscrici\u00f3ns civ\u00eds, p\u00faxose pronto en pr\u00e1ctica nas comunidades cristi\u00e1s do Imperio Romano de Oriente, e xa aparece codificada nas \"Notitiae episcopatuum\" do Pseudo Epifanio a mediados do s\u00e9culo VII. No Imperio bizantino o metropolitano sit\u00faase como unha figura de intermediaci\u00f3n entre o bispo e o patriarca, e esta organizaci\u00f3n establecida no s\u00e9culo IV prolongouse moito m\u00e1is al\u00e1 do fin do imperio.\nImperio Romado de Occidente.\nNo Imperio Romano de Occidente a situaci\u00f3n foi moito m\u00e1is variada, e o desenvolvemento hist\u00f3rico das provincias eclesi\u00e1sticas non foi un\u00edvoco. Na Igrexa de Occidente, o papa foi considerado como o \u00fanico metropolitano at\u00e9 o s\u00e9culo V cando, na Galia e no norte de Italia, os bispos das principais cidades comezaron a levar este t\u00edtulo. A tarefa principal do metropolitano era presidir a elecci\u00f3n dos bispos da s\u00faa provincia e de ordenalos."}
{"id": "411001", "revid": "22795", "url": "https://gl.wikipedia.org/wiki?curid=411001", "title": "Metropolitano", "text": "O adxectivo metropolitano designa algo relativo a unha metr\u00f3pole, entendida tanto como a unha cidade de gran tama\u00f1o como a unha naci\u00f3n respecto das s\u00faas colonias. Pode referirse a;"}
{"id": "411002", "revid": "55340", "url": "https://gl.wikipedia.org/wiki?curid=411002", "title": "Arcebispo metropolitano", "text": ""}
{"id": "411003", "revid": "89787", "url": "https://gl.wikipedia.org/wiki?curid=411003", "title": "Friedrich Le\u00dfner", "text": "Friedrich Christian Eduard Le\u00dfner, nado en Blankenhain o 27 de febreiro de 1825 e finado en Londres o 1 de febreiro de 1910, foi un pol\u00edtico socialista alem\u00e1n, co\u00f1ecido co pseud\u00f3nimo de Carstens. Membro da Liga dos Comunistas e da Primeira Internacional, foi un dos primeiros partidarios de Karl Marx.\nTraxectoria.\nFillo dun suboficial do ex\u00e9rcito e dunha lavandeira. En 1858 casou con Sarah (nada en 1840), unha muller inglesa, e en 1869 volveu casar con Marie Breitenbach (nada en 1844). Foi pai do enxe\u00f1eiro de minas Charles Lessner, asentado en Vilagarc\u00eda de Arousa.\nA s\u00faa mocidade estivo marcada pola pobreza e a privaci\u00f3n. En Weimar aprendeu o oficio de xastre, e seguiu a s\u00faa formaci\u00f3n de viaxe co seu oficial. En Hamburgo entrou en contacto coa asociaci\u00f3n local de educaci\u00f3n obreira, onde co\u00f1eceu as ideas de Wilhelm Weitling. Para evitar o servizo militar fuxiu a Londres. Al\u00ed uniuse \u00e1 Liga dos Xustos e m\u00e1is tarde \u00e1 Liga dos Comunistas. Nesa \u00e9poca co\u00f1eceu a Karl Marx e Friedrich Engels. Foi responsable da realizaci\u00f3n t\u00e9cnica de impresi\u00f3n da publicaci\u00f3n do \"Manifesto do Partido Comunista\".\nRegresou a Alema\u00f1a e participou de forma activa na revoluci\u00f3n de 1848/49. Propagou as ideas da Liga Comunista, colaborou no \"Neue Rheinische Zeitung\" (Nova Gaceta Renana) e xogou un papel importante na Asociaci\u00f3n de Traballadores de Colonia. En 1849 leu a oraci\u00f3n f\u00fanebre do m\u00e9dico de Colonia, Andreas Gottschalk. Fundou a Asociaci\u00f3n de Traballadores de Wiesbaden-Maguncia e converteuse no seu presidente. En 1851 foi arrestado, e sentenciado a tres anos de prisi\u00f3n no proceso comunista de Colonia de 1852.\nEn 1856 exiliouse a Inglaterra. Converteuse en membro destacado da Asociaci\u00f3n de Educaci\u00f3n dos Trabajadores de Londres. En 1864 converteuse en membro do Consello Xeral da Asociaci\u00f3n Internacional de Traballadores, cargo que mantivo at\u00e9 1872. Participou nas Conferencias Internacionais da AIT entre 1865 e 1872. Posicionouse do lado de Marx nos enfrontamentos deste con Mikhail Bakunin. O 18 de setembro de 1867 Karl Marx asinoulle un exemplar da obra \"Das Kapital\", editada ese ano, coa dedicatoria: \"Seinem Freunde F. Lessner / Lond. 18 Sept. 1867 Karl Marx\". Marx foi padri\u00f1o do seu fillo Charles, nado en 1879.\nNas d\u00e9cadas de 1880 e 1890 estivo particularmente involucrado no movemento obreiro ingl\u00e9s. En 1893 foi un dos cofundadores do Partido Laborista Independente. Durante a disputa revisionista dentro da socialdemocracia alem\u00e1, defendeu un marxismo ortodoxo e rexeitou as ideas de Eduard Bernstein. Na socialdemocracia alem\u00e1 converteuse nun s\u00edmbolo da \"vella garda\" do movemento desde a d\u00e9cada de 1890. O partido apoiou economicamente a Le\u00dfner, que seguiu co seu oficio de xastre. Participou como invitado de honor en conferencias do Partido Socialdem\u00f3crata e en congresos da Segunda Internacional.\nLegado.\nO seu arquivo persoal cons\u00e9rvase en Moscova.Hai unha copia en microfilm no Archiv der sozialen Demokratie en Bonn. O inventario cobre o per\u00edodo desde 1853, que incl\u00fae, entre outros materiais, a correspondencia con Johann Philipp Becker, Friedrich Engels e Julius Motteler. Tam\u00e9n hai diarios, notas e borradores de artigos e discursos.\nEn Blankenhain unha escola recibiu o seu nome en 1962, durante a Rep\u00fablica Democr\u00e1tica Alem\u00e1. Tam\u00e9n hai unha pedra conmemorativa na s\u00faa cidade natal."}
{"id": "411004", "revid": "89787", "url": "https://gl.wikipedia.org/wiki?curid=411004", "title": "Breve encontro", "text": "Breve encontro (en ) \u00e9 un filme brit\u00e1nico de 1945 dirixido por David Lean. Est\u00e1 protagonizado por Celia Johnson e Trevor Howard. O gui\u00f3n \u00e9 do propio Lean, Ronald Neame e No\u00ebl Coward, e bas\u00e9ase na obra teatral de Coward de 1936 \"Still Life\".\nFoi emitido na TVG o 13 de decembro de 1987.\nArgumento.\nLaura, unha simple ama de casa, casada e con fillos co\u00f1ece por casualidade nunha estaci\u00f3n de tren que ela frecuenta diariamente un m\u00e9dico chamado Alec, tam\u00e9n casado. Os dous inician unha amizade aparentemente inocente que aos poucos se converte nunha paix\u00f3n entre ambos. Ent\u00f3n comezan unha relaci\u00f3n amorosa secreta.\nRodaxe.\nGran parte do filme foi rodado na estaci\u00f3n de Carnforth en Lancashire, daquela da London, Midland and Scottish Railway. Ao precisarse unha estaci\u00f3n con xente, localizouse lonxe de calquera cidade grande para evitar os apag\u00f3ns, xa que a rodaxe tivo lugar a principios de 1945, antes da fin da segunda guerra mundial. En dous momentos do filme ind\u00edcase a localizaci\u00f3n da estaci\u00f3n mediante sinais nas beirav\u00edas referidos a destinos locais, inclu\u00edndo Leeds, Bradford, Morecambe e Lancaster. No\u00ebl Coward realizou os anuncios da estaci\u00f3n para o filme. A cantina da estaci\u00f3n recreouse en estudio. A estaci\u00f3n de Carnforth a\u00ednda conserva moitos elementos presentes no filme e \u00e9 un lugar de peregrinaci\u00f3n para fans do filme. Non obstante, algunhas escenas urbanas foron filmadas en Londres, en Denham ou en Beaconsfield, preto dos estudios Denham, en que se realizou o filme.\nM\u00fasica.\nA m\u00fasica recorrente no filme \u00e9 o \"Concerto para piano n.\u00ba 2\" de Sergei Rachmaninov, interpretado por Eileen Joyce. Tam\u00e9n hai unha escena onde a orquestra do sal\u00f3n toca \"Spanish Dance No. 5 (Bolero)\" de Moritz Moszkowski.\nPremios.\nO filme compartiu o Gran Premio no Festival de Cannes de 1946. Na 19\u00aa edici\u00f3n dos Oscar, Celia Johnson foi candidata ao premio \u00e1 mellor actriz, mentres que David Lean foi candidato \u00e1 mellor direcci\u00f3n e mellor gui\u00f3n adaptado xunto con Anthony Havelock-Allan e Ronald Neame.\nRecepci\u00f3n.\n\"Breve encontro\" foi aclamado trala s\u00faa estrea, a\u00ednda que hab\u00eda d\u00fabidas sobre se ser\u00eda popular. Foi votado como un dos 10 mellores filmes realizados en d\u00faas enquisas diferentes a cr\u00edticos en 1952. En 1999 o filme quedou segundo na lista BFI Top 100 British films, do British Film Institute'."}
{"id": "411006", "revid": "47401", "url": "https://gl.wikipedia.org/wiki?curid=411006", "title": "Brief Encounter", "text": ""}
{"id": "411008", "revid": "98629", "url": "https://gl.wikipedia.org/wiki?curid=411008", "title": "Aerojet", "text": "Aerojet era unha empresa adicada \u00e1 fabricaci\u00f3n de motores foguete para o seu uso en foguetes, m\u00edsiles e naves espaciais. Foi fundada en 1942 en Pasadena, California, por un grupo do Instituto de Tecnolox\u00eda de California liderado polo cient\u00edfico Theodore von Karman. O primeiro produto da empresa foron motores foguete para a engalaxe asistida por foguetes durante a segunda guerra mundial. O desenvolvemento de m\u00edsiles e do programa espacial durante as d\u00e9cadas dos 1950 e 1960 impulso \u00e1 compa\u00f1\u00eda, chegando a constru\u00edr o maior campo de probas e montaxe de motores foguete de occidente, cerca de Sacramento. Aerojet desenvolveu motores usados nas naves Apolo, no transbordador espacial e na cancelada nada Orion.\nEn 2001 Aerojet vendeu a s\u00faa divisi\u00f3n de electr\u00f3nica espacial, mentres que a divisi\u00f3n de propulsi\u00f3n foi adquirida por GenCorp. En 2013 Aerojet e Rocketdyne, unha empresa competidora, fusion\u00e1ronse, formando Aerojet Rocketdyne."}
{"id": "411010", "revid": "98629", "url": "https://gl.wikipedia.org/wiki?curid=411010", "title": "Francisco Bermejo Mart\u00ednez", "text": "Francisco Bermejo Mart\u00ednez, nado na Coru\u00f1a o 17 de novembro de 1919 e finado en Santiago de Compostela o 3 de xu\u00f1o de 1992, foi un qu\u00edmico e farmac\u00e9utico galego, catedr\u00e1tico de Qu\u00edmica anal\u00edtica da Facultade de Qu\u00edmica da Universidade de Santiago de Compostela, da que foi profesor em\u00e9rito.\nTraxectoria.\nFormaci\u00f3n.\nLicenciouse en Ciencias Qu\u00edmicas e en Farmacia na Universidade de Santiago de Compostela, doutor\u00e1ndose en Ciencias na Universidade Central de Madrid en 1944.\nLabor docente e investigadora.\nDesde 1944 a 1948 foi profesor axudante na Facultade de Farmacia compostel\u00e1, e despois, por oposici\u00f3n, ga\u00f1ou a praza de profesor adxunto de Qu\u00edmica anal\u00edtica da Facultade de Ciencias da USC e, finalmente, en 1951, a de catedr\u00e1tico de dita disciplina da Universidade de Oviedo, de onde pasou por concurso de traslado \u00e1 de Santiago, onde exerceu a docencia desde o curso 1951-1952 at\u00e9 a s\u00faa xubilaci\u00f3n.\nTraballou na Secci\u00f3n de Qu\u00edmica Anal\u00edtica do Instituto Alonso Barba e no Instituto de Edafolox\u00eda, ambos do Consello Superior de Investigaci\u00f3ns Cient\u00edficas (CSIC) de Madrid, do que foi profesor agregado. M\u00e1is tarde foi xefe da secci\u00f3n de Qu\u00edmica Anal\u00edtica do Padroado Alfonso el Sabio, tam\u00e9n do CSIC, da Facultade de Ciencias de Santiago. Nas s\u00faas investigaci\u00f3ns especializouse no estudo das aplicaci\u00f3ns dos quelatos \u00e1 qu\u00edmica anal\u00edtica (especialmente do AEDT).\nO seu labor como ecoloxista.\nNos \u00faltimos tempos, o profesor Bermejo Mart\u00ednez ocupouse tam\u00e9n do estudo da contaminaci\u00f3n e da ecolox\u00eda, temas que tratou en distintas conferencias, as\u00ed como en diversos artigos publicados na prensa galega. En 1970 foi elixido presidente da Secci\u00f3n T\u00e9cnica da Auga e da Contaminaci\u00f3n Ambiental da Asociaci\u00f3n nacional de qu\u00edmicos e enxe\u00f1eiros qu\u00edmicos de Espa\u00f1a (ANQUE) en Galicia.\nNeste sentido c\u00f3mpre resaltar que en 1974 foi un dos membros fundadores da Asociaci\u00f3n para a Defensa Ecol\u00f3xica de Galiza (ADEGA), formando parte da s\u00faa primeira xunta directiva.\nCargos desempe\u00f1ados.\nFoi director da biblioteca da Facultade de Ciencias da USC, e editor da revista \"Acta Cient\u00edfica Compostelana\".\nFoi membro de numerosas sociedades cient\u00edficas, como as:\nAs\u00ed mesmo formou parte do comit\u00e9 de redacci\u00f3n da revista \"Talanta\", \u00f3rgano da Uni\u00f3n Internacional de Qu\u00edmica Pura e Aplicada (IUPAC).\nPublicaci\u00f3ns.\nO doutor Bermejo Mart\u00ednez publicou 65 artigos en revistas cient\u00edficas, 11 artigos en libros colectivos e 10 libros. Ademais, dirixiu 36 teses de doutoramento.\nVida persoal.\nCasado con Antonia Barrera Ramallo, foi o pai de Pilar, Gerardo, Javier, Jacobo, Teresa, Mercedes, Ana, Adela e Xos\u00e9 Carlos Bermejo Barrera."}
{"id": "411011", "revid": "85894", "url": "https://gl.wikipedia.org/wiki?curid=411011", "title": "Chor\u00e9n, Baraz\u00f3n, Santiso", "text": "Chor\u00e9n \u00e9 un lugar da parroquia de Baraz\u00f3n, no concello de Santiso. Segundo o IGE en 2017 ti\u00f1a 53 habitantes, 5 m\u00e1is ca en 2015."}
{"id": "411012", "revid": "88215", "url": "https://gl.wikipedia.org/wiki?curid=411012", "title": "Serie A2 Basket", "text": "Serie A2, co\u00f1ecida por motivos de patrocinio como Serie A2 Old Wild West, \u00e9 a segunda m\u00e1xima categor\u00eda do baloncesto profesional de Italia. Est\u00e1 por debaixo da LBA e por riba da Serie B no sistema de baloncesto italiano. A competici\u00f3n, organizada pola Lega Nazionale Pallacanestro, consiste en vinte e seis equipos divididos en dous grupos, dos cales ascenden ao final da temporada dous.\nEquipos.\nOs seguintes son os equipos que compiten na temporada 2022\u221223 da Serie A2."}
{"id": "411018", "revid": "1131", "url": "https://gl.wikipedia.org/wiki?curid=411018", "title": "Aeroporto de L\u00e6s\u00f8", "text": "O aeroporto de L\u00e6s\u00f8 \u00e9 un aeroporto situado na illa de L\u00e6s\u00f8, a 3 quil\u00f3metros ao norte do pobo de Byrum, na rexi\u00f3n Nordjylland de Dinamarca. Tr\u00e1tase dun aer\u00f3dromo de propiedade e xesti\u00f3n municipal. \u00dasase principalmente para voos privados, pero nel tam\u00e9n operan taxis a\u00e9reos cara Anholt e Roskilde."}
{"id": "411019", "revid": "5312", "url": "https://gl.wikipedia.org/wiki?curid=411019", "title": "Alba Nogueira", "text": "Mar\u00eda da Alba Nogueira L\u00f3pez, nada en Toba (Cee) o 7 de agosto de 1968, \u00e9 unha xurista galega, catedr\u00e1tica de dereito administrativo da Universidade de Santiago de Compostela. \u00c9 membro correspondente da Real Academia Galega dende 2012.\nTraxectoria.\nFilla de Camilo Nogueira e Paz L\u00f3pez Facal licenciouse en dereito pola Universidade de Santiago de Compostela en 1991. Ampliou estudos na Universidade Cat\u00f3lica de Lovaina (1992-1993) realizando un Mestrado en Dereito Internacional e Europeo e doutorouse en 1997. Especialista en Dereito Ambiental, intervenci\u00f3n administrativa na econom\u00eda e dereitos ling\u00fc\u00edsticos \u00e9 membro dende 2009 da Comisi\u00f3n de Lingua e Comunicaci\u00f3n do Consello da Cultura Galega e forma parte do consello cient\u00edfico da revista catal\u00e1 \"Llengua i Dret, da Revista Vasca de Administraci\u00f3n P\u00fablica\" e da \"Revista Catalana de Dret Ambiental\".\n\u00c9 coordinadora da Rede de investigaci\u00f3n en igualdade, dereitos e Estado social (Armela).\nActividade pol\u00edtica.\nComo estudante participou nos Comit\u00e9s Abertos de Facultade e foi representante no Consello de Goberno da USC. Foi membro da Comisi\u00f3n Xur\u00eddica de Nunca M\u00e1is e milita en Adega. Contribu\u00edu a organizar ANPAS Galegas e a Federaci\u00f3n de Anpas de Compostela. Participou na Mesa Sectorial de Universidades en representaci\u00f3n da CIG.\nSen militancia pol\u00edtica na actualidade, no pasado colaborou co PSG-Esquerda Galega, Bloque Nacionalista Galego e con En Marea. En 2013 entrou no Consello Nacional do BNG."}
{"id": "411023", "revid": "32797", "url": "https://gl.wikipedia.org/wiki?curid=411023", "title": "Gran Premio do Canad\u00e1 de 2018", "text": "O Gran Premio do Canad\u00e1 de 2018 (oficialmente o Formula 1 Grand Prix Heineken du Canada 2018) foi unha carreira de F\u00f3rmula 1 que se celebrou o 10 de xu\u00f1o de 2018 no Circu\u00edto Gilles Villeneuve, Montreal, Canad\u00e1. A carreira foi a s\u00e9tima rolda da tempada , e o 55\u00ba Gran Premio do Canad\u00e1, a cuadrax\u00e9simo novena vez que o evento foi inclu\u00eddo como unha rolda do Campionato do Mundo de F\u00f3rmula Un dende o inicio da serie en , e a trix\u00e9sima novena vez que se disputara no Circu\u00edto Gilles Villeneuve.\nPneum\u00e1ticos dispo\u00f1ibles.\nPr\u00e1ctica.\nMax Verstappen foi o m\u00e1is r\u00e1pido entre as tres sesi\u00f3ns pr\u00e1cticas, mellorando o seu tempo en cada sesi\u00f3n sucesiva. Na FP2, Grosjean bateu cunha marmota que estaba na pista, danando a s\u00faa \u00e1 dianteira e reducindo os recambios do equipo Haas.\nClasificaci\u00f3n.\nO coche de Romain Grosjean tivo unha falla importante no motor, e non conseguiu fixar un tempo de volta polo que correu co permiso dos comisarios. Na Q2, cando Sebastian Vettel completaba a s\u00faa \u00faltima volta de clasificaci\u00f3n, abortou a volta porque Sainz, Hulkenberg e outros coches conduc\u00edan lentamente ao longo da recta traseira o que o levou a entrar en boxes. Na Q3, Sebastian Vettel acadou a pole cun novo r\u00e9cord, pero o seu compa\u00f1eiro cometeu un erro na curva 2, o que significou que clasificouse no 6\u00ba posto.\nCarreira.\nA grella sa\u00edu sen incidentes, pero na curva 5, Brendon Hartley e Lance Stroll chocaron, forzando a s\u00faa inmediata retirada e a sa\u00edda do coche de seguridade. No reinicio, Sergio P\u00e9rez foi tocado por Carlos Sainz, obrigando a P\u00e9rez a sa\u00edr da pista perdendo posici\u00f3ns. Na 18\u00aa volta, Daniel Ricciardo superou a Lewis Hamilton pola 4\u00aa posici\u00f3n. Na volta 46, Fernando Alonso retirouse da carreira cun problema de escape.\nA bandeira a cuadros sacouse de forma errada axitada pola modelo Winnie Harlow antes de que o l\u00edder da carreira Vettel comezara a 70\u00aa volta (a \u00faltima volta) e, polo tanto, os resultados foron tomados da volta 68, de acordo co regulamento deportivo da F\u00f3rmula 1, artigo 43.2. Isto significou que as voltas r\u00e1pidas sucesivas de Ricciardo nas voltas 69 e 70 foron anuladas, e o adiantamento de Sergio P\u00e9rez a Kevin Magnussen polo 13\u00ba posto no valeu."}
{"id": "411024", "revid": "1093", "url": "https://gl.wikipedia.org/wiki?curid=411024", "title": "Festa do melindre e da repostar\u00eda tradicional de Melide", "text": ""}
{"id": "411026", "revid": "98629", "url": "https://gl.wikipedia.org/wiki?curid=411026", "title": "White Airways", "text": "White Airways \u00e9 unha aeroli\u00f1a ch\u00e1rter portuguesa con sede en Porto Salvo, Oeiras. Opera principalmente voos ch\u00e1rter dende o aeroporto de Lisboa no nome de turoperadores ademais de alugar avi\u00f3ns a outras aeroli\u00f1as. Dende o 27 de marzo de 2016 White Airways opera 8 avi\u00f3ns ATR 72 a nome de TAP Express, operando entre outros os voos entre a capital portuguesa e os aeroportos de Vigo e A Coru\u00f1a.\nFrota.\nEn febreiro de 2018 a frota de White estaba formada polos seguintes avi\u00f3ns:"}
{"id": "411028", "revid": "1131", "url": "https://gl.wikipedia.org/wiki?curid=411028", "title": "Aeroporto de Roskilde", "text": "O aeroporto de Roskilde , oficialmente co\u00f1ecido como aeroporto de Copenhague, Roskilde, \u00e9 un aeroporto dinamarqu\u00e9s situado a 7 quil\u00f3metros ao sueste de Roskilde. Foi inaugurado en 1973 como o primeiro dos tres aeroportos de alivia planeados ao redor de Copenhague. Eses plans cancel\u00e1ronse pouco m\u00e1is tarde e os outros dous aeroportos nunca chegaron a constru\u00edrse. \u00c9 propiedade e est\u00e1 operado por K\u00f8benhavns Lufthavne A/S, que tam\u00e9n opera o principal aeroporto da capital en Kastrup. Est\u00e1 totalmente equipado, pero a meirande parte dos seus voos son de taxis a\u00e9reos, pequenos avi\u00f3ns ou avi\u00f3ns executivos."}
{"id": "411029", "revid": "1093", "url": "https://gl.wikipedia.org/wiki?curid=411029", "title": "Festa do melindre", "text": ""}
{"id": "411032", "revid": "5863", "url": "https://gl.wikipedia.org/wiki?curid=411032", "title": "Literatura en galego", "text": ""}
{"id": "411033", "revid": "5863", "url": "https://gl.wikipedia.org/wiki?curid=411033", "title": "Xos\u00e9 M. Mart\u00ednez Oca", "text": ""}
{"id": "411034", "revid": "5863", "url": "https://gl.wikipedia.org/wiki?curid=411034", "title": "Correa Corredoira", "text": "Os apelidos Correa Corredoira poden referirse a:"}
{"id": "411036", "revid": "89787", "url": "https://gl.wikipedia.org/wiki?curid=411036", "title": "Broadcast (grupo musical)", "text": "Broadcast foi unha banda inglesa de electr\u00f3nica indie fundada en Birmingham no ano 1995 por Trish Keenan (voces, teclados e guitarra) e James Cargill (baixo). O grupo publicou tres \u00e1lbums, ademais de varios EPs e sinxelos, sendo editado o seu primeiro \u00e1lbum de estudio, \"The Noise Made by People\", no ano 2000. O seu estilo musical mesturaba elementos do rock psicod\u00e9lico estadounidense dos anos 60 con m\u00fasica electr\u00f3nica, incorportando samples de varias fontes, ga\u00f1ando o status de banda de culto. Trala morte de Trish Keenan a banda non volveu a actuar, a\u00ednda que levaba xa daquela un tempo nunha par\u00e9ntese na s\u00faa actividade.\nOutros membros do grupo foron Roj Stevens (teclados), Tim Felton (guitarra) e os bater\u00edas Steve Perkins, Keith York, Phil Jenkins, Jeremy Barnes e Neil Bullock. No ano 2005 Broadcast era un d\u00fao formado por Keenan e Cargill e tras a inesperada morte en 2011 da primeira, James Cargill ti\u00f1a quedado como \u00fanico membro de Broadcast.\nKeenan finou o 14 de xaneiro de 2011, cando contaba 42 anos, debido a complicaci\u00f3ns derivadas dunha pneumon\u00eda debida ao virus H1N1. Cargill, o \u00fanico membro que quedou, dixo nunha entrevista de 2011 na revista \"Under the Radar\" que estaba a desenvolver un novo \u00e1lbum de estudio de Broadcast, aproveitando gravaci\u00f3ns feitas por Keenan pouco antes da s\u00faa morte. M\u00e1is tarde afirmou: \u00abTrish deixou moitas gravaci\u00f3ns, catro-pistas e cousas as\u00ed, e estiven traballando con iso. \u00c9 complicado, e ao mesmo tempo estou implicado niso. \u00c9 marabilloso, pero tam\u00e9n te\u00f1o unha sensaci\u00f3n de perda. O pr\u00f3ximo que vou sacar con Trish vai ser m\u00e1is unha sorte de monumento e tributo a ela que esa obsesi\u00f3n que eu adoitaba sufrir de facer \u00e1lbums.\u00bb A d\u00eda de hoxe, o \u00e1lbum non ten sido realizado.\nBroadcast figurou nos cr\u00e9ditos da banda sonora do filme de 2012 \"Berberian Sound Studio\", que foi publicado o 7 de xaneiro de 2013.\nWarp Records reeditou toda a discograf\u00eda da banda en marzo de 2015."}
{"id": "411040", "revid": "865", "url": "https://gl.wikipedia.org/wiki?curid=411040", "title": "The Waiting Room", "text": "The Waiting Room \u00e9 o d\u00e9cimo primeiro \u00e1lbum da banda brit\u00e1nica de rock alternativo Tindersticks, publicado no ano 2016 a trav\u00e9s do selo City Slang.\nListaxe de canci\u00f3ns.\nTodos os temas compostos por Stuart A. Staples, ag\u00e1s onde se indique."}
{"id": "411041", "revid": "23204", "url": "https://gl.wikipedia.org/wiki?curid=411041", "title": "Royal Headache (\u00e1lbum)", "text": "Royal Headache \u00e9 o \u00e1lbum de estrea da banda australiana de punk rock Royal Headache, publicado o 1 de xaneiro de 2011 a trav\u00e9s dos selos R.I.P Society, XVIII Records e What's Your Rupture?."}
{"id": "411042", "revid": "15490", "url": "https://gl.wikipedia.org/wiki?curid=411042", "title": "Presura", "text": "A presura \u00e9 unha forma de apropiaci\u00f3n territorial que se documenta entre Galicia e o Alto Arag\u00f3n, a partir de finais do s\u00e9culo VIII. A maior parte dos testemu\u00f1os aparecen nos s\u00e9culos IX e X, a\u00ednda que se atopan tam\u00e9n en s\u00e9culos posteriores. O termo designa tanto a acci\u00f3n de apropiarse como o espazo resultante da apropiaci\u00f3n.\nEtimolox\u00eda.\nA palabra presura e as s\u00faas variantes (\"pressuaras\", apresura, \"adpresuras\", \"presi\u00f3ns\", \"presuria\", appresura, \"presone\") derivan de \"prendo\" (tomar, apropiar). Ten a mesma etimolox\u00eda que a aprisi\u00f3n de Catalu\u00f1a e do Languedoc, coa que se adoita relacionar. A presura aparece a mi\u00fado asociada ao termo \"escalio\" e os seus derivados (scaliare, escaliare, escalicare, e\"scalidare\", \"excalidare\", scalidare) que significan fresar, rozar un terreo.\nHistoriograf\u00eda.\nA presura foi un tema amplamente tratado pola historiograf\u00eda medieval, desde que no s\u00e9culo XIX Alexandre Herculano (1810-1877) comezase a investigar sobre o despoboamento e repoboaci\u00f3n do val do Douro por mor da conquista musulm\u00e1. Durante o s\u00e9culo XX, apareceron outras concepci\u00f3ns sobre a presura, que en ocasi\u00f3ns foron contrapostas. P\u00f3dense sistematizar os estudos sobre este fen\u00f3meno en tres grupos: a explicaci\u00f3n vinculada \u00e1 Reconquista e repoboaci\u00f3n, as propostas relativas \u00e1 aculturaci\u00f3n dos pobos do norte e as novas tendencias xurdidas desde mediados dos anos noventa do s\u00e9culo XX.\nNas d\u00e9cadas centrais do s\u00e9culo XX, as investigaci\u00f3ns fix\u00e9ronse no marco da Historia do Dereito e da Reconquista como eixo da Historia medieval espa\u00f1ola. Os principais representantes desta corrente foron o historiador do Dereito Ignacio de la Concha e os medievalistas Claudio S\u00e1nchez Albornoz e Salvador de Mox\u00f3. Estes autores definen a presura como a f\u00f3rmula que permite colonizar o ermo, \u00e9 dicir, as terras despoboadas tras o dominio isl\u00e1mico e a conquista cristi\u00e1. Esta acci\u00f3n ent\u00e9ndese como unha ocupaci\u00f3n do territorio en direcci\u00f3n norte-sur, protagonizada por poboaci\u00f3ns cristi\u00e1s do norte que se establecen no sur da cordilleira Cant\u00e1brica e no val do Douro. Dist\u00ednguense dous tipos de presura: a oficial e a espont\u00e1nea. A oficial \u00e9 a que se leva a cabo baixo a direcci\u00f3n do rei ou dos seus axentes. Estes poden distribu\u00edr a terra entre colonos ou ben encomendar o seu colonizaci\u00f3n a arist\u00f3cratas. A espont\u00e1nea real\u00edzase por campesi\u00f1os ou comunidades mon\u00e1sticas sen contar nun principio co benepl\u00e1cito da monarqu\u00eda. Estas \u00faltimas, tras certo tempo, demandar\u00e1n a aprobaci\u00f3n do rei. A pesar de tratarse dunha concesi\u00f3n real, os campesi\u00f1os pod\u00edan deixar en herdanza as terras aos seus descendentes ou realizar acci\u00f3ns de compravenda sen supervisi\u00f3n, \u00e9 dicir, posu\u00edan certa autonom\u00eda na xesti\u00f3n destas terras. Por estas circunstancias, non hai unhanimidade entre estes autores \u00e1 hora de considerar esta forma de posesi\u00f3n como propiedade plena.\nDesde finais do sesenta e at\u00e9 principios do noventa, Jos\u00e9 \u00c1ngel Garc\u00eda de Cort\u00e1zar e Esther Pe\u00f1a propuxeron unha nova li\u00f1a interpretativa. As principais novidades son, por unha banda, a reinterpretaci\u00f3n da noci\u00f3n de ermo, considerado non como un espazo baleiro, sen\u00f3n como pouco poboado e desorganizado, e polo outro, a introduci\u00f3n do concepto de aculturaci\u00f3n. Esta prod\u00facese desde os anos 770-780, pola chegada \u00e1s monta\u00f1as do norte de poboaci\u00f3ns do val do Douro e do Ebro, que levaban consigo trazos socioculturais de herdanza hispanogoda (noci\u00f3n de propiedade romana, uso da escritura, agricultura mediterr\u00e1nea...), sendo a presura o mecanismo de instalaci\u00f3n destas xentes e de introduci\u00f3n do seu concepto da propiedade. O resultado deste proceso depend\u00eda da permeabilidade cultural das diversas comunidades norte\u00f1as. A partir do s\u00e9culo IX o movemento inv\u00edstese e as poboaci\u00f3ns do norte que foron obxecto de aculturaci\u00f3n, establ\u00e9cense nos espazos que se desocuparon na etapa precedente.\nA partir de mediados do noventa, medievalistas como Carlos Manuel Reglero de la Fuente e Ernesto Pastor, descartan o concepto do ermo como realidade f\u00edsica, entenden que a aculturaci\u00f3n non \u00e9 un fen\u00f3meno relevante e relacionan a presura co crecemento agr\u00edcola e demogr\u00e1fico altomedieval. Pola s\u00faa banda, Roland Viader, Juan Jos\u00e9 Larrea e \u00c1lvaro Carvajal, ademais, soste\u00f1en que as presuras son mecanismos integrados dentro das l\u00f3xicas comunitarias no marco local. Ao cal se engade a utilizaci\u00f3n da figura da presura en moi diversos niveis sociais e territoriais.\nS\u00e9culos XIV e XV.\nProduc\u00edronse as \u00faltimas repoboaci\u00f3ns en Andaluc\u00eda, na conca do Guadalquivir ao tomar os reinos taifas de Valencia, Murcia e Granada, onde se dispersou \u00e1 poboaci\u00f3n musulm\u00e1. Esta \u00faltima fase denominouse Repartemento, e a terra repartiuse en grandes lotes dando lugar a latifundios.\nAs\u00ed pois, s\u00f3 nas zonas despoboadas do val do Douro e do Ebro e s\u00f3 nos primeiros momentos da Reconquista, deuse o caso da repoboaci\u00f3n espont\u00e1nea por presura ou aprisio. Logo necesitouse concesi\u00f3n real tanto no caso de que os colonos fosen civ\u00eds (repoboaci\u00f3n municipal), nobres (repoboaci\u00f3n nobiliaria) ou ordes mon\u00e1sticas (repoboaci\u00f3n eclesi\u00e1stica), ordes que pod\u00edan ser militares ou non.\nEsta repoboaci\u00f3n expl\u00edcase nunha sociedade rural e nunha zona en continuo perigo de incursi\u00f3ns guerreiras: era a recompensa para que os desposu\u00eddos atrev\u00e9sense a abandonar lugares seguros e cultivasen as terras fronteirizas."}
{"id": "411043", "revid": "98629", "url": "https://gl.wikipedia.org/wiki?curid=411043", "title": "Guerra de Cle\u00f3menes", "text": "A guerra de Cle\u00f3menes (-229/-228\u00a0 a -222) foi un conflito militar ocorrido entre Esparta e os seus aliados de Elis contra a liga Aquea e Macedonia. A guerra conclu\u00edu coa vitoria macedonia e aquea.\nEn -235, Cle\u00f3menes III ascendeu ao trono de Esparta e comezou un programa de reformas para recuperar a antiga disciplina espartana e depor aos \u00e9foros. Cando estes enviaron a Cle\u00f3menes a capturar unha cidade situada na fronteira con Megal\u00f3pole, os aqueos declararon a guerra en -229 Cle\u00f3menes respondeu arrasando Acaia, derrotou no monte Liceo a un ex\u00e9rcito liderado por Arato de Sici\u00f3n que fora enviado a atacar Elis e a un segundo ex\u00e9rcito preto de Megal\u00f3pole. En canto \u00e1 s\u00faa pol\u00edtica interior, ordenou o asasinato dos \u00e9foros.\nEn r\u00e1pida sucesi\u00f3n, Cle\u00f3menes desposu\u00edu \u00e1s cidades de Arcadia das s\u00faas guarnici\u00f3ns aqueas, para logo esmagar a outra forza inimiga en Dyme. Enfrontando a dominaci\u00f3n da liga por parte de Esparta, Arato debeu solicitar o socorro de Ant\u00edgono III de Macedonia para vencer aos espartanos. A cambio pola axuda proporcionada, os aqueos tiveron que entregar o Acrocorinto a Ant\u00edgono. Cle\u00f3menes invadiu Acaia e tomou o control de Corinto e Argos; con todo, cando Ant\u00edgono chegou ao Peloponeso, o rei espartano debeu retirarse a Laconia. O ex\u00e9rcito aqueo-macedonio enfrontouse ao espartano en Selasia, onde os \u00faltimos foron derrotados. Cle\u00f3menes fuxiu \u00e1 corte do seu aliado Ptolomeo III de Exipto, lugar onde finalmente se suicidou tras o fracaso dunha revolta contra os l\u00e1xidas.\nPreludio.\nCle\u00f3menes III ascendeu ao trono de Esparta en -236 ou -235 , logo de depor ao seu pai, Le\u00f3nidas II, nunha d\u00e9cada onde as disputas entre as d\u00faas familias reais se achaban no seu punto m\u00e1is alto. Durante a confusi\u00f3n, Le\u00f3nidas II fixo executar ao rei rival, o reformista Axis IV.\nEn -229, Cle\u00f3menes tomou as cidades de Texea, Mantinea, Cafias e Orc\u00f3meno en Arcadia, as cales se aliaron coa liga Etolia. Os historiadores Polibio e Sir William Smith afirman que Cle\u00f3menes capturou as cidades de forma traizoeira; con todo, o tradutor de Plutarco en Esparta, Richard Talbert, sinala que Cle\u00f3menes as ocupou a petici\u00f3n das mesmas. Ese mesmo ano, os \u00e9foros enviaron a Cle\u00f3menes a capturar o \"Atenai\u00f3n\", situado preto de Belbina e un dos puntos de ingreso a Laconia, que nesa \u00e9poca se achaba en disputa por parte de Esparta e Megal\u00f3pole. Mentres tanto, a liga Aquea convocou a unha reuni\u00f3n dos seus membros e declarou a guerra a Esparta, polo que Cle\u00f3menes fortificou a s\u00faa posici\u00f3n como represalia. En resposta, Arato de Sici\u00f3n, o strategos da liga Aquea, tentou capturar Texea e Orc\u00f3meno mediante un ataque nocturno. A manobra fracasou e Arato debeu retirarse coa esperanza de que o seu intento se mantivese na ignorancia[n. 1].\nCle\u00f3menes descubriu o plan e enviou unha mensaxe a Arato onde lle preguntaba os motivos da expedici\u00f3n. Arato contestou que acudira a evitar que Cle\u00f3menes fortificase Belbina, ao que Cle\u00f3menes respondeu dicindo: \u00abse non te molesta, escribe indic\u00e1ndome por que trouxeches todos eses fachos e escaleiras\u00bb.\nOs primeiros anos e o \u00e9xito.\nLogo de fortificar Belbina, Cle\u00f3menes avanzou sobre Arcadia con tres mil unidades de infantar\u00eda e algunhas de cabalar\u00eda. Con todo, os \u00e9foros cham\u00e1rono de regreso, o que permitiu que Arato capturase Cafias tan pronto como Cle\u00f3menes regresou a Laconia. Cando dita noticia chegou a Esparta, os \u00e9foros volveron enviar ao rei espartano, quen tomou a cidade de Metidrio, en terras de Megal\u00f3pole, e logo devastou o territorio ao redor de Argos.\nAproximadamente no mesmo momento, a liga Aquea enviou un ex\u00e9rcito baixo o mando dun novo \"strategos\", Arist\u00f3maco de Argos (quen fora elixido no cargo en maio de -228), para que se enfrontase a Cle\u00f3menes. O ex\u00e9rcito aqueo, composto por vinte mil unidades de infantar\u00eda e mil de cabalar\u00eda, avanzou contra o ex\u00e9rcito espartano de cinco mil homes en Palantio. Arato, que acompa\u00f1aba a Arist\u00f3maco, aconselloulle retirarse. William Smith coincide con Arato respecto de que vinte mil aqueos non eran rivais para cinco mil espartanos.\nMentres tanto, Ptolomeo III de Exipto, quen fora aliado da liga Aquea durante as s\u00faas guerras contra Macedonia, transferiu o seu apoio financeiro a Esparta. Esta decisi\u00f3n de Ptolomeo baseouse no c\u00e1lculo de que unha Esparta renacente ser\u00eda unha aliada moito m\u00e1is valiosa que a liga Aquea para combater aos macedonios.\nEn maio de -227, Arato foi elixido unha vez m\u00e1is como \"strategos\" e atacou Elis. Os habitantes da cidade solicitaron axuda a Esparta; mentres os aqueos regresaban de Elis, Cle\u00f3menes atacounos e derrotou a todo o seu ex\u00e9rcito cerca do monte Liceo. Aproveitando o rumor de que morrera durante o combate, Arato atacou e capturou Mantinea.\nA continuaci\u00f3n, tras a morte do fillo de Axis IV, o rei eurip\u00f3ntida Eudamidas III (envelenado por orde de Cle\u00f3menes segundo Pausanias) Cle\u00f3menes fixo volver do seu exilio en Mesene ao seu t\u00edo Arqu\u00eddamo V para que ascendese ao trono. Con todo, en canto Arqu\u00eddamo regresou \u00e1 cidade, foi asasinado. Posto que as fontes antigas se contradin, non queda claro o papel de Cle\u00f3menes en dito suceso: mentres que Polibio afirma que Cle\u00f3menes ordenou a execuci\u00f3n, Plutarco m\u00f3strase en desacordo.\nA batalla de Ladocea e as reformas.\nEse mesmo ano, Cle\u00f3menes subornou exitosamente aos \u00e9foros para que lle permitisen continuar a s\u00faa campa\u00f1a contra os aqueos, co que avanzou dentro do territorio de Megal\u00f3pole e capturou o poboado de Leuctra. Como resposta, un ex\u00e9rcito aqueo chegou ao lugar, socorreu \u00e1 cidade e obtivo unha vitoria menor sobre o grupo de espartanos que se atopaba m\u00e1is preto das murallas. Cle\u00f3menes viuse obrigado a retirarse coas s\u00faas tropas, bordeando unha serie de barrancos. Arato ordenou aos aqueos que non perseguisen aos lacedemonios por aquel terreo, pero Lidadas de Megal\u00f3pole desobedeceu a orde e cargou contra eles coa cabalar\u00eda. Coa vantaxe do terreo do seu lado, e grazas a que a cabalar\u00eda inimiga se achaba dispersa, Cle\u00f3menes enviou aos seus soldados cretenses e tarentinos a enfrontar a Lidadas. Estes derrotaron \u00e1 cabalar\u00eda e Lidadas atopou a morte. Os espartanos, afoutos polo sucedido, cargaron contra o corpo principal das forzas aqueas e venceron \u00e1 totalidade do ex\u00e9rcito. Os aqueos, desgustados e desanimados debido a que Arato non apoiara a Lidadas, non efectuaron ning\u00fan outro ataque durante ese ano.\nCle\u00f3menes, quen agora estaba seguro da s\u00faa posici\u00f3n, comezou a complotar contra os \u00e9foros. En primeiro lugar, recrutou ao seu padrasto dic\u00edndolle que necesitaban desfacerse dos \u00e9foros e, as\u00ed, poder\u00edan p\u00f3r os seus bens en mans do pobo e converter a Esparta na cidade suprema de Grecia. Ga\u00f1ando ao seu padrasto para a s\u00faa causa, Cle\u00f3menes empezou a preparar a s\u00faa revoluci\u00f3n. Utilizou a homes a quen consideraba que eran m\u00e1is prob\u00e1bel que se lle opuxesen para capturar Herea e Asea. Tam\u00e9n levou comida aos cidad\u00e1ns de Orc\u00f3meno (asediados polos aqueos) antes de acampar nos arredores de Mantinea. Esta campa\u00f1a provocou o cansazo dos seus opo\u00f1entes, quen solicitaron poder quedar en Arcadia para descansar. Logo disto, Cle\u00f3menes marchou cara a Esparta cos seus mercenarios e enviou a varios dos seus seguidores m\u00e1is leais a matar os \u00e9foros. Dos cinco \u00e9foros, s\u00f3 Axileo conseguiu escapar e refuxiarse nun templo.\nCos \u00e9foros f\u00f3ra do seu cami\u00f1o, Cle\u00f3menes deu inicio \u00e1s s\u00faas reformas. Primeiro, entregou as s\u00faas terras ao estado, exemplo que foi seguido polo seu padrasto e os seus amigos, e logo polo resto dos cidad\u00e1ns. A continuaci\u00f3n, dividiu todas as terras e entregou parcelas iguais a cada habitante. Tam\u00e9n incrementou o n\u00famero de cidad\u00e1ns ao concederlles dito t\u00edtulo a alg\u00fans periecos; despois adestrou a catro mil hoplitas e reinstaurou a antiga disciplina social e militar espartana. Cle\u00f3menes fortaleceu enormemente o seu ex\u00e9rcito ao incorporar a \"sarissa\" (pica) macedonia. para terminar coas s\u00faas reformas, colocou ao seu irm\u00e1n Euclidas ao mando de Esparta, convert\u00e9ndoo no primeiro rei ax\u00edada en ocupar o trono eurip\u00f3ntida.\nO dominio do Peloponeso.\nEn -226, os habitantes de Mantinea pediron axuda a Cle\u00f3menes para desfacerse da gornici\u00f3n aquea que se achaba na cidade. Unha noite, os espartanos ingresaron silenciosamente en Mantinea e expulsaron aos soldados aqueos antes de marchar cara a Texea. Desde al\u00ed, os espartanos avanzaron dentro de Acaia, onde Cle\u00f3menes esperaba obrigar \u00e1 liga a enfrontalo nunha batalla campal. Cle\u00f3menes marchou co seu ex\u00e9rcito cara a Dyme e topouse coa totalidade do ex\u00e9rcito aqueo. Durante o enfrontamento, os espartanos venceron \u00e1 falanxe aquea, matando a varios e capturando a outros. Logo desta vitoria, Cle\u00f3menes capturou a cidade de Lasio e entregoulla ao pobo de Elis.\nA liga Aquea, desmoralizada pola s\u00faa derrota, aceptou a renuncia de Arato ao seu cargo de xeneral e cando tanto Atenas como a liga Etolia rexeitaron o seu pedido de axuda, decidiron solicitar a paz a Cle\u00f3menes. Ao principio, Cle\u00f3menes s\u00f3 realizou pequenas esixencias aos delegados aqueos. Pero os aqueos seguiron enviando embaixadores e Cle\u00f3menes demandou que lle entregasen o liderado da liga; a cambio, el devolver\u00edalles aos prisioneiros aqueos e as fortalezas que capturara. Os aqueos convidaron a Cle\u00f3menes a Lerna, onde estaban a celebrar unha asemblea. Cle\u00f3menes, durante a s\u00faa viaxe cara a al\u00ed, bebeu demasiada auga e isto provocou que perdese a voz e vomitara sangue, polo que debeu regresar a Esparta.\nArato aproveitou a situaci\u00f3n e comezou a complotar xunto co rei Ant\u00edgono III de Macedonia. Anteriormente, en -227, envi\u00e1ronse dous embaixadores de Megal\u00f3pole a Macedonia solicitando axuda; pero nese ent\u00f3n, Ant\u00edgono non estivo interesado en ofrecela e os esforzos fracasaron. Arato quer\u00eda que o rei macedonio fose ao Peloponeso e derrotase a Cle\u00f3menes a cambio de entregarlle o control do Acrocorinto. No entanto, a liga non desexaba realizar este sacrificio; o historiador alem\u00e1n Barthold Georg Niebuhr critica a alianza de Arato con Macedonia sinalando que \u00abo vello Arato sacrificou a liberdade do seu pa\u00eds nun acto de alta traiz\u00f3n, entregando Corinto en lugar de lograr a liberdade de Grecia mediante a uni\u00f3n dos pobos de Peloponeso, o que asegurase a Cle\u00f3menes a influencia e poder que merec\u00eda\u00bb.\nCando os aqueos chegaron a Argos para participar dunha asemblea, Cle\u00f3menes viaxou desde Texea para reunirse con eles. Con todo, Arato (que chegara a un acordo con Ant\u00edgono) esixiu que Cle\u00f3menes entregase 300 prisioneiros aos aqueos e que fose \u00e1 cidade sen compa\u00f1\u00eda ningunha ou o fixese con todo o seu ex\u00e9rcito. Cando esta mensaxe chegou a o\u00eddos de Cle\u00f3menes, o espartano informou que o inxuriara e volveu declarar a guerra contra os aqueos.\nDebido \u00e1 furia incitada pola invitaci\u00f3n de Arato a que os antigos macedonios ingresasen no Peloponeso, Acaia atopouse inmersa en disturbios e varias cidades estaban a piques de se sublevaren. Os habitantes esperaban que Cle\u00f3menes impuxese cambios constitucionais nas s\u00faas cidades, polo que o espartano, envalentonado, invadiu Acaia e capturou as cidades de Pelene, Feneo e Penteleo. Os aqueos, preocupados polos levantamentos en Corinto e Sici\u00f3n, despacharon aos seus mercenarios para que as gorecesen, e logo acudiron a Argos para celebrar os Xogos Nemeos.\nCle\u00f3menes calculaba que ser\u00eda sinxelo capturar Argos mentres estaba repleta de espectadores e asistentes ao festival que causar\u00edan gran p\u00e1nico dentro a cidade. Durante a noite, apoderouse dunha zona escarpada situada por encima do teatro da cidade. A poboaci\u00f3n estaba demasiado aterrada para ofrecer resistencia, polo que aceptou que establecese unha gornici\u00f3n, entregar vinte prisioneiros a Cle\u00f3menes e converterse en aliados de Esparta. A toma de Argos conferiu un enorme impulso \u00e1 reputaci\u00f3n de Cle\u00f3menes posto que ning\u00fan rei espartano conseguira nunca capturala. Mesmo Pirro de Epiro, un dos xenerais m\u00e1is famosos da \u00e9poca, morrera no intento.\nPouco despois da conquista de Argos, Cleonas e Fli\u00fante rend\u00e9ronse ante Cle\u00f3menes. Mentres tanto, Arato atop\u00e1base en Corinto investigando aos sospeitosos de apoiar a Esparta. Cando soubo o sucedido, Arato supuxo que a cidade caer\u00eda en mans dos espartanos. Arato convocou unha asemblea e, en presenza de todos os cidad\u00e1ns, montou sobre o seu cabalo e fuxiu a Sici\u00f3n. Os corintios, efectivamente, rend\u00e9ronse a Cle\u00f3menes, pero o rei espartano criticounos por non capturar a Arato. Cle\u00f3menes enviou ao seu padrasto, Megistono, ante Arato para solicitar a entrega de Acrocorinto (a cidadela de Corinto, que ti\u00f1a unha gornici\u00f3n aquea) a cambio dunha gran suma de di\u00f1eiro.\nHerm\u00edone, Trec\u00e9n e Epidauro rend\u00e9ronse en r\u00e1pida sucesi\u00f3n ante Cle\u00f3menes, quen foi desde Argos at\u00e9 Corinto e comezou a asediar a cidadela. O rei de Esparta enviou un mensaxeiro a Arato coa proposta de que o Acrocorinto tivese unha gornici\u00f3n composta tanto por espartanos como por aqueos, e prometendo a entrega dunha pensi\u00f3n de doce talentos. Arato enfrontouse \u00e1 dura decisi\u00f3n de entregar a cidade a Ant\u00edgono ou permitir que caese ante Cle\u00f3menes. Elixindo establecer unha alianza con Ant\u00edgono, enviou ao seu fillo como prisioneiro de Macedonia. Cle\u00f3menes invadiu o territorio de Sici\u00f3n e devastouno.\nA intervenci\u00f3n macedonia.\nMentres, Ant\u00edgono, que levara consigo un enorme ex\u00e9rcito composto por vinte mil soldados de infantar\u00eda e mil catrocentos de cabalar\u00eda, marchaba atravesando Eubea cara ao Peloponeso. A hostil Liga Etolia, que ocupaba Tesalia, ameazara oporse a el se se penetraba m\u00e1is ao sur das Term\u00f3pilas a pesar de que at\u00e9 ese momento mantivera a s\u00faa neutralidade durante a guerra. Cando Cle\u00f3menes soubo do avance dos macedonios por Eubea, abandonou o seu asedio a Sici\u00f3n e constru\u00edu unha gabia con estacada que \u00eda desde o Acrocorinto at\u00e9 o istmo. O rei espartano elixira dita localizaci\u00f3n para evitar un combate frontal coa falanxe macedonia.\nA\u00ednda que realizaron numerosos intentos por atravesar a li\u00f1a defensiva e chegar a Lequeo, as forzas de Ant\u00edgono fallaron e sufriron baixas consider\u00e1beis. Estes fracasos causaron tantas perdas que Ant\u00edgono considerou incrementar o seu ataque sobre a estacada e trasladar o seu ex\u00e9rcito a Sici\u00f3n. Unha ma\u00f1\u00e1 Arato recibiu a visita dalg\u00fans amigos de Argos quen convidaron a Ant\u00edgono \u00e1 s\u00faa cidade. Os arxivos estaban preparados para se sublevaren baixo o mando de Arist\u00f3teles, molestos porque Cle\u00f3menes non efectuara ningunha reforma na cidade. Ant\u00edgono enviou a 1.500 homes baixo o mando de Arato para que navegasen cara a Epidauro e, desde al\u00ed, marchasen a Argos. Ao mesmo tempo, o \"strategos\" aqueo dese ano, Timoxeno, avanzou con m\u00e1is homes desde Sici\u00f3n. Cando chegaron os reforzos aqueos, toda a cidade (excepto a cidadela) estaba en mans dos arxivos.\nTras decatarse da revolta en Argos, Cle\u00f3menes enviou ao seu padrasto xunto a dous mil soldados para tentar salvar a situaci\u00f3n; pero Mexistono morreu asaltando a cidade e o ex\u00e9rcito de apoio retirouse, deixando que os espartanos na cidadela seguisen resistindo. Cle\u00f3menes abandonou a s\u00faa posici\u00f3n no istmo pese ser moito m\u00e1is vantaxosa, por medo a que o rodeasen, e deixou que Corinto caese en mans de Ant\u00edgono. Cle\u00f3menes marchou coas s\u00faas tropas cara a Argos e abriuse cami\u00f1o dentro da cidade, rescatando aos seus homes na cidadela. Vendo ao ex\u00e9rcito de Ant\u00edgono nunha chaira f\u00f3ra da cidade, o rei espartano ordenou a retirada a Mantinea.\nDespois de retirarse a Arcadia, Cle\u00f3menes volveu a Esparta cando recibiu a noticia de que a s\u00faa esposa morrera. Isto permitiu que Ant\u00edgono avanzase libremente por toda Arcadia e sobre as poboaci\u00f3ns que Cle\u00f3menes fortificara, inclu\u00eddo o \"Atenai\u00f3n\", que entregou a Megal\u00f3pole. A continuaci\u00f3n dirixiuse a Exio, onde os aqueos estaban reunidos en asemblea. Al\u00ed, entregou un informe acerca das s\u00faas operaci\u00f3ns e foi nomeado comandante en xefe de todas as forzas aliadas.\nAnt\u00edgono aproveitou a oportunidade para revivir a liga Hel\u00e9nica de Filipo II de Macedonia baixo o nome de \u00abLiga de Ligas\u00bb, na cal participaron a maior\u00eda das poles das rexi\u00f3ns gregas. Entre estas, inclu\u00edanse Macedonia, Acaia, Beocia, Tesalia, F\u00f3cida, L\u00f3crida, Acarnania, Eubea e Epiro. Peter Green afirma que, para Ant\u00edgono, a liga non era m\u00e1is que un medio para incrementar o poder de Macedonia.\nA principios da primavera de -223, Ant\u00edgono marchou contra Texea. Al\u00ed, os aqueos un\u00edronse a el e, xuntos, cercaron a cidade. Os texeatas resistiron varios d\u00edas antes de verse forzados a presentar a s\u00faa rendici\u00f3n debido \u00e1 maquinaria de asedio macedonia. Tras a captura de Texea, Ant\u00edgono avanzou cara a Laconia, onde descubriu que o ex\u00e9rcito de Cle\u00f3menes estaba a esperalo. Con todo, cando os seus exploradores de avanzada lle informaron de que a gornici\u00f3n de Orc\u00f3meno estaba a marchar para atoparse con Cle\u00f3menes, Ant\u00edgono levantou o campamento e ordenou unha marcha forzada; con iso, logrou sorprender \u00e1 cidade e forzala a se render. Ant\u00edgono procedeu \u00e1 captura de Mantinea, Herea e Telpusa, o que limitou a Cle\u00f3menes a Laconia. Logo, Ant\u00edgono regresou a Exio, onde entregou outro informe acerca das s\u00faas operaci\u00f3ns antes de enviar a casa \u00e1s tropas macedonias para que pasasen al\u00ed o inverno.\nSabendo que o di\u00f1eiro que Cle\u00f3menes obtivera para pagar aos seus mercenarios provi\u00f1a de Ptolomeo, segundo Peter Green, Ant\u00edgono ceder\u00eda alg\u00fans territorios en Asia Menor ao fara\u00f3n exipcio a cambio de que retirase o seu apoio financeiro a Esparta. Fose ou non certa a dita suposici\u00f3n, Ptolomeo efectivamente retirou o seu apoio, o que deixou a Cle\u00f3menes sen di\u00f1eiro para pagar aos seus mercenarios. Desesperado pola s\u00faa necesidade de di\u00f1eiro, Cle\u00f3menes liberou a todos os hilotas que puidesen pagar cinco minas \u00e1ticas (equivalentes a 500 dracmas); desta forma, conseguiu reunir 500 talentos de prata. Ademais, proporcionou armas de estilo macedonio a dous mil dos exhilotas para contrarrestar aos \u00abescudos de prata\u00bb, as tropas macedonias de choque, antes de planear unha nova campa\u00f1a.\nCle\u00f3menes soubo que Ant\u00edgono licenciara \u00e1s s\u00faas tropas e que s\u00f3 viaxaba cos seus mercenarios. Nese momento, Ant\u00edgono ach\u00e1base en Exio, a unha distancia de tres d\u00edas de marcha desde Megal\u00f3pole. A maior\u00eda dos aqueos en idade de empu\u00f1ar armas morrera no monte Liceo e Ladocea. Cle\u00f3menes ordenou ao seu ex\u00e9rcito tomar raci\u00f3ns para cinco d\u00edas e enviou \u00e1s s\u00faas tropas cara a Selasia para aparentar que invad\u00edan o territorio de Argos. Desde al\u00ed, dirixiuse a terras de Megal\u00f3pole e, durante a noite, ordenou a un dos seus amigos, Panteo, que capturase a secci\u00f3n m\u00e1is d\u00e9bil das murallas mentres que Cle\u00f3menes e o resto do ex\u00e9rcito o segu\u00edan. Panteo conseguiu capturar a secci\u00f3n da muralla despois de matar os sentinelas; isto permitiu que Cle\u00f3menes e os demais espartanos entrasen na cidade.\nChegado o amencer, os habitantes de Megal\u00f3pole d\u00e9ronse conta de que os espartanos estaban dentro das murallas. Alg\u00fans megalopolitanos fuxiron da cidade, mentres que outros quedaron e combateron aos invasores. O superior n\u00famero de soldados espartanos obrigou aos defensores a retirarse, a\u00ednda que a resistencia por parte da retagarda permitiu que a maior parte dos poboadores puidese escapar (s\u00f3 foron capturadas mil persoas). Cle\u00f3menes enviou unha mensaxe a Mesene, onde se reuniron os exiliados, no cal ofrec\u00eda retornarlles a cidade se se aliaban a el. Os cidad\u00e1ns de Megal\u00f3pole neg\u00e1ronse e, en represalia, os espartanos saquearon a cidade e queim\u00e1rona at\u00e9 os cimentos. Nicholas Hammond estimou que Cle\u00f3menes logrou reunir uns trescentos talentos grazas \u00e1 pillaxe de Megal\u00f3pole.\nA batalla de Selasia.\nA captura de Megal\u00f3pole fixo estremecer \u00e1 liga Aquea. Cle\u00f3menes lanzouse a devastar o territorio de Argos xunto co seu ex\u00e9rcito, sabendo que Ant\u00edgono non hab\u00eda opo\u00f1er resistencia debido \u00e1 s\u00faa falta de homes. O espartano tam\u00e9n calculaba que as s\u00faas acci\u00f3ns provocar\u00edan que os arxivos perdesen confianza en Ant\u00edgono polo seu fracaso en defender as s\u00faas terras.\nNo ver\u00e1n de -222, Ant\u00edgono mandou chamar \u00e1s s\u00faas tropas desde Macedonia, e estas chegaron xunto con outras unidades aliadas. Segundo Polibio, o ex\u00e9rcito macedonio constaba de: dez mil unidades macedonias de infantar\u00eda, a maior\u00eda armada como falanxitas, tres mil peltastas, mil duascentas unidades de cabalar\u00eda, tres mil mercenarios, oito mil seiscentos aliados gregos e tres mil soldados aqueos de infantar\u00eda, o que totalizaba vinte e nove mil douscentos homes.\nCle\u00f3menes fortificara todos os pasos polos que ingresar a Laconia con barricadas e gabias, e logo partiu co seu ex\u00e9rcito de vinte mil homes ao paso en Selasia. Dominando este paso, atop\u00e1banse dous outeiros, Evas e Olimpo. Cle\u00f3menes fixo que o seu irm\u00e1n se situase no Evas coas tropas aliadas e os periecos, mentres que el mesmo se situaba no Olimpo con seis mil hoplitas espartanos e cinco mil mercenarios.\nCando Ant\u00edgono chegou a Selasia co seu ex\u00e9rcito, atopou o paso ben vixiado e decidiu non atacar unha posici\u00f3n tan forte. No seu lugar, montou o seu campamento preto de Selasia e agardou durante varios d\u00edas. Nese tempo, enviou exploradores a reco\u00f1ecer a zona e finxir ataques sobre as tropas de Cle\u00f3menes.\nIncapaz de obrigar a Cle\u00f3menes a moverse, Ant\u00edgono tomou a decisi\u00f3n de arriscarse cunha batalla campal. Situou \u00e1 s\u00faa infantar\u00eda macedonia e aos ilirios de fronte ao Evas, formando unha falanxe articulada. Detr\u00e1s deles, situou aos epirotas, acarnanios e dous mil soldados de infantar\u00eda aqueos a modo de reforzos. A cabalar\u00eda colocouse xusto enfronte da cabalar\u00eda de Cle\u00f3menes, cunha tropa composta por mil aqueos e megalopolitanos como reserva. Ant\u00edgono ocupou a posici\u00f3n oposta \u00e1 de Cle\u00f3menes xunto co resto da s\u00faa infantar\u00eda macedonia e os mercenarios.\nA batalla comezou cando os soldados ilirios situados no flanco dereito macedonio atacaron aos espartanos no Evas. A infantar\u00eda lixeira e cabalar\u00eda espartanas, ao ver que a infantar\u00eda aquea non ti\u00f1a protecci\u00f3n pola retagarda, lanzaron un asalto por detr\u00e1s do flanco dereito macedonio, ameazando con acabar con eles. Con todo, no momento clave, Filopem\u00e9n de Megal\u00f3pole (quen logo se converter\u00eda nun dos maiores heroes da liga Aquea ao conquistar finalmente Esparta) tentou sinalar o perigo aos comandantes superiores de cabalar\u00eda; pero cando estes o ignoraron, Filopem\u00e9n reuniu alg\u00fans xinetes e cargou contra a cabalar\u00eda espartana. Os espartanos que se atopaban atacando \u00e1 retagarda macedonia abandonaron o seu combate co inimigo, o que provocou que os macedonios cargasen contra as posici\u00f3ns espartanas. O flanco esquerdo espartano finalmente debeu retroceder e abandonar a s\u00faa posici\u00f3n, fuxindo do campo de batalla.\nMentres, a falanxe macedonia do flanco esquerdo trabou combate coa falanxe espartana e os seus mercenarios. No asalto inicial, a falanxe macedonia cedeu unha cantidade importante de terreo antes de que o seu peso fixese retroceder aos espartanos. Estes, superados pola numerosa falanxe macedonia, foron derrotados, pero Cle\u00f3menes conseguiu escapar xunto a un pequeno grupo de homes. A batalla tivo un custo moi elevado para Esparta: dos seis mil espartanos que participaron, s\u00f3 200 permaneceron con vida.\nConsecuencias.\nLogo da s\u00faa derrota en Selasia, Cle\u00f3menes regresou a Esparta por un curto tempo e urxiu aos cidad\u00e1ns a aceptar os termos que ofrecese Ant\u00edgono. Oculto na noite, fuxiu de Esparta con alg\u00fans amigos e dirixiuse \u00e1 cidade portuaria de Xiti\u00f3n, onde abordou un barco a Exipto.\nAnt\u00edgono entrou triunfante en Esparta, convert\u00e9ndose no seu primeiro conquistador estranxeiro. No entanto, o seu trato coa poboaci\u00f3n foi xeneroso e humanitario. O rei macedonio ordenou revogar as reformas instauradas por Cle\u00f3menes, restaurou a presenza dos \u00e9foros e non obrigou a Esparta a unirse \u00e1 s\u00faa Liga, a\u00ednda que os espartanos o fixeron por decisi\u00f3n propia. O historiador Graham Shipley considera que a restauraci\u00f3n das leis impulsada por Ant\u00edgono non foi m\u00e1is que unha farsa, posto que este non reinstaurou as dinast\u00edas de reis espartanos. Ant\u00edgono abandonou Esparta aos tres d\u00edas e dirixiuse de regreso a Macedonia deixando unha gornici\u00f3n no Acrocorinto e Orc\u00f3meno para enfrontarse a unha invasi\u00f3n b\u00e1rbara. Coa derrota de Cle\u00f3menes, o poder de Esparta colapsou e caeu en mans de tiranos.\nCando Cle\u00f3menes chegou a Alexandr\u00eda, Ptolomeo ofreceulle a benvida con sorrisos e promesas. Ao principio, o fara\u00f3n tomou precauci\u00f3ns contra Cle\u00f3menes, pero ao pouco tempo chegou a respectalo e prometeulle envialo de regreso a Grecia cun ex\u00e9rcito e unha frota. Tam\u00e9n prometeu fornecer a Cle\u00f3menes un ingreso anual de 24 talentos. Con todo, antes que puidese cumprir a s\u00faa promesa, Ptolomeo faleceu e xunto a el, calquera esperanza que Cle\u00f3menes puidese albergar respecto de volver a Grecia.\nO d\u00e9bil, novo fara\u00f3n exipcio, Ptolomeo IV, comezou a deixar de frecuentar a Cle\u00f3menes. Pouco despois o ministro exipcio Sosibio ordenou p\u00f3r a Cle\u00f3menes baixo arresto domiciliario, despois de que o espartano fose acusado inxustamente de argallar un complot contra o Rei. En -219, Cle\u00f3menes e os seus amigos escaparon do seu fogar e correron polas r\u00faas de Alexandr\u00eda, tentando incitar unha sublevaci\u00f3n contra Ptolomeo. Ao fracasar o plan, Cle\u00f3menes e todos os seus amigos suicid\u00e1ronse."}
{"id": "411045", "revid": "15490", "url": "https://gl.wikipedia.org/wiki?curid=411045", "title": "Centre Escolar Catalanista", "text": "O Centre Escolar Catalanista foi unha entidade catalanista fundada en Barcelona o 21 de outubro de 1886 por un grupo de estudantes da universidade, a fin de organizar reuni\u00f3ns e cursos. O seu primeiro presidente elixido foi Marti Roger i Crosa, pero que deu un verdadeiro impulso foi Francesc Camb\u00f3.\nTraxectoria.\nEntre os fundadores, presidentes e os seus membros poden atoparse un feixe das figuras relevantes do futuro movemento catalanista como Narc\u00eds Verdaguer i Callis (presidente da 1887-1888), Josep Puig i Cadafalch (presidente do 1889-1890), Enric Prat de la Riba (presidente do 1890-1891), Llu\u00eds Duran i Ventosa, Pedro Muntanyola i Carner, Josep Rogent e Francesc Camb\u00f3 (1895-1896).\nDe outrora foi considerado unha subsidiaria do Centre Catal\u00e0, pero cando este se dividiu en novembro de 1887, a maior\u00eda dos membros, de corte m\u00e1is catalanista e conservador, do Centre Escolar influ\u00eddos polo xornal La Renaixen\u00e7a un\u00edronse \u00e1 Lliga de Catalunya, por mor dos esforzos de Narc\u00eds Verdaguer i Callis. A partir de ent\u00f3n, foi a Lliga que ser\u00eda a organizaci\u00f3n catalanista hexem\u00f3nica durante os \"Jocs Florals\" (Xogos Florais, en galego) de 1888 nos que presentou un memorial de greuges (memorial de queixas, en galego) \u00e1 ra\u00ed\u00f1a rexente.\nIdeoloxicamente eran conservadores desde o punto de vista social, pero politicamente aprobou o rexionalismo que pouco a pouco foi evolucionado cara a un nacionalismo aberto e defensor da participaci\u00f3n pol\u00edtica. En 1891, solicitou \u00e1 Deputaci\u00f3n de Barcelona o establecemento dunha c\u00e1tedra de dereito catal\u00e1n na Universidade de Barcelona.\nEn 1891, a Lliga propuxo a formaci\u00f3n da Uni\u00f3 Catalanista que enseguida conseguiu o apoio de entidades e peri\u00f3dicos catalanistas, e celebrou en marzo de 1892 a s\u00faa primeira asemblea en Manresa, na que o Centre Escolar participou e onde se aprobaron as \"Bases per a la Constituci\u00f3 Regional Catalana\", m\u00e1is co\u00f1ecidas como as Bases de Manresa, que se consideran adoito como a \"acta de nacemento do catalanismo pol\u00edtico cando, todo o m\u00e1is, o \u00e9 do conservador\".\nEn 1901 integrouse na Lliga Regionalista e deixou de existir como unha entidade separada."}
{"id": "411049", "revid": "89787", "url": "https://gl.wikipedia.org/wiki?curid=411049", "title": "PO-264", "text": "A PO-264 \u00e9 unha v\u00eda da Xunta de Galicia, que vai desde a estrada N-550 en Paredes (Vilaboa) at\u00e9 a mesma estrada en Arcade (Soutomaior).\nPercorrido.\nA estrada \u00e9 un tramo do antigo cami\u00f1o real que \u00eda de Tui a Santiago de Compostela. Nalg\u00fan tramo coincide coa ruta portuguesa do cami\u00f1o de Santiago.\nSae desde Paredes, no concello de Vilaboa. Pasa por riba da antiga li\u00f1a de tren Redondela-Pontevedra, en desuso desde 2013. Logo de entrar no concello de Pontevedra pasa por baixo do Eixe atl\u00e1ntico de alta velocidade. Cruza o regueiro de Cacheiro e o r\u00edo Ull\u00f3 na s\u00faa desembocadura na enseada de San Sim\u00f3n, e entra na Ponte (Ponte Sampaio) pola r\u00faa dos heroes da batalla de Ponte Sampaio.\nCruza o r\u00edo Oitav\u00e9n pola ponte de Ponte Sampaio e chega a Arcade. Atravesa a vila pola avenida de Xos\u00e9 Solla e prosegue pola r\u00faa do Calvario at\u00e9 enlazar de novo coa N-550."}
{"id": "411051", "revid": "89787", "url": "https://gl.wikipedia.org/wiki?curid=411051", "title": "Giulio Sapelli", "text": "Giulio Sapelli, nado en\u00a0Tur\u00edn\u00a0o\u00a011 de marzo de 1947, \u00e9 un historiador e economista, italiano.\nTraxectoria.\nLicenciado en historia econ\u00f3mica pola Universidade de Tur\u00edn en 1971, especializouse en ergonom\u00eda en 1972 no Institut fur Weltwirschaft. Foi director de estudos na Ecole des Hautes Etudes en Sciences Sociales de Par\u00eds (1981-1983, 1986-1987, 1991-1992 e 1994-1995) .Ensinou e realizou actividades de investigaci\u00f3n na\u00a0Universidade Aut\u00f3noma de Barcelona (1988-1989), na London School of Economics nos cursos 1992-1993 e\u00a01995-1996 e na\u00a0Universidade de Buenos Aires (1993-1995). \u00c9 profesor de historia econ\u00f3mica na\u00a0Universidade de Mil\u00e1ne al\u00ed tam\u00e9n ensinou econom\u00eda pol\u00edtica e an\u00e1lise cultural dos procesos organizativos.\nRealizou tarefas de investigaci\u00f3n, formaci\u00f3n e asesoramento con diversas empresas como\u00a0Olivetti e mais\u00a0Eni. Desde 1996 a 2002 foi membro do consello de administraci\u00f3n de Eni e de 2000 a 2001 presidente da Fondazione Monte dei Paschi di Siena. A partir de 2002 e ata\u00a02009\u00a0 foi membro do consello de administraci\u00f3n de Unicredit.\nDe\u00a01993 a 1995 foi o representante italiano en\u00a0Transparencia Internacional, unha organizaci\u00f3n que loita contra a corrupci\u00f3n econ\u00f3mica. En\u00a02003 entrou no\u00a0consello internacional da\u00a0OCDE para as\u00a0organizaci\u00f3ns sen \u00e1nimo de lucro. Colabora habitualmente con\u00a0\"Corriere della Sera\" e \u00a0\"IlSussidiario.net\"."}
{"id": "411057", "revid": "72012", "url": "https://gl.wikipedia.org/wiki?curid=411057", "title": "NACC", "text": ""}
{"id": "411059", "revid": "22570", "url": "https://gl.wikipedia.org/wiki?curid=411059", "title": "Baron Waqa", "text": "Bar\u00f3n Divavesi Waqa (pronunciaci\u00f3n: /b\u00e6\u02c8r\u0252n d\u026av\u0259ve\u026a\u02c8si\u02d0 w\u0251\u02d0\u02c8k\u0251\u02d0/), nado en Boe o 31 de decembro de 1959, \u00e9 un pol\u00edtico nauruano, presidente do seu pa\u00eds dende o 11 de xu\u00f1o de 2013 ata o 27 de agosto de 2019. \nAnteriormente ocupou o cargo de Ministro de Educaci\u00f3n de 2004 a 2007.\nTraxectoria pol\u00edtica.\nFoi elixido como membro do Parlamento de Nauru nas elecci\u00f3ns de maio de 2003 representando a circunscrici\u00f3n electoral de Boe. Baixo o goberno de Ludwig Scotty ocupou o cargo de Ministro do Interior e de Educaci\u00f3n durante pouco m\u00e1is de dous meses ata que Scotty foi substitu\u00eddo por Ren\u00e9 Harris. Mantivo o seu escano no Parlamento.\nO 23 de abril de 2004 Waqa e os seus compa\u00f1eiros Kieren Keke, David Adeang e Fabian Ribauw participaron nunhas protestas no Aeroporto Internacional de Nauru en Yaren; trataban de mostrar o seu desacordo respecto \u00e1s pol\u00edtica do goberno contra os solicitantes de asilo afg\u00e1ns en Australia e contra a Flotilla da Esperanza, as\u00ed como o estado de punto morto no que se atopaba o Parlamento. Os catro pol\u00edticos enfront\u00e1ronse a cargos de at\u00e9 catorce anos en prisi\u00f3n debido \u00e1 s\u00faa participaci\u00f3n na protesta; a\u00ednda que finalmente os cargos foron retirados tras a volta de Scotty \u00e1 presidencia o xu\u00f1o seguinte. Scotty volveu nomear a Waqa Ministro de Educaci\u00f3n.\nWaqa ficou leal \u00e1 s\u00faa administraci\u00f3n durante a crise ministerial que ocorreu en 2007. Como consecuencia, non foi convidado a formar parte do seguinte goberno, encabezado por Marcus Stephen.\nWaqa foi elixido presidente de Nauru en xu\u00f1o de 2013 derrotando, ao anteriormente Ministro de Econom\u00eda e candidato de oposici\u00f3n, Roland Kun por 13 votos a 5.\nEn xaneiro de 2014 superou unha moci\u00f3n de censura, presentada despois de que Peter Law, australiano e \u00fanico maxistrado residente no pa\u00eds, fose deportado, e de que o xu\u00edz supremo, tam\u00e9n australiano, Geoffrey Eames, vise como lle retiraban a visa tras intentar anular a deportaci\u00f3n de Law. O goberno tam\u00e9n intentou redactar unha lei sobre o estado de emerxencia coa axuda de avogados de Fidxi. Despois da destituci\u00f3n da avogada parlamentaria Katy Le Roy e da posterior dimisi\u00f3n do fiscal xeral Steven Bliim, ambos australianos. A ministra do Interior, Charmaine Scotty, dixo que este era sintom\u00e1tico dun \"sistema de enchufismo\" operado por expatriados australianos que segundo el estaban aliados coa oposici\u00f3n.\nNas elecci\u00f3ns parlamentarias de Nauru de 2019 celebradas o 24 de agosto, perdeu o seu escano no Parlamento polo que tam\u00e9n perdeu as opci\u00f3ns de ser reelixido como presidente. Dous d\u00edas despois, Lionel Aingimea foi elixido como o seu sucesor na presidencia.\nVida persoal.\nEst\u00e1 casado con Louisa Waqa."}
{"id": "411063", "revid": "1093", "url": "https://gl.wikipedia.org/wiki?curid=411063", "title": "Berta \u00c1lvarez C\u00e1ccamo", "text": ""}
{"id": "411067", "revid": "89787", "url": "https://gl.wikipedia.org/wiki?curid=411067", "title": "Avelino Ares", "text": "Avelino Manuel Ares Santos, nado en Ribeira en 1975 e finado entre finais de abril e primeiros de maio de 2018 en Fafi\u00e1n (Ribeira) , foi un m\u00fasico galego, un dos fundadores de Heredeiros da Crus.\nTraxectoria.\nVeci\u00f1os de Ribeira, el e mais Tonhito de Poi, comezaron a tocar nunha banda de pop chamada Eclipse, e en 1992 fundaron Heredeiros da Crus canda outros tres membros (Tuchi\u00f1o, Javi Maneiro e Francisco Velo). Ares ata o momento fora teclista, pero, necesitados dun bater\u00eda no novo grupo, vendeu o seu teclado e mercou unha bater\u00eda simple coa que empezaron a tocar e cantar.\nAres deixou ese mesmo ano a banda, durante os ensaios do que ser\u00eda o seu primeiro \u00e1lbum, \"A cuadrilla de Pepa a Loba\", se ben xa tocara con Heredeiros en diversas ocasi\u00f3ns, entre elas a primeira actuaci\u00f3n na Festa da Dorna (1992) de Ribeira.\nDespois integrou outros grupos de rock, entre os que destacou La Tuna del Norte (2004).\nVida persoal.\nEstivo nas drogas e faleceu nun piso abandonado de Ribeira, a canda a s\u00faa parella sentimental, quizais por asfixia por combusti\u00f3n dun braseiro. No tempo do seu falecemento traballaba descargando peixes. Est\u00e1 soterrado no camposanto parroquial de Xu\u00f1o."}
{"id": "411068", "revid": "1888", "url": "https://gl.wikipedia.org/wiki?curid=411068", "title": "Cresp\u00f3n Azul", "text": ""}
{"id": "411069", "revid": "1888", "url": "https://gl.wikipedia.org/wiki?curid=411069", "title": "Mercedes Ruibal Argibay", "text": ""}
{"id": "411070", "revid": "5863", "url": "https://gl.wikipedia.org/wiki?curid=411070", "title": "Anita Delgado Briones", "text": ""}
{"id": "411072", "revid": "98629", "url": "https://gl.wikipedia.org/wiki?curid=411072", "title": "Lista de atentados terroristas en 2018", "text": "Esta \u00e9 unha lista de atentados terroristas que ocorreron durante o 2018.\nAtaques terroristas por pa\u00edses.\nAqu\u00ed rec\u00f3llense o n\u00famero total de v\u00edtimas (inclu\u00edndo os terroristas mortos), n\u00famero total de terroristas mortos e por \u00faltimo o n\u00famero total de feridos. O m\u00ednimo para aparecer nesta t\u00e1boa son un total 30 v\u00edtimas mortais.\nNa segunda t\u00e1boa estar\u00e1 o resto dos pa\u00edses.\nAtaques terroristas por mes.\nXaneiro.\n1 de xaneiro\n2 de xaneiro\n3 de xaneiro\n4 de xaneiro\n5 de xaneiro\n6 de xaneiro\n7 de xaneiro\n8 de xaneiro\n9 de xaneiro\n10 de xaneiro\n11 de xaneiro\n12 de xaneiro\n13 de xaneiro\n14 de xaneiro\n15 de xaneiro\n16 de xaneiro\n17 de xaneiro\n18 de xaneiro\n19 de xaneiro\n20 de xaneiro\n20-21 de xaneiro\n21 de xaneiro\n22 de xaneiro\n23 de xaneiro\n24 de xaneiro\n27 de xaneiro\n28 de xaneiro\nFebreiro.\n1 de febreiro\n14 de febreiro\n23 de febreiro\nMarzo.\n2 de marzo\n9 de marzo\n20 de marzo\n23 de marzo\nAbril.\n22 de abril\n26-27 de abril\nMaio.\n8-10 de maio\n12 de maio\n13-14 de maio\n16 de maio\n17 de maio\n18 de maio\n19 de maio\n29 de maio\nXu\u00f1o.\n1 de xu\u00f1o\n2 de xu\u00f1o\n4 de xu\u00f1o\n23 de xu\u00f1o\n25 de xu\u00f1o\nXullo.\n1 de xullo\n13 de xullo\n19 de xullo\n23 de xullo\n25 de xullo\nAgosto.\n10 de agosto\n13 de agosto\n14 de agosto\n20 de agosto\nDecembro.\n11 de decembro"}
{"id": "411074", "revid": "72012", "url": "https://gl.wikipedia.org/wiki?curid=411074", "title": "Ciencias Exactas", "text": ""}
{"id": "411076", "revid": "5863", "url": "https://gl.wikipedia.org/wiki?curid=411076", "title": "Rosal\u00eda Mera Goyenechea", "text": ""}
{"id": "411077", "revid": "75439", "url": "https://gl.wikipedia.org/wiki?curid=411077", "title": "Nova Acta Cient\u00edfica Compostelana", "text": "Nova Acta Cient\u00edfica Compostelana (NACC) \u00e9 unha revista cient\u00edfica da Universidade de Santiago de Compostela, resultado da refundaci\u00f3n e remodelaci\u00f3n da antiga revista Acta Cient\u00edfica Compostelana (ACC).\nO seu primeiro n\u00famero apareceu en 1990.\nHistoria.\nAntecedente: \"Acta Cient\u00edfica Compostelana\".\nA revista \u00e9 o resultado da remodelaci\u00f3n da antiga revista \"Acta Cient\u00edfica Compostelana\", que se publicou, con periodicidade anual, desde 1964 a 1986, dedicada \u00e1s grandes \u00e1reas cient\u00edficas das Ciencias Exactas e as Ciencias Biol\u00f3xicas. O progresivo crecemento da Universidade de Santiago fixo que \"Acta Cient\u00edfica Compostelana\" se diversificase cada vez m\u00e1is, acollendo nas s\u00faas p\u00e1xinas traballos das m\u00e1is variadas especialidades de Qu\u00edmica, Matem\u00e1ticas, Biolox\u00eda, Farmacia, Medicina e F\u00edsica. Esta extraordinaria diversificaci\u00f3n aconsellou en 1986 unha remodelaci\u00f3n da mesma, coa que se pretend\u00eda estruturar, en formato de secci\u00f3ns, as diferentes \u00e1reas cient\u00edficas mencionadas.\nNestes anos foi editor da revista o profesor Francisco Bermejo Mart\u00ednez,\nArtigos publicados.\nPara consultar os artigos publicados nos anos 1968-1986, ver aqu\u00ed.\nRefundaci\u00f3n.\nAs\u00ed foi como, tras unha interrupci\u00f3n de tres anos (1987-1989), en 1990, viu a luz o primeiro volume de \"Nova Acta Cient\u00edfica Compostelana. Biolox\u00eda\", unha revista de fusi\u00f3n, pois non s\u00f3 incorporaba a grande \u00e1rea das ciencias biol\u00f3xicas da antiga \"Acta Cient\u00edfica Compostelana\", sen\u00f3n que, ademais, integraba outra revista da Universidade de Santiago, do mesmo \u00e1mbito cient\u00edfico, \"Trabajos compostelanos de Biolog\u00eda\" (1971-1986). Esta revista, dirixida na s\u00faa \u00faltima \u00e9poca (1982-1987) polo profesor Jes\u00fas Izco Sevillano, nacera coa finalidade espec\u00edfica de dar difusi\u00f3n \u00e1s investigaci\u00f3ns realizadas polos Departamentos das Facultades de Ciencias e de Farmacia da USC.\nDurante m\u00e1is de 20 anos (1990-2011), de forma ininterrompida e con periodicidade anual, grazas \u00e1 direcci\u00f3n do profesor Jos\u00e9 Luis P\u00e9rez-Cirera L\u00f3pez-Ni\u00f1o e dos seus diferentes equipos editoriais, \"Nova Acta Cient\u00edfica Compostelana. Biolox\u00eda\", representou un veh\u00edculo de difusi\u00f3n e fonte de informaci\u00f3n para os investigadores das distintas \u00e1reas de co\u00f1ecemento do campo da Biolox\u00eda. No ano 2012, tal e como xa ocorrera coa antiga \"Acta Cient\u00edfica Compostelana\", f\u00edxose necesaria unha reestruturaci\u00f3n da mesma, en id\u00e9ntica direcci\u00f3n, \u00e9 dicir, acoutando novamente as especialidades que constituir\u00e1n as s\u00faas \u00e1reas tem\u00e1ticas. Os directores, atendendo \u00e1 s\u00faa traxectoria m\u00e1is recente, decidiron delimitar o seu \u00e1mbito de interese \u00e1 investigaci\u00f3n nas \u00e1reas da Biodiversidade Animal, Vexetal e \u00e1 Ecolox\u00eda. Ademais, facendo honor \u00e1 tradici\u00f3n da desaparecida \"Acta Cient\u00edfica Compostelana\", quixo rescatar a s\u00faa antiga funci\u00f3n de divulgaci\u00f3n cient\u00edfica, xa que \u00e9 sobre todo aos cient\u00edficos aos que corresponde primordialmente esta tarefa.\nEdici\u00f3n dixital.\nTodo isto sucedeu en circunstancias dif\u00edciles para o mundo editorial, e xusto nun instante en que a USC, en consonancia coas dificultades econ\u00f3micas e as novas tendencias editoriais, fixo que a revista apostara decididamente polo formato dixital e a filosof\u00eda do acceso aberto ao co\u00f1ecemento. Por iso a revista estreou unha nova etapa no portal dixital de revistas da Universidade compostel\u00e1, \"Rev{USC}\", baixo a codirecci\u00f3n dos profesores M\u00aa Jes\u00fas Aira e Marcos Gonz\u00e1lez, e cun novo dese\u00f1o. O director do Servizo de Publicaci\u00f3ns, Juan L. Blanco Vald\u00e9s, salientou como importante novidade que a revista non se edita como un todo, sen\u00f3n que vai publicando os traballos unha vez revisados e aprobados polos avaliadores externos, dando as\u00ed resposta \u00e1 necesidade de inmediatez na comunicaci\u00f3n do co\u00f1ecemento cient\u00edfico.\nOs artigos publicados nos anos 1967-2018 poden consultarse aqu\u00ed.\nEquipo editorial.\nO actual equipo editorial est\u00e1 formado por:\nPol\u00edtica editorial.\nTem\u00e1tica e alcance.\n\"NACC: Nova Acta Cient\u00edfica Compostelana (Biolox\u00eda)\" \u00e9 unha revista de car\u00e1cter anual que publica traballos orixinais e in\u00e9ditos de investigaci\u00f3n, en forma de artigos e notas, sobre biodiversidade animal, vexetal e ecolox\u00eda. Ent\u00e9ndese por artigo o traballo cient\u00edfico cuxa extensi\u00f3n sexa superior a tres p\u00e1xinas de revista e est\u00e1 articulado en apartados. As notas son traballos non articulados en apartados, cunha extensi\u00f3n inferior a catro p\u00e1xinas (ilustraci\u00f3ns inclu\u00eddas).\nAdemais a revista publica, nas s\u00faas correspondentes secci\u00f3ns, traballos de divulgaci\u00f3n, recensi\u00f3ns de libros e todas aquelas noticias de car\u00e1cter cient\u00edfico que sexan consideradas de interese polo Comit\u00e9 Editorial. Os traballos de divulgaci\u00f3n non ter\u00e1n que cinguirse forzosamente aos campos cient\u00edficos anteriormente mencionados, sen\u00f3n que poder\u00e1n referirse tam\u00e9n a outras especialidades cient\u00edficas, preferentemente relacionadas co \u00e1mbito da biolox\u00eda.\nProceso de revisi\u00f3n por pares.\nOs traballos presentados a \"Nova Acta Cient\u00edfica Compostelana (Biolox\u00eda)\" son sometidos \u00e1 avaliaci\u00f3n confidencial dos revisores an\u00f3nimos (sistema de duplo anonimato autor/revisor) designados polo Comit\u00e9 Editorial, que poder\u00e1 considerar tam\u00e9n a elecci\u00f3n de revisores suxeridos polo propio autor. Nos casos de discrepancia recorrerase \u00e1 intervenci\u00f3n dun terceiro avaliador."}
{"id": "411078", "revid": "72012", "url": "https://gl.wikipedia.org/wiki?curid=411078", "title": "Acta Cient\u00edfica Compostelana", "text": ""}
{"id": "411080", "revid": "23204", "url": "https://gl.wikipedia.org/wiki?curid=411080", "title": "Hogmanay", "text": "Hogmanay \u00e9 unha palabra escocesa usada para referirse ao derradeiro d\u00eda do ano e, polo tanto, \u00e1 maneira na que se celebra a Fin de Ano segundo o calendario gregoriano en Escocia. Normalmente v\u00e9n sucedida de m\u00e1is festexos na ma\u00f1\u00e1 do 1 de xaneiro (d\u00eda de Aninovo) e, nalg\u00fans casos, do 2 (festivo nacional). A orixe da celebraci\u00f3n non est\u00e1 clara, mais \u00e9 probable que derive de pr\u00e1cticas relixiosas escandinavas e ga\u00e9licas. A\u00ednda que a tradici\u00f3n var\u00eda ao longo da rexi\u00f3n, o habitual \u00e9 visitar a amigos e veci\u00f1os e facerlles regalos. Ademais, pr\u00e9staselle especial atenci\u00f3n ao \"first-foot\", a primeira persoa do ano en entrar na casa dunha familia, pois \u00e9 s\u00edmbolo de boa sorte.\nOrixe da celebraci\u00f3n.\nXunto \u00e1 incorporaci\u00f3n de diferentes costumes da festividade ga\u00e9lica de Sama\u00edn (a orixe de Halloween), \u00e9 probable que as ra\u00edces de Hogmanay se atopen na celebraci\u00f3n que se levaba a cabo en Escandinavia para conmemorar o solsticio de inverno. Os viquingos celebraban as\u00ed as Festas de J\u00f3l, que m\u00e1is tarde conformaron desde o 25 de decembro ata o 5 de xaneiro os Doce D\u00edas de Nadal (\"Twelve Days of Christmas\" ou \"Daft Days\", como os denominaban \u00e1s veces os escoceses). Por\u00e9n, o tradicional en Escocia non era celebrar o Nadal como tal, sen\u00f3n o Hogmanay, posiblemente como resultado da Reforma protestante tras a cal o Nadal se viu como \u201cdemasiado papista\u201d.\nTradici\u00f3ns.\nExisten moitos costumes relacionados con Hogmanay, tanto com\u00fans a nivel nacional como propios dunha determinada rexi\u00f3n. A tradici\u00f3n m\u00e1is estendida \u00e9 a pr\u00e1ctica do \"first-footing\" (\"primeira pisada\"), que comeza inmediatamente despois de medianoite. Bas\u00e9ase en ser a primeira persoa en cruzar a porta da casa dun amigo ou veci\u00f1o e, a mi\u00fado, darlle agasallos que simbolicen diferentes tipos de sorte, tales como sal (hoxe en d\u00eda pouco com\u00fan), carb\u00f3n, \"shortbread\" (galletas de manteiga), whisky e \"black bun\", un pastel recheo de moitos tipos de froita. \u00c9 ent\u00f3n cando se lles ofrece comida e bebida aos convidados. Este costume pode continuar ao longo das primeiras horas da ma\u00f1\u00e1 e ata ben entrado o d\u00eda seguinte, a\u00ednda que actualmente \u00e9 com\u00fan levalo a cabo mesmo a mediados de xaneiro. Suponse que o \"first-foot\" \u00e9 o encargado de establecer que tipo de sorte correr\u00e1 a familia o resto do ano e, tradicionalmente, pref\u00edrense homes altos e de pelo escuro.\nCostumes locais.\nCertas zonas de Escocia te\u00f1en costumes de seu polo d\u00eda de Hogmanay. Unha das tradici\u00f3ns locais \u00e9 o desfile de b\u00f3las de lume, en Stonehaven, Aberdeenshire, \u00f3 nordeste de Escocia. A veci\u00f1anza fabrica as b\u00f3las con malla de arame que enchen con peri\u00f3dicos vellos, paus, trapos e outros materiais inflamables, ata que alcanzan un di\u00e1metro de \u00f3 redor de medio metro. Unen cada unha delas a un arame ou corda ign\u00edfuga dun metro. Cando a camp\u00e1 da antiga casa consistorial (\"Old Town House\") dobra para anunciar a chegada do novo ano, as b\u00f3las pr\u00e9ndense e os participantes comezan a desfilar por High Street, desde Mercat Cross ata o Cannon, e viceversa, xirando as b\u00f3las ardentes sobre as s\u00faas cabezas mentres cami\u00f1an.\nCando remata a cerimonia, as b\u00f3las que a\u00ednda est\u00e1n acesas son lanzadas ao mar desde o peirao. Son moitos os que acoden a ver este grande espect\u00e1culo; unha multitude de 12.000 persoas visitou a cidade para darlle a benvida ao 2008. Nos \u00faltimos anos engad\u00edronse novos pasatempos para aqueles que esperan as badaladas como o \"fire poi\" (malabares con lume), unha banda de gaiteiros, percusionistas, tamborileiros na r\u00faa e unha mostra de fogos artificiais despois de que a \u00faltima b\u00f3la de lume sexa apagada no mar. Outra festa de lume pag\u00e1n \u00e9 a queima do \"clavie\" (un barril utilizado como facho, na cidade de Burghead, en Moray).\nOs \"first-footers\" trouxeron unha vez consigo un arenque decorado \u00e1s comunidades pesqueiras da costa occidental e en Dundee. En Falkland, Fife, os homes da vila desfilan nunha procesi\u00f3n de fachos cara o cume de Lomond Hills en canto se aproxima a medianoite. Os pasteleiros de St. Andrews coci\u00f1an tortas especiais para a celebraci\u00f3n (co\u00f1ecida como \u201dCake Day\u201d) e rep\u00e1rtenas entre os nenos da zona.\nEn Glasgow e outras zonas centrais de Escocia, a tradici\u00f3n consiste en cantar, bailar, comer pastel de carne ou cocido, beber e contar contos.\nAs instituci\u00f3ns tam\u00e9n te\u00f1en os seus propios costumes, por exemplo, entre os rexementos militares escoceses, os oficiais serven \u00f3 resto da cuadrilla a cea e cando as camp\u00e1s repican, o ano vello cel\u00e9brase f\u00f3ra das portas do cuartel. Seguidamente o sentinela pregunta: \u201cQuen vai a\u00ed?\u201d \u00d3 cal os de f\u00f3ra responden \u201cO Aninovo, todo ben.\u201d\nUn antigo costume das Highlands, que sobreviviu ata a actualidade e agora comeza a rexurdir, consiste en celebrar o Hogmanay bendicindo a casa e o gando (a palabra escocesa para referirse ao acto de bendicir e protexer \u00e9 a de \u2018\u2019saining\u2019\u2019). As\u00ed, na ma\u00f1\u00e1 de Aninovo, o cabeza de familia bebe e verte por toda a casa \u201cauga m\u00e1xica\u201d dun \u201cvao de mortos e vivos\u201d (o vao dun r\u00edo que acostumaban a cruzar tanto vivos coma mortos). Logo de verter auga en cada habitaci\u00f3n, sobre as camas e sobre os membros da familia, p\u00e9chanse todas as portas e fiestras e pr\u00e9ndeselle lume a unha p\u00f3la de cimbro, que logo se utiliza para fumigar a casa e as cortes. D\u00e9ixase que o fume do cimbro as invada totalmente ata que todo o mundo esbirra e tose. Despois, abren de novo portas e fiestras para que entre o aire fr\u00edo e fresco do Aninovo. Tradicionalmente, a muller da casa serve whisky como reconstitu\u00ednte, e toda a familia senta para tomar o primeiro almorzo do ano.\n\"Auld Lang Syne\".\nA tradici\u00f3n de cantar \"Auld Lang Syne\" (\"Polos vellos tempos\") en Hogmanay popularizouse en moitos pa\u00edses nos \u00faltimos anos. Tr\u00e1tase dun poema escoc\u00e9s de Robert Burns baseado en fontes tradicionais e outras m\u00e1is antigas. Hoxe en d\u00eda o habitual \u00e9 cantalo en grupo, formando un c\u00edrculo no que os participantes entrecruzan os brazos e se dan a man xusto cando o reloxo d\u00e1 as doce da noite do 1 de xaneiro. Non obstante, o correcto \u00e9 facelo ao principio da \u00faltima estrofa, onde o indica a letra, polo que en xeral esta pr\u00e1ctica s\u00f3 se leva a cabo adecuadamente na propia Escocia.\nCelebraci\u00f3n en Escocia.\nComo en gran parte do mundo, as principais cidades de Escocia (Glasgow, Edimburgo e Aberdeen), as\u00ed como Stirling e Inverness, albergan celebraci\u00f3ns que duran toda a noite. As de Edimburgo at\u00f3panse entre as m\u00e1is multitudinarias do planeta e, de feito, o Libro Guinness dos R\u00e9cords nomeou a da noite de 1996 a 1997 como a maior celebraci\u00f3n de Aninovo do mundo, con aproximadamente 400.000 asistentes. Desde ent\u00f3n, limitouse a asistencia por motivos de seguridade."}
{"id": "411081", "revid": "23204", "url": "https://gl.wikipedia.org/wiki?curid=411081", "title": "El Sol (1917)", "text": "El Sol foi un xornal editado en Madrid entre 1917 e 1939. De ideolox\u00eda liberal, o seu fundador foi Nicol\u00e1s Mar\u00eda de Urgoiti.\nHistoria.\nDe ideolox\u00eda liberal e rexeneracionista, fundouno o 1 de decembro de 1917 Nicol\u00e1s Mar\u00eda de Urgoiti, director de \"Papelera Espa\u00f1ola\". Fundindo o interese comercial mais un importante compo\u00f1ente cultural e pol\u00edtico, atopou a entusiasta colaboraci\u00f3n de Jos\u00e9 Ortega y Gasset, que abandonou \"El Imparcial\", para se converter no m\u00e1ximo inspirador ideol\u00f3xico e no colaborador estrela do novo xornal.\n\"El Sol\" defend\u00eda un proxecto reformista, o que os sectores m\u00e1is progresistas e din\u00e1micos da burgues\u00eda e da intelectualidade espa\u00f1ola sent\u00eda como algo imperioso, e que xa presidira a fundaci\u00f3n da revista \"Espa\u00f1a\" (1915-1924). \"El Sol\" amosa tam\u00e9n nas s\u00faas p\u00e1xinas comprensi\u00f3n e simpat\u00eda polo movemento obreiro organizado e construtivo, e m\u00e1is en concreto polo socialismo, ao que aspira a axudar a orientar nun sentido evolutivo e reformista. Prestoulle grande atenci\u00f3n non s\u00f3 ao catalanismo e nacionalismo galego e vasco, sen\u00f3n en xeral aos acontecementos de f\u00f3ra da capital, o que denominaban \"vida de provincias\". Contou con ampla informaci\u00f3n sobre o estranxeiro, superior ao que era habitual na prensa da \u00e9poca. \nEscrito por intelectuais reco\u00f1ecidos, renunciou por principio a informaci\u00f3ns sobre loter\u00edas e \u00e1 cr\u00edtica taurina, d\u00e1ndolle tam\u00e9n un papel secundario a crimes e outros asuntos cruentos ou escandalosos, preferidos polo gran p\u00fablico, xa que logo \"El Sol\" non foi nin pod\u00eda ser, un xornal popular.\nDirixido primeiro por F\u00e9lix Lorenzo, \"Heli\u00f3filo\", substitu\u00eddo por Manuel Aznar desde o 14 de setembro de 1918 ata o 28 de marzo de 1922. En abril de 1924 Ram\u00f3n J. Sender entrou a formar parte da redacci\u00f3n. As vi\u00f1etas de Luis Bagar\u00eda contribu\u00edron a crear unha imaxe de marca representativa do t\u00e1ndem Urgoiti-Ortega. Publicou m\u00e1is de medio cento de estampas de Castelao e alg\u00fans textos asinados por el entre 1918 e 1922, inclu\u00eddo un monogr\u00e1fico de Pontevedra, e foi entrevistado polo propio Bagar\u00eda (que tam\u00e9n o debuxou m\u00e1is dunha vez) un mes antes do golpe de Estado que deu comezo \u00e1 guerra civil \nPublicado en gran formato con doce p\u00e1xinas,\" El Sol\" custaba o dobre que calquera xornal da \u00e9poca e proclamou a s\u00faa vocaci\u00f3n cr\u00edtica e independente no comentario que figurou nos seus primeiros n\u00fameros: Pod\u00eda manter a independencia econ\u00f3mica e pol\u00edtica polos v\u00ednculos privilexiados que manti\u00f1a con Papelera Espa\u00f1ola, empresa matriz do poderoso grupo de Urgoiti, ent\u00f3n en plena expansi\u00f3n. En 1920, Urgoiti editou un novo diario vespertino, \"La Voz\", que pretend\u00eda recoller o p\u00fablico popular que \"El Sol\" non pod\u00eda captar.\nA finais de 1930, Urgoiti, polas circunstancias do momento, viuse na obriga de vender as acci\u00f3ns de \"El Sol\" aos mon\u00e1rquicos que dirix\u00edan \"La Papelera\", encabezados polo conde de Barbate e o conde de Gamazo, a causa principalmente dun artigo de Ortega y Gasset titulado \"El error Berenguer\". A pesar deste xiro mon\u00e1rquico, \u00e1 chegada da Rep\u00fablica terminou por ali\u00f1arse co novo r\u00e9xime.\nEn 1932, a s\u00faa li\u00f1a liberal e republicana non imped\u00eda que nas s\u00faas p\u00e1xinas culturais colaborasen mesmo os futuros fundadores de Falanxe Espa\u00f1ola Pedro Mourlane Michelena, Eugenio Montes, Jos\u00e9 Mar\u00eda Alfaro e Ernesto Gim\u00e9nez Caballero.\nDende maio de 1934, \"El Sol\" e \"La Voz\" sufriron m\u00faltiples avatares ata a Guerra Civil, diminu\u00edndo considerablemente o seu prestixio e mais a s\u00faa difusi\u00f3n.\nTras a guerra civil nos seus talleres, incautados polos falanxistas, comezou a se imprimir o diario \"Arriba\".\nSuplementos.\nDesde xaneiro de 1918 publicou suplementos semanais dedicados a diferentes \u00e1reas cada d\u00eda da semana:"}
{"id": "411083", "revid": "98629", "url": "https://gl.wikipedia.org/wiki?curid=411083", "title": "Man Com\u00fan (revista)", "text": "A revista Man Com\u00fan foi unha publicaci\u00f3n mensual galega que comezou a editarse por Edici\u00f3ns do Rueiro en maio de 1980 e continuou public\u00e1ndose at\u00e9 o mesmo mes do ano seguinte. A impresi\u00f3n levouse a cabo pola Editorial Vizcaina en Euskadi por falta de medios econ\u00f3micos en Galiza. Xuntouse co semanario \"A Nosa Terra\". Deixouse de publicar por cuesti\u00f3ns econ\u00f3micas.\nHistoria e caracter\u00edsticas.\nDirixida por Xos\u00e9 Ant\u00f3n Gaci\u00f1o, foi a segunda revista publicada integramente en galego. A confecci\u00f3n da publicaci\u00f3n era levada a cabo por Eusebio Fern\u00e1ndez. Mant\u00edvose activa entre os anos 1980 e 1981, public\u00e1base un n\u00famero ao mes. Finalmente foron 12 os n\u00fameros impresos.\nRedacci\u00f3n.\nO consello de redacci\u00f3n conform\u00e1base por Constantino Cabanas, Luis Pita, Gabriel Plaza Molina, Manuel Rivas e Santiago Romero.\nColaboradores.\nContou coas achegas de escritores e escritoras, periodistas e cr\u00edticos, entre outros: Manuel Rivas, Ant\u00f3n Landeira, Gonzalo Ortiz Amor, Xoan Quint\u00e1s Seoane, Ant\u00f3n Costas Comesa\u00f1a, Fidel Vidal P\u00e9rez, A. Gil Hern\u00e1ndez, Lu\u00edsa Villalta, Carlos Paulo Mart\u00ednez Pereiro, Ubaldo Cerqueiro, Enrique Alonso Quint\u00e1s, Xavier Seoane, Francisco Taxes, Xavier Alcal\u00e1, Emilio L\u00f3pez M\u00e9ndez, Xos\u00e9 Otero Abeledo, Xos\u00e9 Lu\u00eds Barreiro Rivas, Luis Di\u00e9guez, Ram\u00f3n Carballal, Artur Queiroz, Lu\u00eds Sobrado, Miguel P\u00e9rez Neira, Manuel Miragaia, Felipe Sen\u00e9n, E. Blanco Pereira, M. Su\u00e1rez, Carlos Sixirei, Miguel Castelo, Xos\u00e9 Lorenzo Tom\u00e9, Andr\u00e9s Sarmiento, Lois Caeiro, Gustavo Docampo, Colectivo Xerminal, Xo\u00e1n Carmona Bad\u00eda, Raimundo Viejo, Camilo Nogueira Rom\u00e1n, Rom\u00e1n Garrido, X. M. Pujalte, Enrique Mandado, Margarita Soto, Xoel G\u00f3mez, L\u00f3pez Facal, Carmen Cotelo, Xo\u00e1n Ignacio Taibo ou Ant\u00f3n Arias Curto.\nXurxo Lobato e Fernando Bellas foron os encargados da fotograf\u00eda.\nContidos e secci\u00f3ns.\nPublic\u00e1ronse contidos que atinx\u00edan directamente \u00e1 sociedade, as\u00ed como cuesti\u00f3ns pol\u00edticas e culturais. Promov\u00eda a creaci\u00f3n e a participaci\u00f3n dos lectores mediante cartas ou artigos de libre opini\u00f3n. Os artigos presentaban unha organizaci\u00f3n con poucas variaci\u00f3ns, que segu\u00eda a seguinte estrutura: pol\u00edtica, sociedade, cultura, creaci\u00f3n e farrapos, estrutura que unicamente se ve omitida no primeiro n\u00famero (n\u00famero 0) no cal os artigos non te\u00f1en unha clara organizaci\u00f3n.\nDentro destas secci\u00f3ns tr\u00e1tanse diversos temas como o cine, o folclore, a ecolox\u00eda, a sexualidade, a toponimia, a relixi\u00f3n, a historia, a lingua, a arquitectura, a muller, as letras... Real\u00edzanse tam\u00e9n reportaxes e entrevistas. Usualmente a propia editorial incl\u00fae unha opini\u00f3n propia ao principio de cada publicaci\u00f3n sobre un tema de actualidade, trata sobre todo nesta subsecci\u00f3n o desenvolvemento do referendo pola autonom\u00eda galega.\nXunto coa revista acheg\u00e1base a serie \u201cPintores Galegos\u201d, un suplemento dunha folla de extensi\u00f3n que repasaba a cronolox\u00eda de artistas galegos, entre eles atopamos a: Lu\u00eds Seoane, Alfonso Daniel Rodr\u00edguez Castelao, Carlos Maside\u2026\nIdeolox\u00eda.\nTivo como principios b\u00e1sicos o galeguismo, o progresismo e a independencia. Solicitaba unha educaci\u00f3n de car\u00e1cter laico.\nEdici\u00f3ns da publicaci\u00f3n.\nN\u00famero 0 - Maio 1980.\nPres\u00e9ntase a revista, an\u00fanciase o seu obxectivo e ideolox\u00eda. En canto a pol\u00edtica tr\u00e1tase o uso do monte Iroite como centro de operaci\u00f3ns a\u00e9reo da OTAN e sobre este asunto real\u00edzase unha entrevista ao ex-comandante Luis Otero Fern\u00e1ndez; a reuni\u00f3n polos Pactos do Hostal nos que partidos galegos como o BNG s\u00f3 se propuxeran negociar a repartici\u00f3n de alcaldes; a problem\u00e1tica do Estatuto de autonom\u00eda de Galicia de 1981; a unidade fronte ao Estatuto de Centros mediante o que a UCD pretend\u00eda a privatizaci\u00f3n do sistema educativo; e a recomposici\u00f3n do centro pol\u00edtico en Galiza, as\u00ed como o futuro de Unidade Galega.\nO artigo \"Galicia en im\u00e1xenes\" ofrece unha historia gr\u00e1fica de Galiza e trata o importante rol dos medios audiovisuais; exp\u00f3\u00f1ense os antecedentes do D\u00eda das Letras Galegas e o impacto que ten dito evento; en\u00fanciase tam\u00e9n a VIII edici\u00f3n do Concurso de obras teatrais convocado pola Agrupaci\u00f3n Cultural Abrente; no cine f\u00e1lase de Bernardo Bertolucci e na m\u00fasica da Orquesta Mondrag\u00f3n.\nNa secci\u00f3n \"farrapos\" exp\u00f3\u00f1ense discos como \"A Galicia de Maeloc\" de Milladoiro, libros como \"Galletas Kokoschka non\" de Manolo Rom\u00f3n ou \"As ladillas do travesti\" de Ant\u00f3n Reixa, no apartado de comunicaci\u00f3n destaca \"A TV e as autonom\u00edas\" de P\u00e9rez Ornia, en canto \u00e1 sexualidade o ciclo \"A Sexualidade\" polos estudantes de Psicolox\u00eda da Universidade de Galiza e na arte Xaqu\u00edn Mar\u00edn e Reimundo Pati\u00f1o. At\u00f3pase tam\u00e9n un apartado dedicado a culinaria.\nSen n\u00famero - Xullo 1980:.\nNa secci\u00f3n de pol\u00edtica a editorial exp\u00f3n a s\u00faa opini\u00f3n sobre o proxecto de Estatuto e considera que a imposibilidade de chegar a acordos unitarios trouxo como consecuencia o desaproveitamento do caudal de mobilizaci\u00f3n popular; Ram\u00f3n Pi\u00f1eiro lembra a s\u00faa derradeira conversa con Alexandre B\u00f3veda, quen concibe o galeguismo como forza moi reducida que non pode garantir a s\u00faa efectividade, polo que se ha de confiar no galeguismo dos galegos; tr\u00e1tanse os rexionalismos, que xorden como proxectos ideol\u00f3xicos anticapitalistas; f\u00e1lase do intento de secuestro de Franqueira polo terrorismo; Enrique V\u00e1zquez experto en pol\u00edtica internacional exp\u00f3n o cambio de escenario pol\u00edtico debido \u00e1s tendencias prosovi\u00e9ticas en Afganist\u00e1n e a nova sem\u00e1ntica pol\u00edtica da Casa Branca.\nNo referente a \"sociedade\" tr\u00e1tase a separaci\u00f3n en dous polos da Igrexa, o apoio dos pol\u00edticos polo Papa mostra unha carencia de respecto ao feito relixioso, s\u00f3 se pretende ga\u00f1ar electores. Santiago Romero e Suso Iglesias recrean o ambiente universitario compostel\u00e1n. Xoel G\u00f3mez realiza unha reportaxe sobre a contaminaci\u00f3n do r\u00edo Mi\u00f1o da que se culpa a empresas como RENFE. Tam\u00e9n se mostra o impacto da primeira presentaci\u00f3n en p\u00fablico da propia revista \"Man Com\u00fan\" e a s\u00faa posici\u00f3n aberta en canto \u00e1s cr\u00edticas. Outro tema \u00e9 a chegada das radios municipais a Galiza que posibilitan a liberdade de expresi\u00f3n popular, destaca Radio As Mari\u00f1as. En canto a sexualidade ab\u00f3rdase esta como problema colectivo e pol\u00edtico e pret\u00e9ndese a ruptura co sistema das clases dominantes e do home que restrinxen a liberdade sexual. M\u00f3strase tam\u00e9n a opini\u00f3n dos lectores sobre unha recente noticia de \"La Voz de Galicia\".\nA secci\u00f3n \"cultural\" ofrece unha opini\u00f3n sobre a lingua e a loita pola vitalidade do galego, a normalizaci\u00f3n a nivel pol\u00edtico e social. No apartado de letras expl\u00edcase en que consiste a cr\u00edtica literaria, o deber que ten o cr\u00edtico de xulgar valorativamente e de discernir. An\u00e1lise do erotismo desinhibido de Henry Miller, dos filmes do cineasta Woody Allen. Com\u00e9ntanse dous libros de Historia de Galiza e un libro sobor do modernismo en Vigo.\nNa \"creaci\u00f3n\" e en \"farrapos\" prom\u00f3vense obras como \"Ilustr\u00edsima\" de Carlos Casares, canci\u00f3ns como \"London Calling\" de The Clash e no teatro a Agrupaci\u00f3n Cultural Abrente. Tam\u00e9n se amosan traballos premiados de contos infant\u00eds convocado pola Agrupaci\u00f3n Cultural O Facho.\nN\u00famero 1 - Agosto 1980.\nNa portada ten como subt\u00edtulo \"Tempo de Festa.\" Na secci\u00f3n \"pol\u00edtica\" m\u00f3strase a opini\u00f3n da editorial a respecto das responsabilidades diante do referendo, abandonando negociaci\u00f3ns precarias para lograr un debate serio e aberto; a crise en Unidade Galega formada por: Partido Socialista Galego, Partido Obreiro Galego e Partido Galeguista; a an\u00e1lise da recomposici\u00f3n na esquerda galega e por tanto do PSOE; o nacionalismo da burgues\u00eda que se impo\u00f1\u00eda en Catalu\u00f1a en mans de Jordi Pujol xunto coa crise do PSC.\nEn \"sociedade\" cobra importancia o peche de Radio As Mari\u00f1as, temas de ecolox\u00eda expo\u00f1en como a empresa de Jos\u00e9 Mas\u00f3, Industrias Balleneras S.A., estaba a superar o cota anual de capturas, anal\u00edzase o antagonismo entre a defensa do medio ambiente e o mantemento dos postos de traballo no mundo obreiro. An\u00fancianse actividades l\u00fadicas e res\u00famese o Festival Internacional do Mundo Celta en Ortigueira. En canto ao tema psicol\u00f3xico Fidel Vidal P\u00e9rez ofrece unha alternativa de psiquiatr\u00eda comunitaria para a sociedade que promova o desenvolvemento do individuo.\nNa \"cultura,\" Xavier Seoane realiza unha descrici\u00f3n da importancia da relaci\u00f3n da m\u00fasica coa cultura, Manuel Vilanova exp\u00f3n a idea da creaci\u00f3n dunha axencia de noticias galega: Galiza Press. Deb\u00e1tese a complicaci\u00f3n e ambig\u00fcidade que presentaban as normas ling\u00fc\u00edsticas da Xunta. O Colectivo de Historia Xerminal fala dos comezos da industrializaci\u00f3n.\nEn \"farrapos\" e na secci\u00f3n de \"creaci\u00f3n\" an\u00fanciase as IV Xornadas do Ensino en Galicia e Manuel Rivas fala da obra de Rafael Dieste.\nNo suplemento \"Pintores Galegos\" tr\u00e1tase a cronolox\u00eda de Carlos Maside.\nN\u00famero 2 - Setembro 1980.\nNa portada an\u00fanciase \"Galiza ante a CEE\" e tam\u00e9n o problema do referendo galego que \u00e9 tratado na secci\u00f3n de \"pol\u00edtica\". Tr\u00e1tase ademais a consolidaci\u00f3n da li\u00f1a nacionalista por parte do PSOE, a an\u00e1lise das loitas internas do UCD de Galiza e o exame da conciencia dos nacionalistas, con opini\u00f3ns de Carlos V\u00e1zquez Pad\u00edn (Partido Obreiro Galego) e Claudio L\u00f3pez Garrido (Partido Socialista Galego).\nNa secci\u00f3n de \"sociedade\", no cine, c\u00edtase a Pasolini e Oshima e f\u00e1lase do erotismo, tam\u00e9n da relaci\u00f3n entre creaci\u00f3n art\u00edstica e costumes sociais. Cipriano Lu\u00eds Jim\u00e9nez Casas trata a creaci\u00f3n de roles, a masculinidade e feminidade, maternidade e paternidade, as\u00ed como a escolla e idealizaci\u00f3n amorosa.\nEn \"cultura\" Xes\u00fas Calo e Rafael B\u00e1rez expo\u00f1en os primeiros pasos dunha nova pol\u00edtica urban\u00edstica, tr\u00e1tase a cr\u00edtica totalmente destrutiva de \"Malapata\", primeiro filme falado en galego.\nA secci\u00f3n de \"farrapos\" trata presenzas de Jorge Luis Borges e Brenan. En canto ao apartado de comunicaci\u00f3n manif\u00e9stase as I Xornadas de Comunicaci\u00f3n nos Axuntamentos.\nNo suplemento \"Pintores Galegos\" tr\u00e1tase a cronolox\u00eda de Castelao.\nN\u00famero 3 - Outono 1980.\nEste n\u00famero foi publicado no outono de 1980, consta de 60 p\u00e1xinas. A portada fai referencia ao ensino laico en Galiza. O tema principal deste n\u00famero \u00e9 o Estatuto de Autonom\u00eda, que ocupa o editorial e case toda a secci\u00f3n de \"pol\u00edtica\". Tam\u00e9n encontramos reflexi\u00f3ns sobre a Rep\u00fablica e o terrorismo en Galiza.\nEn canto ao apartado de \"sociedade\", volvemos atopar referencias \u00e1 educaci\u00f3n laica. En relaci\u00f3n co eido cultural e cient\u00edfico, aparecen escritos sobre Valle-Incl\u00e1n e sobre as ideas de Piaget e Basaglia. Sobre a lingua podemos ler unha reflexi\u00f3n sobre a normativizaci\u00f3n do galego. Unha an\u00e1lise cinematogr\u00e1fica sobre Pasolini, e outra sobre un golpe militar ocupan o espazo dedicado \u00e1 gran pantalla.\nNa secci\u00f3n de \"creaci\u00f3n\", Xavier Seoane mostra o conto \"Folgor e morte dunha princesa\", mentres que Xavier Alcal\u00e1 exp\u00f3n un fragmento da s\u00faa novela \"F\u00e1bula\", ga\u00f1adora do premio literario Cidade da Coru\u00f1a. No apartado das cartas Emilio L\u00f3pez M\u00e9ndez escribe \"Consideraci\u00f3ns sobor de Galiza Press\". Como de costume, conta coa secci\u00f3n \"O espello\", de Manuel Rivas, e \"farrapos\", a cargo de Xavier Seoane, que se centra nesta edici\u00f3n na radio.\nO n\u00famero conta ademais con alg\u00fan anuncio publicitario de empresas galegas, a maior\u00eda relacionadas co eido cultural, as\u00ed como cunha advertencia cara as pr\u00f3ximas publicaci\u00f3ns, que contar\u00e1n cun apartado extra centrado na industrializaci\u00f3n de Galiza. Finalmente, o pintor seleccionado desta volta \u00e9 Xos\u00e9 Otero Abeledo, co\u00f1ecido como Laxeiro.\nN\u00famero 4 - Novembro 1980.\nPublicado en novembro do ano 1980, consta de 59 p\u00e1xinas, e leva por t\u00edtulo o nome do artigo principal, \"O Estatuto chega co fr\u00edo\"; comeza cunha portada de Xo\u00e1n Pi\u00f1\u00f3n. O Estatuto \u00e9 precisamente o que enche case toda a secci\u00f3n de \"pol\u00edtica\", con tres extensos artigos sobre este proceso e as relaci\u00f3ns entre os partidos pol\u00edticos implicados, as\u00ed como a secci\u00f3n \"Faiado\". Este primeiro bloque remata cunha reflexi\u00f3n sobre a lei de montes e un escrito sobre as elecci\u00f3ns en Portugal.\nO apartado de \"sociedade\" c\u00e9ntrase especialmente na educaci\u00f3n e na etapa xuvenil (con dous artigos e a secci\u00f3n \"O Espello\") e conta tam\u00e9n cunha cr\u00edtica social por parte de Manuel Miragaia. A singularidade do galego e a postura reintegracionista son tratados na secci\u00f3n da lingua.\nNo bloque cultural atopamos referencias \u00e1 loita pola identidade, a relaci\u00f3n con Portugal, e o comezo dunha desmitificaci\u00f3n de Rosal\u00eda de Castro. En canto ao cine, f\u00e1lase do festival de San Sebasti\u00e1n, as\u00ed como de varios autores; tam\u00e9n atopamos un artigo sobre a VIII Mostras de Teatro Abrente de Ribadavia.\nVolve aparecer a secci\u00f3n \"farrapos\" e Xos\u00e9 Manuel Mart\u00ednez Oca presenta o conto \"A desconocida\". Para cerrar este n\u00famero, a serie de pintores galegos est\u00e1 centrada en Jos\u00e9 Mar\u00eda de Labra.\nN\u00famero 5 - Nadal 1980.\nSae a luz no Nadal de 1980, e conta con 73 p\u00e1xinas, debido a un apartado extra. Na portada faise referencia ao art. 32 da Constituci\u00f3n. Unha vez m\u00e1is, enfoca o bloque da pol\u00edtica maioritariamente no Estatuto Galego e o resultado das votaci\u00f3ns, tratando este tema no editorial, as\u00ed como noutros dous artigos.\nNa secci\u00f3n \"O Espello\", Manuel Rivas fai unha cr\u00edtica do grupo Ultreya, e Emilio L. M\u00e9ndez outra sobre o uso dos idiomas estranxeiros. A secci\u00f3n Libre Opini\u00f3n oc\u00fapaa Gustavo Docampo. Este n\u00famero conta cun apartado de \"historia\", do Colectivo Xerminal, centrado nun libro de Xos\u00e9 Luis Garc\u00eda sobre os deputados galeguistas da Rep\u00fablica, e outro de \"ciencia\" de Xavier Alcal\u00e1, que se enfoca no microcosmos. No \u00e1mbito do galego, aparecen a secci\u00f3n \"lingua\", sobre as d\u00faas correntes do galego, e a secci\u00f3n \"letras\", centrada na traxedia divulgativa da nosa l\u00edrica medieval. Tras isto, aparece por primeira vez Man Com\u00fan Extra, unha ampliaci\u00f3n da revista, que trata a industrializaci\u00f3n en Galicia dende o \u00e1mbito da investigaci\u00f3n, o punto de vista financeiro e o desenvolvemento econ\u00f3mico; conta con 10 artigos.\nCara ao final aparecen como sempre os apartados audiovisuais: cine e radio; a secci\u00f3n \"arte\", centrada no artista Facal; a \u00f3pera na Coru\u00f1a e un artigo sobre a figura de Fosse. Tam\u00e9n a secci\u00f3n \"farrapos\", que se divide en \"poes\u00eda\" (falando sobre a falta de Xos\u00e9 Conde Fern\u00e1ndez) e \"teatro\" (acerca dun artigo da revista \"Pipirijaina\"). Para a \"creaci\u00f3n\", el\u00edxese un relato curto de Tino R\u00e1bade, e as \"cartas\" tratan unha queixa sobre o tr\u00e1fico. Luis Caruncho \u00e9 o pintor que cerra este n\u00famero.\nN\u00famero 6 - Xaneiro 1981.\nPublicado en xaneiro do 1981, conta con 49 p\u00e1xinas, e leva por t\u00edtulo o nome do editorial: \"O laberinto do futuro\". No apartado de pol\u00edtica, dous artigos, un de Manuel Rivas e outro de X. A. Gaci\u00f1o, que falan sobre a perda das esperanzas logo do referendo e as perspectivas de futuro. O resto desta secci\u00f3n f\u00f3rmano outro artigo sobre o Estatuto, po\u00f1endo o galego en relaci\u00f3n co catal\u00e1n, e a secci\u00f3n \"O Espello\", na que Manuel Rivas fala sobre a relaci\u00f3n pol\u00edtica-hostalar\u00eda.\nXa dentro das reflexi\u00f3ns sociais, Emilio L\u00f3pez P\u00e9rez alerta sobre os perigos da OTAN, Artur Queiroz mostra o panorama pol\u00edtico da \u00c1frica Austral, e Xulio Pardellas de Blas e Xos\u00e9 Cruces falan da pesca e a s\u00faa influencia na econom\u00eda en Galiza. Ademais, m\u00f3strase a importancia do idioma para a creaci\u00f3n de \"Sempre en Galiza\", e Nacho Taibo am\u00f3sanos o seu caderno de viaxe, Bren. Na secci\u00f3n \"ciencia e t\u00e9cnica\" Xavier Alcal\u00e1 fala sobre a volta do coche el\u00e9ctrico e o seu funcionamento. No \u00e1mbito ling\u00fc\u00edstico, faise unha comparaci\u00f3n entre antilusismo e hiperlusificaci\u00f3n.\nNa secci\u00f3n Historia, A eirexa en Galiza, do Colectivo Xerminal. Carlos P. Mart\u00ednez Pereiro fala sobre a obra A esmorga. \"Farrapos\" trata neste n\u00famero concursos, poes\u00eda, libros e natureza. Como sempre, hai un espazo para o cine. Na divisi\u00f3n das creaci\u00f3ns, atopamos unha serie de escolmas, as\u00ed como o relato \"Recordo murcho de Par\u00eds\", de Nacho Taibo, e no lado das cartas vemos d\u00faas respostas: unha a Ant\u00f3n Landeira e outra a Claudio L\u00f3pez Garrido. Para rematar, a serie de pintores galegos, con Xos\u00e9 Lodeiro de protagonista.\nN\u00famero 7 - febreiro 1981.\nEste n\u00famero foi publicado en febreiro do ano 1981 e consta de 49 p\u00e1xinas. O nome do artigo principal \u00e9 \"Os Ancares: A escola, un luxo ao que non te\u00f1en dereito\".\nNo \u00e1mbito pol\u00edtico f\u00e1lase de problemas como a representaci\u00f3n da dereita ou o eurocomunismo.\nNo \u00e1mbito da sociedade at\u00f3panse as subsecci\u00f3ns: \"faiado\", con noticias como os problemas da neve lucense ou unha guerra pesqueira, \"O Espello\", onde se atopan, por exemplo, historias escritas por Manuel Rivas e, por \u00faltimo, \"Libre Opini\u00f3n\", onde hai tres artigos: o primeiro trata a aclaraci\u00f3n dun caso de asasinato, o segundo relata as diferentes perspectivas que o movemento obreiro vai tomar de agora en adiante e o \u00faltimo presenta unha iron\u00eda sobre as persoas castelanistas que se queixan de que o galego te\u00f1a maior presenza no \u00e1mbito educativo.\nNo \u00e1mbito da cultura, destaca unha cr\u00edtica a un novo festival de cine en Vigo, as \"Cartas Pigmeias\", escritas por Manuel Miragaia. Tam\u00e9n atopamos a secci\u00f3n \"farrapos\".\nNa secci\u00f3n \"creaci\u00f3n\" s\u00e9guese a tratar a narrativa portuguesa actual. Neste caso, ser\u00e1 unha an\u00e1lise de Dinis Machado e a s\u00faa obra \"O que dis, Molero\". As subsecci\u00f3ns \"cartas\" e \"The Enxebre Herald Tribune (xunto con Fiestra Entreaberta)\" seguen a estar presentes. Na serie \"Pintores Galegos\" o pintor a analizar neste n\u00famero ser\u00e1 \u00c1nxel Huete.\nN\u00famero 8 - Marzo 1981.\nFoi publicado en marzo de 1981, tendo como artigo principal \"A Xunta desapareceu\". Ten 49 p\u00e1xinas. No \u00e1mbito da pol\u00edtica, anal\u00edzase e c\u00f3ntase con claridade os sucesos do 23-F, o intento de golpe de estado realizado por Antonio Tejero o 23 de febreiro do 1981. A subsecci\u00f3n \"editorial\" leva unhas reflexi\u00f3ns sobre que facer despois do mesmo.\nNo \u00e1mbito da sociedade, \u00e1brese unha nova subsecci\u00f3n de nome c\"iencia e t\u00e9cnica\", onde se pasar\u00e1 a falar do Transbordador espacial Columbia. Tam\u00e9n a secci\u00f3n \"historia\", onde o artigo trata o nacionalismo. \u00c1brese a subsecci\u00f3n \"caderno de viaxe\", por Nacho Taibo, neste caso pasar\u00e1 a falar do R\u00edo do Ceo.\nNo eido cultural, Xoel G\u00f3mez faille unha entrevista a Eduardo Alonso acerca do teatro galego, mentres que na subsecci\u00f3n \"letras\" Carlos Mart\u00ednez Pereiro fai unha cr\u00edtica da poes\u00eda de Lu\u00eds Pimentel. Miguel Castelo lembra a Celso Emilio Ferreiro. Contin\u00faase coa secci\u00f3n \"farrapos\".\nNa creaci\u00f3n, coa narrativa portuguesa actual, analizarase \"A Fotomontagem\", por parte do autor Artur Portela. Seguirase coa subsecci\u00f3n \"The Enxebre Herald Tribune\" e c\"artas\". \"O Espello\" est\u00e1 presente nesta secci\u00f3n cunha cr\u00edtica ao presidente Adolfo Su\u00e1rez, feita por Manuel Rivas. O pintor a analizar na serie \"Pintores Galegos\" \u00e9 Ant\u00f3n Pati\u00f1o P\u00e9rez.\nN\u00famero 9 - Abril 1981.\nPublicouse en abril de 1981, con 49 p\u00e1xinas. O seu titular principal \u00e9 \"Crise Pesqueira: A \u00fanica sa\u00edda\".\nNo \u00e1mbito da pol\u00edtica, s\u00e9guese a aclarar temas do golpismo, mais hai temas como a necesidade dun novo sindicalismo apoiada por Lu\u00eds Burgos. Tam\u00e9n \u00e9 destacable un pequeno apartado onde se pasar\u00e1 a falar un pouco acerca da historia do Uruguai polos anos 50 e 60, un tempo de loita para o pa\u00eds.\nNo \u00e1mbito da sociedade, p\u00e1sase a analizar o pasado e presente da parroquia, por parte de Carmen Cotelo. En c\"iencia e t\u00e9cnica\", anal\u00edzase o telescopio espacial e en \"historia\", f\u00e1lase dun novo libro que relata a historia de Espa\u00f1a.\nNa cultura, Ram\u00f3n Pi\u00f1eiro lembra a Ferm\u00edn Penzol polo seu falecemento, e Xoel G\u00f3mez entrevista a Ricardo Carballo Calero.\nA subsecci\u00f3n \"arte\" traer\u00e1 unha carta dirixida ao director da Escola Superior X, por parte dalg\u00fans editores como Manuel Rivas ou Xavier Seoane. A intenci\u00f3n ser\u00e1 achegar as s\u00faas inquedanzas acerca da arte contempor\u00e1nea. A pequena subsecci\u00f3n \"farrapos\" segue estando na revista.\nNa \"creaci\u00f3n\", e na narrativa portuguesa actual, analizarase o libro \"Campani\u00e7a\" de Manuel de Fonseca. \"The Enxebre Herald Tribune\" (xunto con \"Fiestra Entreaberta\") e \"cartas\" tam\u00e9n son parte da secci\u00f3n. O pintor a analizar ser\u00e1 Alfonso Abelenda Escudero.\nN\u00famero 10 - Maio 1981.\nFoi o \u00faltimo n\u00famero, publicado en maio de 1981. Conta con 49 p\u00e1xinas. O seu artigo principal \u00e9 \"O Ano das Letras Galegas\", ao redor do cal xira toda a revista.\nNa \"pol\u00edtica\", tr\u00e1tase os temas da crise municipal coru\u00f1esa, a campa\u00f1a anticatal\u00e1 e a fame andaluza. Miguel Anxo Murado Garc\u00eda fala do ecoloxismo e Emilio L\u00f3pez M\u00e9ndez do partido laborista.\nA secci\u00f3n de \"sociedade\" red\u00facese a dous traballos: O Colectivo Xerminal e Antonio Meijide Pardo, as\u00ed como o habitual de Xavier Alcal\u00e1. A subsecci\u00f3n \"ciencia e t\u00e9cnica\" tratar\u00e1 \"O Enfoque Sonar\".\nNa secci\u00f3n de \"cultura\", ded\u00edcanse dezaseis p\u00e1xinas ao D\u00eda das Letras Galegas. Tam\u00e9n un ano de narrativa por Miguel P\u00e9rez Romero e Xavier Seoane. Outra lembranza de Salvador Lorenzana ao seu amigo \u00c1lvaro Cunqueiro, recentemente falecido. S\u00e9guese coa secci\u00f3n \"farrapos\", an\u00fancianse nela un concurso e un disco. A subsecci\u00f3n \"caderno de viaxe\", por Xo\u00e1n Ignacio Taibo, aparece de novo, falando da \"Terra de Min\".\nEn \"creaci\u00f3n\", na parte da narrativa portuguesa actual, f\u00e1lase de Antonio Alves Redol e a s\u00faa obra \"Barranco de Cegos\". Tam\u00e9n unha historia escrita por Manuel Rivas que relata o roubo da mesa de braseiro de Don Ram\u00f3n vivida por un polic\u00eda de nome Firuco Turnes. S\u00e9guese co humor da \"Fiestra Entreaberta\" xunto con \"The Enxebre Herald Tribune\", e env\u00edanse cartas. O pintor a analizar en \"Pintores Galegos\" ser\u00e1 Xos\u00e9 Lu\u00eds de Dios."}
{"id": "411084", "revid": "89787", "url": "https://gl.wikipedia.org/wiki?curid=411084", "title": "R\u00edo das G\u00e1ndaras", "text": "O r\u00edo das G\u00e1ndaras \u00e9 un curso fluvial galego, afluente do r\u00edo Tambre pola marxe dereita.\nToponimia.\nUnha \u00abg\u00e1ndara\u00bb fai referencia a un terreo baixo, areento, h\u00famido e improdutivo, onde s\u00f3 medra a maleza. Proceder\u00eda da palabra prerromana \"ganda\", que significa \u00abpedregal\u00bb.\nPercorrido.\nNace e morre no concello de Vilasantar. O seu nacemento at\u00f3pase preto de Ril, na parroquia de Barbeito. Atravesa toda esa parroquia as\u00ed como a de Mezonzo e remata desembocando no r\u00edo Tambre, preto do Bat\u00e1n. No seu cami\u00f1o recibe as augas do r\u00edo das Cernadas, as\u00ed como doutros regatos menores, e tam\u00e9n fai mover o mecanismo dun dos poucos bat\u00e1ns que se conservan na Pen\u00ednsula, e que a\u00ednda funciona (agora como pequeno museo), na aldea a que d\u00e1 nome, O Bat\u00e1n.\nUnha ruta de sendeirismo chamada \"Ruta dos Mu\u00ed\u00f1os\" acompa\u00f1a o curso do r\u00edo."}
{"id": "411085", "revid": "85894", "url": "https://gl.wikipedia.org/wiki?curid=411085", "title": "Viladarcas, Barbeito, Vilasantar", "text": "Viladarcas \u00e9 un lugar da parroquia de Barbeito no concello coru\u00f1\u00e9s de Vilasantar na comarca de Betanzos. Segundo o Instituto Nacional de Estad\u00edstica en 2018 ti\u00f1a dez habitantes (sete homes e tres mulleres)."}
{"id": "411086", "revid": "23204", "url": "https://gl.wikipedia.org/wiki?curid=411086", "title": "Margot Kidder", "text": "Margaret Ruth \"Margot\" Kidder, nada en Yellowknife o 17 de outubro de 1948 e finada en Livingstone (Montana) o 13 de maio de 2018 foi unha actriz e activista canadense. Logrou a fama polo seu papel como Lois Lane na serie de filmes de Superman con Christopher Reeve.\nTraxectoria.\nKidder comezou a s\u00faa carreira na d\u00e9cada de 1960 en filmes canadenses de pouco orzamento e series de televisi\u00f3n antes de protagonizar \"Quackser Fortune Has a Cousin in the Bronx\" (1970).\nApareceu ent\u00f3n interpretando xemelgas no thiller de Brian De Palma \"Sisters\" (1973); tam\u00e9n actuou en \"Black Christmas\" (1974) e o drama \"The Great Waldo Pepper\" (1975), con Robert Redford. A s\u00faa intervenci\u00f3n como Kathy Lutz en \"The Amityville Horror\" (1979) deulle maior popularidade.\nTras un episodio man\u00edaco de gran publicidade e un ataque de nervios en 1996, a s\u00faa carreira comezou a diminu\u00edr. Por\u00e9n, no s\u00e9culo XXI mantivo un traballo constante en filmes independentes e na televisi\u00f3n, con papeis secundarios en \"Smallville\", \"Brothers &amp; Sisters\" e \"The L Word\". En 2015, ga\u00f1ou un premio Emmy pola s\u00faa interpretaci\u00f3n na serie infantil \"R.L. Stine's The Haunting Hour\". Tam\u00e9n actuou no teatro, destacando a produci\u00f3n de Broadway de 2002 \"The Vagina Monologues\".\nEn 2005, Kidder nacionalizouse estadounidense. Nos \u00faltimos anos foi voceira de movementos pol\u00edticos, ecoloxistas e antib\u00e9licos. Faleceu o 13 de maio de 2018 na s\u00faa casa de Livingston, Montana."}
{"id": "411087", "revid": "5863", "url": "https://gl.wikipedia.org/wiki?curid=411087", "title": "Luz (peri\u00f3dico)", "text": "Luz foi un xornal espa\u00f1ol publicado en Madrid, sucesor do diario \"Crisol\" e fundado por\u00a0F\u00e9lix Lorenzo o 7 de xaneiro de 1932. Nos seus inicios estivo relacionado coa figura de Ortega y Gasset e a Agrupaci\u00f3n \u00a0ao Servizo da Rep\u00fablica, e en xeral co republicanismo liberal. O proxecto foi un fracaso econ\u00f3mico, superado por \"La Voz\" e \"El Sol\". Posteriormente mercouno o empresario catal\u00e1n Luis Miquel, orbitando cara ao\u00a0aza\u00f1ismo dirixido por\u00a0Luis Bello. Desapareceu en setembro de 1934, substitu\u00eddo por\u00a0\"Diario de Madrid\".\nIdeolox\u00eda pol\u00edtica.\n\"Luz\"\u00a0foi un xornal de clara ideolox\u00eda republicana que apoiou principalmente ao partido Acci\u00f3n Republicana (AC). Dedicou gran parte dos seus textos de car\u00e1cter pol\u00edtico a defender a estabilidade gobernamental do gabinete de Manuel Aza\u00f1a. \"Luz\" defendeu con fervor un estado de car\u00e1cter laico, progresista, autonomista, reformista \u2013no ex\u00e9rcito e na agricultura- e arredado das pr\u00e1cticas caciqu\u00eds e anticuadas da monarqu\u00eda e a ditadura."}
{"id": "411088", "revid": "5863", "url": "https://gl.wikipedia.org/wiki?curid=411088", "title": "Revista Vagalume", "text": ""}
{"id": "411093", "revid": "98629", "url": "https://gl.wikipedia.org/wiki?curid=411093", "title": "Sam Posey", "text": "Sam Posey, nado en Nova York o 26 de maio de 1944, \u00e9 un expiloto de automobilismo e xornalista deportivo estadounidense.\nAndaina nas carreiras.\nSam Posey comezou como piloto deportivo afeccionado e formouse na Can Am e Trans Am. Posey correu cun Sunoco Camaro para Roger Penske en 1968 na serie Trans Am. Chevrolet ga\u00f1ou o campionato baseado no esforzo do equipo Penske. Mark Donohue foi o piloto principal e ga\u00f1ou unhas notables 10 de 13 carreiras. A primeira carreira de Posey foi en Bridgehampton, onde terminou terceiro. Outros acabados foron: Meadowdale, 3\u00ba, St Jovite, 3\u00ba, Bryar, 6\u00ba, Watkins Glen, 2\u00ba que foi a \u00fanica carreira que Donohue foi batido por un Camaro en 1968. O coche de Posey era o mesmo Sunoco Blue con letras amarelas como Donohue. Posey luc\u00eda un spoiler amarelo e Donohue un spoiler vermello.\nEn 1969, ga\u00f1ou a Lime Rock na Trans-Am nun Ford Mustang de f\u00e1brica. En 1970, Posey foi o condutor de Autodynamics Dodge Challenger de Ray Caldwell na Trans-Am, correndo contra Parnelli Jones, Dan Gurney, Mark Donohue e Jim Hall, no que a maior\u00eda dos historiadores de carreiras consideran a mellor tempada de carreiras profesionais na historia dos Estados Unidos. Posey tam\u00e9n participou nas USAC Championship Car series nas tempadas de 1969 e 1972-1974, con 13 sa\u00eddas, inclu\u00edndo as 500 Millas de Indian\u00e1polis de 1972. Terminou entre os dez primeiros 8 veces, co seu mellor final en 3\u00aa posici\u00f3n en 1969 no circu\u00edto de Kent.\nComo piloto de resistencia, Posey participou nas 24 Horas de Le Mans 10 veces (1966, 1969-1973 e 1975-1978) e terminou no top 10 cinco veces. O seu mellor final foi a 3\u00aa posici\u00f3n durante a competici\u00f3n de 1971 na que pilotou o Ferrari 512 M. Tam\u00e9n ga\u00f1ou as 12 Hours of Sebring de 1975, en equipo con outros tres pilotos.\nParticipou en dous eventos do campionato mundial de F\u00f3rmula 1, o Gran Premio dos Estados Unidos de 1971 e o Gran Premio dos Estados Unidos de 1972, retir\u00e1ndose do primeiro e finalizando 12\u00ba no segundo, sen anotar puntos do campionato. Pilotou coches de Surtees en ambas as ocasi\u00f3ns, pero s\u00f3 o primeiro era un coche oficial.\nTam\u00e9n competiu nun \u00fanico evento na NASCAR Grand National Series (agora co\u00f1ecida como Monster Energy NASCAR Cup Series), a primeira carreira da tempada de 1970, celebrado no Circu\u00edto Riverside International en Riverside, California.\nAnalista de carreiras.\nPosey pasou a ser comentaristas de carreira de autom\u00f3biles para ABC Sports. Posey debutou en ABC para nas 500 Millas de Indian\u00e1polis de 1974, actuando como analista. Nos anos posteriores, serviu como xornalista e, finalmente, volveu ao posto de comentarista a partir de 1982.\nEn 1989, Posey foi contratado como parte do equipo de transmisi\u00f3n ABC Sports cubrindo o Tour de Francia de 1989. Moita xente quedou sorprendida polos co\u00f1ecementos de Posey que e un verdadeiro entusiasta do deporte. A ABC o levar\u00eda de novo como referencia principal para as carreiras de 1990 e 1991. Posey tam\u00e9n traballou como locutor de play-by-play durante a cobertura de ABC dos Xogos Ol\u00edmpicos de inverno de 1984 en Saraxevo e os Xogos Ol\u00edmpicos de inverno en Calgary.\nResultados completos na F\u00f3rmula Un.\n() As carreiras en letra grosa indican pole position; as carreiras en \"cursiva\" indican \"volta r\u00e1pida\"."}
{"id": "411094", "revid": "109216", "url": "https://gl.wikipedia.org/wiki?curid=411094", "title": "William Ferguson", "text": "Willie Ferguson, nado en Xohanesburgo o 6 de marzo de 1940 e finado en Durban o 19 de maio de 2007, foi un piloto de automobilismo de Sur\u00e1frica.\nTraxectoria.\nEntrou no Gran Premio de Sur\u00e1frica de 1972 co equipo local Gunston, correndo nun Brabham BT33, pero non puido comezar a carreira debido a un fallo do motor na pr\u00e1ctica. Inscribiuse tam\u00e9n para pilotar un Surtees TS9 para o mesmo equipo, pero ese coche foi finalmente pilotado por John Love. Ferguson participou en numerosas carreiras fora do campionato de F\u00f3rmula Un.\nResultados completos na F\u00f3rmula Un.\n() As carreiras en letra grosa indican pole position; as carreiras en \"cursiva\" indican \"volta r\u00e1pida\"."}
{"id": "411096", "revid": "98629", "url": "https://gl.wikipedia.org/wiki?curid=411096", "title": "Louis Vuitton", "text": "Louis Vuitton Malletier, fundada en 1854 por Louis Vuitton, \u00e9 unha empresa francesa de marroquiner\u00eda de luxo especializada en artigos de viaxe, que vende a trav\u00e9s de boutiques independentes, departamentos en almac\u00e9ns de alta gama e a trav\u00e9s da s\u00faa p\u00e1xina web. Dende a entrada de Marc Jacobs na compa\u00f1\u00eda, pos\u00fae tam\u00e9n colecci\u00f3ns de \"pr\u00eat-\u00e0-porter\" e complementos de luxo. En 2017, a s\u00faa valoraci\u00f3n de marca foi de 29 242 mill\u00f3ns de USD, o que fai que sexa a marca de luxo mais valiosa do mundo segundo a clasificaci\u00f3n de BrandZ.\u200b \u00c9 o principal patrocinador da Copa Am\u00e9rica. Pos\u00fae 445 tendas en 62 pa\u00edses.\nHistoria.\nEn 1937, aos 16 anos, Louis Vuitton m\u00fadase a Par\u00eds, procedente dunha pequena vila francesa situada nos l\u00edmites con Su\u00edza, buscando maiores oportunidades para traballar e sa\u00edr adiante.\nPor aquela \u00e9poca os medios de transporte mais com\u00fans eran as carrozas tiradas por cabalos, os trens e os barcos, pero debido \u00e1 rudeza de ditos transportes os obxectos das persoas sufr\u00edan constantemente avar\u00edas e danos, polo que os artes\u00e1ns da madeira estaban moi requiridos para crear elementos para protexer e transportar obxectos de valor.\u00a0 Foi as\u00ed que ao longo de 17 anos Louis desenvolveu distintos modelos de maletas buscando un estilo \u00fanico e de alta calidade, o que lle permitiu abrir a s\u00faa primeira tenda propia no n\u00famero 4 da Rue Neuve des Capucines, preto da Place Vend\u00f4me.\nEn 1859 \u00e1brese o \"Atelier\", que era o taller onde se fac\u00edan a man os bolsos e maletas dese\u00f1adas por Louis e que ao mesmo tempo se converteu na casa da s\u00faa familia. En 1986 o fillo de Louis, Georges creou a famosa lona monogram, coa cal buscaba diferenciarse doutras marcas, a lona foi patentada ao ano seguinte e en 1905 rex\u00edstrase como marca.\nEn 2004 a marca celebrou o seu 150 aniversario, inaugurando ese mesmo ano tendas en Nova York (na Quinta Avenida), S\u00e3o Paulo, Cidade de M\u00e9xico, Canc\u00fan, Xohanesburgo e a s\u00faa primeira tenda global en Shanghai.\nCampa\u00f1as publicitarias.\nA compa\u00f1\u00eda busca ter seguidores famosos; modelos, m\u00fasicos e actores reco\u00f1ecidos a nivel mundial como Jennifer Lopez, Keith Richards, Madonna, Sean Connery, Angelina Jolie, David Bowie ou incluso o antigo l\u00edder da URSS, Mikhail Gorbachev, apareceron para as s\u00faas campa\u00f1as de publicidade. Os seus anuncios adoitan sa\u00edr impresos en revistas e en valados publicitarios de cidades cosmopolitas."}
{"id": "411132", "revid": "89787", "url": "https://gl.wikipedia.org/wiki?curid=411132", "title": "PO-300", "text": "A PO-300 \u00e9 unha v\u00eda da Xunta de Galicia, que vai desde a estrada PO-531 en San Tom\u00e9 de Nogueira (Meis) at\u00e9 a VG-4.3 en Cacabelos (Cambados).\nPercorrido.\nA estrada \u00e9 un tramo do cami\u00f1o entre Pontevedra e Cambados. Sae desde San Tom\u00e9 de Nogueira, no concello de Meis, onde enlaza coa estrada PO-531 (Pontevedra-Vilagarc\u00eda de Arousa). Pasa polo Mosteiro, Rochela e Zacande nun tramo urbano. Despois de entrar no concello de Ribadumia cruza Portar\u00eds (Lois), Abelenda e A Costa (Leiro) at\u00e9 chegar a Ponte Arnelas.\nCruza o r\u00edo Umia pola ponte de Santa Marta (antigamente pola ponte dos Padri\u00f1os) e entra no concello de Vilanova de Arousa. Despois chega ao concello de Cambados por Oubi\u00f1a, cruza o pol\u00edgono industrial do Saln\u00e9s e tras pasar Sameiro e Cacabelos chega a unha rotonda na que remata. Al\u00ed conecta coa VG-4.2 e a VG-4.3, e est\u00e1 prolongada pola estrada PO-550, que segue at\u00e9 A Lanzada."}
{"id": "411134", "revid": "5863", "url": "https://gl.wikipedia.org/wiki?curid=411134", "title": "Edici\u00f3n facsimilar", "text": ""}
{"id": "411136", "revid": "89787", "url": "https://gl.wikipedia.org/wiki?curid=411136", "title": "Privilege Style", "text": "Privilege Style \u00e9 unha aeroli\u00f1a ch\u00e1rter espa\u00f1ola coa s\u00faa sede en Palma de Mallorca e baseada no aeroporto Adolfo Su\u00e1rez Madrid-Barajas. O seu presidente \u00e9 o triv\u00e9s Chema \u00c1lvarez e o nome dalg\u00fans dos seus avi\u00f3ns fan referencia \u00e1 s\u00faa procedencia. O seu avi\u00f3n m\u00e1is recente, un Boeing 777-200ER, foi bautizado como \"Auria\", o seu Boeing 767-300ER recibiu o nome de Eduardo Barreiros, homenaxeando ao empresario ourens\u00e1n, e un dos Boeing 757-200 ch\u00e1mase \"Milagros D\u00edaz\", igual que a nai do presidente\nPrivilege Style opera voos ch\u00e1rter no nome doutras aeroli\u00f1as, turoperadores, equipos deportivos ou clientes VIP.\nFrota.\nEn abril de 2018 a frota de Privilege Style estaba formada polos seguintes avi\u00f3ns:"}
{"id": "411137", "revid": "1131", "url": "https://gl.wikipedia.org/wiki?curid=411137", "title": "Aeroporto de Bornholm", "text": "O aeroporto de Bornholm \u00e9 un aeroporto dinamarqu\u00e9s situado a 5 quil\u00f3metros ao sueste de R\u00f8nne, na illa de Bornholm. Est\u00e1 operado por Statens Luftfartsv\u00e6sen (a administraci\u00f3n de aviaci\u00f3n civil dinamarquesa) co control de tr\u00e1fico a\u00e9reo proporcionado por Naviair.\nHistoria.\nNo ano 1935 representantes do Rigsdagen, do municipio de R\u00f8nne e da aeroli\u00f1a Det Danske Luftfartsselskab (posteriormente parte de Scandinavian Airlines System) acordaron establecer unha conexi\u00f3n a\u00e9rea entre R\u00f8nne e Copenhague. No ano seguinte fundouse \"A/S Den bornholmske Flyveplads\" e a construci\u00f3n do aeroporto iniciouse en 1937. Dous anos despois comezou a primeira ruta cunha licenza temporal da inspecci\u00f3n do transporte a\u00e9reo. Por\u00e9n, os voos suspend\u00e9ronse despois duns d\u00edas debido a problemas coa pista. O aeroporto inaugurouse oficialmente o 16 de novembro de 1940, operando DDL unha ruta diaria cara Copenhague. A primeira terminal temporal constru\u00eduse pouco despois, en 1941, pero non ser\u00eda ata 1961 cando o aeroporto ter\u00eda unha terminal permanente. En 1947 o estado tomou o control do aeroporto, cambiando o seu nome a \"aeroporto de R\u00f8nne\". O nome cambiar\u00eda novamente en 1992, desta vez para o actual, co obxectivo de facilitar a s\u00faa comercializaci\u00f3n como destino de vacaci\u00f3ns.\nEn 1982 as operaci\u00f3ns foron asumidas por Maersk Air, posteriormente parte de Sterling Airlines. As fortes perdas de Maersk forz\u00e1rona a abandonar a ruta no ano 2002, que foi collida por Cimber Air. En 2005 Danish Air Transport converteuse na segunda aeroli\u00f1a no aeroporto de Bornholm. DAT abandonou a ruta con Copenhague en 2008, pero retomouna despois da bancarrota de Cimber Sterling en 2012."}
{"id": "411138", "revid": "5863", "url": "https://gl.wikipedia.org/wiki?curid=411138", "title": "A. R. Reixa", "text": ""}
{"id": "411139", "revid": "1131", "url": "https://gl.wikipedia.org/wiki?curid=411139", "title": "Aeroporto de K\u00e4rdla", "text": "O aeroporto de K\u00e4rdla \u00e9 un aeroporto estoniano situado a 13 quil\u00f3metros ao leste da cidade de K\u00e4rdla, na illa de Hiiumaa.\nO aeroporto foi inaugurado en 1963. Durante os seguintes anos tivo a s\u00faa m\u00e1xima actividade, con voos regulares cara Tal\u00edn, Haapsalu, Vormsi, Kuressaare, Riga, P\u00e4rnu, Viljandi e Tartu, e voos ch\u00e1rter a Murmansk, Vilnius e Kaunas. No ano 1987 usaron o aeroporto 24 335 pasaxeiros, pero o tr\u00e1fico a\u00e9reo descendeu dramaticamente tras a independencia de Estonia en 1991. En 1995 s\u00f3 727 pasaxeiros viaxaron a trav\u00e9s do aeroporto. Dende ent\u00f3n o tr\u00e1fico foi increment\u00e1ndose novamente e en 2017 pasaron polas s\u00faas instalaci\u00f3ns un total de 9 168 pasaxeiros.\nO 23 de novembro de 2001 un avi\u00f3n procedende de Tal\u00edn con 17 persoas a bordo esnafrouse na ruta a K\u00e4rdla, preto de Palade en Hiiumaa, a uns 2 quil\u00f3metros da pista. D\u00faas persoas morreron no accidente."}
{"id": "411140", "revid": "5863", "url": "https://gl.wikipedia.org/wiki?curid=411140", "title": "Cipriano L. Jim\u00e9nez", "text": ""}
{"id": "411142", "revid": "1131", "url": "https://gl.wikipedia.org/wiki?curid=411142", "title": "Mill\u00f3n", "text": "O termo mill\u00f3n pode referirse a:"}
{"id": "411143", "revid": "5863", "url": "https://gl.wikipedia.org/wiki?curid=411143", "title": "As Minas", "text": "O top\u00f3nimo galego As Minas pode referirse a:"}
{"id": "411144", "revid": "85894", "url": "https://gl.wikipedia.org/wiki?curid=411144", "title": "Alvite, Barbeito, Vilasantar", "text": "Alvite \u00e9 un lugar da parroquia de Barbeito no concello coru\u00f1\u00e9s de Vilasantar na comarca de Betanzos. Segundo o Instituto Nacional de Estad\u00edstica en 2018 ti\u00f1a 15 habitantes (oito homes e sete mulleres)."}
{"id": "411145", "revid": "1131", "url": "https://gl.wikipedia.org/wiki?curid=411145", "title": "Santiago Mina Lorenzo", "text": ""}
{"id": "411146", "revid": "85894", "url": "https://gl.wikipedia.org/wiki?curid=411146", "title": "Alxofreo, Barbeito, Vilasantar", "text": "Alxofreo \u00e9 un lugar da parroquia de Barbeito no concello coru\u00f1\u00e9s de Vilasantar na comarca de Betanzos. Segundo o Instituto Nacional de Estad\u00edstica en 2018 ti\u00f1a tres habitantes (dous homes e unha muller)."}
{"id": "411147", "revid": "98629", "url": "https://gl.wikipedia.org/wiki?curid=411147", "title": "Termas da Chavasqueira", "text": "As termas da Chavasqueira son unha \u00e1rea de augas termais situada en Ourense, na marxe do r\u00edo Mi\u00f1o. Hai dous recintos, un no \u00e1mbito privado e outro no p\u00fablico.\nTipos de termas.\nAs privadas ofrecen tratamentos de relaxaci\u00f3n e de tratamentos de beleza. Tam\u00e9n se pode gozar dun circu\u00edto termal, piscinas termais ao aire libre, saunas etc. As s\u00faas augas presentan unha variedade de temperaturas. As de m\u00e1is de 60\u00a0\u00b0C son bicarbonatadas, sulfuradas, s\u00f3dicas, fluoradas e de mineralizaci\u00f3n media, apreciadas para tratamentos de reuma, artrite e curas antiestr\u00e9s. Tam\u00e9n son boas para despois dunha actividade f\u00edsica importante.\nAs termas de uso gratu\u00edto, son as primeiras que se acondicionaron na cidade para uso e gozo da poboaci\u00f3n. A temperatura das s\u00faas augas son de entre 43 e 63\u00a0\u00b0C. Recom\u00e9ndanse, como as privadas, para tratamentos e actividades f\u00edsicas.\nO ambiente das pozas da Chavasqueira est\u00e1 formado por c\u00e9spede, onde a xente aproveita para tomar o sol no ver\u00e1n.\nAccesos.\nEst\u00e1n preto do parque dos bombeiros da cidade e da ponte do Milenio. Tam\u00e9n se pode ir no autob\u00fas n\u00famero 26 e no tren tur\u00edstico da cidade, que ten sa\u00edda na Praza Maior e no Parque de San L\u00e1zaro.\nHistoria.\nAntigamente o lugar co\u00f1ec\u00edase como Caldas do Bispo, en referencia ao Cardenal Quevedo, que decidiu no s\u00e9culo XIX acondicionalas para maior comodidade dos enfermos que acud\u00edan a atopar unha cura.\nAs piscinas at\u00f3panse nunha gran zona de c\u00e9spede e contan con vestiarios, aseos e portelos.\nXunto \u00e1 beira do r\u00edo, xa na auga, as\u00f3mase a escultura dunha serea, obra do escultor Acisclo Manzano. Dependendo do caudal \u00e1s veces pode verse e outras non.\nEn abril de 2019 as instalaci\u00f3ns foron destru\u00eddas por un incendio."}
{"id": "411148", "revid": "65337", "url": "https://gl.wikipedia.org/wiki?curid=411148", "title": "Mina", "text": "O termo mina pode referirse a:\nComo antrop\u00f3nimo feminino pode referirse a:\nComo apelido pode referirse a:\nComo top\u00f3nimo pode referirse a:"}
{"id": "411149", "revid": "1131", "url": "https://gl.wikipedia.org/wiki?curid=411149", "title": "Os Miraces", "text": "O top\u00f3nimo galego Os Miraces pode referirse a:"}
{"id": "411150", "revid": "1131", "url": "https://gl.wikipedia.org/wiki?curid=411150", "title": "A Miranda", "text": ""}
{"id": "411152", "revid": "89787", "url": "https://gl.wikipedia.org/wiki?curid=411152", "title": "Israeli Public Broadcasting Corporation", "text": "A Israeli Public Broadcasting Corporation (IPBC; , transliterado como: \"Ta'agid HaShidur HaYisra'eli\", en galego: Corporaci\u00f3n de Radiodifusi\u00f3n Israel\u00ed), co nome comercial Kan ( \"Aqu\u00ed\"), \u00e9 unha corporaci\u00f3n p\u00fablica estatutaria fundada no 2014, baseada na Lei de Radiodifusi\u00f3n P\u00fablica dese ano. Foi creada coa intenci\u00f3n de substitu\u00edr a hist\u00f3rica Israel Broadcasting Authority (IBA) despois de que a nova lei decretase o seu peche. A data de lanzamento foi aprazada en varias ocasi\u00f3ns, debido \u00e1s obxecci\u00f3ns do Primeiro Ministro \u00e1 s\u00faa estrutura e nomeamentos dos xornalistas, o que deu lugar a unha loita legal nos tribunais entre a IPBC e o goberno, que a\u00ednda contin\u00faa en marcha. Comezou as s\u00faas emisi\u00f3ns o 15 de maio\u00a0de 2017. O CEO da IPBC \u00e9 Eldad Koblenz e o seu presidente \u00e9 Gil Omer.\nHistoria.\nA Israeli Public Broadcasting Corporation (IPBC) \u00e9 a substituta da Israel Broadcasting Authority (IBA), a empresa p\u00fablica israel\u00ed durante 49 anos. Con problemas financeiros desde a irrupci\u00f3n da televisi\u00f3n privada nos anos 1990, a IBA arrastraba n\u00fameros vermellos e un elevado persoal, formada por m\u00e1is de 1.050 empregados. En 2014, o Knesset aprobou unha reforma dos medios p\u00fablicos israel\u00eds mediante a pechadura de \u00cdAA, a s\u00faa reemplazo por unha nova empresa, e a eliminaci\u00f3n do imposto directo de radiodifusi\u00f3n.\nInicialmente previsto para 2016, o lanzamento de IPBC sufriu varios atrasos; primeiro por negociaci\u00f3ns co Histadrut sobre os despedimentos, e m\u00e1is tarde por disputas na coalici\u00f3n de goberno. O primeiro ministro Benjamin Netanyahu pretend\u00eda abortar o cambio, alegando que o persoal contratado por IPBC desempe\u00f1ar\u00eda unha li\u00f1a informativa cr\u00edtica co executivo, pero finalmente acordou cos seus socios de coalici\u00f3n que o novo medio nacese sen servizos informativos, segregados noutra empresa. Por\u00e9n, a Corte Suprema de Israel suspendeu a estrutura suscitada un d\u00eda antes do lanzamento, polo que si haber\u00e1 unha redacci\u00f3n informativa.\nAs emisi\u00f3ns de Kan comezaron o 15 de maio de 2017, sobre as frecuencias da antiga IBA que foran pechadas un d\u00eda antes. O novo medio naceu cun persoal de 450 empregados.\nCadeas de televisi\u00f3n.\nDesde o 15 de maio\u00a0de 2017, KAN emite d\u00faas cadeas de televisi\u00f3n, as cales son emitidas a trav\u00e9s dos transmisores nacionais DVB-T2, sat\u00e9lite, a compa\u00f1\u00eda de televisi\u00f3n por cable HOT, a compa\u00f1\u00eda de televisi\u00f3n por sat\u00e9lite YES e a trav\u00e9s de Internet.\nAs cadeas de televisi\u00f3n dispo\u00f1ibles son: \nRadio.\nEntre as emisoras de radio da IPBC se atopan:\nO sitio web de KAN conta con 7 emisoras musicais exclusivamente dixitais:"}
{"id": "411154", "revid": "1131", "url": "https://gl.wikipedia.org/wiki?curid=411154", "title": "A Mirandela", "text": ""}
{"id": "411155", "revid": "1131", "url": "https://gl.wikipedia.org/wiki?curid=411155", "title": "Mir\u00f3s", "text": "O top\u00f3nimo galego Mir\u00f3s pode referirse a:"}
{"id": "411168", "revid": "85894", "url": "https://gl.wikipedia.org/wiki?curid=411168", "title": "A Carballoa, Barbeito, Vilasantar", "text": "A Carballoa \u00e9 un lugar deshabitado da parroquia de Barbeito no concello coru\u00f1\u00e9s de Vilasantar na comarca de Betanzos."}
{"id": "411169", "revid": "85894", "url": "https://gl.wikipedia.org/wiki?curid=411169", "title": "Os Curr\u00e1s, Barbeito, Vilasantar", "text": "Os Curr\u00e1s \u00e9 un lugar da parroquia de Barbeito no concello coru\u00f1\u00e9s de Vilasantar na comarca de Betanzos. Segundo o Instituto Nacional de Estad\u00edstica en 2018 ti\u00f1a 25 habitantes (14 homes e 11 mulleres)."}
{"id": "411170", "revid": "85894", "url": "https://gl.wikipedia.org/wiki?curid=411170", "title": "O Cruce de Sesmonde, Barbeito, Vilasantar", "text": "O Cruce de Sesmonde \u00e9 un lugar da parroquia de Barbeito no concello coru\u00f1\u00e9s de Vilasantar na comarca de Betanzos. Segundo o Instituto Nacional de Estad\u00edstica en 2018 ti\u00f1a 83 habitantes (42 homes e 41 mulleres)."}
{"id": "411171", "revid": "85894", "url": "https://gl.wikipedia.org/wiki?curid=411171", "title": "Sesmonde, Armental, Vilasantar", "text": "Sesmonde \u00e9 un lugar da parroquia de Armental no concello coru\u00f1\u00e9s de Vilasantar na comarca de Betanzos. Ti\u00f1a seis habitantes no ano 2018 segundo datos do Instituto Nacional de Estad\u00edstica, dos cales tres eran homes e tres eran mulleres."}
{"id": "411172", "revid": "98629", "url": "https://gl.wikipedia.org/wiki?curid=411172", "title": "Sesmonde", "text": "O top\u00f3nimo Sesmonde pode referirse a:"}
{"id": "411173", "revid": "85894", "url": "https://gl.wikipedia.org/wiki?curid=411173", "title": "A Xarela, Barbeito, Vilasantar", "text": "A Xarela \u00e9 un lugar da parroquia de Barbeito no concello coru\u00f1\u00e9s de Vilasantar na comarca de Betanzos. Segundo o Instituto Nacional de Estad\u00edstica en 2018 ti\u00f1a 13 habitantes (sete homes e seis mulleres)."}
{"id": "411174", "revid": "85894", "url": "https://gl.wikipedia.org/wiki?curid=411174", "title": "A Lousa, Barbeito, Vilasantar", "text": "A Lousa \u00e9 un lugar da parroquia de Barbeito no concello coru\u00f1\u00e9s de Vilasantar na comarca de Betanzos. Segundo o Instituto Nacional de Estad\u00edstica en 2018 ti\u00f1a 11 habitantes (seis homes e cinco mulleres)."}
{"id": "411175", "revid": "85894", "url": "https://gl.wikipedia.org/wiki?curid=411175", "title": "Mende, Barbeito, Vilasantar", "text": "Mende \u00e9 un lugar da parroquia de Barbeito no concello coru\u00f1\u00e9s de Vilasantar na comarca de Betanzos. \nSegundo o Instituto Nacional de Estad\u00edstica, en 2018 ti\u00f1a tres habitantes (dous homes e unha muller)."}
{"id": "411176", "revid": "89787", "url": "https://gl.wikipedia.org/wiki?curid=411176", "title": "Estudos de x\u00e9nero", "text": "Estudos de x\u00e9nero \u2014do ingl\u00e9s \"gender studies\"\u2014 \u00e9 a denominaci\u00f3n dun campo interdisciplinario centrado no estudo acad\u00e9mico de diversos temas relacionados co x\u00e9nero como categor\u00eda central. Este incl\u00fae os estudos feministas \u2014relativos \u00e1 muller, feminismo, x\u00e9nero e pol\u00edtica\u2014, estudos das mulleres, estudos dos homes e os estudos LGBT. Nalgunhas ocasi\u00f3ns, os estudos de x\u00e9nero incl\u00faense dentro daqueles sobre sexualidade, onde poden compartir t\u00e9cnicas e sustento te\u00f3rico-metodol\u00f3xico. Tales disciplinas estudan o x\u00e9nero e a sexualidade en campos tan variados como a literatura e a linguaxe, historia, ciencias pol\u00edticas, sociolox\u00eda, antropolox\u00eda, estudos sobre o cinema e os medios de comunicaci\u00f3n, o desenvolvemento humano, o dereito e a medicina.\nExisten varias correntes te\u00f3ricas dentro desta rama, polo que non hai unha \u00fanica forma de abordar a s\u00faa an\u00e1lise. Dentro destas, p\u00f3dese mencionar aquela que exp\u00f3n a fil\u00f3sofa feminista Simone de Beauvoir\u00a0e as/os s\u00faas/seus seguidoras/es que prop\u00f3n o uso do termo \u00abx\u00e9nero\u00bb para referirse \u00e1s construci\u00f3ns sociais e culturais sobre a masculinidade e a feminidade, non ao status purista de ser home ou muller. Desde outra \u00f3ptica, indican que esta rama incl\u00fae a an\u00e1lise do rol que ten o status biol\u00f3xico de ser home ou muller \u2014explicaci\u00f3ns anat\u00f3micas, fisiol\u00f3xicas e xen\u00e9ticas das partes do corpo masculino ou feminino, estrutura e natureza das funci\u00f3ns dos \u00f3rganos, entre outros\u2014 no constructo social \u00abx\u00e9nero\u00bb.\nEste campo de estudo emerxeu desde distintas disciplinas: a sociolox\u00eda a partir da d\u00e9cada de 1950, as teor\u00edas do psicanalista Jacques Lacan, a antropolox\u00eda coas investigaci\u00f3ns de Rita Segato e o traballo de feministas tales como Judith Butler.\nX\u00e9nero.\nO \"x\u00e9nero\", nun sentido amplo, ref\u00edrese a \u00abos roles socialmente constru\u00eddos, comportamentos, actividades e atributos que unha sociedade considera como apropiados para homes e mulleres\u00bb. Ademais o x\u00e9nero configurar\u00eda a ontolox\u00eda (teor\u00edas sobre o ser) e epistemolox\u00eda (teor\u00edas do co\u00f1ecemento) dun individuo, as\u00ed como o intelectual da forma na que se perciben a realidade, atribu\u00edndo significados cargados de x\u00e9nero.\nSegundo estas teor\u00edas, o x\u00e9nero estar\u00eda \"definido socialmente\", polo que a comprensi\u00f3n da masculinidade\u00a0e feminidade evolucionar\u00eda durante o curso da vida. Por tanto, eses significados variar\u00edan de acordo coa cultura, a comunidade, a familia, as relaci\u00f3ns interpersoais e as relaci\u00f3ns grupais e normativas, e con cada xeraci\u00f3n e no curso do tempo; as\u00ed, este termo fai alusi\u00f3n ao \u00abconxunto de caracter\u00edsticas diferenciadas que cada sociedade \"asigna\" a homes e mulleres\u00bb.\nPerspectiva de x\u00e9nero.\nA \"perspectiva de x\u00e9nero\", \u00e9 un marco te\u00f3rico adoptado en investigaci\u00f3n, pol\u00edticas p\u00fablicas e acci\u00f3ns para o desenvolvemento, co fin de ter en conta a an\u00e1lise dos roles e desigualdades de x\u00e9nero.\nO devandito enfoque implica:\nA perspectiva de x\u00e9nero sost\u00e9n que as relaci\u00f3ns desiguais de poder entre os x\u00e9neros te\u00f1en expresi\u00f3ns concretas en distintos \u00e1mbitos da sociedade e a cultura: o traballo, a familia, a pol\u00edtica, as organizaci\u00f3ns, a arte, as empresas, a sa\u00fade, a ciencia, a sexualidade e a historia. Esta perspectiva non \u00e9 exclusivamente adoptada polas mulleres nin est\u00e1 dirixida exclusivamente a elas.\nNo campo dos estudos de x\u00e9nero, non debe confundirse \"perspectiva de x\u00e9nero\" con \u00ab\"ideolox\u00eda de x\u00e9nero\"\u00bb. Mentres que a perspectiva de x\u00e9nero \u00e9 un enfoque anal\u00edtico sobre as relaci\u00f3ns entre os x\u00e9neros, a \u00abideolox\u00eda de x\u00e9nero\u00bb \u00e9 a visi\u00f3n particular que persoas ou grupos adoptan respecto de ditas relaci\u00f3ns. Consid\u00e9rase que a \u00abideolox\u00eda de x\u00e9nero\u00bb, asumida consciente ou inconscientemente, infl\u00fae nos xu\u00edzos, comportamentos e relaci\u00f3ns sociais das persoas.\n\u00c9 habitual nos estudos de x\u00e9nero consideraren as distintas \u00abideolox\u00edas de x\u00e9nero\u00bb como un obxecto de estudo ou como unha vari\u00e1bel m\u00e1is na s\u00faa an\u00e1lise. As\u00ed, por exemplo, unha investigaci\u00f3n pode describir e comparar as diferentes \u00abideolox\u00edas de x\u00e9nero\u00bb na mocidade de determinada rexi\u00f3n, ou entre os partidos pol\u00edticos en certos pa\u00edses e \u00e9pocas etc.\nNos \u00faltimos anos, nalg\u00fans \u00e1mbitos da opini\u00f3n p\u00fablica usouse o termo \u00abideolox\u00eda de x\u00e9nero\u00bb despectivamente para referirse \u00e1s ideas pol\u00edticas favor\u00e1beis \u00e1 igualdade de x\u00e9nero e \u00e1 liberdade sexual. Este uso do concepto foi promovido principal, a\u00ednda que non unicamente, por sectores cat\u00f3licos conservadores.\u00a0Os devanditos sectores oponse \u00e1s reformas na educaci\u00f3n sexual, a lexislaci\u00f3n sobre dereitos sexuais e reprodutivos, e o reco\u00f1ecemento da diversidade sexual. Denuncian que estas pol\u00edticas est\u00e1n baseadas no que consideran \u00abideolox\u00eda de x\u00e9nero\u00bb, \u00e1 que equipasen cun dogma. O termo \u00e9 rexeitado por activistas feministas e LGBT, considerando que busca deslexitimar os obxectivos destes movementos e o rigor dos estudos de x\u00e9nero e foi rexeitado por Amnist\u00eda Internacional e polo relator Michel Forst para os dereitos humanos da ONU.\nOs estudos de x\u00e9nero poden proporcionar an\u00e1lises acerca das posici\u00f3ns que asumen os suxeitos fronte a este tipo de controversias. Por exemplo, mediante a medici\u00f3n, a trav\u00e9s de escalas e cuestionarios, das actitudes cara ao feminismo ou cara aos cambios impulsados por este movemento.\nAspectos metodol\u00f3xicos.\nDesde esta perspectiva te\u00f3rica, o x\u00e9nero \u00e9 un fen\u00f3meno que ha de estudarse como unha construci\u00f3n social que se manifesta tanto nunha dimensi\u00f3n obxectiva como subxectiva. Os estudos de x\u00e9nero, por tanto, analizan as relaci\u00f3ns de x\u00e9nero como unha orde que se imp\u00f3n aos individuos, mais que \u00e1 vez os individuos reproducen continuamente nas s\u00faas pr\u00e1cticas. As\u00ed mesmo, as pr\u00e1cticas, os discursos e o contexto sociocultural das relaci\u00f3ns de x\u00e9nero poden presentar inconsistencias e cambiar a diferentes ritmos (por exemplo, o acceso m\u00e1is igualitario das mulleres ao emprego e \u00e1 educaci\u00f3n non necesariamente modifican as concepci\u00f3ns tradicionais sobre as relaci\u00f3ns entre homes e mulleres no fogar).\nEstas articulaci\u00f3ns e desfasamentos entre a dimensi\u00f3n de an\u00e1lise micro e macro ten implicaci\u00f3ns metodol\u00f3xicas para os estudos con enfoque de x\u00e9nero.\nInfluencia dos estudos de x\u00e9nero.\nOs estudos de x\u00e9nero e a teor\u00eda psicanal\u00edtica.\nSigmund Freud.\nMentres que algunhas feministas critican a envexa do pene de Sigmund Freud por considerala sexista, outras correntes dentro dos feminismos apoian o que se co\u00f1ece como psican\u00e1lise feminista. Te\u00f3ricas feministas como Juliet Mitchell, Nancy Chodorow, Jessica Benjamin, Jane Gallop, Bracha Ettinger, Shoshana Felman, Griselda Pollock e Jane Flax argumentaron que a teor\u00eda psicanal\u00edtica \u00e9 vital para o proxecto feminista e debe, do mesmo xeito que outras disciplinas, ser reformulada desde o feminismo para liberala dos vestixios do sexismo. Shulamith Firestone en \"The Dialectic of Sex\" denomina a psican\u00e1lise freudiana como o feminismo equivocado e analiza como este \u00e9 \"case\" completamente preciso, coa excepci\u00f3n dun detalle crucial: en todas as partes onde Freud escribe \u00abpene\u00bb, deber\u00eda dicir \u00abpoder\u00bb.\nJacques Lacan.\nA teor\u00eda de Lacan sobre a sexuaci\u00f3n organiza a feminidade e a masculinidade de acordo \u00e1s diferentes estruturas inconscientes. Tanto os suxeitos masculinos como os femininos participan na organizaci\u00f3n \u00abf\u00e1lica\u00bb, e o lado feminino da sexuaci\u00f3n \u00e9 \u00absuplementaria\u00bb, non principal nin complementaria. A sexuaci\u00f3n \u2014situaci\u00f3n sexual\u2014, vale dicir, o desenvolvemento dos roles de x\u00e9nero e os xogos de roles na infancia, cuestiona os conceptos de identidade de x\u00e9nero como innatos ou bioloxicamente determinados, sendo estes o resultado da l\u00f3xica significante en xogo e a satisfacci\u00f3n asociada. Cr\u00edticas como Elizabeth Grosz acusan a Lacan de manter unha tradici\u00f3n sexista na psican\u00e1lise, mentres que outras como Judith Butler, Bracha Ettinger e Jane Gallop utilizaron o traballo de Lacan, a\u00ednda que de maneira cr\u00edtica, para desenvolver a teor\u00eda de x\u00e9nero.\nJulia Kristeva.\nJulia Kristeva desenvolveu significativamente o campo da semi\u00f3tica. No seu traballo sobre a abxecci\u00f3n, estrutura a subxectividade sobre a abxecci\u00f3n da nai e sost\u00e9n que a forma na que un individuo excl\u00fae \u2014ou despreza\u2014 a s\u00faa nai como medio para formar unha identidade \u00e9 similar \u00e1 maneira en que as sociedades se constr\u00faen. Sost\u00e9n que as culturas patriarcais, do mesmo xeito que os individuos, te\u00f1en que exclu\u00edr o maternal e o feminino, para que poidan chegar a existir.\nMark Blechner.\nOs traballos de Mark Blechner expandiron os puntos de vista psicanal\u00edticos do sexo e x\u00e9nero, catalogando a psican\u00e1lise como a \u00abciencia queer pasada e futura\u00bb. Na s\u00faa opini\u00f3n, existe un \u00abfetiche de x\u00e9nero\u00bb na sociedade occidental, onde se lle d\u00e1 unha enorme e desproporcionada atenci\u00f3n ao x\u00e9nero das parellas sexuais sobre outros factores que interve\u00f1en na atracci\u00f3n sexual, como a idade ou a clase social. Prop\u00f3n que as palabras \u00abhomosexualidade\u00bb e \u00abheterosexualidade\u00bb sexan prefixos, dependendo do nivel de diferenzas ou semellanzas existentes entre as/os que conforman a parella. A \u00abidade heterosexual\u00bb indicar\u00eda unha atracci\u00f3n entre persoas de diferentes idades, por exemplo. O que convencionalmente se chama \u00abheterosexualidade\u00bb poder\u00eda chamarse \u00abheterosexualidade de x\u00e9nero\u00bb.\nDe acordo a Blechner, as culturas poden ter diferentes normas respecto do masculino e a masculinidade, e describe o terror dos homes occidentais \u00e1 penetraci\u00f3n. As\u00ed, en moitas sociedades o ser gai ref\u00edrese soamente ao home que se deixa penetrar, mentres que aqueles que penetran a outros se consideran masculinos e non gais, polo que non son v\u00edtimas de prexu\u00edzos. Noutras culturas con todo, a felaci\u00f3n receptiva \u00e9 a norma na adolescencia temper\u00e1 e \u00e9 vista como un requisito para o desenvolvemento da masculinidade normal.\nDesenvolvemento te\u00f3rico.\nHistoria dos estudos de x\u00e9nero.\nTras a revoluci\u00f3n polo sufraxio universal durante o s\u00e9culo XX e o Movemento de Liberaci\u00f3n das Mulleres da d\u00e9cada de 1970, promoveuse dentro do mundo feminista \u00abexaminar activamente\u00bb as versi\u00f3ns m\u00e1is com\u00fans e aceptadas da historia co\u00f1ecida at\u00e9 ese momento. Neste contexto, xestouse unha nova forma de analizar a historia, e que dar\u00eda orixe aos Estudos de Historia de X\u00e9nero.\nEstudos sobre a muller.\nOs estudos da muller son un campo acad\u00e9mico interdisciplinario dedicado a temas relacionados coa muller, feminismo, x\u00e9nero e pol\u00edtica. A mi\u00fado incl\u00fae \u00e1 teor\u00eda feminista, historia da muller e a historia social \u2014por exemplo, a historia do sufraxio feminino\u2014, a ficci\u00f3n feminina, a sa\u00fade da muller, a psican\u00e1lise feminista e todas aquelas pr\u00e1cticas influenciadas polo feminismo e os estudos de x\u00e9nero dentro das humanidades e as ciencias sociais.\nEstudos sobre o home.\nOs estudos sobre a masculinidade son un campo acad\u00e9mico interdisciplinario dedicado a temas relacionados co home, masculinismo, masculinidade, x\u00e9nero e pol\u00edtica. A mi\u00fado incl\u00fae a teor\u00eda masculinista, historia social, a ficci\u00f3n masculina, a sa\u00fade dos homes, a psican\u00e1lise masculinista e todas aquelas pr\u00e1cticas influenciadas polo masculinismo e os estudos de x\u00e9nero dentro das humanidades e as ciencias sociais. Algunhas das achegas te\u00f3ricas claves tentan conciliar as interpretaci\u00f3ns masculinista/feminista dos estudos de x\u00e9nero, e incl\u00faen entre outros a \"Does Feminism Discriminate Against Men\" de Warren Farrell e James Sterba, e \"Gendering, Courtship and Pay Equality\" de Rory Ridley-Duff.\nTeor\u00eda de x\u00e9nero.\nA \u00abteor\u00eda de x\u00e9nero\u00bb, \u00e1s veces tam\u00e9n chamada \u00abideolox\u00eda de x\u00e9nero\u00bb, \u00e9 un concepto inventado no \u00e1mbito cat\u00f3lico nos anos 1990 que se utiliza para referirse de forma cr\u00edtica aos estudos de x\u00e9nero. Os quen fan uso desta locuci\u00f3n soste\u00f1en que os estudos de x\u00e9nero ocultan un proxecto predefinido enfocado na destruci\u00f3n da familia e da sociedade fundada sobre unha presunta \u00aborde natural\u00bb.\nO concepto mestura ideas orixinarias da teor\u00eda \"queer\" (o x\u00e9nero como construci\u00f3n social), o construcionismo social (os roles sociais e de x\u00e9nero), o feminismo (a igualdade social e legal entre homes e mulleres), ou os estudos de x\u00e9nero (sobre a transexualidade\u00a0e a diferenza entre identidade sexual ou de x\u00e9nero e sexo biol\u00f3xico), para crear un pensamento cr\u00edtico que non \u00e9 defendido por ning\u00fan dos estudos anteriores. Como recurso ret\u00f3rico \u00e9 empregado especialmente pola Igrexa cat\u00f3lica para situarse en contra, defender as s\u00faas propias ideas por oposici\u00f3n e criticar os seus supostos propo\u00f1entes: construcionistas sociais, feministas, activistas LGBT, transexuais etc., ademais de dar a entender que existe unha estratexia pol\u00edtica unificada detr\u00e1s desta filosof\u00eda.\nAs\u00ed, segundo unha carta pastoral do bispo de C\u00f3rdoba, Demetrio Fern\u00e1ndez,Nunha definici\u00f3n algo m\u00e1is longa, o di\u00e1cono Girolamo Furio explica:As\u00ed, o cardeal Robert Sarah, arcebispo em\u00e9rito de Conakry (Guinea), prefecto da Congregaci\u00f3n para o Culto Divino e a Disciplina dos Sacramentos e presidente do Pontificio Consello Cor Unum, consideraba que existen actualmente \u00abd\u00faas forzas diab\u00f3licas: o ISIS ou Estado Isl\u00e1mico e a teor\u00eda do x\u00e9nero\u00bb."}
{"id": "411178", "revid": "85894", "url": "https://gl.wikipedia.org/wiki?curid=411178", "title": "O Pazo de Mende, Barbeito, Vilasantar", "text": "O Pazo de Mende ou simplemente O Pazo \u00e9 un lugar da parroquia de Barbeito no concello coru\u00f1\u00e9s de Vilasantar na comarca de Betanzos. Segundo o Instituto Nacional de Estad\u00edstica en 2018 ti\u00f1a catro habitantes (un home e tres mulleres)."}
{"id": "411179", "revid": "89787", "url": "https://gl.wikipedia.org/wiki?curid=411179", "title": "Moeda bizantina", "text": "Co\u00f1\u00e9cese como moeda bizantina a moeda utilizada na parte oriental do Imperio Romano logo da ca\u00edda de Roma en 476, con base en dous tipos principais: o s\u00f3lido, de ouro, que pasa a ser chamado nomisma (o grego substit\u00fae o lat\u00edn como lingua da Administraci\u00f3n), e diversas pezas de bronce. A moda de prata, ausente no inicio do Imperio Bizantino por mor da dificultade de fixar a s\u00faa paridade co ouro, fixo a s\u00faa aparici\u00f3n a finais do imperio.\nEste sistema monetario, no que o nomisma ou s\u00f3lido bizantino ser\u00e1 substitu\u00eddo polo hyperpyron baixo Aleixo I Comneno, continuou cunha relativa estabilidade ata a ca\u00edda de Constantinopla, en 1453, coa excepci\u00f3n da derradeira etapa do imperio, cando a desvalorizaci\u00f3n da moeda de ouro obrigou a substitu\u00edr a moeda deste metal polas de prata e a crear novos valores de cobre.\nLogo da s\u00faa creaci\u00f3n, no per\u00edodo de Constantino I, o sistema foi reformado en varias ocasi\u00f3ns. As principais reformas foron as de Anastasio I (491-518), Aleixo I (1081-1118) e Andr\u00f3nico II (1282-1328).\nIconograf\u00eda.\nAs primeiras moedas bizantinas suxeit\u00e1banse \u00e1 tradici\u00f3n iconogr\u00e1fica romana, amosando nos anversos o busto do emperador de perfil e no reverso algunha escena que se conmemoraba. Mais o emperador pasou axi\u00f1a a representarse de fronte nos anversos, entanto que as escenas pag\u00e1s dos reversos se substitu\u00edan por s\u00edmbolos cristi\u00e1ns como unha cruz, a Vitoria ou un anxo.\nBaixo Xustiniano II (705-711) revertiuse esta pr\u00e1ctica, coa aparici\u00f3n do busto de Cristo nos anversos e un retrato do emperador de fronte, de corpo enteiro ou s\u00f3 o busto, nos reversos. A primeira aparici\u00f3n de Cristo sobre unha moeda fora xa en tempos do emperador Marciano (450-457), pero non chegara a se converter en regular.\nParece que foi esta innovaci\u00f3n na iconograf\u00eda das moedas a que levou o califa Abd al-Malik (que ata daquela imitara as moedas bizantinas) a substitu\u00edr os s\u00edmbolos cristi\u00e1ns por un novo estilo, xa tipicamente isl\u00e1mico, non que non se amosan m\u00e1is que caracteres \u00e1rabes en ambas as d\u00faas faces.\nA pr\u00e1ctica comezada baixo Xustiniano II recuperouse ao final do per\u00edodo iconoclasta e, con variaci\u00f3ns, permaneceu como norma ata o final do imperio.\nSistema de ouro.\nO s\u00f3lido bizantino e o nomisma.\nCu\u00f1ado por primeira vez no obradoiro monetario de Trier cara a 310, o s\u00f3lido foi unha moeda de ouro creada por Constantino I (306-337) para financiar o seu ex\u00e9rcito, en substituci\u00f3n do \u00e1ureo\", \"que fora ata ent\u00f3n a moeda de ouro do Imperio\".\" A finais do s\u00e9culo IV equival\u00eda a 1/72 libra, cunha pureza de 24 quilates de ouro e un peso 4,5 gramos. Coa nova denominaci\u00f3n de nomisma, permaneceu como base do sistema monetario bizantino durante dez s\u00e9culos e, mesmo, mantivo a s\u00faa vixencia durante un longo tempo de no norte de \u00c1frica e nos pa\u00edses da conca Mediterr\u00e1nea.\nDurante os s\u00e9culos VI e VII, emitiuse unha serie de s\u00f3lidos cun peso rebaixado de arredor de 3,96 gramos e cunha marca particular, cuxo prop\u00f3sito hoxe se desco\u00f1ece. Xa no per\u00edodo de Teodosio I (379-395), a creaci\u00f3n do medio s\u00f3lido, denominado\" semissis\", e especialmente do terzo de s\u00f3lido ou \"tremissis\" (1,5 gramos de ouro), este \u00faltimo cu\u00f1ado en grandes cantidades, converteu a moeda de ouro en m\u00e1is accesible para a poboaci\u00f3n e aumentou a s\u00faa difusi\u00f3n nos circu\u00edtos econ\u00f3micos. Estas d\u00faas novas moedas continuaron a s\u00faa produci\u00f3n en Constantinopla ata o per\u00edodo de Miguel I (811-813), e en Siracusa, ata o imperio de Basilio I (867-886).\nNic\u00e9foro II Phocas (963-969) emprendeu numerosas campa\u00f1as contra os \u00c1rabes e, para as financiar, creou unha nova variedade do nomisma,denominda \"tetarteron nomisma\", que se utilizaba nas transacci\u00f3ns comerciais \u00e1 par que o nomisma tradicional, a\u00ednda que 1/12 m\u00e1is lixeiro. Para distinguir as d\u00faas variedades, pasou a denominarse \"histamenon nomisma\" ao nomisma est\u00e1ndar. Alg\u00fans investigadores numism\u00e1ticos te\u00f1en apuntado a posibilidade de que esta reduci\u00f3n lle conferise ao nomisma un peso semellante ao do dinar fatimida, para facilitar o seu uso no comercio internacional. O \"tetarteron\" foi usado ata 1092, cando foi substitu\u00eddo por unha moeda de cobre do mesmo nome que circulou ata mediados do s\u00e9culo XIII.\nSe o nomisma \"pesado\" e o nomisma \"lixeiro\" ti\u00f1an nos seus inicios unha mema aparencia, baixo Basilio II (976-1025) caracterizaron na s\u00faa forma as s\u00faas diferenzas: mentres que o \"tetarteron nomisma\" pasou a ter un tama\u00f1o menor, o \"histamenon nomisma\" f\u00edxose m\u00e1is grande e m\u00e1is groso. Baixo o emperador Constantino VII (1025-1028) ampli\u00e1ronse as diferenzas: o tetarteron pasou a ter un di\u00e1metro de 18 mm e un peso de 3,98 gramos, mentres que o \"histamenon\" alcanzou un di\u00e1metro de 25\u00a0mm e adquiriu unha forma c\u00f3ncava, denominada \"scyphate\" (o nomisma orixinal, previo \u00e1 diferenciaci\u00f3n, ti\u00f1a un di\u00e1metro de 20\u00a0mm). Esta peculiar forma foi ampliada posteriormente \u00e1s moedas bizantinas de electro (aliaxe de ouro e prata) e de bill\u00f3n (aliaxe de prata e cobre). Ata o comezo do s\u00e9culo XI, o nomisma (tanto o \"histamenon\" coma o \"tetarteron\") mantivo unha pureza case uniforme, cun contido de ouro de entre 23 e 23,5 quilates. A partir do emperador Miguel IV (1034-1041), nado nunha familia de cambistas en Paflagonia (e que exerceu este oficio antes de casar coa emperatriz Zoe), houbo unha desvalorizaci\u00f3n progresiva da moeda bizantino, debida \u00e1 diminuci\u00f3n do seu contido en ouro. Dunha pureza de 21 quilates (87,5 % de pureza) con Constantino IX (1042-1055), baixou a 18 quilates (75 % de pureza) con Constantino X (1059-1067), a 16 quilates (66,7% de pureza) con Romano IV (1068-1071), a 14 quilates (58 % de pureza) con Miguel VII (1071-1078), a 8 quilates (pureza do 33 %) baixo Nic\u00e9foro III (1078-1081) e preto de 0 quilates durante a primeira parte do reinado de Aleixo I (1081-1118).\nO termo besante (do franc\u00e9s antigo: \"besant\") utilizouse en Europa Occidental durante a Idade Media, sobre todo entre os s\u00e9culos X e XIII, para designar varias moedas de orientais e da \u00e1rea mediterr\u00e1nea, de ouro, derivadas do s\u00f3lido bizantino e do nomisma, entre elas o hyperpyron.\nO hiperpyron.\nDurante a segunda parte do seu reinado, Aleixo I procedeu a unha reforma radical do sistema monetario. O nomisma desaparece nas s\u00faas d\u00faas variedades (\"histamenon\" e \"tetarteron\") e substit\u00faese por unha nova moeda de ouro, o hyperpyron, cunha pureza do 90 %, un peso de 4,45 gramos e un di\u00e1metro lixeiramente menor co do vello nomisma.\nO hyperpyron permaneceu en circulaci\u00f3n ata a ca\u00edda de Constantinopla en 1453. Con todo, desvalorizouse significativamente ata que, no reinado conxunto de Xo\u00e1n V (1347-1353) e Xo\u00e1n VI (1347-1353), deixou de ser cu\u00f1ado.\nSistema de prata.\nDurante un longo tempo, a prata non xogou m\u00e1is ca un papel subalterno no sistema monetario bizantino, debido a que o valor deste metal flutuaba constantemente en relaci\u00f3n ao do ouro.\nA siliqua.\nA siliqua (lat. \"siliqua\") foi unha pequena moeda romana de prata cuxa cu\u00f1axe comezou no s\u00e9culo IV da nosa era. Creada baixo o reinado de Constantino I para reestruturar un sistema monetario que databa de Augusto, o siliqua, que recibiu o nome de \"keration\" (plural \"keratia\") no Imperio Bizantino, ti\u00f1a un peso de 2,24 gramos de prata, a metado do s\u00f3lido de ouro.\nO hexagrama.\nO emperador Heraclio (610-641) fixo bater en 615 unha moeda de prata chamada hexagrama (grego: \"\u1f11\u03be\u03ac\u03b3\u03c1\u03b1\u03bc\u03bc\u03b1, hexagramma\") para atender as necesidades da s\u00faa guerra contra o Imperio Sas\u00e1nida. Con este fin, utilizou pratos e bandexas de prata confiscados en igrexas. Cun peso de 6,84 gramos, val\u00eda\u00a0 1/12 de s\u00f3lido de ouro, e chegou as ser utilizado baixo o seu sucesor, Constante II, pero foi gradualmente eliminado da circulaci\u00f3n a partir de Constantino IV (668-685).\nO miliaresion.\nBaixo Le\u00f3n III (717-741) apareceu unha nova moeda de prata chamada miliaresion, chamada as\u00ed porque nos seus inicios ti\u00f1a o valor de 1.000 nummi de cobre. Foi emitida para celebrar a coroaci\u00f3n do seu fillo Constantino como co-emperador en 720. Estas pezas estaban cu\u00f1adas sobre dirhams \u00e1rabes e val\u00edan 1/12 de nomisma.\nO aspron.\nA reforma de Aleixo I, caracterizada pola introduci\u00f3n do hyperpyron, trouxo tam\u00e9n unha moeda de electro denominada aspron ou \"aspron trachy\", que val\u00eda un terzo do hyperpyron e contaba con aproximadamente un 25 % de ouro e un 75 % de prata. Paralelamente, emitiuse o aspron de bill\u00f3n, valorado na corentaeoitoava parte do hyperpyron, cun 7 % de prata, e o tetarteron de cobre e o noummion, con valores de 18 e 36 unidades, respectivamente, en cada aspron.\nO basilikon.\nO basilikon foi introducido no sistema monetario cara a 1304 ou 1307 polo emperador Andr\u00f3nico II Pale\u00f3logo (1282-1328), como unha imitaci\u00f3n directa do ducado veneciano de prata (ou \"grosso\") principalmente para o pagamento aos mercenarios da Compa\u00f1\u00eda Catal\u00e1 nas campa\u00f1as contra os turcos.\nO basilikon era de prata de gran pureza (920 mil\u00e9simas), cu\u00f1ado nun disco plano e non c\u00f3ncavo, como no caso doutras moedas bizantinas. O seu peso oficial era de 2,2 gramos e o seu valor era o da doceava parte do hyperpyron , moeda que funcionaba como padr\u00f3n para as equivalencias de todas as moedas de prata bizantinas, desde o hexagrama ao miliaresion. No entanto, a equivalencia real no mercado era inferior e flutuou en funci\u00f3n da variaci\u00f3n do prezo da prata (entre 12 e 15 pezas por cada hyperpyron). Co\u00f1\u00e9cese tam\u00e9n a cu\u00f1axe de moedas de medio basilikon.\nO stavraton.\nDurante a derradeira etapa da moeda do Imperio Bizantino, as emisi\u00f3ns en ouro volv\u00e9ronse moi descontinuas e, a partir dunha nova reforma do sistema monetario que tivo lugar en 1367, baixo Xo\u00e1n V Pale\u00f3logo, apareceu unha nova moeda de prata cunha emisi\u00f3n regular, chamada stavraton, en substituci\u00f3n do anterior basilikon, da que se cu\u00f1ou a unidade, a metade, un oitavo e un dezaseisavo. Esta moeda era no seu momento a de m\u00e1is valor do sistema, cun valor da metade do hyperpyron, cando este xa non estaba en circulaci\u00f3n. O peso inicial do stavraton era de 8,5 gramos, a\u00ednda que m\u00e1is tarde baixou a 7,4 gramos.\nSistema de bronce.\nO nummus e o follis de 40 \"nummi\".\nCara a 294, durante a tetrarqu\u00eda, apareceu unha nova moeda de bronce: o \"nummus\" (plural \"nummi\"). Trat\u00e1base dunha pequena peza cun di\u00e1metro de entre 8 e 10\u00a0mm, e cun peso de 0,56 g, dotada dun valor te\u00f3rico de 1\u20447200 s\u00f3lidos de ouro, a\u00ednda que na realidade oscilou entre 1\u20446000 e 1\u204412000, segundo a \u00e9poca.\nA\u00ednda que cumpr\u00eda unha moeda para as transacci\u00f3ns m\u00e1is coti\u00e1s, o seu escaso valor fixo, no entanto, que o nummus tivese pouco uso. As\u00ed as cousas, o emperador Anastasio I, coa reforma, interrompeu a circulaci\u00f3n das pezas dun nummus e introduciu m\u00faltiplos con denominaci\u00f3ns de corenta unidades (tam\u00e9n co\u00f1ecido como o \"follis\"), de vinte (\"semifollis\") e de dez (\"decanummium, \u03b4\u03b5\u03ba\u03b1\u03bd\u03bf\u03cd\u03bc\u03bc\u03b9\u03bf\u03bd\"). O seu valor estaba representado polo numeral grego : M = 40; K = 20; I = 10; E = 5.\nNo s\u00e9culo VII, a peza de 40 \"nummi\" ou \"follis\" era a \u00fanica que manti\u00f1 a s\u00faa existencia, a\u00ednda que o seu volume en circulaci\u00f3n se reducira consoiderablemente. Xustiniano II (685-695 e 705-711) intentou restablecer o seu volume equipar\u00e1ndoo co que hab\u00eda en tempos de Xustiniano I, pero de cami\u00f1o se reduciu novamente. Ata ent\u00f3n, aqueles \"follis\" amosaban no anverso o retrato do emperador, mais a partir do s\u00e9culo X bat\u00e9ronse pezas an\u00f3nimas co busto de Cristo coa lenda XRISTUS / BASILEU / BASILE (\"Cristo, rei dos reis)."}
{"id": "411180", "revid": "85894", "url": "https://gl.wikipedia.org/wiki?curid=411180", "title": "Pazos, Barbeito, Vilasantar", "text": "Pazos \u00e9 un lugar da parroquia de Barbeito no concello coru\u00f1\u00e9s de Vilasantar na comarca de Betanzos. Segundo o Instituto Nacional de Estad\u00edstica en 2018 ti\u00f1a 12 habitantes (seis homes e seis mulleres)."}
{"id": "411181", "revid": "83328", "url": "https://gl.wikipedia.org/wiki?curid=411181", "title": "Teito de cristal", "text": ""}
{"id": "411183", "revid": "85894", "url": "https://gl.wikipedia.org/wiki?curid=411183", "title": "Pedrouzos, Barbeito, Vilasantar", "text": "Pedrouzos \u00e9 un lugar da parroquia de Barbeito no concello coru\u00f1\u00e9s de Vilasantar na comarca de Betanzos. Segundo o Instituto Nacional de Estad\u00edstica en 2018 ti\u00f1a 15 habitantes (catro homes e once mulleres)."}
{"id": "411184", "revid": "85894", "url": "https://gl.wikipedia.org/wiki?curid=411184", "title": "O Regueiro, Barbeito, Vilasantar", "text": "O Regueiro \u00e9 un lugar da parroquia de Barbeito no concello coru\u00f1\u00e9s de Vilasantar na comarca de Betanzos. Segundo o Instituto Nacional de Estad\u00edstica en 2018 ti\u00f1a 6 habitantes (tres homes e tres mulleres)."}
{"id": "411185", "revid": "88215", "url": "https://gl.wikipedia.org/wiki?curid=411185", "title": "O Pazo, Barbeito, Vilasantar", "text": ""}
{"id": "411186", "revid": "85894", "url": "https://gl.wikipedia.org/wiki?curid=411186", "title": "Vitr\u00eds, Barbeito, Vilasantar", "text": "Vitr\u00eds \u00e9 un lugar da parroquia de Barbeito no concello coru\u00f1\u00e9s de Vilasantar na comarca de Betanzos. Segundo o Instituto Nacional de Estad\u00edstica en 2018 ti\u00f1a 12 habitantes (sete homes e cinco muller)."}
{"id": "411188", "revid": "1888", "url": "https://gl.wikipedia.org/wiki?curid=411188", "title": "Dello Danel", "text": ""}
{"id": "411189", "revid": "55340", "url": "https://gl.wikipedia.org/wiki?curid=411189", "title": "Reuni\u00f3n Recreativa e Instructiva de Artes\u00e1ns", "text": ""}
{"id": "411191", "revid": "55340", "url": "https://gl.wikipedia.org/wiki?curid=411191", "title": "Reuni\u00f3n de Artes\u00e1ns", "text": ""}
{"id": "411192", "revid": "5863", "url": "https://gl.wikipedia.org/wiki?curid=411192", "title": "Burgas das Caldas", "text": ""}
{"id": "411193", "revid": "85894", "url": "https://gl.wikipedia.org/wiki?curid=411193", "title": "Eirixe, Armental, Vilasantar", "text": "Eirixe \u00e9 un lugar da parroquia de Armental no concello coru\u00f1\u00e9s de Vilasantar na comarca de Betanzos. Segundo o Instituto Nacional de Estad\u00edstica en 2018 ti\u00f1a catro habitantes (tres homes e unha muller)."}
{"id": "411194", "revid": "85894", "url": "https://gl.wikipedia.org/wiki?curid=411194", "title": "A Fonte, Armental, Vilasantar", "text": "A Fonte \u00e9 un lugar da parroquia de Armental no concello coru\u00f1\u00e9s de Vilasantar na comarca de Betanzos. Segundo o Instituto Nacional de Estad\u00edstica en 2018 ti\u00f1a catro habitantes (catro mulleres)."}
{"id": "411195", "revid": "85894", "url": "https://gl.wikipedia.org/wiki?curid=411195", "title": "O Granxeo, Armental, Vilasantar", "text": "O Granxeo \u00e9 un lugar deshabitado da parroquia de Armental no concello coru\u00f1\u00e9s de Vilasantar na comarca de Betanzos."}
{"id": "411196", "revid": "85894", "url": "https://gl.wikipedia.org/wiki?curid=411196", "title": "A Laxe, Armental, Vilasantar", "text": "A Laxe \u00e9 un lugar do concello coru\u00f1\u00e9s de Vilasantar na comarca de Betanzos, que pertence a d\u00faas parroquias, divididas polo r\u00edo Cabalar. Do r\u00edo cara ao norte pertence \u00e1 parroquia de Armental e do r\u00edo cara ao sur \u00e1 parroquia de Vilari\u00f1o. Segundo o Instituto Nacional de Estad\u00edstica, en 2018 a parte de Armental ti\u00f1a 16 habitantes (nove homes e sete mulleres).\nV\u00e9xase tam\u00e9n.\nA Laxe (Vilari\u00f1o)."}
{"id": "411197", "revid": "85894", "url": "https://gl.wikipedia.org/wiki?curid=411197", "title": "Libioi, Armental, Vilasantar", "text": "Libioi \u00e9 un lugar da parroquia de Armental no concello coru\u00f1\u00e9s de Vilasantar na comarca de Betanzos. Segundo o Instituto Nacional de Estad\u00edstica en 2018 ti\u00f1a seis habitantes (catro homes e d\u00faas mulleres)."}
{"id": "411198", "revid": "85894", "url": "https://gl.wikipedia.org/wiki?curid=411198", "title": "O Pazo, Armental, Vilasantar", "text": "O Pazo \u00e9 un lugar da parroquia de Armental no concello coru\u00f1\u00e9s de Vilasantar na comarca de Betanzos. Segundo o Instituto Nacional de Estad\u00edstica en 2018 ti\u00f1a seis habitantes (catro homes e d\u00faas mulleres)."}
{"id": "411199", "revid": "85894", "url": "https://gl.wikipedia.org/wiki?curid=411199", "title": "O Toural, Armental, Vilasantar", "text": "O Toural \u00e9 un lugar da parroquia de Armental no concello coru\u00f1\u00e9s de Vilasantar na comarca de Betanzos. Segundo o Instituto Nacional de Estad\u00edstica en 2018 ti\u00f1a sete habitantes (cinco homes e d\u00faas mulleres).\nToponimia.\nO Toural \u00e9 un zootop\u00f3nimo galego, que fai referencia a un lugar onde se celebraba unha feira de gando vac\u00fan."}
{"id": "411200", "revid": "85894", "url": "https://gl.wikipedia.org/wiki?curid=411200", "title": "Zanfoga, Armental, Vilasantar", "text": "Zanfoga \u00e9 un lugar da parroquia de Armental no concello coru\u00f1\u00e9s de Vilasantar na comarca de Betanzos. Segundo o Instituto Nacional de Estad\u00edstica en 2017 ti\u00f1a 14 habitantes (seis homes e oito mulleres)."}
{"id": "411201", "revid": "1131", "url": "https://gl.wikipedia.org/wiki?curid=411201", "title": "Facultade de Qu\u00edmica de Santiago de Compostela", "text": "A Facultade de Qu\u00edmica da Universidade de Santiago de Compostela \u00e9 un edificio situado no Campus Sur (ou Campus Vida) da Universidade de Santiago de Compostela. Dese\u00f1ada en 1930 polo arquitecto Jenaro de la Fuente, foi residencia estudantil at\u00e9 que en 1962 pasou a ser a Facultade de Ciencias. Est\u00e1 situada ao p\u00e9 da Alameda de Santiago de Compostela, na Avenida das Ciencias, s/n..\nAt\u00e9 1962 os estudos de Ciencias impart\u00edanse na actual [[Facultade de Xeograf\u00eda e Historia de Santiago de Compostela]], no antigo edificio da Universidade. A secci\u00f3n de Qu\u00edmicas estaba no terceiro andar, e os [[laboratorio]]s no faiado.\nHistoria.\n[[Ficheiro:Santiago GDFL o campus 26.jpg|miniatura|Panor\u00e1mica do Campus Sur da [[Universidade de Santiago de Compostela]], onde est\u00e1 situada actualmente a Facultade de Qu\u00edmica (\u00e1 esquerda, f\u00f3ra da imaxe).]]\nTras a expulsi\u00f3n dos xesu\u00edtas en [[1767]] o rei [[Carlos III de Espa\u00f1a|Carlos III]] conc\u00e9delle \u00e1 Universidade de Santiago os terreos e edificios que esta orde relixiosa posu\u00eda en Santiago, comezando en [[1769]] a construci\u00f3n do novo edificio da Universidade, que foi inaugurado en [[1805]]. Coa chegada do [[s\u00e9culo XX]] rex\u00edstrase un aumento no n\u00famero de alumnos, as\u00ed como da oferta acad\u00e9mica, coa conseguinte dotaci\u00f3n de infraestruturas. Rem\u00e1tase en [[1901]] a ampliaci\u00f3n do edificio central da Universidade, e constr\u00faense os edificios da Facultade de Medicina (que, xunto coa de Farmacia, ocupaba o [[Pazo de Fonseca]]) co apoio de [[Eugenio Montero R\u00edos]], a Facultade de Veterinaria (actual sede do [[Parlamento de Galicia]]) e o Colexio de Xordomudos (actual sede administrativa da [[Xunta de Galicia]], en [[San Caetano, Santiago de Compostela|San Caetano]]). O edificio da Universidade central, rematado polas estatuas dos catro benfeitores e, enriba de todo, a escultura de [[Minerva]] e as [[Ciencia]]s, grupo escult\u00f3rico tallado polo [[Noia|noi\u00e9s]] [[Xos\u00e9 Ferreiro]] (1738-1830), que se retirou para ser instalado, en [[1962]], no novo edificio da Facultade de Ciencias no Campus Sur, daquela co\u00f1ecido como A Residencia.\nDurante a primeira metade do [[s\u00e9culo XX]] o edificio da Universidade acoll\u00eda a Facultade de Dereito (na planta baixa), a de Filosof\u00eda e Letras (secci\u00f3n de Historia) na primeira planta (onde est\u00e1 tam\u00e9n o Paraninfo) e a de Ciencias (secci\u00f3n de Qu\u00edmicas) na terceira (e cuxos [[laboratorio]]s estaban no faiado). Na segunda metade dese s\u00e9culo, coas novas construci\u00f3ns no Campus Sur, o antigo edificio central converteuse na actual [[Facultade de Xeograf\u00eda e Historia de Santiago de Compostela|Facultade de Xeograf\u00eda e Historia]].\nO Museo de Historia Natural.\nAdemais, a Facultade albergaba o [[Museo de Historial Natural \"Lu\u00eds Iglesias\"]]. Este museo ten a s\u00faa orixe no s\u00e9culo XIX cando, no curso [[1840]]-[[1841]], se crea a \"C\u00e1tedra de Historia Natural\" e, asociado a ela, o \"Gabinete de Historia Natural\", que ti\u00f1a como principal finalidade a docencia pr\u00e1ctica. O seu primeiro director, [[Antonio Casares Rodr\u00edguez]], foi quen iniciou o desenvolvemento deste Gabinete, coa recompilaci\u00f3n de material existente na Universidade, a creaci\u00f3n dun [[herba]]rio e a recepci\u00f3n de exemplares de [[mineral|minerais]] doados por profesores e particulares. Diversas compras e doaz\u00f3ns, de colecci\u00f3ns e de exemplares diversos, foron arrequecendo o patrimonio del Gabinete durante a segunda metade do s\u00e9culo XIX, especialmente at\u00e9 [[1880]]. Nas d\u00faas \u00faltimas d\u00e9cadas deste s\u00e9culo, debido ao abandono por parte das autoridades universitarias e pol\u00edticas, o Gabinete tivo unha \u00e9poca de decadencia, con not\u00e1beis perdas do seu patrimonio. A principios do s\u00e9culo XX inici\u00e1ronse novas melloras e, no ano [[1906]] o Gabinete pasou \u00e1 categor\u00eda de Museo de Historia Natural. Este Museo chegou a ocupar d\u00faas plantas do antigo edificio da Universidade. No ano [[1961]] foi trasladado \u00e1 antiga Facultade de Ciencias, hoxe Facultade de Qu\u00edmica, fac\u00e9ndose cargo del o [[catedr\u00e1tico de universidade|catedr\u00e1tico de Biolox\u00eda e Xeolox\u00eda]] [[Lu\u00eds Iglesias Iglesias|Lu\u00eds Iglesias]], na honra do cal o Museo leva hoxe o seu nome. Actualmente est\u00e1 situado no parque de [[Vista Alegre, Santiago de Compostela|Vista Alegre]]. Este Museo constit\u00fae o conxunto de patrimonio [[historia|hist\u00f3rico]]-[[cient\u00edfico]] m\u00e1is importante de [[Galicia]], xa que, entre as colecci\u00f3ns que alberga, destacan as resultantes dos traballos de investigaci\u00f3n dos m\u00e1is importantes [[naturalista]]s e [[cient\u00edfico]]s galegos dos s\u00e9culos XIX, XX e da actualidade.\nTitulaci\u00f3ns impartidas.\nNa actualidade, na Facultade de Qu\u00edmica imp\u00e1rtense as seguintes titulaci\u00f3ns:\nEquipo decanal.\nO actual equipo de goberno est\u00e1 formado por:\nDepartamentos.\nImparten docencia na Facultade docentes dos seguintes Departamentos da [[USC]]:\nV\u00e9xase tam\u00e9n.\nLigaz\u00f3ns externas.\n[[Categor\u00eda:Facultades en Santiago de Compostela]]\n[[Categor\u00eda:Qu\u00edmica en Galicia]]"}
{"id": "411202", "revid": "22570", "url": "https://gl.wikipedia.org/wiki?curid=411202", "title": "Ex\u00f3mero", "text": "O ex\u00f3mero \u00e9 un complexo proteico heterod\u00edmero similar a COPI e outras adaptinas. Foi descrito por primeira vez no l\u00e9vedo \"Saccharomyces cerevisiae\". O ex\u00f3mero \u00e9 un adaptador de cargamento importante para o transporte de mol\u00e9culas desde o aparato de Golgi cara \u00e1 membrana celular. As ves\u00edculas nas que se encontra son diferentes das ves\u00edculas COPI porque non parecen ter unha \"cuberta\" ou \"armaz\u00f3n\" que as rodee.\nPode verse un resumo da localizaci\u00f3n celular do ex\u00f3mero e doutros adaptadores de cargamento de ves\u00edculas aqu\u00ed. O ex\u00f3mero \u00fanese a d\u00faas mol\u00e9culas do factor de ADP-ribosilaci\u00f3n 1 (Arf1) como se mostra nesta figura. Crese que unha rexi\u00f3n bisagra que ten o ex\u00f3mero \u00e9 importante para a formaci\u00f3n dunha ves\u00edcula de membrana moi curvada como se mostra nesta figura. Os pasos necesarios para a ensamblaxe do ex\u00f3mero sobre a membrana de Golgi m\u00f3stranse nesta figura."}
{"id": "411203", "revid": "72012", "url": "https://gl.wikipedia.org/wiki?curid=411203", "title": "Facultade de Ciencias de Santiago de Compostela", "text": ""}
{"id": "411211", "revid": "47401", "url": "https://gl.wikipedia.org/wiki?curid=411211", "title": "Concello de Ponte Sampaio", "text": "Ponte Sampaio foi un antigo concello da comarca de Pontevedra formado polas parroquias de Ponte Sampaio e A Canicouva, integradas as d\u00faas no concello de Pontevedra desde 1960.\nA casa consistorial, situada a car\u00f3n da igrexa parroquial, foi derrubada en 1993."}
{"id": "411212", "revid": "22570", "url": "https://gl.wikipedia.org/wiki?curid=411212", "title": "Prote\u00edna adaptadora da clatrina", "text": "As prote\u00ednas adaptadoras da clatrina, tam\u00e9n chamadas adaptinas, son prote\u00ednas adaptadoras do transporte vesicular asociadas coa clatrina. Estas prote\u00ednas sintet\u00edzanse nos ribosomas, e son procesadas no ret\u00edculo endoplasm\u00e1tico e transportadas desde o aparato de Golgi \u00e1 rede trans-Golgi, e desde al\u00ed, por medio de pequenas ves\u00edculas transportadoras, ao compartimento do seu destino final. A asociaci\u00f3n entre as adaptinas e a clatrina \u00e9 importante para a selecci\u00f3n de cargamento e o seu transporte en ves\u00edculas. As cubertas de clatrina conte\u00f1en tanto clatrina (que act\u00faa como armaz\u00f3n) coma complexos adaptadores que ligan a clatrina a receptores en ves\u00edculas recubertas. Os complexos proteicos asociados \u00e1 clatrina crese que interaccionan coas colas citoplasm\u00e1ticas de prote\u00ednas de membrana, o que leva \u00e1 s\u00faa selecci\u00f3n e concentraci\u00f3n. Os dous tipos principais de complexos adaptadores de clatrina son as prote\u00ednas adaptadoras de transporte vesicular heterotr\u00edmeras (AP1-5), e os adaptadores GGA mon\u00f3meros. As adaptinas est\u00e1n distantemente relacionadas con outros tipos importantes de prote\u00ednas de transporte vesicular, as subunidades coat\u00f3meros, que comparten entre o 16% e o 26% da s\u00faa secuencia de amino\u00e1cidos.\nOs complexos de prote\u00ednas adaptadoras (AP) enc\u00f3ntranse en ves\u00edculas revestidas e en depresi\u00f3ns cubertas de clatrina. Os complexos de prote\u00ednas adaptadoras conectan as prote\u00ednas do cargamento e l\u00edpidos \u00e1 clatrina nos sitios de evaxinaci\u00f3n de ves\u00edculas, as\u00ed como as prote\u00ednas accesorias de uni\u00f3n que regulan a ensamblaxe e desensamblaxe do revestimento (como AP180, epsinas e auxilina). En mam\u00edferos hai diferentes complexos de prote\u00ednas adaptadoras. A AP1 \u00e9 responsable do transporte de hidrolases lisos\u00f3micas entre a rede trans-Golgi e os endosomas. O complexo adaptador AP2 as\u00f3ciase coa membrana plasm\u00e1tica e \u00e9 responsable da endocitose. A AP3 \u00e9 responsable do tr\u00e1fico de prote\u00ednas a lisosomas e outros org\u00e1nulos relacionados. A AP4 est\u00e1 peor caracterizada. Os complexos de prote\u00ednas adaptadoras son heterotetr\u00e1meros compostos por d\u00faas grandes subunidades (adaptinas), unha subunidade mediana (mu) e unha pequena subunidade (sigma). Por exemplo, na AP1 estas subunidades son a gamma-1-adaptina, a beta-1-adaptina, a mu-1 e a sigma-1, mentres que na AP2 son a alfa-adaptina, a beta-2-adaptina, a mu-2 e a sigma-2. Cada subunidde ten unha funci\u00f3n espec\u00edfica. As adaptinas reco\u00f1ecen e \u00fanense \u00e1 clatrina por medio da s\u00faa rexi\u00f3n bisagra (caixa de clatrina), e recrutan prote\u00ednas accesorias que modulan a funci\u00f3n das prote\u00ednas adaptadoras por medio dos seus dominios orella (ap\u00e9ndices) C-terminais. A mu reco\u00f1ece sinais de clasificaci\u00f3n baseados na tirosina en dominios citoplasm\u00e1ticos de prote\u00ednas de cargamento transmembrana. unha funci\u00f3n da clatrina e a endocitose mediada polo complexo AP2 \u00e9 regular o n\u00famero de receptores GABA(A) dispo\u00f1ibles na superficie celular.\nLista de adaptinas.\nAs adaptinas mostran unha similitude de secuencia con algunhas subunidades de COPI, polo que se pensa que te\u00f1en unha orixe evolutiva com\u00fan. A adaptina \u00e9 un heterotetr\u00e1mero que consta de d\u00faas grandes prote\u00ednas adaptinas (unha beta e outra m\u00e1is dependendo do complexo), unha adaptina mediana (mu) e unha adaptina pequena (sigma). Hai varios tipos de adaptinas, cada unha relacionada cun diferente complexo de prote\u00edna adaptadora. As principais adaptinas son:\nUn diagrama dos 5 complexos m\u00f3strase aqu\u00ed"}
{"id": "411213", "revid": "5863", "url": "https://gl.wikipedia.org/wiki?curid=411213", "title": "El D\u00eda (Donostia)", "text": "E D\u00eda foi un xornal vasco editado en Donostia entre 1930 e 1936.[1]\nHistoria.\nFundouse en 1930, co subt\u00edtulo de \"Diario guipuscoano de informaci\u00f3n\", e vi\u00f1a substitu\u00edr o desaparecido xornal rexionalista\u00a0\"El Pa\u00eds Vasco\". A maior parte do capital da empresa editora estaba en mans de\u00a0nacionalistas vascos, actuando como de feito como \u00f3rgano de expresi\u00f3n do PNV. Pola direcci\u00f3n do xornal pasaron\u00a0Francisco Javier de Landaburu e Jos\u00e9 Lec\u00e1roz Go\u00f1i. Durante a\u00a0Segunda Rep\u00fablica foi un dos xornais de maior difusi\u00f3n de Guip\u00fascoa. Continuuou a se editar ata o inicio da Guerra civil e o seu derradeiro n\u00famero sa\u00edu o 19 de xullo de 1936. Con posterioridade, nos seus antigos obradoiros editouse o diario falanxista \"Unidad\".[4][5]"}
{"id": "411214", "revid": "98629", "url": "https://gl.wikipedia.org/wiki?curid=411214", "title": "Barrio xudeu de Xerusal\u00e9n", "text": "O Barrio xudeu (, \"HaRova HaYehudi\") \u00e9 un dos catro barrios nos que est\u00e1 dividida a cidade vella de Xerusal\u00e9n. A \u00e1rea, comprendida de 116.000 m\u00b2, est\u00e1 situada no sueste da cidade amurallada. Est\u00e9ndese desde a Porta de Si\u00f3n, ao sur da cidade, ata o barrio armenio, no oeste, e o Muro das Lamentaci\u00f3ns ao norte e o Monte do Templo, ao leste.\nO barrio est\u00e1 habitado por 2.348 habitantes (2004) e alberga numerosas \"yeshivot\" e sinagogas, en particular a Sinagoga Hurva. Logo da s\u00faa construci\u00f3n en 1701, destru\u00edda en 1721, reconstru\u00edda en 1864 e destru\u00edda de novo en 1948 durante a ocupaci\u00f3n \u00e1rabe, a Sinagoga Hurva foi reconstru\u00edda de novo no 2006 e volveu a consagrarse en 2010.\nHistoria.\nO barrio ten unha rica historia, con continua presenza xud\u00eda desde o s\u00e9culo VIII a. C. Cando en 135, o emperador romano Adriano constru\u00edu a cidade de \"Aelia Capitolina\" sobre as ru\u00ednas da antiga Xerusal\u00e9n, a D\u00e9cima Lexi\u00f3n ti\u00f1a o seu campamento no terreo do actual barrio xudeu.\nA comezos do s\u00e9culo XX a poboaci\u00f3n do barrio chegou aos 19.000 habitantes, sen que fora unha poboaci\u00f3n completamente xud\u00eda, existindo tam\u00e9n outras comunidades vivindo no mesmo. Case todas as propiedades no barrio foron alugadas aos seus ocupantes como bens habices musulm\u00e1ns (\"waqf\"). Esta foi unha das raz\u00f3ns para a expansi\u00f3n e construci\u00f3n ao oeste da cidade nos \u00faltimos anos do Imperio otom\u00e1n, xa que a terra f\u00f3ra da cidade era propiedade de pleno dereito (\"mulk\") e m\u00e1is f\u00e1cil de adquirir. Deste xeito, comezaron a xurdir novos barrios fora da cidade vella, como Mishkenot Sha'ananim ou Mea Shearim, co que o n\u00famero de habitantes xudeus dentro da cidade vella descendeu paulatinamente.\nCaracter\u00edsticas.\n\u00c9 o barrio m\u00e1is coidado da cidade vella. Logo da conquista israel\u00ed do sector oriental da cidade trala Guerra dos Seis D\u00edas, esta volveuse a reconstru\u00edr dos graves destrozos producidos polos bombardeos xordanos durante a Guerra de independencia de Israel, e do descoido e a falta de mantemento durante o per\u00edodo de ocupaci\u00f3n \u00e1rabe.\nPara a s\u00faa reconstruci\u00f3n se tivo constancia da aparencia orixinal do barrio, as fronteiras do barrio defin\u00edronse e comezaron os procesos de topograf\u00eda e cartograf\u00eda. A s\u00faa superficie foi ampliada ao incorporar \u00e1reas do barrio armenio que non pertenceran ao barrio xudeu (inclu\u00edndo os complexos Ja'ouni, Bashiti e Anabousi, que eran propiedade de \u00e1rabes locais pero foron expropiadas). Incorporouse tam\u00e9n o veci\u00f1o barrio marroqu\u00ed de Xerusal\u00e9n, demolido en 1967, o que posibilitou constru\u00edr unha explanada para os fieis xudeus, visitantes e turistas diante do Muro das Lamentaci\u00f3ns e iniciou as\u00ed a transformaci\u00f3n f\u00edsica do barrio, grazas ao cal tanto as r\u00faas como as casas e prazas foron completamente renovadas.\nO seu est\u00e1 na praza Hurva (se ben anteriormente era a praza Batei Mahaseh). Se trata dunha pequena praza cunha placa conmemorativa dos sucesos de 1948, cando os xordanos reuniron a todos os xudeus e os expulsaron da cidade vella \u00e1 parte oeste de Xerusal\u00e9n."}
{"id": "411218", "revid": "27155", "url": "https://gl.wikipedia.org/wiki?curid=411218", "title": "Adaptina", "text": ""}
{"id": "411220", "revid": "27155", "url": "https://gl.wikipedia.org/wiki?curid=411220", "title": "Lista de adaptinas", "text": ""}
{"id": "411222", "revid": "5863", "url": "https://gl.wikipedia.org/wiki?curid=411222", "title": "Miquel \u00c0ngel Riera", "text": "Miquel \u00c0ngel Riera foi un escritor mallorquino en lingua catal\u00e1, nado en Manacor (Mallorca) o 29 de abril de 1930 e finado en Palma de Mallorca o 20 de xullo de 1996. Estudou a carreira de dereito e exerceu como avogado, tam\u00e9n fixo varios cursos de filosof\u00eda e letras.\nObra.\nTraduci\u00f3ns o catal\u00e1n.\nPoemes de l'enyorament, de Rafael Alberti, 1972"}
{"id": "411224", "revid": "1131", "url": "https://gl.wikipedia.org/wiki?curid=411224", "title": "Miandreiras", "text": ""}
{"id": "411225", "revid": "1131", "url": "https://gl.wikipedia.org/wiki?curid=411225", "title": "Midoi", "text": ""}
{"id": "411226", "revid": "1131", "url": "https://gl.wikipedia.org/wiki?curid=411226", "title": "Miegodevila", "text": ""}
{"id": "411227", "revid": "1131", "url": "https://gl.wikipedia.org/wiki?curid=411227", "title": "Mieites", "text": ""}
{"id": "411228", "revid": "1131", "url": "https://gl.wikipedia.org/wiki?curid=411228", "title": "Miguelares", "text": ""}
{"id": "411229", "revid": "1131", "url": "https://gl.wikipedia.org/wiki?curid=411229", "title": "Mil de Abaixo", "text": ""}
{"id": "411230", "revid": "1131", "url": "https://gl.wikipedia.org/wiki?curid=411230", "title": "Mil de Arriba", "text": ""}
{"id": "411231", "revid": "1131", "url": "https://gl.wikipedia.org/wiki?curid=411231", "title": "Os Milagres do Medo", "text": ""}
{"id": "411232", "revid": "1131", "url": "https://gl.wikipedia.org/wiki?curid=411232", "title": "A Milicroca", "text": ""}
{"id": "411233", "revid": "1131", "url": "https://gl.wikipedia.org/wiki?curid=411233", "title": "Millaradelo", "text": ""}
{"id": "411234", "revid": "1131", "url": "https://gl.wikipedia.org/wiki?curid=411234", "title": "Millarengo", "text": ""}
{"id": "411235", "revid": "1131", "url": "https://gl.wikipedia.org/wiki?curid=411235", "title": "Millarouso", "text": ""}
{"id": "411236", "revid": "1131", "url": "https://gl.wikipedia.org/wiki?curid=411236", "title": "Millaxendo", "text": ""}
{"id": "411238", "revid": "1131", "url": "https://gl.wikipedia.org/wiki?curid=411238", "title": "Milreu", "text": ""}
{"id": "411239", "revid": "1131", "url": "https://gl.wikipedia.org/wiki?curid=411239", "title": "As Minas de San Fins", "text": ""}
{"id": "411240", "revid": "1131", "url": "https://gl.wikipedia.org/wiki?curid=411240", "title": "Mi\u00f1a\u00f1o", "text": ""}
{"id": "411241", "revid": "1131", "url": "https://gl.wikipedia.org/wiki?curid=411241", "title": "Mi\u00f1arzo", "text": ""}
{"id": "411242", "revid": "1131", "url": "https://gl.wikipedia.org/wiki?curid=411242", "title": "A Mi\u00f1ata", "text": ""}
{"id": "411243", "revid": "1131", "url": "https://gl.wikipedia.org/wiki?curid=411243", "title": "Mi\u00f1ide", "text": ""}
{"id": "411244", "revid": "1131", "url": "https://gl.wikipedia.org/wiki?curid=411244", "title": "Mi\u00f1\u00f3ns", "text": ""}
{"id": "411245", "revid": "1131", "url": "https://gl.wikipedia.org/wiki?curid=411245", "title": "O Mi\u00f1oteiro", "text": ""}
{"id": "411246", "revid": "1131", "url": "https://gl.wikipedia.org/wiki?curid=411246", "title": "Mintir\u00e1ns", "text": ""}
{"id": "411247", "revid": "1131", "url": "https://gl.wikipedia.org/wiki?curid=411247", "title": "Miodelo", "text": ""}
{"id": "411248", "revid": "1131", "url": "https://gl.wikipedia.org/wiki?curid=411248", "title": "Miom\u00e1s", "text": ""}
{"id": "411249", "revid": "1131", "url": "https://gl.wikipedia.org/wiki?curid=411249", "title": "Mira de Abaixo", "text": ""}
{"id": "411250", "revid": "1131", "url": "https://gl.wikipedia.org/wiki?curid=411250", "title": "Mira de Cima", "text": ""}
{"id": "411251", "revid": "1131", "url": "https://gl.wikipedia.org/wiki?curid=411251", "title": "Mira do R\u00edo", "text": ""}
{"id": "411252", "revid": "1131", "url": "https://gl.wikipedia.org/wiki?curid=411252", "title": "Miramar de Baixo", "text": ""}
{"id": "411253", "revid": "1131", "url": "https://gl.wikipedia.org/wiki?curid=411253", "title": "Miramar de Riba", "text": ""}
{"id": "411254", "revid": "1131", "url": "https://gl.wikipedia.org/wiki?curid=411254", "title": "Miranci\u00f1os", "text": ""}
{"id": "411255", "revid": "27155", "url": "https://gl.wikipedia.org/wiki?curid=411255", "title": "Prote\u00edna adaptadora do transporte vesicular", "text": "As prote\u00ednas adaptadoras do transporte vesicular son prote\u00ednas implicadas na formaci\u00f3n de complexos que funcionan no tr\u00e1fico de mol\u00e9culas desde unha localizaci\u00f3n subcelular a outra. Estes complexos funcionan concentrando as correctas mol\u00e9culas de cargamento en ves\u00edculas de transporte que se evaxinan ou extruden dun org\u00e1nulo e viaxan a outra localizaci\u00f3n, onde o cargamento ser\u00e1 entregado. Co\u00f1\u00e9cense alg\u00fans detalles sobre como estas prote\u00ednas adaptadoras mostran a s\u00faa especificidade de tr\u00e1fico, pero a\u00ednda queda moito por aprender.\nVarios trastornos humanos est\u00e1n asociados con defectos nos compo\u00f1entes destes complexos, como o alzh\u00e9imer e o p\u00e1rkinson.\nAs prote\u00ednas.\nA maior\u00eda das prote\u00ednas adaptadoras son heterotetr\u00e1meros. Nos complexos de prote\u00ednas adaptadoras hai d\u00faas grandes prote\u00ednas (\u223c100 kD) e d\u00faas prote\u00ednas pequenas. Unha das prote\u00ednas grandes denom\u00ednase \u03b2 (beta), e \u03b21 est\u00e1 no complexo AP-1, \u03b22 no complexo AP-2, e as\u00ed sucesivamente. A outra prote\u00edna grande ten diferentes designaci\u00f3n nos diferentes complexos. Na AP-1 denom\u00ednase \u03b3 (gamma), a AP-2 ch\u00e1mase \u03b1 (alfa), a AP-3, \u03b4 (delta), a AP-4, \u03b5 (\u00e9psilon) e a AP-5 ten a denominaci\u00f3n \u03b6 (dseta). As d\u00faas prote\u00ednas pequenas son a subunidade media denominada \u03bc (mu \u223c50 kD) e a subunidade pequena \u03c3 (sigma \u223c20 kD), e denominadas do 1 ao 5 correspondendo cos 5 complexos AP. Os compo\u00f1entes de COPI (cop un) un coat\u00f3mero, e de TSET (T-set), un complexo de tr\u00e1fico de membrana, te\u00f1en heterotetr\u00e1meros similares aos dos complexos AP.\nO retr\u00f3mero non est\u00e1 estreitamente relacionado e as s\u00faas prote\u00ednas non ser\u00e1n descritas aqu\u00ed. As GGA son un grupo de prote\u00ednas relacionadas (tres en humanos) que act\u00faan como prote\u00ednas adaptadoras da clatrina mon\u00f3meras en varios importantes tr\u00e1ficos de ves\u00edculas de membrana, pero non son similares a calquera dos complexos de prote\u00ednas adaptadoras e non se discutir\u00e1n en detalle neste artigo. As estoninas (que non se mostran na primeira figura) son tam\u00e9n mon\u00f3meros similares nalg\u00fans aspectos \u00e1s GGA e tampouco se discutir\u00e1n en detalle neste artigo.\nOs PTB son dominios proteicos que incl\u00faen o NUMB, DAB1 e DAB2. A epsina e a AP180 no seu dominio ANTH son outras prote\u00ednas adaptadoras.\nUn complexo de transporte importante, o COPII, non se mostra na primeira figura. O complexo COPII \u00e9 un heterohex\u00e1mero, pero non est\u00e1 estreitamente relacionado cos complexos AP/TSET. As prote\u00ednas individais do complexo COPII denom\u00ednanse prote\u00ednas SEC, porque est\u00e1n codificadas por xenes de mutantes secretores de l\u00e9vedos. Un aspecto especialmente interesante de COPII \u00e9 que pode formar ves\u00edculas esf\u00e9ricas t\u00edpicas \"e\" t\u00fabulos para transportar grandes mol\u00e9culas como os precursores do col\u00e1xeno, que non poden axustarse dentro de ves\u00edculas esf\u00e9ricas t\u00edpicas. Estes son exemplos do conxunto m\u00e1is grande de adaptadores de cargamento.\nEvoluci\u00f3n.\nO antepasado com\u00fan m\u00e1is recente dos eucariotas debeu ter un mecanismo para transportar mol\u00e9culas entre as s\u00faas endomembranas e org\u00e1nulos, e prop\u00faxose a probable identidade do complexo adaptador implicado. P\u00e9nsase que o antepasado com\u00fan m\u00e1is recente ti\u00f1a 3 prote\u00ednas implicadas no tr\u00e1fico e que formaban un heterod\u00edmero. Ese heterod\u00edmero seguidamente \"dimerizouse\" para formar un complexo de 6 membros. Os compo\u00f1entes individuais despois cambiaron dando os actuais complexos, na orde mostrada, na que AP1 e AP2 son os \u00faltimos en diverxer.\nAdemais, un compo\u00f1ente de TSET, unha muniscina tam\u00e9n chamada prote\u00edna TCUP, parece que evolucionou en parte das prote\u00ednas dos opistocontos (animais e fungos). Partes dos complexos de prote\u00ednas adaptadoras evolucionaron dando partes das prote\u00ednas GGA e estonina. Hai probas que indican que partes do complexo do poro nuclear e do COPII poden estar relacionados evolutivamente.\nFormaci\u00f3n de ves\u00edculas de transporte.\nO tipo mellor caracterizado de ves\u00edcula \u00e9 a ves\u00edcula revestida de clatrina (CCV). Tam\u00e9n est\u00e1 moi estudadoa a formaci\u00f3n de ves\u00edculas COPII no ret\u00edculo endopl\u00e1smico e o seu transporte ao aparato de Golgi. O heterotetr\u00e1mero da COPI \u00e9 similar ao da AP/clatrina, pero o revestimento da COPI non est\u00e1 estreitamente relacionado cos revestimentos das ves\u00edculas revestidas de clatrina ou as COPII. A AP-5 est\u00e1 asociada con d\u00faas prote\u00ednas, SPG11 e SPG15, que te\u00f1en certa semellanza estrutural coa clatrina, e poden formar o revestimento arredor do complexo AP-5, pero a ultraestrutura do revestimento non se co\u00f1ece. O revestimento da AP-4 \u00e9 desco\u00f1ecido.\nUnha caracter\u00edstica case universal da ensamblaxe do revestimento \u00e9 o recrutamento de varios complexos adaptadores na membrana \"doante\" pola prote\u00edna Arf1. A \u00fanica excepci\u00f3n co\u00f1ecida \u00e9 a AP-2, que \u00e9 recrutada por certo l\u00edpido da membrana plasm\u00e1tica.\nOutra caracter\u00edstica case universal da ensamblaxe do revestimento \u00e9 que os adaptadores son recrutados primeiro, e estes recrutan despois o revestimento. A excepci\u00f3n \u00e9 COPI, na cal as 7 prote\u00ednas son recrutadas na membrana como hept\u00e1meros.\nComo se ilustra na imaxe que acompa\u00f1a, a produci\u00f3n de ves\u00edculas revestidas non \u00e9 instant\u00e1nea, e unha considerable fracci\u00f3n do tempo de maduraci\u00f3n util\u00edzase para establecer interacci\u00f3ns \"abortivas\" ou \"f\u00fatiles\" ata que se producen suficientes interacci\u00f3ns simult\u00e1neas para permitir que a estrutura contin\u00fae desenvolv\u00e9ndose.\nO \u00faltimo paso na formaci\u00f3n de ves\u00edculas de transporte \u00e9 a evaxinaci\u00f3n da membrana doante. Para isto c\u00f3mpre enerx\u00eda, pero mesmo no caso ben estudado das ves\u00edculas revestidas de clatrina, non todos requiren dinamina. A ilustraci\u00f3n que acompa\u00f1a mostra o caso das ves\u00edclas revestids de clatrina AP-2, a\u00ednda que as ves\u00edculas AP-1 e AP-3 non usan dinamina.\nSelecci\u00f3n das mol\u00e9culas do cargamento.\nO tipo de mol\u00e9culas que son incorporadas nun determinado tipo de ves\u00edcula depende das interacci\u00f3ns espec\u00edficas que se establecen. Algunhas destas interacci\u00f3ns establ\u00e9cense directamente cos complexos de prote\u00ednas adaptadoras e outros indirectamente con \"adaptadores alternativos\". Como exemplos, as prote\u00ednas de membrana poden establecer interacci\u00f3ns directas, mentres que as prote\u00ednas que est\u00e1n solubilizadas no lume dos org\u00e1nulos doantes \u00fanense indirectamente aos complexos de prote\u00ednas adaptadoras ao ligarse a prote\u00ednas de membrana que atravesan a membrana e \u00fanense polo seu extremo luminal \u00e1 mol\u00e9cula cargamento desexada. As mol\u00e9culas que non deber\u00edan ser inclu\u00eddas na ves\u00edcula parece que son exclu\u00eddas por \"ateigamento molecular\" (\"molecular crowding\").\nOs \"sinais\" ou \"motivos\" de amino\u00e1cidos das prote\u00ednas cargamento que interaccionan coas prote\u00ednas adaptadoras poden ser moi curtos. Por exemplo, un caso ben co\u00f1ecido \u00e9 o do motivo dileucina, no cal un residuo do amino\u00e1cido leucina vai seguido doutra leucina ou isoleucina. Un exemplo incluso m\u00e1is simple \u00e9 o do sinal baseado na tirosina, que \u00e9 Yxx\u00d8 (un residuo de tirosina separado por dous residuos de amino\u00e1cidos doutro residuo de amino\u00e1cido voluminoso hidr\u00f3fobo). A figura que acompa\u00f1a mostra como unha pequena parte dunha prote\u00edna pode interaccionar especificamente con outra prote\u00edna, as\u00ed que estes curtos motivos de sinalizaci\u00f3n non deber\u00edan ser tan sorprendentes. O tipo de comparaci\u00f3ns de secuencia us\u00e1banse, en parte, para definir estes motivos.\nNalg\u00fans casos, as modificaci\u00f3ns postraducionais, como as fosforilaci\u00f3ns (mostradas na figura) son importantes para o reco\u00f1ecemento do cargamento.\nDoenzas.\nOs fallos nestes adaptadores orixinan as chamadas enfermidades de adaptadores.\nA AP-2/ves\u00edcula revestida de clatrina est\u00e1n implicadas na hipercolesterolemia autos\u00f3mica recesiva por medio da prote\u00edna adaptadora de receptor de lipoprote\u00ednas de baixa densidade 1 asociada.\nO retr\u00f3mero est\u00e1 implicado na reciclaxe de compo\u00f1entes da membrana plasm\u00e1ica. A importancia desta reciclaxe na sinapse \u00e9 insinuada nunha das figuras da galer\u00eda. Hai polo menos tres modos polos que a disfunci\u00f3n do retr\u00f3mero pode contribu\u00edr a orixinar trastornos cerebrais, inclu\u00edndos as enfermidades de Alzheimer e Parkinson.\nA AP-5 \u00e9 o complexo descrito m\u00e1is recentemente e unha das raz\u00f3ns que soste\u00f1en a idea de que \u00e9 un complexo adaptador aut\u00e9ntico \u00e9 que est\u00e1 asociado \u00e1 peraplexia esp\u00e1stica hereditaria, igual que a AP-4. A AP-1 est\u00e1 ligada \u00e1 s\u00edndrome MEDNIK. A AP-3 est\u00e1 ligada \u00e1 s\u00edndrome de Hermansky\u2013Pudlak. A COPI est\u00e1 ligada a unha doenza autoinmune. A COPII est\u00e1 ligada \u00e1 displasia cranio\u2013lent\u00edculo\u2013sutural.\nUnha das prote\u00ednas GGA pode estar implicada na enfermidade de Alzheimer."}
{"id": "411256", "revid": "1131", "url": "https://gl.wikipedia.org/wiki?curid=411256", "title": "As Mir\u00e1ns", "text": ""}
{"id": "411257", "revid": "1131", "url": "https://gl.wikipedia.org/wiki?curid=411257", "title": "Miranzo", "text": ""}
{"id": "411258", "revid": "1131", "url": "https://gl.wikipedia.org/wiki?curid=411258", "title": "Miraz de Abaixo", "text": ""}
{"id": "411259", "revid": "1131", "url": "https://gl.wikipedia.org/wiki?curid=411259", "title": "Miraz de Arriba", "text": ""}
{"id": "411260", "revid": "1131", "url": "https://gl.wikipedia.org/wiki?curid=411260", "title": "Mirou", "text": ""}
{"id": "411261", "revid": "1131", "url": "https://gl.wikipedia.org/wiki?curid=411261", "title": "Mix\u00f3n", "text": ""}
{"id": "411262", "revid": "1131", "url": "https://gl.wikipedia.org/wiki?curid=411262", "title": "Mix\u00f3s", "text": ""}
{"id": "411263", "revid": "1131", "url": "https://gl.wikipedia.org/wiki?curid=411263", "title": "Mizoite de Abaixo", "text": ""}
{"id": "411264", "revid": "1131", "url": "https://gl.wikipedia.org/wiki?curid=411264", "title": "Mizoite de Arriba", "text": ""}
{"id": "411265", "revid": "55340", "url": "https://gl.wikipedia.org/wiki?curid=411265", "title": "Escola das Am\u00e9ricas", "text": ""}
{"id": "411267", "revid": "22570", "url": "https://gl.wikipedia.org/wiki?curid=411267", "title": "Fernando Alfaro", "text": "Fernando Alfaro Ponce, co\u00f1ecido artisticamente como Fernando Alfaro, nado en Alcadozo (Albacete) o 24 de outubro de 1964, \u00e9 un m\u00fasico espa\u00f1ol reco\u00f1ecido pola s\u00faa iniciativa na creaci\u00f3n e popularizaci\u00f3n do indie rock dentro do Estado espa\u00f1ol.\nTraxectoria.\nCofundador do grupo Surfin' Bichos en 1988, e fundador da banda Chucho en 1995 co selo discogr\u00e1fico Limbo Starr. Posteriormente os excompo\u00f1entes de Surfin' Bichos embarc\u00e1ronse a s\u00faa vez no grupo de referencia para a escena indie Mercromina.\nTrala disoluci\u00f3n de Chucho, Fernando Alfaro segue en activo como Fernando Alfaro y los Alienistas, recentemente no 2015 publicando \"Saint-Malo\" (I*M / Introm\u00fasica, 2015). Un traballo gravado xunto a Xavi Molero (bater\u00eda), Dar\u00edo Vuelta (baixo), Marcel Cavall\u00e9 (guitarra) e Eduardo Mart\u00ednez (teclado)."}
{"id": "411268", "revid": "29916", "url": "https://gl.wikipedia.org/wiki?curid=411268", "title": "Beb\u00ea a Bordo", "text": ""}
{"id": "411269", "revid": "83328", "url": "https://gl.wikipedia.org/wiki?curid=411269", "title": "Wilson Fittipaldi", "text": "Wilson Fittipaldi J\u00fanior, nado en S\u00e3o Paulo o 25 de decembro de 1943, \u00e9 un ex piloto de automobilismo brasileiro e propietario dun equipo de F\u00f3rmula Un. Participou no 38 Grandes Premios do Campionato do Mundo de F\u00f3rmula Un, debutando o 1 de maio de 1972, acadando un total de tres puntos de campionato. Dirixiu o equipo de F\u00f3rmula 1 e Fittipaldi entre 1974 e 1982. Tam\u00e9n participou en numerosas carreiras f\u00f3ra do campionato de F\u00f3rmula Un.\nTraxectoria.\nWilson Fittipaldi comezou a competir cos karts que el e seu irm\u00e1n constru\u00edron no Brasil na d\u00e9cada de 1960, antes de pasar \u00e1 F\u00f3rmula Vee.\nFixo unha breve viaxe a Europa en 1966 para correr na F\u00f3rmula Tres, pero a oportunidade fracasou debido a conflitos co equipo que dirix\u00eda no Brasil. Non volveu a Inglaterra ata 1970, despois do \u00e9xito do seu irm\u00e1n en F\u00f3rmula Dous. Ese ano pilotou un Lotus 59 de Jim Russell na F\u00f3rmula 3 brit\u00e1nica, batendo a Jos\u00e9 Carlos Pace e ao piloto oficial de Lotus Dave Walker, entre outros, a unha vitoria nunha rolda do Campionato BARC en Silverstone. En diversas ocasi\u00f3ns durante ese ano tam\u00e9n compet\u00edu con futuros campi\u00f3ns da F\u00f3rmula Un, Niki Lauda e James Hunt. Combinado con outros bos resultados, especialmente na \u00faltima parte do ano, inclu\u00edndo vitorias en d\u00faas roldas fora do campionato, isto permitiu avanzar cara ao campionato europeo de F\u00f3rmula Dous para 1971.\nAqu\u00ed obtivo varios bos resultados nas carreiras xunto ao seu irm\u00e1n para o equipo Bardahl-Fittipaldi con chasis Lotus e March, inclu\u00edndo un podio en Hockenheim e un cuarto lugar en Rouen e Mantorp Park. Estes resultados foron suficientes para lograr un acordo co equipo Brabham de F\u00f3rmula Un para a tempada de como piloto de pago.\nA s\u00faa carreira na F\u00f3rmula Un comezou cun podio no Gran Premio do Brasil de 1972, con todo, esta foi unha carreira fora do campionato e non poder\u00eda repetir a actuaci\u00f3n no campionato mundial. Foi un piloto de metade do peloton moderadamente competitivo para Brabham en 1972 e 1973. Non logrou ning\u00fan punto no campionato de 1972. En 1973 logrou os seus \u00fanicos puntos do Campionato do Mundo de F\u00f3rmula Un cun quinto e sexto lugar. Os seus mellores resultados en clasificaci\u00f3n foron o 9\u00ba en M\u00f3naco e 10\u00ba en Mosport en 1973.\nWilson tomouse un descanso nas carreiras en 1974 para establecer un equipo brasileiro de F\u00f3rmula Un. O equipo, inicialmente co\u00f1ecido como Copersucar-Fittipaldi, non tivo moito \u00e9xito na s\u00faa primeira tempada de carreira en . Wilson foi o seu \u00fanico piloto e s\u00f3 conseguiu acabar en seis carreiras, a mellor das cales foi o d\u00e9cimo e \u00faltimo lugar no Gran Premio dos Estados Unidos en Watkins Glen, e non conseguiu cualificar varias veces. Wilson abandonou a conduci\u00f3n para coidar a direcci\u00f3n do equipo en 1976 cando o seu irm\u00e1n, Emerson, uniuse ao equipo logo de abandonar McLaren. A suma total de tres puntos, anotados en 1972 e 1973 con Brabham, converteuno no irm\u00e1n m\u00e1is exitoso dun Campi\u00f3n do Mundo da F\u00f3rmula Un, ata a chegada de Ralf Schumacher na tempada .\nWilson regresou ocasionalmente \u00e1 competici\u00f3n. Na d\u00e9cada de 1980 e principios de 1990 participou no Campionato Stock do Brasil, ga\u00f1ando varias roldas. En 1994 e 1995 venceu con Porsche na cl\u00e1sica carreira Mil Milhas fundada polo seu pai, na primeira ocasi\u00f3n compartindo coche co seu fillo Christian. En febreiro de 1998, anunciou o seu regreso \u00e1 conduci\u00f3n competitiva no campionato brasileiro de Stock Car. En 2000 foi piloto convidado por Mercedes-Benz na rolda de N\u00fcrburgring na FIA European Truck Racing Cup, terminando 8\u00ba e 11\u00ba. En 2008, Wilson e Emerson entraron no Campionato GT3 do Brasil, pilotando un Porsche 997 GT3 para o equipo WB Motorsports.\nVida persoal.\n\u00c9 o fillo maior do xornalista e comentarista de radio Wilson Sr e da s\u00faa esposa Juzy. Ambos os dous competiron en coches de produci\u00f3n pouco despois da segunda guerra mundial. Wilson Sr tam\u00e9n foi responsable da primeira carreira das Mil Milhas en 1956, en S\u00e3o Paulo, inspirada na Mille Miglia en 1949. Wilson Jr \u00e9 a mi\u00fado chamado \"Wilsinho\" (ver o alcumo ocasional de Rubens Barrichello de Rubinho ou futbolista Ronaldinho) ou \"Tigr\u00e3o\". Non sorprendeu que se convertese nun apaixonado aficionado aos deporte de motor desde unha idade temper\u00e1.\nWilson Fittipaldi \u00e9 o irm\u00e1n maior do campi\u00f3n da CART e dobre campi\u00f3n do mundo de F\u00f3rmula 1 Emerson Fittipaldi. Como Jimmy Stewart e Ian Scheckter permaneceu \u00e1 sombra do seu irm\u00e1n m\u00e1is novo e ilustre no deporte do motor. Casou con Suzy. \u00c9 o pai do ex piloto da CART, F\u00f3rmula Un e piloto de NASCAR, Christian Fittipaldi e ten unha filla, Roberta.\nResultados Completos na F\u00f3rmula Un.\n() As carreiras en letra grosa indican pole position; as carreiras en \"cursiva\" indican \"volta r\u00e1pida\".\nRexistros na F\u00f3rmula Un.\nAntes dos Fittipaldis, tres pares de irm\u00e1ns correron na F\u00f3rmula Un: Jimmy e Jackie Stewart, Pedro e Ricardo Rodr\u00edguez, e Ernesto e Vittorio Brambilla. Non obstante, ning\u00fan dos irm\u00e1ns competira na mesma carreira. Os irm\u00e1ns Fittipaldi foron os primeiros en competir na mesma carreira, e tam\u00e9n os primeiros en ga\u00f1ar puntos na mesma carreira: Wilson Fittipaldi s\u00f3 logrou puntos en d\u00faas carreiras de F\u00f3rmula Un (o Gran Premio da Arxentina de 1973 e o Gran Premio de Alema\u00f1a de 1973), pero en ambas ocasi\u00f3ns o seu irm\u00e1n m\u00e1is novo, Emerson, tam\u00e9n logrou puntuar (unha vitoria na Arxentina e 6\u00ba en Alema\u00f1a).\nDesde o Fittipaldis, outros seis pares de irm\u00e1ns competiron na F\u00f3rmula Un. Ian e Jody Scheckter, Gilles e Jacques Villeneuve Sr., Manfred e Joachim Winkelhock, Teo e Corrado Fabi e Gary e David Brabham non conseguiron marcar puntos na mesma carreira. Michael e Ralf Schumacher foron os seguintes no Gran Premio de Francia de 1997.\nO fillo de Fittipaldi, Christian, fixo o seu debut na F\u00f3rmula Un en e acadou o seu primeiro punto no Gran Premio do Xap\u00f3n de 1992, facendo de Wilson e Christian Fittipaldi os primeiros pai e fillo en puntuar na F\u00f3rmula Un. Desde ent\u00f3n foron seguidos por Graham Hill e Damon Hill, Mario e Michael Andretti, Gilles e Jacques Villeneuve, Keke e Nico Rosberg, Satoru e Kazuki Nakajima, Nelson Piquet e Nelson Piquet Jr., Jan e Kevin Magnussen, Jos e Max Verstappen e Jonathan e Jolyon Palmer.\nAndaina na xesti\u00f3n e negocios.\nA\u00ednda que o seu pai estaba renuente a financiar a s\u00faa andaina nas carreiras, os irm\u00e1ns Fittipaldi lograron financiar as s\u00faas primeiras carreiras mediante a creaci\u00f3n dun exitoso negocio de accesorios a medida para veh\u00edculos personalizados cando a\u00ednda estaban na s\u00faa adolescencia, e despois constru\u00edron karts e coches de F\u00f3rmula Vee. Tam\u00e9n houbo un proxecto Fittipaldi-Porsche: un chasis deportivo \u00fanico e mec\u00e1nica Porsche que os irm\u00e1ns constru\u00edron e correron en 1968.\nCara a finais de 1973, Wilson convencera ao conglomerado brasileiro de azucre e alcohol Copersucar para patrocinar o seu equipo de F\u00f3rmula Un e, desde 1976, retirouse da conduci\u00f3n e concentrouse na xesti\u00f3n do seu equipo, que corr\u00eda con flashes ocasionais de \u00e9xito na F\u00f3rmula Un desde 1975 ata que pechou en 1982.\nDesde ent\u00f3n, comprometeuse cos intereses comerciais da familia, inclu\u00edndo un concesionario Mercedes-Benz. Tam\u00e9n realizou alg\u00fans traballos televisivos e involucrouse na carreira do seu fillo, Christian, ao que dirixiu desde 1996. En 2004 converteuse en director t\u00e9cnico do equipo WB motorsport team no Brazilian V8 stock cars.\nV\u00e9xase tam\u00e9n.\nBibliograf\u00eda.\nTodos os resultados de carreiras e campionato prove\u00f1en de:"}
{"id": "411270", "revid": "85894", "url": "https://gl.wikipedia.org/wiki?curid=411270", "title": "Rodrigo de Moscoso Osorio e \u00c1lvarez de Toledo", "text": "Rodrigo de Moscoso Osorio e \u00c1lvarez de Toledo, nado en 1530 en Santiago de Compostela, foi un nobre galego, V conde de Altamira.\nTraxectoria.\nEra fillo de \u00c1lvaro Lope de Moscoso Osorio e Andrade, IV Conde de Altamira, e de Ana \u00c1lvarez de Toledo y Pimentel.\nCasou en 1555 con Isabel de Castro e Andrade, parella que tivo tres fillos: Mariana de Castro, Lope de Moscoso Osorio y Castro, VI conde de Altamira, e Teresa de Castro.\nFoi medio irm\u00e1n de Mar\u00eda de Moscoso Osorio, de Violante Osorio de Moscoso y Toledo, de Xo\u00e1n Ram\u00edrez de Guzm\u00e1n Toledo, III conde de Teba, II marqu\u00e9s de Ardales e Mariscal de Castela, de Ana de Mendoza de Alarc\u00f3n e de Xoana de Mendoza de Alarc\u00f3n.\nEn 1546 doou unhas terras agr\u00edcolas para uso e goce dos compostel\u00e1ns, que pasar\u00edan co tempo a formar parte da Alameda de Santiago."}
{"id": "411271", "revid": "45576", "url": "https://gl.wikipedia.org/wiki?curid=411271", "title": "Wilson Fittipaldi J\u00fanior", "text": ""}
{"id": "411273", "revid": "865", "url": "https://gl.wikipedia.org/wiki?curid=411273", "title": "Scandinavian Airlines System", "text": ""}
{"id": "411274", "revid": "1987", "url": "https://gl.wikipedia.org/wiki?curid=411274", "title": "Bios\u00edntese", "text": ""}
{"id": "411275", "revid": "22795", "url": "https://gl.wikipedia.org/wiki?curid=411275", "title": "Parque da Alameda de Santiago de Compostela", "text": ""}
{"id": "411276", "revid": "98629", "url": "https://gl.wikipedia.org/wiki?curid=411276", "title": "Paseo da Alameda de Santiago de Compostela", "text": "O Paseo da Alameda de Santiago de Compostela, co\u00f1ecido polos compostel\u00e1ns simplemente como Paseo da Alameda, \u00e9 unha das tres partes que comprende o Parque da Alameda de Santiago de Compostela, canda a Carballeira de Santa Susana e o Paseo da Ferradura (ou Paseo dos Le\u00f3ns).\nHistoria.\nA s\u00faa orixe rem\u00f3ntase a mediados do s\u00e9culo XVI, cando, en 1546, o compostel\u00e1n Rodrigo de Moscoso Osorio e \u00c1lvarez de Toledo, V Conde de Altamira, doou unhas terras agr\u00edcolas para uso e goce dos santiagueses.\nCaracter\u00edsticas.\nO paso do tempo foi deixando pegadas na s\u00faa ordenaci\u00f3n espacial, como se pode apreciar na disposici\u00f3n de terrados (\"parterres\"), fontes e estanques, as\u00ed como nas s\u00faas edificaci\u00f3ns decimon\u00f3nicas, modernistas e actuais (igrexa do Pilar, pavill\u00f3n de Recreo Art\u00edstico e Industrial, \u00fanico edificio que queda da Exposici\u00f3n Rexional Galega de 1909, quiosco da m\u00fasica, e na abundancia e formas das s\u00faas estatuas e esculturas, e tam\u00e9n no seu mobiliario, especialmente os bancos gran\u00edticos con art\u00edstico respaldo de fundici\u00f3n da famosa f\u00e1brica de Sargadelos, que contaba co primeiro alto forno de Espa\u00f1a, creada por Antonio Raimundo Ib\u00e1\u00f1ez, marqu\u00e9s de Sargadelos.\nFoi cualificado de \"xard\u00edn pacego\" polo seu papel de \u00e1rea de lecer para os habitantes da cidade (e dos seus visitantes), da mesma forma que son espazos de pracer e goce os xard\u00edns de moitos pazos galegos. O conxunto \u00e9 rico en monumentos hist\u00f3ricos e diversos elementos de interese art\u00edstico, e nos seus xard\u00edns cel\u00e9branse numerosas festas locais e actos culturais e populares. Ao longo do tempo, a alameda arrequeceuse cunha flora ornamental singular, cun total de noventa especies, con m\u00e1is de mil cincocentos esp\u00e9cimes arb\u00f3reos e arbustivos, alg\u00fans deles not\u00e1beis pola s\u00faa idade ou polo seu porte.\nV\u00e9xase tam\u00e9n.\nOutros artigos.\n "}
{"id": "411277", "revid": "1131", "url": "https://gl.wikipedia.org/wiki?curid=411277", "title": "Paseo da Ferradura", "text": "O Paseo da Ferradura, tam\u00e9n co\u00f1ecido como o Paseo dos Le\u00f3ns, \u00e9 unha das tres partes que comprende o Parque da Alameda de Santiago de Compostela, canda o Paseo da Alameda e a Carballeira de Santa Susana.\nHistoria.\nNo ano 1835, o concello de Santiago iniciou a creaci\u00f3n do Campo da Estrela e mais do Paseo da Ferradura, que une os seus dous extremos rodeando a carballeira de Santa Susana.\nCaracter\u00edsticas.\nO Paseo da Ferradura \u00e9 o miradoiro urbano m\u00e1is co\u00f1ecido do Parque da Alameda, situado na aba do outeiro de Santa Susana e borde\u00e1ndoa no treito da entrada do paseo, cunha vista frontal da Catedral sobresa\u00edndo entre a masa de edificios hist\u00f3ricos, entre eles a fachada posterior do Pazo de Raxoi, polo que \u00e9 a \"postal\" m\u00e1is retratada.\nOutro miradoiro importante \u00e9 o que permite ver o monte Pedroso, a \"Residencia\" e os arredores do sur de Santiago. Neste lugar at\u00f3panse os xard\u00edns da Ferradura e o monumento a Rosal\u00eda de Castro.\nO Paseo da Ferradura foi cualificado por Otero Pedrayo como \"o parque e paseo m\u00e1is nobre de Espa\u00f1a\"."}
{"id": "411278", "revid": "72012", "url": "https://gl.wikipedia.org/wiki?curid=411278", "title": "Paseo dos Le\u00f3ns", "text": ""}
{"id": "411280", "revid": "83328", "url": "https://gl.wikipedia.org/wiki?curid=411280", "title": "Lei de Instruci\u00f3n P\u00fablica de 1857", "text": ""}
{"id": "411284", "revid": "83328", "url": "https://gl.wikipedia.org/wiki?curid=411284", "title": "D\u00eda das Galegas nas Letras", "text": "O D\u00eda das Galegas nas Letras \u00e9 unha celebraci\u00f3n organizada pola plataforma de cr\u00edtica literaria A Sega que honra anualmente a mulleres que contribu\u00edron de forma sobranceira \u00e1 cultura en xeral e \u00e1 literatura en particular como \"Se\u00f1ora das Letras\".\nComezou a organizarse no ano 2014. Naceu en contraposici\u00f3n do D\u00eda das Letras Galegas, ao seren homes a maior\u00eda das persoas homenaxeadas nesa celebraci\u00f3n. En 2018 dedicouse o D\u00eda das Letras Galegas a Mar\u00eda Victoria Moreno e en 2024 a Lu\u00edsa Villalta que foran previamente reco\u00f1ecidas no D\u00eda das Galegas nas Letras."}
{"id": "411285", "revid": "23204", "url": "https://gl.wikipedia.org/wiki?curid=411285", "title": "Psicolox\u00eda cognitiva", "text": "A psicolox\u00eda cognitiva ou cognitivismo \u00e9 a psicolox\u00eda que se encarga do estudo da cognici\u00f3n; \u00e9 dicir, dos procesos mentais implicados no co\u00f1ecemento. Ten como obxecto de estudo os mecanismos b\u00e1sicos e profundos polos que se elabora o co\u00f1ecemento, dende a percepci\u00f3n, a memoria e a aprendizaxe, at\u00e9 a formaci\u00f3n de conceptos e razoamento l\u00f3xico. Por cognitivo entendemos o acto de co\u00f1ecemento, nas s\u00faas acci\u00f3ns de almacenar, recuperar, reco\u00f1ecer, comprender, organizar e usar a informaci\u00f3n recibida a trav\u00e9s dos sentidos.\nEst\u00e1 situada dentro do que se denomina o hex\u00e1gono cognitivo, formado pola interrelaci\u00f3n entre neurociencia, intelixencia artificial, psicolox\u00eda, ling\u00fc\u00edstica, antropolox\u00eda e filosof\u00eda.\nRecibe influencias de disciplinas e teor\u00edas af\u00edns, como o tratamento da informaci\u00f3n, a intelixencia artificial, a ciencia da linguaxe e o enfoque hol\u00edstico da Gestalt.\nO interese da psicolox\u00eda cognitiva \u00e9 dobre. O primeiro interese \u00e9 estudar como as persoas entenden o mundo no que viven e tam\u00e9n se abordan as cuesti\u00f3ns de como os seres humanos toman a informaci\u00f3n sensorial entrante e a transforman, sintetizan, elaboran, almacenan, recuperan e finalmente fan uso dela. O resultado de todo este procesamento activo da informaci\u00f3n \u00e9 o co\u00f1ecemento funcional no sentido de que a segunda vez que a persoa se atopa cun acontecemento da contorna igual ou semellante est\u00e1 m\u00e1is segura do que pode ocorrer comparado coa primeira vez.\nO segundo interese da psicolox\u00eda cognitiva \u00e9 como a cognici\u00f3n leva \u00e1 conduta. Dende un enfoque motivacional, a cognici\u00f3n \u00e9 un \"trampol\u00edn \u00e1 acci\u00f3n\". Para os te\u00f3ricos cognitivistas, a acci\u00f3n est\u00e1 principalmente en funci\u00f3n dos pensamentos da persoa e non dalg\u00fan instinto, necesidade, pulsi\u00f3n ou estado de activaci\u00f3n (\"arousal\")."}
{"id": "411286", "revid": "23204", "url": "https://gl.wikipedia.org/wiki?curid=411286", "title": "Condutismo", "text": "O condutismo ou behaviorismo, segundo J. B. Watson, dos primeiros en definir o obxecto de estudo da psicolox\u00eda, \u00e9 o estudo experimental obxectivo e natural da conduta. Para B. F. Skinner, o condutismo \u00e9 unha filosof\u00eda da ciencia da conduta e definiu varios aspectos esenciais do seu obxecto de estudo, e a diferenza de Watson que se centrou en describir as leis xerais que rexen a conduta voluntaria. O obxecto de estudo da psicolox\u00eda e a forma en como se concibe a conduta \u00e9 entendida de diversos xeitos, segundo o enfoque dende o que se vexa. \nP\u00f3dense identificar m\u00e1is de 10 formas de condutismo dende a proposta por Watson at\u00e9 os nosos d\u00edas; pasando polo condutismo de Tolman, Hull e Skinner, o intercondutismo e a psicolox\u00eda intercondutual de Kantor, o condutismo teleol\u00f3xico de Rachlin, emp\u00edrico de Bijou, te\u00f3rico de Staddon e biol\u00f3xico de Timberlake, o contextualismo funcional de Hayes, etc.\nJ. R. Kantor define o condutismo como \u00abunha renuncia \u00e1s doutrinas da alma, a mente e a conciencia\u00bb, para ocuparse do \u00abestudo dos organismos en interacci\u00f3n cos seus ambientes\u00bb. En termos m\u00e1is amplos, consid\u00e9rao como equivalente \u00f3 termo ciencia (Kantor 1968, cit. por Campos, 1973, p. 91), xa que se ocupa da natureza a partir do \"principio do comportamento\". As\u00ed, a qu\u00edmica estuda o comportamento dos elementos e a substancia, a f\u00edsica estuda o comportamento da materia e as s\u00faas propiedades, a astronom\u00eda estuda o comportamento dos astros e galaxias, e a psicolox\u00eda estuda as interacci\u00f3ns entre os organismos e a s\u00faa contorna."}
{"id": "411287", "revid": "23204", "url": "https://gl.wikipedia.org/wiki?curid=411287", "title": "Behaviorismo", "text": ""}
{"id": "411288", "revid": "25871", "url": "https://gl.wikipedia.org/wiki?curid=411288", "title": "A Sega", "text": "A Sega \u00e9 unha plataforma de cr\u00edtica literaria feminista galega. Fundouse no ano 2013. Entre as s\u00faas impulsoras figuran Andrea Nunes Bri\u00f3ns, Mar\u00eda Reim\u00f3ndez, Marga Romero, Lara Rozados, Susana S\u00e1nchez Ar\u00edns e Beatriz Su\u00e1rez Briones. M\u00e1is tarde apareceron novas firmas, coma a de Emma Pedreira, Beatriz Maceda ou Andrea Barreira.\nEn 2014 comezaron a celebrar o D\u00eda das Galegas nas Letras."}
{"id": "411289", "revid": "7802", "url": "https://gl.wikipedia.org/wiki?curid=411289", "title": "Cerco de Xerusal\u00e9n (70)", "text": ""}
{"id": "411291", "revid": "23204", "url": "https://gl.wikipedia.org/wiki?curid=411291", "title": "Psicolox\u00eda evolucionista", "text": "A psicolox\u00eda evolucionista prop\u00f3n que a psicolox\u00eda e a conduta dos humanos e primates poden ser entendidas co\u00f1ecendo a s\u00faa historia evolutiva. Especificamente, prop\u00f3n que a mente dos primates, inclu\u00eddo o home, est\u00e1 composta de moitos mecanismos funcionais chamados adaptaci\u00f3ns psicol\u00f3xicas ou \"mecanismos psicol\u00f3xicos evolucionados\" (EPMs) que se desenvolveron mediante selecci\u00f3n natural por ser \u00fatiles para a supervivencia e reproduci\u00f3n do organismo. A psicolox\u00eda evolucionista tenta explicar caracter\u00edsticas mentais da especie humana (tales como a memoria, a percepci\u00f3n, a lingua, e fundamentalmente as emoci\u00f3ns) como adaptaci\u00f3ns: \u00e9 dicir, como os produtos funcionais da selecci\u00f3n natural, \u00e1 s\u00faa vez forzada pola competencia para sobrevivir e reproducirse. Este enfoque adaptativo \u00e9 o empregado para entender o resto dos mecanismos biol\u00f3xicos como, por exemplo, o sistema inmunitario. A psicolox\u00eda evolucionista aplica este mesmo principio \u00e1 psicolox\u00eda.\nDado que a evoluci\u00f3n dos hom\u00ednidos (at\u00e9 chegar \u00f3\u00a0\"Homo sapiens\" actual) produciuse en medios ancestrais totalmente diferentes \u00f3 actual, os psic\u00f3logos evolutivos toman como referencia as condici\u00f3ns existentes naqueles medios prehist\u00f3ricos. Post\u00falase, por exemplo, que os seres humanos desenvolveron unha capacidade mental especial para a adquisici\u00f3n da fala en forma naturalmente autom\u00e1tica nos primeiros anos de vida. Pero loxicamente non herdaron unha capacidade de lectura e escritura que foron culturalmente desenvolvidas. Outras adaptaci\u00f3ns incl\u00faen a capacidade de ler as emoci\u00f3ns dos demais, a capacidade de discernir parentes de non familiares, a habilidade de identificar e seleccionar unha parella, e a propensi\u00f3n para axudar e actuar en forma altru\u00edsta cara \u00f3s seus conx\u00e9neres.\nCharles Darwin propuxo a teor\u00eda da selecci\u00f3n natural como mecanismo para explicar a evoluci\u00f3n biol\u00f3xica no s\u00e9culo XIX, teor\u00eda que se reforzou cos descubrimentos posteriores das ciencias biol\u00f3xicas e a xen\u00e9tica. O propio Darwin, e varios cient\u00edficos do s\u00e9culo XX tentaron conciliar esta teor\u00eda co estudo anal\u00edtico da conduta social de distintas especies, inclu\u00eddos os insectos sociais (formigas e abellas), os mam\u00edferos en xeral, e os primates en particular."}
{"id": "411292", "revid": "23204", "url": "https://gl.wikipedia.org/wiki?curid=411292", "title": "Psicolox\u00eda da personalidade", "text": "A psicolox\u00eda da personalidade \u00e9 unha p\u00f3la da psicolox\u00eda que estuda a personalidade e a s\u00faa variaci\u00f3n entre os individuos. O autor m\u00e1is cl\u00e1sico da disciplina \u00e9 o psic\u00f3logo estadounidense Gordon Allport, que no ano 1936 publicou o libro \"A personalidade\".\nA personalidade tam\u00e9n se refire \u00f3 patr\u00f3n de pensamentos, sentimentos, axustes sociais e comportamentos exhibidos consistentemente \u00f3 longo do tempo que infl\u00fae fortemente nas expectativas, autopercepci\u00f3ns, valores e actitudes dun. A personalidade tam\u00e9n pred\u00ed as reacci\u00f3ns humanas a outras persoas, problemas e tensi\u00f3ns. Allport (1937) describiu d\u00faas formas principais de estudar a personalidade: a nomot\u00e9tica e a idiogr\u00e1fica. A psicolox\u00eda nomot\u00e9tica busca leis xerais que poidan aplicarse a moitas persoas diferentes, como o principio de autorrealizaci\u00f3n ou o trazo da extraversi\u00f3n. A psicolox\u00eda idiogr\u00e1fica \u00e9 un intento de comprender os aspectos \u00fanicos dun individuo en particular. \nAs \u00e1reas de enfoque da psicolox\u00eda da personalidade incl\u00faen:\n\"Personalidade\" \u00e9 un conxunto din\u00e1mico e organizado de caracter\u00edsticas que pos\u00fae unha persoa que infl\u00fae de forma \u00fanica na s\u00faa contorna, cognici\u00f3ns, emoci\u00f3ns, motivaci\u00f3ns e comportamentos en diversas situaci\u00f3ns. A palabra \"personalidade\" ten a s\u00faa orixe na persoa latina, que significa m\u00e1scara."}
{"id": "411293", "revid": "47401", "url": "https://gl.wikipedia.org/wiki?curid=411293", "title": "Psicolox\u00eda da relixi\u00f3n", "text": "A psicolox\u00eda da relixi\u00f3n \u00e9 a p\u00f3la da psicolox\u00eda aplicada e da ciencia da relixi\u00f3n que trata as cuesti\u00f3ns psicol\u00f3xicas vencelladas \u00e1 pr\u00e1ctica relixiosa. Estuda as crenzas, actividades e experiencias relixiosas dende o punto de vista psicol\u00f3xico, no que se distingue, por exemplo, dunha disciplina af\u00edn, a neuroteolox\u00eda.\nA psicolox\u00eda da relixi\u00f3n responde as preguntas e reacci\u00f3ns do ser humano sobre o sentido \u00faltimo da s\u00faa existencia neste mundo e m\u00e1is al\u00f3 da morte. \u00c9 unha procura que sit\u00faa \u00f3 home ante unha realidade superior distinta del, que adoita concibir como persoal e transcendente e coa que entra en relaci\u00f3n mediante a fe. Oc\u00fapase da orixe e natureza do misticismo ou sentimento relixioso, e da orixe da relixi\u00f3n como tal. \nAlg\u00fans consideran \u00e1 relixi\u00f3n como unha proxecci\u00f3n patol\u00f3xica do ser humano que necesita curaci\u00f3n. Os psic\u00f3logos da relixi\u00f3n inter\u00e9sanse pola relaci\u00f3n que existe entre a personalidade e o desenvolvemento da actitude e o comportamento relixiosos. Tam\u00e9n estuda as manifestaci\u00f3ns que adopta a relixiosidade popular, as\u00ed como as novas formas de relixiosidade que xurdiron en Occidente. Pode axudar a comprender o relixioso no home.\nHistoria.\nOs pasos iniciais na fundaci\u00f3n da psicolox\u00eda da relixi\u00f3n, como p\u00f3la da psicolox\u00eda, rem\u00f3ntanse \u00e1 iniciativa de Friedrich Schleiermacher na s\u00faa obra \"Psychologie\" do ano 1862. O primeiro gran cl\u00e1sico da especialidade foi William James coa s\u00faa obra \"As variedades da experiencia relixiosa\" (\"The varieties of religious experience\") do ano 1902. A escola psicanal\u00edtica fundada por Sigmund Freud deu un pulo decisivo \u00e1 disciplina. Dentro da mesma menci\u00f3nanse xeralmente a Carl Jung, Alfred Adler e m\u00e1is recentemente a Erich Fromm, a\u00ednda que en moitos aspectos difiren do enfoque inicial de Freud. A partir do s\u00e9culo XX desenvolv\u00e9ronse estudos psicom\u00e9tricos, o enfoque evolutivo e as teor\u00edas evolucionistas."}
{"id": "411295", "revid": "23204", "url": "https://gl.wikipedia.org/wiki?curid=411295", "title": "Psicoterapia", "text": "A psicoterapia (do grego \"psykh\u0113\" - mente, e \"therapeuein\" - curar; primeira referencia ca. 1890) \u00e9 un tipo de terapia cuxa finalidade \u00e9 tratar os problemas psicol\u00f3xicos, tales como depresi\u00f3n, ansiedade, dificultades para relacionarse, entre outros problemas de sa\u00fade mental. \u00c9 un proceso dial\u00e9tico efectuado entre un profesional, o psicoterapeuta - que pode ser psic\u00f3logo ou psiquiatra, e o cliente ou paciente.\nPor ser unha \u00e1rea da sa\u00fade mental, a psicoterapia \u00e9 a principal li\u00f1a de tratamento para calquera asunto referente ao psiquismo. Para iso, propo\u00f1en intervenci\u00f3ns psicol\u00f3xicas, cuxos obxectivos centrais son:"}
{"id": "411297", "revid": "5863", "url": "https://gl.wikipedia.org/wiki?curid=411297", "title": "D\u00eda das galegas nas letras", "text": ""}
{"id": "411298", "revid": "1987", "url": "https://gl.wikipedia.org/wiki?curid=411298", "title": "Xenio (persoa)", "text": "A xenialidade as\u00f3ciase tipicamente a logros sen precedente, creativos, orixinais e universais. \nNon existe unha definici\u00f3n cient\u00edfica precisa de xenio, e a cuesti\u00f3n sobre se a noci\u00f3n en si mesma ten alg\u00fan significado foi longamente debatida. O termo \u00e9 utilizado en varios sentidos: para referirse a un aspecto particular dun individuo, ou \u00f3 individuo completamente; a un co\u00f1ecedor de moitas disciplinas ou un co\u00f1ecedor dunha \u00e1rea en particular (por exemplo Albert Einstein). A distinci\u00f3n entre xenialidade e habilidade \u00e9 materia de debate do que a psicolox\u00eda ofrece visi\u00f3ns relevantes. Para alg\u00fans, como o cr\u00edtico literario, Harold Bloom: \"O talento non debe ser orixinal, o xenio, debe selo\", as\u00ed o afirma na s\u00faa obra literaria \"Xenios\".\nEtimolox\u00eda.\nNa Antiga Roma, o xenio era o esp\u00edrito gu\u00eda ou deidade tutelar dunha persoa, familia (\"gens\") ou lugar (\"genius loci)\". O substantivo (do verbo lat\u00edn \"gigno\", \"genui\", \"genitus\", \"traer \u00e1 vida\", \"crear\") est\u00e1 relacionado con \"enxe\u00f1o\" como sin\u00f3nimo de creatividade e con enxe\u00f1ar\u00eda. Nos tempos de Augusto f\u00edxose com\u00fan a acepci\u00f3n \"inspiraci\u00f3n\", \"talento\".\n\"O\" artigo \"G\u00e9nie\" da \"L'Encyclop\u00e9die\", atribu\u00eddo a Diderot en 1757, instaura a diferenza entre \u00abo home xenial\u00bb (do cal se busca estudar a fisiolox\u00eda e a psicolox\u00eda) e \u00aba produci\u00f3n\u00bb literaria ou musical que provoca a necesidade de estudala."}
{"id": "411299", "revid": "89787", "url": "https://gl.wikipedia.org/wiki?curid=411299", "title": "Boliviana de Aviaci\u00f3n", "text": "Boliviana de Aviaci\u00f3n, tam\u00e9n co\u00f1ecida sinxelamente como BoA, \u00e9 a aeroli\u00f1a nacional de Bolivia e \u00e9 de propiedade estatal na s\u00faa totalidade. Foi creada en outubro de 2007 e comezou a operar en marzo de 2009. Acompa\u00f1\u00eda ten a s\u00faa sede en Cochabamba e o seu principal centro de conexi\u00f3ns est\u00e1 no aeroporto Jorge Wilstermann, con cidades focais no aeroporto internacional El Alto e no aeroporto Viru Viru. A meirande parte dos seus voos internacionais, inclu\u00edndo os de longa distancia cara Madrid e Miami, operan dende Viru Viru, en Santa Cruz de la Sierra. Boliviana de Aviaci\u00f3n voa cara 13 destinos en 5 pa\u00edses e \u00e9 a aeroli\u00f1a m\u00e1is grande do pa\u00eds en termos de frota e pasaxeiros transportados.\nBoliviana de Aviaci\u00f3n creouse como unha empresa estatal polo goberno do presidente Evo Morales como sucesora da anterior aeroli\u00f1a de bandeira Lloyd A\u00e9reo Boliviano (LAB), que cesou as s\u00faas operaci\u00f3ns despois de 87 anos de actividade en 2011. Despois da desaparici\u00f3n da segunda aeroli\u00f1a m\u00e1is grande do pa\u00eds, AeroSur, Boliviana de Aviaci\u00f3n espand\u00edu a s\u00faa rede e converteuse na \u00fanica gran aeroli\u00f1a de Bolivia, chegando a controlar o 82% do mercado nacional en 2012.\nFrota.\nEn xaneiro de 2018 a frota de Boliviana de Aviaci\u00f3n estaba formada polos seguintes avi\u00f3ns:"}
{"id": "411300", "revid": "23204", "url": "https://gl.wikipedia.org/wiki?curid=411300", "title": "Chutney", "text": "Na coci\u00f1a india o chutney ou chatni (do hindi \"chatni\") \u00e9 unha variedade de especias doces e picantes, orixinarias do oeste da India. Tr\u00e1tase dun acompa\u00f1amento moi popular na coci\u00f1a india, sobre todo para os panipuris ou bolos de vento, e adoita estar acompa\u00f1ada doutros mollos de sabores semellantes como os encurtidos, papads ou raitas.\nNa lingua\u00a0hindi, a palabra equivalente a \u2018facer chatni\u2019 empr\u00e9gase comunmente como \u2018esmagar\u2019. Isto d\u00e9bese a que no proceso de elaboraci\u00f3n do \"chutney\" \u00e9 preciso esmagar diversos ingredientes.\nEn Europa e os\u00a0Estados Unidos o \"chutney\" \u00e9 m\u00e1is familiar como produto envasado. Para este prop\u00f3sito eng\u00e1deselle aceite vexetal, vinagre ou zume de lim\u00f3n, para potenciar as propiedades conservantes.\nTipos de chutney.\n\u00c1 parte das diferentes variedades, as especias com\u00fans empregadas adoitan ser a asaf\u00e9tida (chamada \"hing\" en hindi), o comi\u00f1o, o coandro e a\u00a0alforfa."}
{"id": "411302", "revid": "65337", "url": "https://gl.wikipedia.org/wiki?curid=411302", "title": "Moeda de Bizancio", "text": ""}
{"id": "411303", "revid": "65337", "url": "https://gl.wikipedia.org/wiki?curid=411303", "title": "Moeda do Imperio Bizantino", "text": ""}
{"id": "411304", "revid": "1888", "url": "https://gl.wikipedia.org/wiki?curid=411304", "title": "Fernando Carrera Ram\u00edrez", "text": ""}
{"id": "411305", "revid": "1131", "url": "https://gl.wikipedia.org/wiki?curid=411305", "title": "Entrem\u00e9s galego ao feliz e real parto da nosa ra\u00ed\u00f1a", "text": "Entrem\u00e9s galego ao feliz e real parto da nosa ra\u00ed\u00f1a \u00e9 unha peza teatral escrita en 1707 por Salvador Francisco Roel.\nCaracter\u00edsticas.\nA peza representouse na Coru\u00f1a en 1707. O entrem\u00e9s est\u00e1 enmarcado na Guerra de Sucesi\u00f3n espa\u00f1ola para celebrar o nacemento do primox\u00e9nito de Filipe V e Mar\u00eda Gabriela de Savoia que reinar\u00eda brevemente como Lu\u00eds I. \u00c9 unha obra de teatro breve en verso na que participan seis personaxes populares: tres homes e tres mulleres. Estes reciben a nova, que despois celebran, do nacemento do pr\u00edncipe herdeiro de Filipe V no contexto hist\u00f3rico da Guerra de Sucesi\u00f3n.\nEdici\u00f3ns.\nImprimiuse en Santiago de Compostela entre 1708 e 1712, co t\u00edtulo en lingua castel\u00e1 de Entrem\u00e9s al feliz y real parto de nuestra Reyna. \u00c9 o texto m\u00e1is antigo impreso en lingua galega publicado como obra independente. Foi descuberto por Julio Gonz\u00e1lez Monta\u00f1\u00e9s e editado, lematizado e etiquetado por Rosario \u00c1lvarez e Ernesto Gonz\u00e1lez Seoane.\nEn 2019 Laiovento editou o \"Entrem\u00e9s galego ao feliz e real parto da nosa ra\u00ed\u00f1a\" con estudos de Julio Gonz\u00e1lez Monta\u00f1\u00e9s (edici\u00f3n), Anxo Angueira (literario) e Ram\u00f3n Mari\u00f1o Paz (lingua)."}
{"id": "411308", "revid": "5312", "url": "https://gl.wikipedia.org/wiki?curid=411308", "title": "Repostar\u00eda", "text": "A repostar\u00eda ou pastelar\u00eda \u00e9 a arte de preparar ou decorar pasteis ou outras sobremesas doces como o biscoito, filloas, etc. O estabelecemento onde se venden estes sobremesas co\u00f1\u00e9cese como pastelar\u00eda, dozar\u00eda ou confeitar\u00eda.\nEtimolox\u00eda.\nNo pasado, a palabra repostar\u00eda\u00a0quer\u00eda dicir \"despensa\", foi o lugar nomeado para o almacenamento de provisi\u00f3ns, e onde se elaboraban os doces, pasteis, carnes fr\u00edas e embutidos. O reposteiro maior dun palacio era a persoa responsable de gobernar t\u00f3dalas necesidades dom\u00e9sticas. Despois dun certo tempo, a posici\u00f3n foi honoraria e sempre a ocupaba unha persoa que vi\u00f1a dunha familia de gran li\u00f1axe.\nDende o inicio do s\u00e9culo XVIII, a palabra repostar\u00eda referiuse \u00e1 arte de facer pasteis, sobremesas, doces, turr\u00f3ns,\u00a0xeados\u00a0e certos licores."}
{"id": "411309", "revid": "23204", "url": "https://gl.wikipedia.org/wiki?curid=411309", "title": "Reposter\u00eda", "text": ""}
{"id": "411311", "revid": "7802", "url": "https://gl.wikipedia.org/wiki?curid=411311", "title": "Mesquita de al-Aqsa", "text": ""}
{"id": "411313", "revid": "89787", "url": "https://gl.wikipedia.org/wiki?curid=411313", "title": "Anastasia Nikolaevna Romanova", "text": "Anastasia Nikolaevna Romanova (en ruso: \u0410\u043d\u0430\u0441\u0442\u0430\u0441\u0438\u044f \u041d\u0438\u043a\u043e\u043b\u0430\u0435\u0432\u043d\u0430 \u0420\u043e\u043c\u0430\u043d\u043e\u0432\u0430), nada en Peterhof o e finada en Ekaterimburgo o 17 de xullo de 1918. Foi a filla m\u00e1is nova do emperador Nicolao II, o \u00faltimo tsar da Rusia Imperial, e da s\u00faa esposa Alexandra Feodorovna. Anastasia foi a irm\u00e1 m\u00e1is nova das grandes duquesas Olga, Tatiana e Mar\u00eda, e a irm\u00e1 m\u00e1is vella do tsar\u00e9vich Aleksei. Foi asasinada xunto ao resto da s\u00faa familia o 17 de xullo de 1918 por forzas da polic\u00eda secreta bolxevique. A lenda de que Anastasia sobrevivira \u00e1 Revoluci\u00f3n Rusa estivo vixente durante todo o s\u00e9culo XX e moitas impostoras afirmaron ser a princesa. A m\u00e1is famosa delas foi Anna Anderson, pero a pesar do apoio que lle prestaron moitas persoas que co\u00f1eceran a Anastasia, as probas de ADN de Anderson no seu pano e pelo revelaron que non ti\u00f1a ning\u00fan parentesco coa gran duquesa.\nTraxectoria.\nInfancia.\nCando Anastasia naceu, os seus pais e familiares achegados sent\u00edronse decepcionados de que fora unha nena. Esperaban o nacemento dun neno para que ocupara o posto de tsar\u00e9vich e herdeiro ao trono. O tsar Nicolao II tivo que dar un longo paseo para recompo\u00f1erse antes de ir a visitar a tsarina Alexandra e ver a acabada de nacer Anastasia por primeira vez. A gran duquesa recibiu o seu nome en honra da m\u00e1rtir do s\u00e9culo IV Anastasia de Sirmium, co\u00f1ecida como a \"rompedora de cadeas\" debido a que, polo seu nacemento, o tsar perdoou e rehabilitou un grupo de estudantes que estaban en prisi\u00f3n por participar nuns disturbios en San Petersburgo e Moscova no ano anterior.\nOs fillos do tsar creceron sen demasiados luxos. Durm\u00edan en catres port\u00e1tiles sen almofadas, salvo cando estaban enfermos, tomaban ba\u00f1os de auga fr\u00eda pola ma\u00f1\u00e1, esper\u00e1base que mantivesen limpas e ordenadas os seus cuartos e as nenas adic\u00e1banse \u00e1 costura para despois vendela en actos de caridade cando non estaban ocupados facendo outras cousas. A maior parte da corte, inclu\u00eddo o servizo, chamaba as grandes duquesas polo seu nome e despois o patron\u00edmico (Nikolaevna) e non utilizaban o seu t\u00edtulo ou estilo formal. Nalgunha ocasi\u00f3n adoitaban referirse a Anastasia na versi\u00f3n francesa do seu nome \"Anastasie\", ou por alcumes rusos como \"Nastia\" ou \"Nastenka\". Outro alcume que utilizaban familiarmente para Anastasia era \"Malenkaia,\" que significa \"(a) pequena\", ou \"shvibzik\", a palabra rusa para \"p\u00edcaro\".\nFacendo honra aos seus alcumes, Anastasia creceu como unha rapaza vivaz e chea de enerx\u00eda. Foi descrita como de curta estatura e algo grosa, de ollos azuis, e cabelo rubio tirando a louro. Margaret Eagar, a institutriz das catro grandes duquesas, comentou que Anastasia era \u00aba criatura m\u00e1is encantadora que co\u00f1ecera\u00bb. A mi\u00fado descrita como unha rapaza brillante e de gran talento, non sab\u00eda asimilar as restrici\u00f3ns das horas de estudo, segundo os seus titores Pierre Gilliard e Sydney Gibbes. Gibbes, Gilliard e as damas de honra Lili Dehn e Anna Vyrubova describ\u00edrona como unha nena moi animada, travesa e como unha actriz de gran talento. Os seus comentarios, enxe\u00f1osos e agudos, fer\u00edan a mi\u00fado sensibilidades.\nExisten moitas testemu\u00f1as sobre o comportamento de Anastasia que bordeaba, ocasionalmente, o inaceptable para os costumes da \u00e9poca. Segundo Gleb Botkin, fillo do m\u00e9dico da corte Eugene Botkin, asasinado xunto \u00e1 familia imperial en Ekaterimburgo, Anastasia \u00abera a gran responsable da maior\u00eda de travesuras e feitos punibles da familia xa que nese aspecto era un aut\u00e9ntico xenio\u00bb. Sempre intentaba enganar os criados ou andar \u00e1 brincadeira cos seus titores, como subirse ao alto dunha \u00e1rbore e negarse a baixar, desvelando un comportamento tipicamente infantil. Ou golpear cunha gran b\u00f3la de neve a s\u00faa irm\u00e1 Tatiana coa suficiente forza como para deixala tendida no chan. Unha curm\u00e1, a princesa Nina Gueorguiievna, repet\u00eda que Anastasia \u00abera tan horrible e repugnante como o mesmo demo\u00bb e que lle gustaba enganar, golpear e rabu\u00f1ar os seus compa\u00f1eiros de xogos; sent\u00edase insultada polo feito de que Nina era m\u00e1is alta ca ela a pesar de ser m\u00e1is nova. Preocup\u00e1base menos que as s\u00faas irm\u00e1s polo seu aspecto e aparencia. Hallie Erminie Rives, unha escritora estadounidense, esposa dun diplom\u00e1tico, explicaba como v\u00eda a Anastasia, de s\u00f3 dez anos de idade, comendo bomb\u00f3ns de chocolate sen preocuparse en quitarse antes os seus longos e brancos guantes de \u00f3pera, na Casa da \u00d3pera de San Petersburgo.\nAnastasia e a s\u00faa irm\u00e1 Mar\u00eda, eran co\u00f1ecidas na familia como \"a pequena parella\". As d\u00faas rapazas compartiron habitaci\u00f3n, e a mi\u00fado levaban variaci\u00f3ns do mesmo vestido e pasaban a maior parte do seu tempo xuntas. As s\u00faas irm\u00e1s m\u00e1is vellas, Olga e Tatiana, tam\u00e9n compart\u00edan habitaci\u00f3n e eran co\u00f1ecidas como \"a parella maior\". As catro adoitaban asinar as s\u00faas cartas co acr\u00f3nimo OTMA, resultado das iniciais dos seus nomes de p\u00eda.\nA pesar da s\u00faa vitalidade, Anastasia non gozaba de boa sa\u00fade. Padec\u00eda o mal chamado \"hallux valgus\" (xoanetes), que afectaba aos dous dedos gordos do p\u00e9. Tam\u00e9n ti\u00f1a un m\u00fasculo pouco cargado nas costas polo que ti\u00f1a que recibir unha masaxe d\u00faas veces por semana. A s\u00faa resistencia \u00e1s masaxes era tal que se agochaba baixo dos armarios ou camas para evitalos.\nA gran duquesa Olga Aleksandrovna Romanova, t\u00eda paterna de Anastasia, revelou nunha entrevista que unha das irm\u00e1s de Anastasia, Mar\u00eda, sufriu unha hemorraxia en 1914 mentres era operada de am\u00edgdalas. A propia nai, a tsarina Alexandra, tivo que ordenar ao m\u00e9dico que continuase coa operaci\u00f3n. Olga Aleksandrovna pensaba que as catro nenas sangraban m\u00e1is do normal e cr\u00eda que eran portadoras do xene da hemofilia, transmitido pola s\u00faa nai. Os portadores sintom\u00e1ticos do xene, a\u00ednda que non sexan hemof\u00edlicos, poden ter os s\u00edntomas da enfermidade inclu\u00eddo un nivel de coagulaci\u00f3n m\u00e1is baixo do normal, o que pode levar a fortes hemorraxias. As an\u00e1lises do ADN realizadas aos restos da familia en 2009 probaron que o tsar\u00e9vich Aleksei sufrira de hemofilia B, unha variante rara da enfermidade. A s\u00faa nai e unha das irm\u00e1s, identificadas alternativamente como Mar\u00eda ou Anastasia, eran portadoras do xene. Por tanto, no caso de que Anastasia sobrevivise e tivese fillos \u00e9 probable que estes tam\u00e9n tivesen a enfermidade.\nRelaci\u00f3n con Grigorii Rasputin.\nA nai de Anastasia, a tsarina Alexandra confiaba nos consellos de Grigorii Rasputin, un campesi\u00f1o ruso que afirmaba ser un \"starets\" ou \"home santo,\" e deu cr\u00e9dito \u00e1s s\u00faas oraci\u00f3ns despois de que axudaran a aliviar as dores de Aleksei en numerosas ocasi\u00f3ns. Anastasia e as s\u00faas irm\u00e1s foron criadas para ver a Rasputin como \"o noso amigo\" e \"confidente\". No outono de 1907 a t\u00eda das nenas, a gran duquesa Olga Aleksandrovna Romanova, foi levada polo tsar ata a habitaci\u00f3n dos nenos para que co\u00f1ecese o monxe. A gran duquesa recordaba m\u00e1is adiante:\nA complicidade de Rasputin cos nenos fac\u00edase patente en moitas das mensaxes que lles enviaba. En febreiro de 1909 escribiulles un telegrama no que lles aconsellaba:\nPor\u00e9n, unha das doncelas das nenas, Sofia Ivanovna Tiutcheva, horrorizouse en 1910 sobre o feito de que se lle permitira a Rasputin entrar nas habitaci\u00f3ns das rapazas cando estas s\u00f3 levaban un camis\u00f3n. O tsar Nicolao tivo que pedirlle ao \"starets\" que evitase facelo nun futuro. Os nenos, conscientes da situaci\u00f3n, temeron que as palabras de Tiutcheva fixesen enfadar a s\u00faa nai:\nPouco despois a tsarina despediu a Tiutcheva.\nTiutcheva informou do que v\u00eda o resto de membros da familia imperial. Mentres que as visitas de Rasputin \u00e1s nenas eran consideradas polo monxe como algo completamente inocente na natureza, o resto da familia estaba escandalizada. Tiutcheva explicoulle \u00e1 irm\u00e1 de Nicolao, a gran duquesa Xenia, que Rasputin visitaba as nenas, falaba con elas mentres se preparaban para ir durmir e as abrazaba e acariciaba. Tiutcheva dic\u00eda que as nenas foran instru\u00eddas para non falar do monxe na s\u00faa presenza e para ocultar as s\u00faas visitas \u00e1s s\u00faas habitaci\u00f3ns. O 15 de marzo\u00a0de 1910 Xenia escribiu que non pod\u00eda entender:\nNa primavera de 1910 Mar\u00eda Ivanovna Vishniakova, unha doncela real, denunciou que Rasputin a violara. Vishniakova dixo que a tsarina se negou a crela e que insistiu en que \u00abtodo o que Rasputin fai \u00e9 santo\u00bb. A gran duquesa Olga Aleksandrovna declarou que as acusaci\u00f3ns de Vishniakova foron inmediatamente investigadas, por\u00e9n \u00absorprenderon a moza na cama cun cosaco da Garda Imperial\u00bb. Impediron a Vishniakova acercarse a Rasputin e en 1913 foi despedida.\nOs rumores continuaron, ata o punto que se dic\u00eda que Rasputin non s\u00f3 seducira a tsarina, sen\u00f3n tam\u00e9n as catro grandes duquesas. Estes rumores aumentaron cando o propio Rasputin divulgou as cartas que a tsarina e as s\u00faas fillas lle enviaban:\n A estas revelaci\u00f3ns seguiron a circulaci\u00f3n duns debuxos pornogr\u00e1ficos que representaban a Rasputin mantendo relaci\u00f3ns sexuais coa tsarina, as s\u00faas catro fillas e Ana Vyrubova. A ra\u00edz do esc\u00e1ndalo o tsar, a pesar da forte oposici\u00f3n da s\u00faa esposa, ordenou a Rasputin que abandonase San Petersburgo por un tempo, co que este marchou de peregrino a Palestina. A pesar dos rumores, a uni\u00f3n entre a familia imperial e o monxe continuou ata o asasinato deste o .\nNas s\u00faas memorias, A. A. Mordvinov escribiu que as catro grandes duquesas quedaron \u00abvisiblemente trastornadas\u00bb pola morte de Rasputin e que permaneceron sentadas \u00ababrazadas unhas \u00e1s outras\u00bb nun sof\u00e1 dun dos seus dormitorios durante toda a noite na que recibiron a noticia. Mordvinov lembraba que as rapazas estaban de moi mal humor e que parec\u00edan intu\u00edr a axitaci\u00f3n pol\u00edtica que xa se estaba creando en Rusia. Rasputin foi soterrado cunha icona, asinada no reverso pola tsarina e as s\u00faas catro fillas. Anastasia asistiu ao seu enterro, o e xunto \u00e1 s\u00faa familia idearon edificar unha igrexa sobre o lugar da s\u00faa tumba.\nPrimeira guerra mundial e Revoluci\u00f3n rusa.\nDurante a primeira guerra mundial Anastasia, xunto a s\u00faa irm\u00e1 Mar\u00eda, adoitaba visitar os soldados feridos nun hospital privado situado nos terreos de Tsarskoe Selo. As d\u00faas adolescentes, demasiado novas para pertencer \u00e1 Cruz Vermella como a s\u00faa nai e as s\u00faas d\u00faas irm\u00e1s m\u00e1is vellas, xogaban cos soldados para levantarlles o \u00e1nimo. Felix Dassel, que estivo al\u00ed hospitalizado, lembraba que a gran duquesa \u00abr\u00eda coma un esqu\u00edo\u00bb e que cami\u00f1aba tan r\u00e1pido \u00abque sempre parec\u00eda a punto de tropezar\u00bb.\nEn febreiro de 1917 estoupou a revoluci\u00f3n rusa, que obrigou a Nicolao II a abdicar do trono. Anastasia e a s\u00faa familia quedaron baixo arresto domiciliario no palacio de Alexandre, en Tsarskoe Selo, pero dada a proximidade das forzas bolxeviques, Aleksandr Kerenskii, l\u00edder do goberno provisional, desprazou a familia ata Tobolsk, en Siberia durante o mes de agosto dese ano. Unha vez os bolxeviques se fixeron co control da maior parte de Rusia logo da revoluci\u00f3n de outubro, Anastasia e a s\u00faa familia foron trasladados \u00e1 casa Ipatiev, en Ekaterimburgo.\nO nerviosismo e a incerteza do cativerio afectou m\u00e1is a Anastasia que ao resto da s\u00faa familia. \u00abAdeus\u00bb, escribiulle a un amigo durante o inverno de 1917: \u00abNon te esquezas de n\u00f3s\u00bb. En Tobolsk Anastasia escribiu unha redacci\u00f3n para o seu titor de ingl\u00e9s, repleta de faltas de ortograf\u00eda, sobre \"Evelyn Hope\", un poema de Richard Browning que fala dunha moza nova: \u00abCando ela morreu, s\u00f3 ti\u00f1a 16 anos\u00bb, escribiu Anastasia. \u00abHab\u00eda un home que a amaba sen vela nunca, pero pese a isto co\u00f1ec\u00edaa ben. E ela tam\u00e9n o\u00edra falar del. E nunca puido dicirlle que a amaba e agora ela est\u00e1 morta...\u00bb.\nEn Tobolsk ela e as s\u00faas irm\u00e1s esconderon xoias dentro dos seus vestidos para evitar que llas roubasen, pero os gardas rexistraron a Anastasia e \u00e1s s\u00faas irm\u00e1s Olga e Tatiana en busca desas xoias mentres \u00edan a bordo do Rus, o buque a vapor que as transportaba a Ekaterimburgo, onde estaban os seus pais e a s\u00faa irm\u00e1 Mar\u00eda, en maio de 1918. O seu titor de ingl\u00e9s, Sydney Gibbes, recordaba o\u00edr as grandes duquesas chorar e gritar asustadas e a s\u00faa propia impotencia ao non poder axudalas. Pierre Gilliard contou o seu derradeiro encontro cos nenos en Ekaterimburgo:\n Menos de dous meses despois, o 14 de xullo de 1918, sacerdotes de Ekaterimburgo prepararon un servizo especial para a familia no que, segundo dixeron despois, se axeonllaron durante o rezo aos mortos, cousa que non era o costume.\nDurante os seus \u00faltimos meses de vida, Anastasia intentou levar o seu cativerio do mellor xeito posible. Xunto aos demais membros da familia organizou xogos para divertir os seus pais na primavera de 1919. Segundo Sidney Gibbes, as actuaci\u00f3ns de Anastasia \u00abfac\u00edan estoupar en gargalladas\u00bb ao resto da familia. En maio de 1918, nunha carta desde Tobolsk \u00e1 s\u00faa irm\u00e1 Mar\u00eda en Ekaterimburgo, describ\u00eda un momento de felicidade a pesar da tristeza, a soidade e a preocupaci\u00f3n polo seu irm\u00e1n enfermo:"}
{"id": "411314", "revid": "7802", "url": "https://gl.wikipedia.org/wiki?curid=411314", "title": "Anastasia Nikolaevna de Rusia", "text": ""}
{"id": "411315", "revid": "7802", "url": "https://gl.wikipedia.org/wiki?curid=411315", "title": "Anastasia Nikolaevna Romanov", "text": ""}
{"id": "411318", "revid": "23204", "url": "https://gl.wikipedia.org/wiki?curid=411318", "title": "Beatriz Su\u00e1rez Briones", "text": "Beatriz Su\u00e1rez Briones, nada en Mar\u00edn, \u00e9 unha profesora, escritora, cr\u00edtica literaria e feminista galega.\nTraxectoria.\nLicenciada en Filolox\u00eda Hisp\u00e1nica pola UNED en 1991. Profesora de cr\u00edtica literaria na Universidade de Vigo. Foi asesora do presidente da Xunta de Galicia en materia de x\u00e9nero e dereitos civ\u00eds durante o bipartito PSOE-BNG (2005-2009). Foi presidenta de Legais. Impulsora dos estudos feministas na Universidade de Vigo, dirixiu o Programa de Posgrao en Estudos de X\u00e9nero. Investiga sobre a teor\u00eda feminista e lesbiana nas s\u00faas intercesi\u00f3ns coa teor\u00eda da sexualidade, a psican\u00e1lise e a escritura; tam\u00e9n a teor\u00eda queer en relaci\u00f3n co feminismo e os dereitos da comunidade LGTBI."}
{"id": "411322", "revid": "1131", "url": "https://gl.wikipedia.org/wiki?curid=411322", "title": "Ant\u00edgono", "text": "Ant\u00edgono \u00e9 un antrop\u00f3nimo grego (\u1f08\u03bd\u03c4\u03af\u03b3\u03bf\u03bd\u03bf\u03c2 \"Ant\u00edgonos\") que pode referirse a:"}
{"id": "411323", "revid": "7802", "url": "https://gl.wikipedia.org/wiki?curid=411323", "title": "Joaquim Torra i Pla", "text": ""}
{"id": "411325", "revid": "624", "url": "https://gl.wikipedia.org/wiki?curid=411325", "title": "Ant\u00edoco", "text": "O antrop\u00f3nimo masculino grego Ant\u00edoco (\u1f08\u03bd\u03c4\u03af\u03bf\u03c7\u03bf\u03c2 \"Ant\u00edokhos\") pode referirse a:"}
{"id": "411327", "revid": "1131", "url": "https://gl.wikipedia.org/wiki?curid=411327", "title": "Aeroporto de Tartu", "text": "O aeroporto de Tartu \u00e9 un aeroporto estoniano en Reola, a 10,9 quil\u00f3metros ao sur de Tartu. \u00c9 o segundo aeroporto m\u00e1is grande de Estonia. Tam\u00e9n \u00e9 chamado aeroporto de \u00dclenurme debido \u00e1 s\u00faa proximidade con esa vila.\nHistoria.\nO aeroporto inaugurouse o 15 de maio de 1946. Unha nova terminal foi constru\u00edda en 1981 e a pista de aterraxe e rodadura tam\u00e9n foron melloradas nese momento. Dende o ano 2005 o aeroporto ven sendo operado por Tallinn Airport Ltd. En 2009 a pista foi ampliada ata os 1 799 metros.\nNo presente s\u00f3 Nordic Regional Airlines opera voos regulares entre Tartu e Helsinqui diariamente. Estonian Air Regional proporciou servizos a Tal\u00edn ata o 21 de decembro de 2012, e airBaltic operou voos a Riga ata o 1 de agosto de 2011."}
{"id": "411328", "revid": "89787", "url": "https://gl.wikipedia.org/wiki?curid=411328", "title": "Tom Wolfe", "text": "Thomas Kennerly Wolfe Jr., nado en Richmond (Virxinia) o 2 de marzo de 1931 e finado en Nova York o 15 de maio de 2018, foi un escritor e xornalista estadounidense, considerado o pai do chamado novo xornalismo.\nTraxectoria.\nFillo dun agr\u00f3nomo e dunha dese\u00f1adora, estudou literatura e xornalismo na Universidade Washington and Lee tras rexeitar a oferta de ingresar na Universidade de Princeton. Tras graduarse en 1952 intentou dedicarse ao b\u00e9isbol, mais desistiu ao declararse sen condici\u00f3ns para iso. Nos seus inicios colaborou en \"The Washington Post\", \"Enquirer\" e \"New York Herald\".\nAfirmaba que o seu obxectivo como escritor de ficci\u00f3n era retratar a sociedade contempor\u00e1nea de acordo ao realismo, seguindo a tradici\u00f3n literaria de John Steinbeck, Charles Dickens e Emile Zola, empregando t\u00e9cnicas adoptadas do xornalismo. De feito, as primeiras obras de Wolfe consist\u00edan en ensaios cr\u00edticos e ata 1987 non escribiu a s\u00faa primeira novela, \"The Bonfire of the Vanities\". Respecto a esta novela e a \"A Man in Full\" comentou que ambas afirmaban a necesidade de novelas que xurdan do realismo, e no seu caso, as s\u00faas propias ra\u00edces provi\u00f1an dunha procura coidadosa ou da reportaxe, dando importancia ao ambiente social das s\u00faas personaxes como como medio para explicar as s\u00faas ideas e condutas, explorando os temas do sexo, a raza, o di\u00f1eiro e a ideolox\u00eda como elementos divisorios e ao mesmo tempo integradores da sociedade estadounidense.\nA obra de Wolfe pasou por varias etapas marcada nos anos sesenta por unha defensa da chamada cultura pop e nas d\u00e9cadas seguintes por radicais pol\u00e9micas contra o narcisismo dos anos oitenta e atacando politicamente os liberais, as\u00ed como cuestionando o \"mainstream\" intelectual estadounidense en aspectos como a arquitectura, a arte moderna ou a propia literatura. En 2001 recibiu a National Humanities Medal.\nWolfe declarouse ateo e no ano 20017 afirmou que nas elecci\u00f3ns presidenciais de 2004 votara pola reelecci\u00f3n do presidente George W. Bush, de quen se manifestou admirador. Un dos seus costumes caracter\u00edsticos era aparecer sempre vestido cun traxe de cor branca nas s\u00faas aparici\u00f3ns p\u00fablicas."}
{"id": "411329", "revid": "85894", "url": "https://gl.wikipedia.org/wiki?curid=411329", "title": "Baamonde, San Vicenzo de Curtis, Vilasantar", "text": "Baamonde \u00e9 un lugar da parroquia de San Vicenzo de Curtis, no concello coru\u00f1\u00e9s de Vilasantar, na comarca de Betanzos. Segundo o Instituto Nacional de Estad\u00edstica a s\u00faa poboaci\u00f3n en 2018 era de 16 habitantes (10 homes e 6 mulleres). "}
{"id": "411330", "revid": "85894", "url": "https://gl.wikipedia.org/wiki?curid=411330", "title": "Brai, San Vicenzo de Curtis, Vilasantar", "text": "Brai \u00e9 un lugar da parroquia de San Vicenzo de Curtis, no concello coru\u00f1\u00e9s de Vilasantar, na comarca de Betanzos. Segundo o Instituto Nacional de Estad\u00edstica a s\u00faa poboaci\u00f3n en 2018 era de 15 habitantes (11 homes e 4 mulleres)."}
{"id": "411332", "revid": "85894", "url": "https://gl.wikipedia.org/wiki?curid=411332", "title": "A Casavella, San Vicenzo de Curtis, Vilasantar", "text": "A Casavella \u00e9 un lugar da parroquia de San Vicenzo de Curtis, no concello coru\u00f1\u00e9s de Vilasantar, na comarca de Betanzos. Segundo o Instituto Nacional de Estad\u00edstica a s\u00faa poboaci\u00f3n en 2018 era de seis habitantes (tres homes e tres mulleres). "}
{"id": "411333", "revid": "85894", "url": "https://gl.wikipedia.org/wiki?curid=411333", "title": "O Ceao, San Vicenzo de Curtis, Vilasantar", "text": "O Ceao \u00e9 un lugar da parroquia de San Vicenzo de Curtis, no concello coru\u00f1\u00e9s de Vilasantar, na comarca de Betanzos. Segundo o Instituto Nacional de Estad\u00edstica a s\u00faa poboaci\u00f3n en 2018 era de 14 habitantes (sete homes e sete mulleres). "}
{"id": "411334", "revid": "85894", "url": "https://gl.wikipedia.org/wiki?curid=411334", "title": "A Casa do Vento, San Vicenzo de Curtis, Vilasantar", "text": "A Casa do Vento \u00e9 un lugar deshabitado da parroquia de San Vicenzo de Curtis, no concello coru\u00f1\u00e9s de Vilasantar, na comarca de Betanzos. "}
{"id": "411335", "revid": "85894", "url": "https://gl.wikipedia.org/wiki?curid=411335", "title": "Cezar, San Vicenzo de Curtis, Vilasantar", "text": "Cezar \u00e9 un lugar da parroquia de San Vicenzo de Curtis, no concello coru\u00f1\u00e9s de Vilasantar, na comarca de Betanzos. Segundo o Instituto Nacional de Estad\u00edstica a s\u00faa poboaci\u00f3n en 2018 era de 11 habitantes (seis homes e cinco mulleres). "}
{"id": "411336", "revid": "85894", "url": "https://gl.wikipedia.org/wiki?curid=411336", "title": "Eirixe, San Vicenzo de Curtis, Vilasantar", "text": "Eirixe \u00e9 un lugar da parroquia de San Vicenzo de Curtis, no concello coru\u00f1\u00e9s de Vilasantar, na comarca de Betanzos. Segundo o Instituto Nacional de Estad\u00edstica a s\u00faa poboaci\u00f3n en 2018 era de sete habitantes (catro homes e tres mulleres). "}
{"id": "411337", "revid": "85894", "url": "https://gl.wikipedia.org/wiki?curid=411337", "title": "A Fortaleza, San Vicenzo de Curtis, Vilasantar", "text": "A Fortaleza \u00e9 un lugar da parroquia de San Vicenzo de Curtis, no concello coru\u00f1\u00e9s de Vilasantar, na comarca de Betanzos. Segundo o Instituto Nacional de Estad\u00edstica a s\u00faa poboaci\u00f3n en 2018 era de tres habitantes (dous homes e unha muller). "}
{"id": "411338", "revid": "85894", "url": "https://gl.wikipedia.org/wiki?curid=411338", "title": "Xemer\u00e1s, San Vicenzo de Curtis, Vilasantar", "text": "Xemer\u00e1s \u00e9 un lugar da parroquia de San Vicenzo de Curtis, no concello coru\u00f1\u00e9s de Vilasantar, na comarca de Betanzos. Segundo o Instituto Nacional de Estad\u00edstica a s\u00faa poboaci\u00f3n en 2018 era de 28 habitantes (14 homes e 14 mulleres)."}
{"id": "411339", "revid": "98629", "url": "https://gl.wikipedia.org/wiki?curid=411339", "title": "Termas do Mu\u00ed\u00f1o da Veiga", "text": "As termas do Mu\u00ed\u00f1o da Veiga son unha \u00e1rea de augas termais situada no concello de Ourense, a car\u00f3n do r\u00edo Mi\u00f1o.\nCaracter\u00edsticas.\nRecibe o seu nome por estar situadas ao p\u00e9 dun antigo mu\u00ed\u00f1o de madeira. As augas destas termas acons\u00e9llanse para afecci\u00f3ns da pel e dermatite, xa que son de mineralizaci\u00f3n d\u00e9bil e alcalinas, e manan a unha temperatura de entre 65 e 72\u00a0\u00b0C. A \u00e1rea est\u00e1 formada por cinco piscinas: unha principal de 200 m\u00b2, unha secundaria de 13 m\u00b2 e outras d\u00faas m\u00e1is pequenas de 55 e 45 m\u00b2, ademais dunha de auga fr\u00eda para os ba\u00f1os de contraste. A temperatura da auga \u00e9 de 40\u00a0\u00b0C.\nA zona termal, de acceso peonil con aparcadoiro pr\u00f3ximo, est\u00e1 comunicada co centro da cidade a trav\u00e9s do tren das termas. Preto destas pozas at\u00f3panse as termas de Outariz."}
{"id": "411343", "revid": "1131", "url": "https://gl.wikipedia.org/wiki?curid=411343", "title": "Aeroporto Hans Christian Andersen", "text": "O aeroporto Hans Christian Andersen , tam\u00e9n co\u00f1ecido como aeroporto de Odense ou aeroporto de Beldringe, \u00e9 un pequeno aeroporto dinamarqu\u00e9s que serve a Odense. Est\u00e1 situado na vila de Beldringe, a uns 9 quil\u00f3metros ao norte da cidade."}
{"id": "411344", "revid": "89787", "url": "https://gl.wikipedia.org/wiki?curid=411344", "title": "Jos\u00e9 As\u00fansolo Obanza", "text": "Jos\u00e9 As\u00fansolo Obanza, finado na Coru\u00f1a en novembro de 1925, foi un avogado e pol\u00edtico galego.\nTraxectoria.\nLigado politicamente a Manuel Linares Rivas, foi deputado provincial, e presidente da Deputaci\u00f3n da Coru\u00f1a do 4 de novembro de 1896 ata o 15 de xaneiro de 1897. En 1919 presidiu a VII Asemblea Agraria de Galicia e na d\u00e9cada de 1920 foi presidente do Consello Provincial de Fomento. En marzo de 1925 ao se crear a Xunta Anticuberculosa da Coru\u00f1a foi o seu primeiro presidente."}
{"id": "411346", "revid": "865", "url": "https://gl.wikipedia.org/wiki?curid=411346", "title": "Aeroporto de Odense", "text": ""}
{"id": "411350", "revid": "1131", "url": "https://gl.wikipedia.org/wiki?curid=411350", "title": "Aeroporto de S\u00f8nderborg", "text": "O aeroporto de S\u00f8nderborg \u00e9 un aeroporto dinamarqu\u00e9s situado na cidade de S\u00f8nderborg. Foi inaugurado oficialmente no ano 1968, por\u00e9n, o primeiro voo \u00e1s s\u00faas instalaci\u00f3ns tivo lugar en 1950, operado pola aeroli\u00f1a S\u00f8nderjyllands Flyveselskab."}
{"id": "411352", "revid": "27155", "url": "https://gl.wikipedia.org/wiki?curid=411352", "title": "COPI", "text": "A COPI (/cop un/) \u00e9 un coat\u00f3mero, un complexo proteico que recobre ves\u00edculas celulares que transportan prote\u00ednas desde o lado \"cis\" do aparato de Golgi de regreso ao ret\u00edculo endoplasm\u00e1tico rugoso, onde foi orixinalmente sintetizada, e entre os compartimentos do Golgi. Este tipo de transporte denom\u00ednase \"transporte retr\u00f3grado\", en contraste co \"transporte anter\u00f3grado\" asociado coa prote\u00edna COPII (/cop dous/). O nome \"COPI\" procede do ingl\u00e9s e ref\u00edrese a \"coat protein complex I\" (complexo proteico de cuberta I), que inicia o proceso de evaxinaci\u00f3n nas membranas no lado \"cis\" do Golgi. O recubrimento ou revestimento consta de grandes subcomplexos proteicos que est\u00e1n feitos de sete subunidades proteicas diferentes, chamadas \u03b1, \u03b2, \u03b2', \u03b3, \u03b4, \u03b5 e \u03b6. As ves\u00edculas que levan este recubrimento denom\u00ednanse ves\u00edculas COPI.\nProte\u00ednas de revestimento.\nEsta prote\u00edna de cuberta COPI \u00e9 unha prote\u00edna dependente do factor de ADP-ribosilaci\u00f3n (ARF), implicada no tr\u00e1fico de membranas. A COPI foi primeiramente identificada no tr\u00e1fico retr\u00f3grado desde o \"cis\"-Golgi ao ret\u00edculo endoplasm\u00e1tico rugoso e \u00e9 o m\u00e1is estensamente estudado dos adaptadores dependentes de ARF. A COPI consta de sete subunidades que forman un complexo proteico heteroheptam\u00e9rico.\nA funci\u00f3n primaria dos adaptadores \u00e9 a selecci\u00f3n de prote\u00ednas cargamento para a s\u00faa incorporaci\u00f3n a transportadores nacentes (ves\u00edculas). As mol\u00e9culas de cargamento que conte\u00f1an os motivos de selecci\u00f3n KKXX e KXKXX interaccionan coa COPI para formar transportadores que son transportados desde o cis-Golgi ao ret\u00edculo endoplasm\u00e1tico. A opini\u00f3n actual \u00e9 que os ARF est\u00e1n tam\u00e9n implicados na selecci\u00f3n do cargamento para a incorporaci\u00f3n en transportadores.\nProceso de evaxinaci\u00f3n.\nO factor de ADP-ribosilaci\u00f3n (ARF) \u00e9 unha GTPase implicada no tr\u00e1fico de membrana. Hai 6 ARF de mam\u00edferos, que est\u00e1n regulados por unhas 30 GEF e GAP. A ARF \u00e9 modificada postraducionalmente no seu extremo N-terminal por adici\u00f3n do \u00e1cido graxo miristato.\nO ARF oscila cambia ciclicamente entre as conformaci\u00f3ns unidas a GTP e GDP. Na forma unida a GTP, a conformaci\u00f3n de ARF cambia de modo que o miristato e o N-terminal hidr\u00f3fobo quedan m\u00e1is expostos e as\u00f3cianse coa membrana. A interconversi\u00f3n entre os estados unidos a GTP e GDP \u00e9 mediado por factores de intercambio do nucle\u00f3tido guanina ARF (GEFs) e prote\u00ednas activadoras da GTPase ARF (GAPs). Na membrana, o ARF-GTP \u00e9 hidrolizado a ARF-GDP polas ARF GAPs. Unha vez na conformaci\u00f3n unida ao GDP, o ARF pasa a unha conformaci\u00f3n menos hidr\u00f3foba e dis\u00f3ciase da membrana. Os ARF-GDP solubles son convertidos de novo a ARF-GTP polas GEFs.\nA deformaci\u00f3n da membrana e a evaxinaci\u00f3n do transportador ocorre despois do conxunto de interacci\u00f3ns descritas antes. O transportador ent\u00f3n evax\u00ednase da membrana doante, no caso de COPI esta membrana \u00e9 o cis-Golgi, e o transportador m\u00f3vese ao ret\u00edculo endoplasm\u00e1tico, onde se fusiona coa membrana aceptora e o seu contido \u00e9 expulsado.\nEstrutura.\nNa superficie dunha ves\u00edcula COPI as mol\u00e9culas forman tr\u00edmeros sim\u00e9tricos (\"tr\u00edadas\"). A estrutura curvada da tr\u00edada posiciona as mol\u00e9culas Arf1 e os sitios de uni\u00f3n do corgamento pr\u00f3ximos \u00e1 membrana. As subinidades \u03b2\u2032- e \u03b1-COP forman un arco sobre o subcomplexo \u03b3\u03b6\u03b2\u03b4-COP, orientando os seus dominios N-terminais de tal maneira que o sitios de uni\u00f3n do motivo do cargamento K(X)KXX est\u00e1n situados optimamente contra a membrana. As\u00ed o \u03b2\u2032- e \u03b1-COP non forman unha gaiola ou ret\u00edculo como os recubrimentos de COPII e clatrina como previamente se pensaba; ao contrario, est\u00e1n ligadas unha a outra por medio dos subcomplexos \u03b3\u03b6\u03b2\u03b4-COP, formando unha ensamblaxe interconectada . As tr\u00edadas est\u00e1n unidas entre si por contactos de valencia variable orixinando catro tipos diferentes de contactos."}
{"id": "411358", "revid": "5863", "url": "https://gl.wikipedia.org/wiki?curid=411358", "title": "Refrey", "text": "Refrey (o apelido Freire coas s\u00edlabas alternadas) foi unha empresa galega con sede en Vigo adicada ao dese\u00f1o e fabricaci\u00f3n de m\u00e1quinas de coser.\nHistoria.\nAs s\u00faas orixes est\u00e1n na familia Freire. En 1943 obtiveron a patente 161.097 para fabricar unha m\u00e1quina de coser universal e en ziz-zag, de gran velocidade con lanzadeira rotativa. En 1948 creouse a empresa, e o prototipo da m\u00e1quina exhibiuse na Exposici\u00f3n Industrial de Galicia.\nSituada en Bouzas, a finais da d\u00e9cada de 1950 comezou a fabricar m\u00e1quinas de coser industriais chegando a fabricar 30\u00a0000 maquinas ao ano con 500 traballadores. Na d\u00e9cada de 1980 a entrada de m\u00e1quinas de coser a baixo custe fixo entrar en problemas \u00e1 empresa. En 1992 os fundadores deixaron a empresa en mans dos traballadores, que formaron unha sociedade an\u00f3nima laboral coa participaci\u00f3n da Xunta de Galicia. En 1997 a empresa pasou a chamarse Marcofrey, con 100 traballadores, e a sede pasou a Mos. En 2007 a empresa pechou definitivamente."}
{"id": "411360", "revid": "5863", "url": "https://gl.wikipedia.org/wiki?curid=411360", "title": "Carne bovina", "text": "A carne bovina \u00e9 a carne extra\u00edda dos bovinos, especialmente do gando dom\u00e9stico. \u00c9 unha das variedades de carne m\u00e1is consumidas en\u00a0Europa, en\u00a0Am\u00e9rica\u00a0e en\u00a0Australia, e moi importante na alimentaci\u00f3n de poboaci\u00f3ns de \u00c1frica, Asia Oriental e sueste asi\u00e1tico. A carne bovina \u00e9 un tab\u00fa culinario nalgunhas culturas; o seu consumo est\u00e1 prohibido polo hindu\u00edsmo, relixi\u00f3n que reverencia os bovinos, e est\u00e1 desaconsellado polos\u00a0budistas.\nA carne muscular pode ser cortada en filetes, en pezas, desfiada ou mo\u00edda. O sangue bovino tam\u00e9n \u00e9 utilizado nalgunhas das variedades de morcillas. Outras partes que se consomen son o rabo, a lingua, a\u00a0tripa (do seu est\u00f3mago), diversas gl\u00e1ndulas, como o p\u00e1ncreas, o timo, ag\u00e1s do coraz\u00f3n e do cerebro (prohibido onde existe o risco da encefalopatia esponxiforme bovina, a popular 'doenza da vaca-louca'), o f\u00edgado, os riles e os test\u00edculos do touro (carne especialmente suave, co\u00f1ecida nos Estados Unidos de Am\u00e9rica como \"ostras das Monta\u00f1as Rochosas\" ou \"ostras da pradar\u00eda\"), e at\u00e9 mesmo os intestinos e as ubres. Os \u00f3sos bovinos son aproveitados pola\u00a0medula espi\u00f1al\u00a0e como caldo.\nOs Estados Unidos, o Brasil, o Xap\u00f3n e a China son os catro maiores consumidores de carne bovina. Os maiores exportadores de carne bovina son Australia, o Brasil, a Arxentina e o Canad\u00e1. A produci\u00f3n de carne tam\u00e9n \u00e9 importante para a econom\u00eda do Uruguai, Nicaragua, Rusia e M\u00e9xico."}
{"id": "411361", "revid": "75439", "url": "https://gl.wikipedia.org/wiki?curid=411361", "title": "Carne de polo", "text": "A carne de polo ou pito \u00e9 como se denomina \u00f3s tecidos musculares e \u00f3rganos procedentes do polo. \u00c9 moi frecuente atopalo en moitos pratos e preparaci\u00f3ns da culinaria de todo o mundo. A s\u00faa carne consid\u00e9rase un alimento b\u00e1sico e \u00e9 por esta raz\u00f3n pola que se incl\u00fae no \u00edndice de prezos ao consumo. \nCaracter\u00edsticas do pito.\nDo polo cons\u00f3mense diferentes partes: as patas ou mans de pito, a crista, as \u00e1s (un dos pratos m\u00e1is co\u00f1ecidos son os \"buffalo wings\" estadounidenses), as pernas ou coxas de pito, a peituga e os mi\u00fados (f\u00edgado, coraz\u00f3n ou\u00a0moega). As partes das v\u00edsceras en moitos pa\u00edses son descartadas e non se incl\u00faen na alimentaci\u00f3n humana, a\u00ednda que, por exemplo, na coci\u00f1a xaponesa empr\u00e9gase \u00e1s veces no \"yakitori.\" Os \u00f3sos son aproveitados por regra xeral (no que se denomina carcasa, ou carapacho en Venezuela, do mesmo xeito que o pescozo) para a elaboraci\u00f3n, xunto con diversas verduras de caldo de pito. Ad\u00f3itase preparar \u00e1 calor, a carne non se inxere cr\u00faa xa que pode posu\u00edr salmonela.\nAs \u00e1s e coxas son cortes moi aprezados. Pola s\u00faa banda, as patas son altamente ricas en col\u00e1xeno."}
{"id": "411363", "revid": "1131", "url": "https://gl.wikipedia.org/wiki?curid=411363", "title": "Aeroporto de Kuressaare", "text": "O aeroporto de Kuressaare \u00e9 un aeroporto estoniano situado a 2,8 quil\u00f3metros ao sur da cidade de Kuressaare, na illa de Saaremaa.\nA s\u00faa primeira pista de aterraxe foi constru\u00edda na segunda metade dos anos 30 e o aeroporto inaugurouse oficialmente o 6 de marzo de 1945. O tr\u00e1fico incrementouse durante os anos seguintes e entre 1949 e 1953 hab\u00eda entre 10 e 14 voos diarios entre Kuressaare e Tal\u00edn. Durante ese tempo ao redor de 400 pasaxeiros voaba directamente a trav\u00e9s do aeroporto. As s\u00faas instalaci\u00f3ns non tiveron electricidade ata o ano 1958. A terminal actual foi constru\u00edda en 1962 e a segunda pista, a 05/23, en 1976. En 1999 alongouse a pista principal e en 2007 modernizouse a terminal."}
{"id": "411364", "revid": "98629", "url": "https://gl.wikipedia.org/wiki?curid=411364", "title": "Urbano Losada", "text": "Urbano Losada Mart\u00ednez, nado na Coru\u00f1a o 13 de xu\u00f1o de 1902 e finado na mesma cidade o 14 de xullo de 1974, foi un m\u00e9dico galego, pioneiro no uso da lingua galega na ciencia.\nTraxectoria.\nEn 1928 licenciouse en medicina pola Universidade de Santiago de Compostela. Especializouse en xinecolox\u00eda e exerceu na s\u00faa cidade natal, colaborou coa beneficencia municipal e foi tam\u00e9n inspector de sanidade. Membro numerario da Real Academia de Medicina e Cirurx\u00eda de Galicia dende 1963 o seu discurso \"Divagando en torno a la Medicina: Una lectura\" publicouse na revista \"Galicia Cl\u00ednica\".\nParticipou nas Irmandades da Fala e no Seminario de Estudos Galegos e colaborou en \"A Nosa Terra\", \"El Momento\" e \"N\u00f3s\". Leu o seu discurso de ingreso na secci\u00f3n de biolox\u00eda do SEG o 6 de marzo de 1926 co t\u00edtulo \"Superstici\u00f3n, suxesti\u00f3n e meici\u00f1a\". Parte do discurso publicouna a revista \"N\u00f3s\" no n\u00famero de maio co t\u00edtulo \"A espiritada de Moeche e o poseso Ant\u00f3n Ramilo\"."}
{"id": "411365", "revid": "25871", "url": "https://gl.wikipedia.org/wiki?curid=411365", "title": "Carne de pito", "text": ""}
{"id": "411366", "revid": "23204", "url": "https://gl.wikipedia.org/wiki?curid=411366", "title": "Cobalt Air", "text": "Cobalt Air \u00e9 unha aeroli\u00f1a chipriota baseada no aeroporto de Larnaca. A compa\u00f1\u00eda realizou o seu voo inaugural o 1 de xu\u00f1o de 2016 dende Larnaca ata Atenas. \u00c9 a segunda aeroli\u00f1a chipriota en nacer, despois de Tus Airways, desde a disoluci\u00f3n de Cyprus Airways en 2015. En xu\u00f1o de 2017 era a segunda aeroli\u00f1a m\u00e1is grande no aeroporto de Larnaca cun 8,2% de capacidade semanal tras Aegean Airlines. Ag\u00e1rdase que sexa a aeroli\u00f1a con m\u00e1is presenza para o ver\u00e1n de 2018 tras a s\u00faa expansi\u00f3n en Larnaca.\nHistoria.\nO primeiro Airbus A320 de Cobalt Air chegou en abril de 2016 e a aeroli\u00f1a rebibiu o seu certificado de operador o 18 de maio dese ano despois dun voo de proba entre Larnaca e Heracli\u00f3n. Segundo o seu presidente Gregory Diacou, Cobalt planeaba recibir outros tres avi\u00f3ns do mesmo tipo cara finais do mes de xu\u00f1o.\nDespois do seu exitoso voo inaugural entre Larnaca e Atenas, Cobalt comezou a vender billetes o 14 de xu\u00f1o para esa ruta e outras cinco novas rutas m\u00e1is: Dubl\u00edn, Heracli\u00f3n, Londres-Stansted, Manchester e Tesal\u00f3nica.\nO 4 de marzo de 2017 o ministro de transporte de Chipre anunciou que Cobalt comezar\u00eda a operar tres veces por semana a ruta entre Paphos e Athens enchendo o baleiro deixado por Ryanair que deixar\u00eda de operar ese voo a finais do mes.\nEn agosto de 2017 a aeroli\u00f1a anunciou plans para instalar nos seus avi\u00f3ns Wi-Fi para permitirlle aos seus pasaxeiros descargar contidos nos seus dispositivos personais. Tr\u00e1tase dun movemento para afastarse da s\u00faa concepci\u00f3n orixinal como unha aeroli\u00f1a de baixo custo cara a unha modelo de servizos plenos.\nFrota.\nEn maio de 2018 a frota de Cobalt Air estaba formada polos seguintes avi\u00f3ns:"}
{"id": "411369", "revid": "56817", "url": "https://gl.wikipedia.org/wiki?curid=411369", "title": "Carlos Xavier Rodr\u00edguez Brandeiro", "text": "Carlos Xavier Rodr\u00edguez Brandeiro, nado en Cedeira en 1970, \u00e9 un docente galego. Membro correspondente da Real Academia Galega dende 2016.\nTraxectoria.\nFoi profesor de lingua galega do Instituto de Estudos Galegos da Universidade de Belgrano (2001-2013), incorporouse como docente ao Instituto Arxentino-Galego Santiago Ap\u00f3stolo e entrou na s\u00faa directiva en 2005, asumindo a presidencia no ano 2013. \u00c9 autor de diversos traballos sobre a transmisi\u00f3n da lingua galega entre os emigrantes."}
{"id": "411375", "revid": "1131", "url": "https://gl.wikipedia.org/wiki?curid=411375", "title": "Aeroporto de Maribor Edvard Rusjan", "text": "O aeroporto de Maribor Edvard Rusjan \u00e9 un aeroporto internacional esloveno en Maribor. \u00c9 o segundo aeroporto m\u00e1is grande e importante de Eslovenia. Est\u00e1 situado en Ho\u010de-Slivnica, a uns 10 quil\u00f3metros ao sur de Maribor. No ano 2008 foi rebautizado na honra do pioneiro da aviaci\u00f3n esloveno Edvard Rusjan. O dono do aeroporto \u00e9 SHS Aviation."}
{"id": "411376", "revid": "865", "url": "https://gl.wikipedia.org/wiki?curid=411376", "title": "Aeroporto de Maribor", "text": ""}
{"id": "411383", "revid": "1131", "url": "https://gl.wikipedia.org/wiki?curid=411383", "title": "Aygun Kazimova", "text": "Ayg\u00fcn \u018fl\u0259sg\u0259r q\u0131z\u0131 Kaz\u0131mova, nada en Baku o 26 de xaneiro de 1971, \u00e9 unha cantante pop, compositora e produtora azar\u00ed, co\u00f1ecida como Aygun Kazimova."}
{"id": "411386", "revid": "89787", "url": "https://gl.wikipedia.org/wiki?curid=411386", "title": "Igrexa de K\u00e4llunge", "text": "A igrexa de K\u00e4llunge (sueco: \"K\u00e4llunge kyrka\") \u00e9 unha igrexa medieval luterana en K\u00e4llunge, na illa sueca de Gotland, pertencente \u00e1 diocese de Visby.\nHistoria e arquitectura.\nA torre e a nave rom\u00e1nicas da igrexa de K\u00e4llunge son do s\u00e9culo XII e pertenc\u00edan ao primeiro edificio constru\u00eddo. No s\u00e9culo XIII levantouse o enorme coro g\u00f3tico actual, que lle d\u00e1 a s\u00faa peculiar silueta. Probablemente estaba planeada unha reconstruci\u00f3n total da igrexa, pero por alg\u00fan motivo non se puido levar a cabo.\nA igrexa est\u00e1 ricamente decorada con relevos e frescos. Os seus frescos son unha proba importante da forte influencia bizantina na arte sueca dos s\u00e9culos XII e XIII. Unha representaci\u00f3n temper\u00e1 dunha nyckelharpa pode atoparse nun relevo que data de preto do ano 1350 nunha das portas da igrexa. A igrexa d\u00e1lle o seu nome ao c\u00f3dex K\u00e4llunge (en lat\u00edn Codex Kellungensis), unha colecci\u00f3n de 1622 de m\u00fasica coral de Philipp Dulichius, Melchior Vulpius, Gregor Aichinger, Nicolaus Zangius, Hieronymus Praetorius, Hans Hassler, Jacobus Gallus, Johann Walter, Dominique Phinot, Orlando di Lasso e Johann Bahr entre outros. A colecci\u00f3n foi descuberta en 1913, a\u00ednda que s\u00f3 se conserva unha parte.\nA igrexa ten unha p\u00eda bautismal medieval realizada polo escultor an\u00f3nimo rom\u00e1nico co\u00f1ecido como Byzantios. O seu retablo, do s\u00e9culo XVI, pertenceu \u00e1 catedral de Visby."}
{"id": "411389", "revid": "27155", "url": "https://gl.wikipedia.org/wiki?curid=411389", "title": "COPII", "text": "A COPII (/cop dous/) \u00e9 un coat\u00f3mero, un tipo de prote\u00edna que forma o recubrimento de ves\u00edculas celulares que transportan prote\u00ednas desde o ret\u00edculo endoplasm\u00e1tico rugoso ao aparato de Golgi. Este proceso denom\u00ednase transporte anter\u00f3grado, en contraste co transporte retr\u00f3grado asociado coas prote\u00ednas COPI (/cop un/). O nome \"COPII\" procede do ingl\u00e9s coat protein complex II (complexo proteico de cuberta II), que inicia o proceso de evaxinaci\u00f3n das ves\u00edculas. As ves\u00edculas recubertas de COPII denom\u00ednanse ves\u00edculas COPII. O recubrimento ou revestimento consta de grandes subcomplexos de prote\u00ednas que est\u00e1n formados por catro subunidades diferentes.\nProte\u00ednas de cuberta.\nO complexo de recubrimento COPII est\u00e1 formado por dous heterod\u00edmeros proteicos (en total catro subunidades), que son:\nEstas prote\u00ednas por si soas non poden causar a evaxinaci\u00f3n da ves\u00edcula nin dirixir a ves\u00edcula \u00e1 membrana diana correcta. C\u00f3mpre tam\u00e9n a presenza de prote\u00ednas SNARE, as prote\u00edns do cargamento e outras prote\u00ednas para que este proceso aconteza. Por\u00e9n, a prote\u00edna COPII si causa as uni\u00f3ns que forman o revestimento da ves\u00edcula, e, por tanto, orixina a s\u00faa liberaci\u00f3n do ret\u00edculo endoplasm\u00e1tico. O proceso exacto de como se leva a ves\u00edcula ata un lugar determinado, ou de como se determina ese lugar a\u00ednda non se co\u00f1ece.\nProceso de evaxinaci\u00f3n.\nA GTPase Sar1p \u00e9 unha prote\u00edna que hidroliza GTP e act\u00faa como un \"interruptor\" molecular que cambia entre unha forma activa unida a GTP incrustada na membrana e unha forma inactiva unida a GDP soluble. A Sar1p unida a GDP inactiva \u00e9 atra\u00edda ao lado citos\u00f3lico do ret\u00edculo endoplasm\u00e1tico. Sec12 \u00e9 unha prote\u00edna transmembrana que se encontra no ret\u00edculo endoplasm\u00e1tico e act\u00faa como un factor de intercambio do nucle\u00f3tido de guanina o estimular a liberaci\u00f3n de GDP para permitir a uni\u00f3n no seu lugar de GTP. Agora, no estado unido a GTP, Sar1p sofre un cambio conformacional que deixa exposta unha cola hidrof\u00f3bica que pode ser inserida na bicapa lip\u00eddica, un\u00edndoa \u00e1 membrana. A Sar1p unida a membrana recruta o complexo Sec23p/24p para formar o que se co\u00f1ece en conxunto como complexo de preevaxinaci\u00f3n. O complexo de preevaxinaci\u00f3n recruta o longo e flexible complexo Sec13p/31p. Os complexos Sec13p/31p polimer\u00edzanse no lado citos\u00f3lico da membrana para formar unha estrutura reticulada convexa. A rede que se est\u00e1 a ensamblar causa que a membrana sobresaia cara a f\u00f3ra ata que a ves\u00edcula acaba por evaxinarse. Algunhas prote\u00ednas son responsables do empaquetamento selectivo de cargamentos nas ves\u00edculas COPII. Por exemplo, Erv29p en \"Saccharomyces cerevisiae\" \u00e9 necesaria para o empaquetamento do factor pro-\u03b1 glicosilado.\nCambios conformacionais.\nA COPII ten tres sitios espec\u00edficos de uni\u00f3n nos que se poden formar complexos. A imaxe da dereita (Sed5) presenta o complexo Sec22 t-SNARE unido. Este sitio forma uni\u00f3ns m\u00e1is fortes, polo que \u00e9 o m\u00e1is favorecido. (Embo)"}
{"id": "411393", "revid": "23204", "url": "https://gl.wikipedia.org/wiki?curid=411393", "title": "Vi\u00f1o tinto", "text": "O vi\u00f1o tinto \u00e9 aquel que se fai co\u00a0mosto de uva\u00a0tinta\u00a0(Vitis vinifera), elaborado de acordo a un procedemento axeitado para alcanzar a difusi\u00f3n dos colorantes contidos na pel.\u00a0\u00d3\u00a0contrario do que moita xente pensa, o proceso de toma de vi\u00f1o tinto \u00e9, en moitos pasos, moito m\u00e1is sinxelo que o de vi\u00f1o branco. Isto require un control moi preciso do tempo e da temperatura, e permite que cada en\u00f3logo e a cada \u00e1rea imprimir o seu selo persoal ou rexional.\nVendima.\n\u00c9 importante facer a vendima no momento axeitado de madureza dos froitos da vide. Na recollida, \u00e9 com\u00fan desbotar os acios verdes ou danados para que non afecten o sabor do vi\u00f1o resultante.\nOs acios de uva ret\u00edranse da vide a man con tesoiras, ou de forma mecanizada no caso das vi\u00f1as emparradas en espaleiras. No caso manual adoitan depositarse en grandes cestos que, despois de encherse, son volcados en tractores, para trasladalos \u00e1 adega.\nPara vi\u00f1os selectos, a uva rec\u00f3llese en pequenos cestos e transp\u00f3rtase neles at\u00e9 a adega, para evitar que a uva se esmague e comece a s\u00faa fermentaci\u00f3n durante o transporte, para que todo o proceso poida controlarse na adega."}
{"id": "411394", "revid": "1131", "url": "https://gl.wikipedia.org/wiki?curid=411394", "title": "Ernesto Gonz\u00e1lez Seoane", "text": ""}
{"id": "411395", "revid": "89787", "url": "https://gl.wikipedia.org/wiki?curid=411395", "title": "H\u00e9ctor Silveiro", "text": "H\u00e9ctor M. Silveiro Fern\u00e1ndez, nado en Vilafranca do Bierzo en 1964, \u00e9 un docente, dinamizador cultural e escritor berciano, membro correspondente da Real Academia Galega dende 2004 .\nTraxectoria.\nDefensor da lingua e cultura galega no Bierzo, foi un dos fundadores da Asociaci\u00f3n Cultural Escola de Gaitas da s\u00faa vila natal. Coordinador da Comisi\u00f3n Cultural Mart\u00edn Sarmiento que organiza anualmente coincidindo coa data de nacemento do ilustrado o D\u00eda do galego no Bierzo. \u00c9 autor de artigos sobre a cultura galega do Bierzo."}
{"id": "411396", "revid": "89787", "url": "https://gl.wikipedia.org/wiki?curid=411396", "title": "Zbigniew Cybulski", "text": "Zbigniew Hubert Cybulski, nado en Knia\u017ce o 3 de novembro de 1927 e finado en Wroc\u0142aw o 8 de xaneiro de 1967, foi un actor polaco, unha das personalidades m\u00e1is co\u00f1ecidas e populares da historia da Polonia de despois da segunda guerra mundial.\nVida.\nZbigniew Cybulski naceu o 3 de novembro de 1927 nunha pequena aldea de Knia\u017ce preto de \u015aniaty\u0144, Polonia (agora parte do raion de Sniatyn, no \u00d3blast de Ivano-Frankivsk, Ucra\u00edna). Despois da segunda guerra mundial uniuse \u00e1 Academia de Arte Dram\u00e1tico de Cracovia. Graduouse en 1953 e trasladouse a Gda\u0144sk, onde fixo o seu debut no Teatro Wybrze\u017ae de Leon Schiller. Tam\u00e9n, co seu amigo Bogumi\u0142 Kobiela, Cybulski fundou un teatro famoso teatro de estudantes, o Bim-Bom. A principios dos anos 60,\u00a0 Cybulski mudouse a Varsovia, onde rapidamente se uniu ao Kabaret Wagabunda. Tam\u00e9n apareceu no escenario do Teatro Ateneum, un dos teatros m\u00e1is modernos e menos conservadores da Varsovia daquela \u00e9poca.\nCon todo, Cybulski \u00e9 m\u00e1is recordado como actor de cine. A s\u00faa primeira aparici\u00f3n foi como extra no filme de 1954 \"Kariera\". O seu primeiro papel importante foi en 1958, cando participou\u00a0 no filme de Kazimierz Kutz, \"Krzy\u017c Walecznych\"\" (A cruz dos valentes).\" Ese mesmo ano tam\u00e9n apareceu como un dos protagonistas en \"Popi\u00f3\u0142 i diament\" (\"Cinsas e diamantes\") de Andrzej Wajda e en \"\u00d3smy dzie\u0144 tygodnia\" de Aleksander Ford, baseada nunha historia curta de Marek H\u0142asko. Desde ent\u00f3n Cybulski foi visto como un dos actores m\u00e1is not\u00e1beis da Escola de Cine polaca e un dos \"novos e furiosos\", como foron chamados os actores da s\u00faa xeraci\u00f3n.\nEntre os seus filmes m\u00e1is famosos, \u00e1 parte de \"Popi\u00f3\u0142 i diament\", incl\u00faese \"R\u0119kopis znaleziony w Saragossie\" de Wojciech Has. Tam\u00e9n actuou en numerosas obras televisivas, inclu\u00edndo algunhas baseadas en traballos de Truman Capote, Anton Chekhov e Jerzy Andrzejewski.\nCybulski morreu nun accidente na estaci\u00f3n ferroviaria Wroc\u0142aw G\u0142\u00f3wny, en Wroc\u0142aw o 8 de xaneiro de 1967, de cami\u00f1o a unha rodaxe. Cando intentaba saltar sobre un tren en marcha (como fac\u00eda a mi\u00fado ), escorregou e caeu baixo o tren, que lle pasou por riba. Foi enterrado en Katowice.\nLegado.\nCybulski contin\u00faa sendo unha lenda do cine polaco. O seu estilo de interpretaci\u00f3n foi revolucionario no seu tempo, as\u00ed como a s\u00faa imaxe (roupa de coiro e grande lentes de sol). Era a mi\u00fado chamado \"o James Dean polaco\". Como Dean, interpretou a rebeldes inconformistas, e como el, morreu novo.\nA banda polaca 2 Plus 1 gravou un \u00e1lbum tributo a Cybulski titulado \"Aktor\" en 1977.\nEn 1996 os lectores da revista polaca \"Film\" elixiron a Cybulski como mellor actor polaco da historia.\nDende 1969 entr\u00e9gase o Premio Zbigniew Cybulski que distingue aos mellores actores novos."}
{"id": "411398", "revid": "98629", "url": "https://gl.wikipedia.org/wiki?curid=411398", "title": "Rikky von Opel", "text": "Frederick \"Rikky\" von Opel, nado en Nova York o 14 de outubro de 1947, \u00e9 un expiloto de automobilismo de Liechtenstein, o \u00fanico piloto desta naci\u00f3n que competiu no Campionato do Mundo de F\u00f3rmula Un. Ga\u00f1ou o Lombard North do Campionato Brit\u00e1nico de F\u00f3rmula 3 en 1972. Participou en 14 Grandes Premios do Campionato do Mundo de F\u00f3rmula 1 cos equipos Ensign e Brabham , debutando o 1 de xullo de 1973. Non logrou puntos de campionato.\n\u00c9 fillo de Fritz von Opel e bisneto de Adam Opel, o fundador da marca de autom\u00f3biles alem\u00e1 Opel, hoxe filial do Grupo PSA.\nAndaina na F\u00f3rmula Un.\nO debut de Opel na F\u00f3rmula Un en 1973 coincidiu co do equipo que lle proporcionou a s\u00faa grande oportunidade, Ensign. Ambos os dous comezaron no Circu\u00edto Paul Ricard no Gran Premio de Francia de 1973, a oitava carreira da tempada de F\u00f3rmula Un, Opel cualificou o seu N173 25\u00ba e rematou 15\u00ba, a tres voltas do vencedor. O Gran Premio do Reino Unido de 1973 foi o seguinte, Opel terminou d\u00e9cimo sexto, a seis voltas do ga\u00f1ador abaixo, despois de sa\u00edr 21\u00ba.\nOs sinais m\u00e1is prometedores apareceron no horizonte no Circu\u00edto Park Zandvoort no Gran Premio de Holanda, onde clasificou nun bo 14\u00ba lugar, por diante dos ex Campi\u00f3ns Mundiais de Pilotos Emerson Fittipaldi e Graham Hill. Con todo, na ma\u00f1\u00e1 da carreira atop\u00e1ronse cunha rotura no chasis. Con escaso tempo para arranxalo, Opel non puido comezar e os mesmos problemas impediron que o equipo tam\u00e9n comezase en Alema\u00f1a. Os problemas do sistema de combustible prexudic\u00e1rono no Gran Premio de Austria de 1973, onde clasificou 19\u00ba, e un motor superenriquecido finalizou o Gran Premio de Italia de 1973 logo de clasificarse o d\u00e9cimo sexto.\na xira norteamericana foi pouco mellor, clasificou 26\u00ba e \u00faltimo en Canad\u00e1 e non clasificou na carreira, terminando a 12 voltas do vencedor, mentres que no Gran Premio dos Estados Unidos de 1973 tam\u00e9n clasificou 27\u00ba e \u00faltimo, retirouse na volta de apertura co seu acelerador atascado. Na tempada de debut de Opel non logrou puntos e non clasificou no Campionato de Pilotos.\n1974\nO coche de Ensign para a nova tempada, o N174, era moi parecido ao N173, pero na rolda de apertura da tempada de F\u00f3rmula Un en Arxentina, Opel descubriu o pouco progreso realizado. Clasificou 26\u00ba, novamente \u00faltimo, m\u00e1is de sete segundos m\u00e1is lento que o pole sitter Ronnie Peterson e case un segundo e medio m\u00e1is lento que Guy Edwards, quen quedou 25\u00ba. O manexo do coche era tan dif\u00edcil que o seu equipo retirouno da carreira e pouco despois Opel deixou o equipo.\nNon participou nas carreiras do Gran Premio do Brasil de 1974 e no Gran Premio de Sur\u00e1frica de 1974, ata que asumiu o segundo asento de Brabham de Richard Robarts, comezou no Gran Premio de Espa\u00f1a de 1974. O seu BT44 alimentado polo mesmo motor Cosworth DFV V8 que no Ensign, pero o chasis era moi superior, polo que se ti\u00f1an grandes esperanzas. Con todo, Opel non puido aproveitalo ao m\u00e1ximo e loitou para igualar o rendemento do seu novo compa\u00f1eiro, o arxentino Carlos Reutemann.\nRetirouse cunha fuga de combustible no Gran Premio de Espa\u00f1a de 1974, logo da cualificaci\u00f3n do xoves no 24\u00ba posto, e outra vez m\u00e1is quince d\u00edas m\u00e1is tarde en B\u00e9lxica retirouse co motor rebentado, logo de comezar 22\u00ba, non era o rendemento desexado por Opel. No Gran Premio de M\u00f3naco de 1974 foi a\u00ednda peor, onde foi o \u00fanico piloto que non puido clasificarse. Atopou un breve respiro no Gran Premio de Suecia de 1974 e no Gran Premio dos Pa\u00edses Baixos de 1974 cos seus primeiros top 10, 9\u00ba en ambas ocasi\u00f3ns (logo de clasificarse 20\u00ba e 23\u00ba respectivamente).\nA\u00ednda que a foi algo ef\u00e9mero, non cualificou na seguinte carreira no Gran Premio de Francia de 1974 foi a pinga final para que o xefe de Brabham Bernie Ecclestone substitu\u00edra Opel por Carlos Pace. Por segundo ano consecutivo, ao non puntuar non se clasificou no Campionato de Piloto. Pouco m\u00e1is dun ano despois do seu debut, a carreira do piloto de Liechtenstein, e ata agora \u00fanico, terminou.\nResultados completos na F\u00f3rmula Un.\n() As carreiras en letra grosa indican pole position; as carreiras en \"cursiva\" indican \"volta r\u00e1pida\"."}
{"id": "411399", "revid": "89787", "url": "https://gl.wikipedia.org/wiki?curid=411399", "title": "Elena Zernova", "text": "Elena Zernova (en ruso \"\u0415\u043b\u0435\u043d\u0430 \u0417\u0435\u0440\u043d\u043e\u0432\u0430\"), nada en\u00a0San Petersburgo\u00a0en\u00a01951, \u00e9 unha profesora e tradutora rusa.\u00a0Membro correspondente da Real Academia Galega dende 2017.\nTraxectoria.\nTraduciu e publicou m\u00e1is de trinta obras literarias ao ruso do galego, castel\u00e1n, catal\u00e1n e ingl\u00e9s. Licenciouse en filolox\u00eda hisp\u00e1nica na\u00a0 Universidade Estatal de Leningrado e defendeu en 1976 a s\u00faa tese de doutoramento en filolox\u00eda rom\u00e1nica. Exerce como catedr\u00e1tica de filolox\u00eda rom\u00e1nica na Universidade de San Petersburgo (USP). Como investigadora publicou m\u00e1is de setenta traballos cient\u00edficos e foi relatora en m\u00e1is de corenta congresos internacionais . Pertence \u00e1\u00a0 Uni\u00f3n de Escritores de Rusia e mais \u00e1 de San Petersburgo e dirixe o Centro de Estudos Galegos mais o Centro de Estudos Catal\u00e1ns da USP.\n\u00c9 responsable da colecci\u00f3n \"Antolox\u00eda da Literatura Galega\" sobre a historia da literatura galega que publica a Universidade de San Petersburgo dende 1995, na que \u00e9 coordinadora, seleccionadora e tradutora, e que conta con 20 volumes. Traduciu \"Xa vai o griff\u00f3n no vento\", \"Noa\" de Alfredo Conde, \"A lingua das bolboretas\" de Manuel Rivas ou \"Ser ou non\" de Xurxo Borraz\u00e1s. Polo seu labor recibiu en 2016 o Premio Cultura Galega de Proxecci\u00f3n Exterior .\nEditou oito antolox\u00edas biling\u00fces de poetas catal\u00e1ns, entre elas:\u00a0\"L'ombra de l'altre mar. Poesia catalana contempor\u00e0nia\" (2000) e \"Temps de miralls exactes: vint dones poetes de parla catalana del segle XX\" (2001) e publicou en ruso \"Antologia de contes catalans contemporanis\" (2006) e unha escolma de Pere Calders (2007). Tam\u00e9n traduciu ao ruso a obra de Santiago Rusi\u00f1ol. Tam\u00e9n traduciu ao autor vasco Bernardo Atxaga."}
{"id": "411407", "revid": "6279", "url": "https://gl.wikipedia.org/wiki?curid=411407", "title": "Bandeira LGBT", "text": ""}
{"id": "411409", "revid": "12452", "url": "https://gl.wikipedia.org/wiki?curid=411409", "title": "LGTBI", "text": ""}
{"id": "411410", "revid": "6279", "url": "https://gl.wikipedia.org/wiki?curid=411410", "title": "D\u00eda Internacional do Orgullo LGBT", "text": ""}
{"id": "411416", "revid": "6279", "url": "https://gl.wikipedia.org/wiki?curid=411416", "title": "Simpatizante LGTB", "text": ""}
{"id": "411425", "revid": "98629", "url": "https://gl.wikipedia.org/wiki?curid=411425", "title": "Popi\u00f3\u0142 i diament", "text": "Popi\u00f3\u0142 i diament \u00e9 un filme polaco de 1958 dirixido por Andrzej Wajda, baseado na novela hom\u00f3nima de 1948 do escritor polaco Jerzy Andrzejewski. Foi a terceira e \u00faltima parte da \"trilox\u00eda da guerra\" de Wajda, tras \"Pokolenie\" (1954) e \"Kana\u0142\" (1956). O t\u00edtulo (que se poder\u00eda traducir como \"Cinsas e diamantes\") v\u00e9n dun poema do s\u00e9culo XIX de Cyprian Norwid e fai referencia ao xeito en que se forman os diamantes baixo a calor e a presi\u00f3n exercida polo carb\u00f3n.\nSinopse.\nNunha pequena cidade polaca sen nome, o 8 de maio de 1945, o d\u00eda que se rendeu oficialmente Alema\u00f1a, Maciek (Zbigniew Cybulski) e Andrzej (Adam Pawlikowski) son dous antigos soldados da Armia Krajowa, o Ex\u00e9rcito Nacional, agora \"soldados malditos\", que te\u00f1en a misi\u00f3n de asasinar o comisario comunista Szczuka (Wac\u0142aw Zastrze\u017cy\u0144ski), mais fallan na s\u00faa primeira tentativa e asasinan por erro dous traballadores civ\u00eds da f\u00e1brica de cemento. Danlles unha segunda oportunidade no principal hotel da cidade e sala de banquetes, \"Monopol\".\nMentres, na sala estase organizando unha gran festa polo nomeamento dun ministro menor (e actual alcalde da cidade), por parte do seu asistente, Drewnowski (Bogumi\u0142 Kobiela). Drewnowski \u00e9, de feito, un axente dobre, presente na primeira tentativa para matar a Szczuka. Maciek consegue unha habitaci\u00f3n contigua ao seu obxectivo, tras engaiolar o recepcionista, falando de Varsovia, cidade natal de ambos. Con isto, os seus ideais e convicci\u00f3ns son postos a proba ante a esperanza dun futuro mellor.\nReferencias \u00f3 Levantamento de Varsovia.\nO protagonista, Maciek, ten que levar lentes de sol todo o tempo, dende que estivo no Levantamento de Varsovia, que tivo lugar entre 1 de agosto e o 2 de outubro (63 d\u00edas en total), e onde os insurxentes utilizaron os sumidoiros para moverse entre os barrios da parte central de Varsovia. A participaci\u00f3n de Maciek na sublevaci\u00f3n poder\u00eda explicar a s\u00faa aversi\u00f3n aos sovi\u00e9ticos, cuxo Ex\u00e9rcito Vermello parado no lado leste do r\u00edo V\u00edstula non avanzou para axudar os insurxentes. Falando co porteiro, menciona Varsovia como un bonito recordo, evidentemente refer\u00edndose \u00e1 destruci\u00f3n case total de Varsovia polos alem\u00e1ns despois do fracaso da sublevaci\u00f3n.\nAcollida.\n\"Popi\u00f3\u0142 i diament\" est\u00e1 considerado polos cr\u00edticos como unha das grandes obras mestras do cine polaco e o mellor filme realista polaco. Martin Scorsese citou o filme como un dos seus 12 favoritos. Nunha enquisa realizada a cr\u00edticos pola revista \"The Village Voice\", foi seleccionado como o 86\u00ba mellor filme de todos os tempos. Richard Pe\u00f1a, no libro \"1001 Movies You Must See Before You Die\" considera o final da pel\u00edcula como un dos finais m\u00e1is poderosos e m\u00e1is veces citados da historia do cine. A revista \"Empire\" colocouna no posto 38 da s\u00faa lista das cen mellores pel\u00edculas do mundo."}
{"id": "411426", "revid": "54334", "url": "https://gl.wikipedia.org/wiki?curid=411426", "title": "Igrexa de Norrlanda", "text": "A igrexa de Norrlanda (sueco: \"Norrlanda kyrka\") \u00e9 unha igrexa medieval luterana en Norrlanda, na illa sueca de Gotland, pertencente \u00e1 diocese de Visby.\nHistoria.\nUnha primeira igrexa de pedra foi constru\u00edda no mesmo lugar no s\u00e9culo XII. A esa igrexa engad\u00eduselle unha torre rom\u00e1nica no s\u00e9culo XIII, que \u00e9 a que se atopa na presente igrexa e \u00e9 a \u00fanica parte que se conserva do primeiro edificio. A nave e o coro foron demolidos a finais do s\u00e9culo XIII ou principios do XIV e substitu\u00eddos por un novo coro e unha sancrist\u00eda. Unha nova nave foi constru\u00edda pouco despois, a mediados do XIV. Eses novos engadidos son de estilo g\u00f3tico. Debido a esa reconstruci\u00f3n a torre semella desproporcionalmente pequena. En Gotland poden atoparse varias igrexas cun perfil semellante, como por exemplo as de Ardre e Hablingbo. Dende a Idade Media o edificio permaneceu case inalterado. En 1889 e en 1953-54 lev\u00e1ronse a cabo restauraci\u00f3ns na igrexa.\nArquitectura.\nA igrexa est\u00e1 rodeada por unha muralla baixa, na cal sobreviven d\u00faas \"lychgates\" medievais. No exterior da igrexa destaca o portal principal que cont\u00e9n algunhas das esculturas medievais menos com\u00fans das que se atopan na igrexas da illa. Foi realizado no s\u00e9culo XIV polo canteiro co\u00f1ecido como Egypticus. As esculturas representan a Resurrecci\u00f3n de Xes\u00fas (no front\u00f3n), e escenas dos primeiros anos da vida de Xes\u00fas e Mar\u00eda (nos capiteis).\nNo interior a igrexa est\u00e1 decorada con frescos medievais. Semella que todos foron elaborados polo artista co\u00f1ecido como Passionsm\u00e4staren. Estes representan escenas da Paix\u00f3n de Cristo, varios santos e escenas con demos e mulleres. Entre o mobiliario s\u00f3 a base da p\u00eda bautismal e a camp\u00e1 son medievais (dos s\u00e9culos XII e XIII). A camp\u00e1 supostamente \u00e9 a m\u00e1is grande do s\u00e9culo XIII de Suecia. O resto do mobiliario \u00e9 principalmente do s\u00e9culo XVIII e de finais do XIV."}
{"id": "411427", "revid": "109216", "url": "https://gl.wikipedia.org/wiki?curid=411427", "title": "Coat\u00f3mero", "text": "As COP, ou\u00a0coat\u00f3meros son complexos proteicos que participan na formaci\u00f3n das cubertas de ves\u00edculas membranosas no interior das c\u00e9lulas, no inicio das v\u00edas secretoras. Tr\u00e1tase dun proceso conservado evolutivamente, nos eucariotas. Existen d\u00faas clases destas prote\u00ednas, cada unha implicada nun tipo de transporte diferente: COPI (/cop un/), que media o transporte retr\u00f3grado (desde o trans-Golgi ao cis-Golgi e ao ret\u00edculo endoplasm\u00e1tico), e COPII (/cop dous/), que media o transporte anter\u00f3grado (desde o ret\u00edculo endoplasm\u00e1tico ao cis-Golgi). Outras prote\u00ednas de revestimento de ves\u00edculas, que tam\u00e9n participan neste proceso, e que te\u00f1en funci\u00f3ns parecidas \u00e1s dos coat\u00f3meros, son as clatrinas, que interve\u00f1en cando o transporte acontece desde o aparato de Golgi \u00e1 membrana plasm\u00e1tica. Os coat\u00f3meros son funcionalmente an\u00e1logos e evolutivamente hom\u00f3logos das prote\u00ednas adaptadoras da clatrina, tam\u00e9n chamadas adaptinas, que regulan a endocitose desde a membrana plasm\u00e1tica e o transporte desde a rede trans-Golgi aos lisosomas.\nAs prote\u00ednas que van ser transportadas nas v\u00edas retr\u00f3grada e anter\u00f3grada presentan unha secuencia de amino\u00e1cidos que determina o lugar da c\u00e9lula ao que van destinadas, o que fai que este proceso sexa selectivo.\nAs prote\u00ednas de revestimento, como as COP, deben actuar s\u00f3 nas ocasi\u00f3ns en que son necesarias, polo que debe haber un control do tr\u00e1fico de membranas nos distintos tipos de transporte. As GTPases recrutadoras de revestimento, que son prote\u00ednas monom\u00e9ricas, controlan a formaci\u00f3n de ves\u00edculas. En alta concentraci\u00f3n no citoplasma, as mol\u00e9culas recrutadoras inactivas ligadas a GDP, son activadas por GEFs espec\u00edficos nas membranas internas, que activan as recrutadoras asoci\u00e1ndoas con GTP.\nA palabra coat\u00f3mero constru\u00eduse a partir da palabra inglesa \"coat\" (cuberta, recubrimento, revestimento) e o sufixo grego \"meros\" (parte, porci\u00f3n). COP procede de \"coat prote\u00edn\", 'prote\u00edna de cuberta'.\nCOPI.\nA COPI \u00e9 o complexo proteico de revestimento responsable da v\u00eda retr\u00f3grada, entre o aparato de Golgi e o ret\u00edculo endoplasm\u00e1tico (RE). Tr\u00e1tase dunha ruta de recuperaci\u00f3n de mol\u00e9culas biol\u00f3xicas \u00fatiles procedentes do RE, que poden ser recicladas e reutilizadas pola c\u00e9lula en diversas actividades fisiol\u00f3xicas. Esa v\u00eda \u00e9 importante para evitar un gasto excesivo de enerx\u00eda na s\u00edntese de novas mol\u00e9culas, promovendo unha mellor viabilidade termodin\u00e2mica na homeostase celular. Procesos como a propia evaxinaci\u00f3n de ves\u00edculas poden ser reabastecidos por compo\u00f1entes recuperados nesa ruta, como \u00e9 o caso dos SNAREs, por exemplo.\nPara que a v\u00eda retr\u00f3grada ocorra, \u00e9 imprescindible que haxa un sinal que marque as prote\u00ednas orixinarias do ret\u00edculo endoplasm\u00e1tico, sendo os m\u00e1is com\u00fans secuencias espec\u00edficas de amino\u00e1cidos, co\u00f1ecidas como KDEL, KKXX (di-lisina) ou KXKXX. Eses marcadores espec\u00edficos sinalizan que a prote\u00edna normalmente se encontra no RE en estado estacionario e non debe ser dirixida a outros dominios celulares pola rexi\u00f3n trans do aparato de Golgi, pero sen retornar polas cisternas cis ao seu lugar de orixe. A marcaxe dos substratos que van ser transportados \u00e9, desa forma, extremadamente importante na etapa de selecci\u00f3n do contido das ves\u00edculas revestidas de COPI. As prote\u00ednas cargamento retr\u00f3gradas que levan un sinal de di-lisina l\u00edganse directamente ao revestimento. As prote\u00ednas do lume do RE que pos\u00faen un motivo KDEL, como as chaperonas BiP e PDI, son reco\u00f1ecidas na rexi\u00f3n cis-Golgi por un receptor KDEL (codificado polo xene ERD2 en l\u00e9vedos) e son direcionados cara a ves\u00edculas COPI.\nEstudos feitos en mam\u00edferos atoparon a relevancia da COPI noutra v\u00eda de transporte de ves\u00edculas: o transporte intra-Golgi. Esa v\u00eda est\u00e1 asociada \u00e1 conduci\u00f3n de biomol\u00e9culas entre as cisternas do org\u00e1nulo, onde poden ocorrer diversos procesos bioqu\u00edmicos relacionados co procesamento postraducional, por exemplo a glicosilaci\u00f3n, a clivaxe de proprote\u00ednas e a fosforilaci\u00f3n de estruturas. O revestimento da COPI foi identificado por primeira vez nun ensaio de c\u00e9lulas libres de mam\u00edferos que reconstituiu o transporte intra-Golgi. As ves\u00edculas revestidas de COPI derivadas de Golgi acum\u00falanse e poden ser purificadas por medio de reacci\u00f3ns nas que o transporte \u00e9 bloqueado co an\u00e1logo GTP non hidrolizable, GTP-g -S. A ARF ligada ao GTP \u00e9 unha das prote\u00ednas citos\u00f3licas necesaria para producir ves\u00edculas revestidas de COPI, constitu\u00edndo a maquinaria m\u00ednima para deformar a bicapa lip\u00eddica durante a evaxinaci\u00f3n de ves\u00edculas. A retirada das ves\u00edculas de COPI in\u00edciase cando a ARF hidroliza a s\u00faa GTP, que libera a ARF e permite a fusi\u00f3n da ves\u00edcula coa membrana diana.\u00a0Desa forma, s\u00e1bese que, en c\u00e9lulas de mam\u00edferos, o revestimento de COPI est\u00e1 predominantemente asociado ao lado cis do aparato de Golgi (v\u00eda retr\u00f3grada) e \u00e1s estruturas de compartimentos intermediarios, dispersas ao longo do citoplasma (transporte intra-Golgi).\nCOP II.\nA COP II \u00e9 un complexo de prote\u00ednas que act\u00faa na evaxinaci\u00f3n de ves\u00edculas constitutivas da v\u00eda anter\u00f3grada, ou sexa, orixinadas no ret\u00edculo endoplasm\u00e1tico e dirixidas ao aparato de Golgi. Esa v\u00eda exerce papel fundamental nas etapas iniciais das actividades secretoras da c\u00e9lula. Para iniciar o seu paso ao longo da v\u00eda biosint\u00e9tica-secretora, as prote\u00ednas que entran no RE e que son destinadas ao aparato de Golgi ou m\u00e1is al\u00e1 son, primeiramente, empaquetadas en pequenas ves\u00edculas de transporte revestidas de COPII. Esas ves\u00edculas de transporte brotan de rexi\u00f3ns especializadas do RE chamadas s\u00edtios de sa\u00edda, cuxas membranas non pos\u00faen ribosomas adheridos.\nEse tipo de revestimento por COPII foi identificado por primeira vez en l\u00e9vedos, e os seus compo\u00f1entes est\u00e1n implicados na formaci\u00f3n de ves\u00edculas revestidas por COPII esenciais para a viabilidade celular en l\u00e9vedos. Estudos in vitro identificaron que os compo\u00f1entes citos\u00f3licos do revestimento da COPII comprenden a pequena GTPase Sar1p e dous complexos de prote\u00ednas heterod\u00edmeras, Sec23/24p e Sec13/31p. Recentemente utilizouse a microscop\u00eda eletr\u00f3nica para visualizar a estrutura das subunidades COPII e a estrutura superficial das ves\u00edculas revestidas de COPII. S\u00e1bese, ent\u00f3n, que o complexo Sec23/24p se asemella a unha garavata e o complexo Sec13/31p pos\u00fae unha estrutura flexible de di\u00e1metro de 24/ 30\u00a0nm que comprende unha estrutura globular.\nRegulaci\u00f3n da montaxe de revestimentos de COP II.\nPara asegurar que o tr\u00e1fico de membranas en direcci\u00f3n a un org\u00e1nulo e no sentido contrario sexa equilibrado, as prote\u00ednas de revestimento deben estruturarse soamente cando e onde son necesarias. Por iso, a actividade de GTPases recrutadoras \u00e9 fundamental na regulaci\u00f3n da montaxe dos revestimentos, tanto de COPII coma de COPI. As GTPases recrutadoras de revestimento son membros dunha familia de GTPases monom\u00e9ricas. Entre elas est\u00e1n as prote\u00ednas t, responsables da montaxe dos revestimentos de COPI e de clatrina a partir das membranas de Golgi, e a prote\u00edna Sar1, a cal \u00e9 responsable da montaxe do revestimento de COPII nas membranas do RE.\nDebido ao funcionamento desas GTPases, o xurdimento da ves\u00edcula s\u00f3 se inicia cando unha prote\u00edna transmembrana localizada no ret\u00edculo endoplasm\u00e1tico, Sec12p, media a o cambio de GTP/PIB a Sar1p. A Sar1p ligada a GTP ent\u00f3n l\u00edgase firmemente \u00e1s membranas do ret\u00edculo endoplasm\u00e1tico, probablemente incorporando unha h\u00e9lice alfa N-terminal na bicapa dunha maneira semellante \u00e1 promovida pola ARF1 (a pequena GTPase que act\u00faa no tr\u00e1fico dependente de COPI). A uni\u00f3n \u00e1 membrana de Sar1p-GTP permite o recrutamento do complexo Sec23/24 e posteriormente do complexo Sec13/31p, que induce a polimerizaci\u00f3n do revestimento e a deformaci\u00f3n da membrana para a evaxinaci\u00f3n de ves\u00edculas. Unha vez que brota a ves\u00edcula, o Sec23p act\u00faa como unha prote\u00edna activadora de GTPase espec\u00edfica para o Sar1p (GAP), axudando o Sar1p a hidrolizar o GTP, o que, \u00e1 s\u00faa vez, desencadea a liberaci\u00f3n da ves\u00edcula. O complexo Sec13/31p, unha vez recrutado na membrana inducindo a curvatura da membrana, orixina o aumento da actividade de Sar1pGTPase mediada pola acci\u00f3n do Sec23p.\nAs GTPases recrutadoras de revestimento tam\u00e9n exercen un papel na desmontaxe do revestimento. A hidr\u00f3lise do GTP ligado, que se cambia por GDP, determina que a GTPase modifique a s\u00faa conformaci\u00f3n de modo que a s\u00faa cola hidr\u00f3foba se solte da membrana, facendo que o revestimento da ves\u00edcula se desfaga. A\u00ednda que non se sabe o que desencadea o proceso de hidr\u00f3lise de GTP, prop\u00faxose que as GTPases traballan como temporizadores (\"timers\"), hidrolizando GTP a unha taxa lenta, pero previs\u00edble.\nOutra prote\u00edna esencial para a formaci\u00f3n de ves\u00edculas COPII est\u00e1 codificada no xene SEC16. A Sec16p \u00e9 unha prote\u00edna hidr\u00f3fila de 240 kDa que \u00e9 esencial para a viabilidade do l\u00e9vedo e a s\u00faa funci\u00f3n demostrou ser estritamente necesaria para o implante de ves\u00edculas dependentes da COPII do ret\u00edculo endoplasm\u00e1tico in vivo. Non obstante, o Sec16p est\u00e1 firmemente e perifericamente ligado \u00e1s membranas reticulares e, por tanto, non \u00e9 unha das prote\u00ednas citos\u00f3licas necesarias para impulsar que brote a COPII. Interacciona directamente con varios compo\u00f1entes do revestimento COPII, concretamente Sar1p, Sec23p, Sec24p e Sec31p, organizando un dos pasos iniciais na montaxe da COPII.\nA selecci\u00f3n de carga en ves\u00edculas revestidas por COP II.\nOrixinalmente, cr\u00edase que todas as prote\u00ednas que non estaban unidas ao RE entraban en ves\u00edculas de transporte. Por\u00e9n, hoxe est\u00e1 claro que o empaquetamento en ves\u00edculas de transporte que deixan o RE normalmente \u00e9 un proceso selectivo. Moitas prote\u00ednas de membrana recr\u00fatanse activamente no interior de tales ves\u00edculas, onde se concentran. P\u00e9nsase que estas prote\u00ednas cargamento presentan sinais de sa\u00edda (transporte) nas s\u00faas superficies citos\u00f3licas que son reco\u00f1ecidos por compo\u00f1entes do revestimento de COPII; estes compo\u00f1entes do revestimento act\u00faan como receptores de carga e son reciclados de volta cara ao RE despois de que entregaron os seus cargamentos no aparato de Golgi. As prote\u00ednas-cargamento solubles no lume do RE, ao contrario, pos\u00faen sinais de sa\u00edda que as fixan nos receptores de carga transmembrana, os cales, \u00e1 s\u00faa vez, liganse aos compo\u00f1entes do revestimento de COPII por medio dos sinais de sa\u00edda das s\u00faas colas citoplasm\u00e1ticas. A unha taxa moito m\u00e1is baixa, as prote\u00ednas sen eses sinais tam\u00e9n poden entrar nas ves\u00edculas de transporte, de forma que, mesmo as prote\u00ednas que normalmente act\u00faan no RE (as chamadas prote\u00ednas residentes no RE), lentamente escapan del e son entregadas ao aparato de Golgi. Algunhas prote\u00ednas transmembrana que serven como receptores de carga para empaquetar algunhas prote\u00ednas de secreci\u00f3n dentro de ves\u00edculas revestidas de COPII son lectinas que se unen a oligosac\u00e1ridos. Unha lectina ERGIC53, por exemplo, \u00fanese \u00e1 manosa e reco\u00f1ece este azucre en dous factores de coagulaci\u00f3n segregados (factor V e factor VIII), consecuentemente empaquetando estas prote\u00ednas en ves\u00edculas de transporte no RE. O papel da ERGIC53 no transporte de prote\u00ednas identificouse porque os humanos que te\u00f1en deficiencia desta prote\u00edna, debido a unha mutaci\u00f3n herdada, presentan niveis s\u00e9ricos m\u00e1is baixos dos factores V e VIII e, por tanto, sangran excesivamente.\nAdemais, un mecanismo de \"control de calidade\" garante que s\u00f3 as prote\u00ednas dobradas correctamente poidan sa\u00edr do ret\u00edculo endoplasm\u00e1tico. Por\u00e9n, os procesos polos cales as prote\u00ednas segregada son separadas das prote\u00ednas que permaneceron no RE durante a formaci\u00f3n de ves\u00edculas a\u00ednda son amplamente debatidos. Existen bastantes evidencias de que polo menos un determinado cargamento destinado \u00e1 sa\u00edr do RE \u00e9 captado selectivamente por interacci\u00f3ns directas con prote\u00ednas da COPII. As ves\u00edculas revestidas por COPII producidas in vitro (a partir de membranas de l\u00e9vedo na presenza dunha maquinaria m\u00ednima) son capaces de empaquetar un gran conxunto de prote\u00ednas de cargamento solubles e transmembrana, inclu\u00edndo o precursor do factor de ferommonas e os v-SNAREs Bet1p, Bos1p e Sec22p, que son necesarios para o ali\u00f1amento e a fusi\u00f3n desas ves\u00edculas con membranas de Golgi.\nA subunidade Sec24p interv\u00e9n no recrutamento dos cargamentos das ves\u00edculas. Os complexos preevaxinaci\u00f3n que conte\u00f1en cargamentos poden ser illados das membranas reticulares despois da adici\u00f3n de Sar1p e Sec23/24p, o que suxire que este revestimento parcial pode recrutar prote\u00ednas destinadas \u00e1 incorporaci\u00f3n en ves\u00edculas. Ademais, o heterod\u00edmero Sec23/24p e, nalg\u00fans casos, s\u00f3 o Sec24p, poden unirse a dominios citoplasm\u00e1ticos dunha variedade de mol\u00e9culas. Outras evidencias do papel do Sec24p na selecci\u00f3n do cargamento derivan da observaci\u00f3n de que o Lst1p, un hom\u00f3logo da Sec24p no xenoma do l\u00e9vedo, \u00e9 necesario para efectuar a exportaci\u00f3n do RE. As ves\u00edculas xeradas co complexo Sec23/Lst1p que substit\u00faen Sec23/24p son deficientes nun subconxunto distinto de mol\u00e9culas, como os v-SNAREs Bet1p, Bos1p e Sec22p. As\u00ed, debido \u00e1 ausencia de SNAREs, esas ves\u00edculas non poden fundirse con membranas de Golgi. Ao contrario de Sec24p, a Lst1p \u00e9 incapaz de se ligar \u00e1 Bet1p in vitro, o que suxire unha correlaci\u00f3n directa entre a uni\u00f3n do cargmento e o recrutamento nas ves\u00edculas.\nDe acordo con diversas observaci\u00f3ns, a expresi\u00f3n excesiva de Lst1p non pode compensar a perda da funci\u00f3n Sec24p. As c\u00e9lulas de l\u00e9vedo pos\u00faen tres hom\u00f3logos de Sec24p e os eucariotas expresan polo menos catro isoformas. P\u00e9nsase que esta variaci\u00f3n na subunidade Sec24p fornece ves\u00edculas COPII cunha especificidade m\u00e1is ampla para a seleci\u00f3n de mol\u00e9culas, ademais da maior flexibilidade no tama\u00f1o da ves\u00edcula, o que probablemente ten papel importante na acomodaci\u00f3n dunha carga voluminosa.\nA especificidade da interacci\u00f3n de cargamento/prote\u00edna de revestimento suxeriu a existencia de sinais de clasificaci\u00f3n nos dominios citoplasm\u00e1ticos das prote\u00ednas. Dous deses sinais de exportaci\u00f3n do RE identific\u00e1ronse en c\u00e9lulas de mam\u00edferos. Primeiro, a di-fenilalanina presente en ERGIC-53, un receptor semellante \u00e1 lectina para glicoprote\u00ednas, \u00e9 crucial para a eficiencia no transporte do RE ao aparato de Golgi. En segundo lugar, un sinal de di\u00e1cido Asp-X-Glu (DXE, onde X pode ser calquera amino\u00e1cido) presente no transporte do RE ao aparato de Golgi identificouse no C-terminal da glicoprote\u00edna do v\u00edrus da estomatite vesicular (VSV-G). No caso do VSV-G, o sinal actuaba na concentraci\u00f3n desa mol\u00e9cula nas estruturas revestidas de COPII. O sinal \u00e9 funcional tanto en c\u00e9lulas de mam\u00edferos coma en l\u00e9vedos (por exemplo, na prote\u00edna transmembrana Sys1p) e interacciona directamente co complexo Sec23/24p. As mutaci\u00f3ns neste sinal eliminan a ligaci\u00f3n das prote\u00ednas da COP II e te\u00f1en como resultado a retenci\u00f3n no RE. A carga soluble pode ser incorporada nas ves\u00edculas COPII por un \"fluxo en masa\" ou a trav\u00e9s de interacci\u00f3ns selectivas do revestimento con receptores de membrana que se unen a este cargamento.\nMal funcionamento das prote\u00ednas COP.\nO mal funcionamento das prote\u00ednas COPII est\u00e1 asociado a m\u00faltiples doenzas hematol\u00f3xicas e non hematol\u00f3xicas. A anemia diseritropo\u00e9tica conx\u00eanita do tipo II, unha rara doenza xen\u00e9tica que afecta ao desenvolvemento dos eritrocitos xerando diversas complicaci\u00f3ns cl\u00ednicas consecuencia do cadro an\u00e9mico, \u00e9 causada por mutaci\u00f3ns no xene sec23b. A doenza de retenci\u00f3n dos quilomicrons, unha rara enfermidade conx\u00eanita que causa hipocolesterolemia, atraso do crecemento, complicaci\u00f3ns hep\u00e1ticas, neurol\u00f3xicas e oftalmol\u00f3xicas, \u00e9 causada por unha mutaci\u00f3n no xene SAR1B. Tanto o xene sec23b coma o xene SAR1B codifican p\u00e9ptidos esenciais para o correcto funcionamento das prote\u00ednas COPII no transporte anter\u00f3grado entre o ret\u00edculo endoplasm\u00e1tico e o aparato de Golgi.\nO tr\u00e1fico intracelular \u00e9 esencial para o transporte de mol\u00e9culas, ves\u00edculas e org\u00e1nulos cara aos seus destinos correctos para que a c\u00e9lula mante\u00f1a a s\u00faa homeostase. O mal funcionamento do tr\u00e1fico intracelular est\u00e1 asociado a diversas doenzas neurol\u00f3xicas e non neurol\u00f3xicas. As mutaci\u00f3ns no xene ARCN1 que codifica a subunidade sigma da prote\u00edna COPI \u00e9 asociada \u00e1 dexeneraci\u00f3n das c\u00e9lulas de Purkinje e hipopigmentaci\u00f3n."}
{"id": "411428", "revid": "27155", "url": "https://gl.wikipedia.org/wiki?curid=411428", "title": "COP", "text": ""}
{"id": "411429", "revid": "27155", "url": "https://gl.wikipedia.org/wiki?curid=411429", "title": "Prote\u00edna coat\u00f3mero", "text": ""}
{"id": "411430", "revid": "27155", "url": "https://gl.wikipedia.org/wiki?curid=411430", "title": "COP I", "text": ""}
{"id": "411431", "revid": "27155", "url": "https://gl.wikipedia.org/wiki?curid=411431", "title": "COP II", "text": ""}
{"id": "411435", "revid": "5863", "url": "https://gl.wikipedia.org/wiki?curid=411435", "title": "Carlos Zubillaga", "text": "Carlos Alberto Zubillaga Barrera, nado en Montevideo en 1941, \u00e9 un historiador, xenealoxista e docente universitario uruguaio. \u00c9 membro de honra da Real Academia Galega.\nTraxectoria.\nLicenciouse en 1973 en historia pola Universidade da Rep\u00fablica e no ano 2001 logrou o doutoramento na Universidade de Buenos Aires. Foi membro do Consello da Facultade de Humanidades e Ciencias (desde 1989 denominada Facultade de Humanidades e Ciencias da Educaci\u00f3n) da s\u00faa alma m\u00e1ter en representaci\u00f3n, ao longo do tempo, da Orde Estudantil, da Orde dos Diplomados e da Orde Docente. Ademais foi decano desa facultade durante dous mandatos: 1989-1993 e 1993-1997, e tam\u00e9n integrante do Consello Directivo Central (CDC) da Universidade da Rep\u00fablica entre os anos 1988-1997 e nesa universidade exerceu como profesor titular de historia da historiograf\u00eda, e de teor\u00eda e metodolox\u00eda da historia, director do Departamento de historiolox\u00eda, coordinador do Instituto de Ciencias Hist\u00f3ricas e director do Centro de Estudos Galegos (Cegal).\nFoi Profesor de teor\u00eda e metodolox\u00eda da historia no Instituto de Profesores Artigas (IPA) de Montevideo, entre os anos 1971-1977, director do Seminario de Formaci\u00f3n de Investigadores en Historia no Centro Latinoamericano de Econom\u00eda Humana (CLAEH) de Montevideo, profesor de historia da cultura (1979-1985) e de historia latinoamericana e nacional (1983-1985), no Instituto Teol\u00f3xico do Uruguai \"Monse\u00f1or Mariano Soler\".\nDesenvolveu diversas investigaci\u00f3ns tem\u00e1ticas de indagaci\u00f3n hist\u00f3rica e dende unha perspectiva multidisciplinar. Representante da denominada Nova Historia contribu\u00edu \u00e1 renovaci\u00f3n historiogr\u00e1fica uruguaia que comezou a mediados da d\u00e9cada de 1960, convert\u00e9ndose nun dos principais referentes da historiograf\u00eda uruguaia contempor\u00e1nea e mais da reflexi\u00f3n te\u00f3rico-metodol\u00f3xica da historia. Prestou tam\u00e9n unha especial atenci\u00f3n \u00e1 xenealox\u00eda, preocupado pola difusi\u00f3n dos seus novos aspectos te\u00f3rico-metodol\u00f3xicos e da s\u00faa cualidade de ciencia auxiliar da historia, consider\u00e1ndose disc\u00edpulo de Juan Alejandro Apolant, autor da monumental \"G\u00e9nesis de la Familia Uruguaya\". Tam\u00e9n \u00e9 un reco\u00f1ecido investigador do galeguismo pol\u00edtico e, particularmente, da s\u00faa proxecci\u00f3n no continente americano.\nColaborou coa revista \"Semanario Aqu\u00ed\" (1983-1986)."}
{"id": "411436", "revid": "55340", "url": "https://gl.wikipedia.org/wiki?curid=411436", "title": "Carlos Alberto Zubillaga Barrera", "text": ""}
{"id": "411437", "revid": "23204", "url": "https://gl.wikipedia.org/wiki?curid=411437", "title": "Elo\u00edsa Mafalda", "text": "Elo\u00edsa Mafalda, nome art\u00edstico de Mafalda Theotto, nada en\u00a0Jundia\u00ed\u00a0o\u00a018 de setembro de 1924 e finada en\u00a0Petr\u00f3polis\u00a0o\u00a016 de maio de 2018, foi unha actriz brasileira.\nTraxectoria.\nNeta de italianos, en 1940\u00a0tras o divorcio dos pais comezou a traballar como modista para axudarlle a s\u00faa nai e m\u00e1is tarde logrou un posto como\u00a0auxiliar de oficina nas Emisoras Asociadas, onde co\u00f1eceu a alem\u00e1 Alice Waldvoguel, de quen aprendeu\u00a0arte e interpretaci\u00f3n.\nLogo de realizar unha proba para o\u00a0teatro radi\u00f3fico traballou en diversas\u00a0radionovelas da Radio Nacional e axi\u00f1a pasou a actuar na\u00a0TV Paulista, tras a venda da emisora pasou a\u00a0TV Globo, actuou en m\u00e1is de 40 obras, entre series e especiais, interpretando os papeis m\u00e1is reco\u00f1ecidos da s\u00faa carreira, Dona Nen\u00ea da primeira versi\u00f3n de \"A Grande Fam\u00edlia\"; Maria Machad\u00e3o en \"Gabriela\"; Dona Mariana en \"Para\u00edso\"; Gioconda Pontes en \"Pedra sobre Pedr\"a e Manuela en \"Mulheres de Areia\". Por\u00e9n, sen d\u00fabida, o seu maior \u00e9xito foi Dona Pombinha Abelha en \"Roque Santeiro\".\nA s\u00faa estrea no\u00a0cinema foi en\u00a01950 co filme \"Somos Dois\"e no teatro a s\u00faa estrea foi en 1965 nunha versi\u00f3n brasileira de \"Cumes Torboentos\", as\u00ed e todo os seus traballos no cinema e no teatro foron espor\u00e1dicos. Retirouse en 2002 tras participar na telenovela \"O Beijo do Vampiro\"."}
{"id": "411440", "revid": "89787", "url": "https://gl.wikipedia.org/wiki?curid=411440", "title": "Angolares", "text": "Os angolares son un pobo ou grupo \u00e9tnico de San Tom\u00e9 e Pr\u00edncipe.\nSon o segundo maior grupo \u00e9tnico do pa\u00eds por detr\u00e1s dos \"forros\". O censo de 1950 revelou a existencia de 4.490 angolares, mais hoxe son sobre 10.000. Son os \u00fanicos africanos non mesturados do arquip\u00e9lago. Viven xeralmente da pesca e est\u00e1n establecidos ao longo do litoral ao nord\u00e9s e sur da illa de San Tom\u00e9, entre S\u00e3o Jo\u00e3o dos Angolares e Porto Alegre. Viviron moito tempo separados doutras poboaci\u00f3ns e a s\u00faa identidade cultural (angolaridade) \u00e9 forte, marcada pola historia que lles da unha imaxe de valentes, resistentes e incluso temibles.\nHistoria.\nSon os descendentes directos de escravos orixinarios de Angola, pero as circunstancias da s\u00faa chegada seguen sendo incertas. Segundo a versi\u00f3n difundida polas autoridades coloniais, os primeiros en chegar foron os superviventes dun naufraxio entre 1540 e 1550 dun barco que transportaba uns 800 escravos con destino ao Brasil.\nEstablecidos nunha rexi\u00f3n monta\u00f1osa, non se falar\u00e1 dos superviventes at\u00e9 1574. A continuaci\u00f3n levaron a cabo unha serie de acci\u00f3ns violentas contra os colonos, sobre todo baixo a influencia dun l\u00edder carism\u00e1tico, Amador, que se proclamou \"rei dos Angolares\", durante a revolta dos Angolares. Os angolares fix\u00e9ronse amos efectivos da illa entre 1595 e 1596, pero os portugueses conseguiron capturar a Amador. Os seus partidarios continuaron a loita at\u00e9 o s\u00e9culo XIX.\nOutra versi\u00f3n sost\u00e9n que os angolares eran escravos que fuxiron dos seus donos sobre o ano 1470, cando os portugueses descubriron as illas de San Tom\u00e9 e Pr\u00edncipe, e que crearon o seu propio pa\u00eds libre nas illas, chamado Quilombo ou Kilombo. Este nome deriva de \"kimbundo\" (unha das linguas bant\u00fas m\u00e1is faladas de Angola) e pode significar asentamento, reino, poboaci\u00f3n e uni\u00f3n. Un Kilombo era unha naci\u00f3n independente, creada por escravos africanos que loitaron contra a escravitude e se liberaron dela. Estaban localizados, xeralmente, en zonas de densa vexetaci\u00f3n, lonxe das plantaci\u00f3ns.\nUnha terceira versi\u00f3n \u00e9 a de que os angolares eran africanos que migraron dende o continente cara a San Tom\u00e9 e Pr\u00edncipe moito antes de que os portugueses chegaran \u00e1s illas. As\u00ed con todo, o m\u00e1is aceptado \u00e9 que a historia dos angolares e o seu reinado sobre San Tom\u00e9 e Pr\u00edncipe son parte dunha historia de autodeterminaci\u00f3n e independencia liderada polo rei Amador.\nCultura.\nA cultura dos angolares \u00e9 rica en contos, e cantos tradicionais, que se cre que foron influenciados pola tradici\u00f3n bant\u00fa. Falan angolar (ou ngola), unha lingua crioula, baseada no portugu\u00e9s.\nA pesca xoga un papel central. Os angolares s\u00e9rvense de \"dongos\", caiucos tallados de madeira da \u00e1rbore do algod\u00f3n vermello ou de moreira. As mulleres son as encargadas da transformaci\u00f3n e comercializaci\u00f3n dos produtos da pesca. Tam\u00e9n cr\u00edan cabras e venden teas e outros artigos."}
{"id": "411442", "revid": "98629", "url": "https://gl.wikipedia.org/wiki?curid=411442", "title": "Akatsuki (sonda espacial)", "text": "Akatsuki, co\u00f1ecida tam\u00e9n como Venus Climate Orbiter (VCO) e como Planet C antes do lanzamento, \u00e9 unha sonda espacial da axencia espacial xaponesa JAXA lanzada o 20 de maio de 2010 mediante un foguete H-IIA desde o Centro de Lanzamento de Tanegashima.\nCaracter\u00edsticas.\nA misi\u00f3n de Akatsuki (\"amanecer\" en xapon\u00e9s) \u00e9 estudar a atmosfera de Venus en distintas lonxitudes de onda e desentranar o seu funcionamento, as\u00ed como buscar posible evidencia de actividade volc\u00e1nica e de relampos. Para iso a sonda leva catro c\u00e1maras distintas e un experimento de radio.\nA nave ten forma de caixa de 1,6 x 1,6 x 1,25 m con dous paneis solares que proporcionan ata 1200 vatios de potencia el\u00e9ctrica e unha antena de alta ganancia de 1,6 m de di\u00e1metro. No lado oposto \u00e1 antena se atopa o motor de manobra, de 500 N de pulo e alimentado por hidracina e tetr\u00f3xido de nitr\u00f3xeno. Distribu\u00eddos pola nave hai 12 propulsores de control de 23 e 3 N de pulo, alimentados s\u00f3 por hidracina. Akatsuki estabil\u00edzase nos tres eixos axudada por catro volantes de inercia. O co\u00f1ecemento da actitude v\u00e9n dado por unha unidade de referencia inercial, seguidores de estrelas, sensores solares e aceler\u00f3metros. No momento do lanzamento a masa da sonda era de 480 kg, propelente inclu\u00eddo, dos cales 34 kg eran de instrumentaci\u00f3n cient\u00edfica.\nA enerx\u00eda producida polos paneis pode ser almacenada en bater\u00edas ou usada directamente pola nave. As comunicaci\u00f3ns te\u00f1en lugar mediante un transpondedor de 20 W funcionando en banda X usando a antena de alta ganancia ou unha das d\u00faas antenas de media ganancia e outras d\u00faas de baixa ganancia. O control t\u00e9rmico ac\u00e1dase mediante illamento multicapa, radiadores e quentadores dese\u00f1ados para que o interior da nave non pase de 20 \u00b0C.\nInstrumentos.\nAkatsuki levaba seis instrumentos a bordo:\nPerfil da misi\u00f3n.\nAkatsuki foi lanzada o 20 de maio de 2010 e posta nunha \u00f3rbita de transferencia cara Venus. A nave chegou ao seu destino o 6 de decembro de 2010 e o acendido do motor para entrar en \u00f3rbita do planeta comezou \u00e1s 23:49 UTC, con Akatsuki pasando por detr\u00e1s do planeta durante 22 minutos, nos cales non poder\u00eda haber comunicaci\u00f3n coa sonda. O contacto coa nave non se retomou \u00e1 hora prevista se non m\u00e1is dunha hora despois do previsto. O control de terra descubriu que o motor principal fallara debido a unha v\u00e1lvula do sistema de propelente, impedindo a inserci\u00f3n orbital. Tras unha an\u00e1lise da situaci\u00f3n, co motor principal inservible, o equipo da misi\u00f3n conseguiu, usando os propulsores de control, facer entrar \u00e1 sonda na \u00f3rbita de Venus o 7 de decembro de 2015, cun perixeo de 400 km, un apoxeo de 440.000 km e uns 3 graos de inclinaci\u00f3n orbital, unha \u00f3rbita final moi distinta da \u00f3rbita cient\u00edfica planeada orixinalmente."}
{"id": "411444", "revid": "72012", "url": "https://gl.wikipedia.org/wiki?curid=411444", "title": "Planet C", "text": ""}
{"id": "411445", "revid": "72012", "url": "https://gl.wikipedia.org/wiki?curid=411445", "title": "Venus Climate Orbiter", "text": ""}
{"id": "411446", "revid": "72012", "url": "https://gl.wikipedia.org/wiki?curid=411446", "title": "VCO", "text": ""}
{"id": "411447", "revid": "72012", "url": "https://gl.wikipedia.org/wiki?curid=411447", "title": "Akatsuki (nave espacial)", "text": ""}
{"id": "411448", "revid": "72012", "url": "https://gl.wikipedia.org/wiki?curid=411448", "title": "PLANET-C", "text": ""}
{"id": "411449", "revid": "98629", "url": "https://gl.wikipedia.org/wiki?curid=411449", "title": "George Follmer", "text": "George Follmer, nado en Phoenix (Arizona) o 27 de xaneiro de 1934 \u00e9 un expiloto de automobilismo estadounidense.\nTraxectoria.\nA s\u00faa familia mudouse a California cando era s\u00f3 un beb\u00e9. Follmer comezou a s\u00faa carreira cun Volkswagen Beetle competindo en Gymkhanas nos aparcadoiros de San Gabriel Valley no Sur de California.\nFollmer correu na serie do campionato USAC nas tempadas de 1967-1971 e 1974, con 25 carreiras profesionais, inclu\u00edndo as carreiras das 500 Millas de Indian\u00e1polis de 1969 a 1971. Terminou entre os dez primeiros 11 veces, coa s\u00faa \u00fanica vitoria en 1969 no Phoenix International Raceway. O seu mellor final nas 500 Millas de Indianapolis foi en 1971. Comezou 29\u00ba e terminou na 15\u00aa posici\u00f3n pilotando o Offy turbo de Grant King Racer.\nEn 1973, Follmer competiu na F\u00f3rmula 1 co equipo Shadow de Don Nichols. Participou no seu primeiro Gran Premio, no Gran Premio de Sur\u00e1frica de 1973, \u00e1 idade de 39 anos e 1 mes, convert\u00e9ndose no debutante m\u00e1is vello da F1 desde a d\u00e9cada de 1950, unha distinci\u00f3n que a\u00ednda mant\u00e9n. Nas 13 carreiras do Campionato, os seus mellores resultados foron un podio, 3\u00ba no Gran Premio de Espa\u00f1a de 1973 e 6\u00ba en Sur\u00e1frica, o que lle outorgou o posto d\u00e9cimo itavo no Campionato de Pilotos con cinco puntos. Tam\u00e9n competiu en varias carreiras fora do campionato.\nFollmer tam\u00e9n tivo \u00e9xito noutras series de carreiras. En 1965 ga\u00f1ou o United States Road Racing Championship da SCCA. Follmer ga\u00f1ou d\u00faas carreiras no SCCA Continental Championship de 1970 para os coches de F\u00f3rmula A, coloc\u00e1ndose sexto na clasificaci\u00f3n. Ga\u00f1ou o campionato Trans-Am en 1972, ga\u00f1ando catro carreiras cun AMC Javelin e 1976, pilotando un Porsche 934 Turbo.\nEn 1972, Follmer foi o campi\u00f3n da Can-Am, substitu\u00edndo ao ferido Mark Donohue nun Porsche 917/10 do equipo Penske Racing, facendo que a prensa de carreiras alcumase a Follmer como \"George Am\". Foi bicampi\u00f3n en 1973 pilotando para Rinzler e 1974 nun Shadow. Logrou 6 vitorias e 13 podios en tres anos. \u00c9 o \u00fanico piloto que ga\u00f1ou o campionato Can-Am e Trans-Am o mesmo ano.\nFollmer competiu na serie NASCAR na Winchester Cup en 1974, con 13 aparici\u00f3ns das 30 carreiras. Logrou tres acabados no top 5 e unha pole position. En 1974 e 1975, correu a International Race of Champions, onde ga\u00f1ou unha carreira.\nEn 1977 regresou \u00e1 resucitada Can-Am, acabando sexto en 1977 e o quinto en 1978.\nLogo da s\u00faa retirada, regresou \u00e1s carreiras nas 24 Horas de Le Mans de 1986, obtendo un prestixioso terceiro posto cun Porsche 956.\nA\u00ednda que se retirou da competici\u00f3n profesional dos deportes de motor, Follmer a\u00ednda compite en carreiras de \u00e9poca, moitas veces pilotando os mesmos coches nos que competiu durante o seu apoxeo.\nAdemais da s\u00faa andaina nas carreiras, Follmer tam\u00e9n posu\u00eda un concesionario Porsche-Audi-Subaru en Pomona, California, e posteriormente mudouse a Montclair, California, desde 1977 ata 1990.\nRexistro de carreiras.\nResultados completos na F\u00f3rmula Un.\n() As carreiras en letra grosa indican pole position; as carreiras en \"cursiva\" indican \"volta r\u00e1pida\"."}
{"id": "411451", "revid": "98629", "url": "https://gl.wikipedia.org/wiki?curid=411451", "title": "Bertil Roos", "text": "Bertil Roos, nado en Gotemburgo o 12 de outubro de 1943 e finado en East Stroudsburg (Pensilvania) o 31 de marzo de 2016 foi un piloto de automobilismo sueco. Participou nun \u00fanico Gran Premio de F\u00f3rmula Un, o Gran Premio de Suecia de 1974, do que se retirou por unha falla na transmisi\u00f3n.\nTraxectoria.\nA pesar de gozar da promesa precoz de ga\u00f1ar o t\u00edtulo da F\u00f3rmula Super Vee en 1973 e tam\u00e9n da F\u00f3rmula 2 en Europa e na F\u00f3rmula Atl\u00e1ntica no Canad\u00e1, Roos recibiu unha s\u00f3a oportunidade na F\u00f3rmula Un. El e o seu equipo, Shadow, non sa\u00edron particularmente ben e, finalmente, o equipo optou por traballar con Tom Pryce. Roos volveu aos Estados Unidos e o Canad\u00e1, onde continuou correndo.\nFoi o primeiro instrutor de pilotaxe da escola de carreiras de Fred Opert en Pensilvania, preto do Pocono Raceway. Unha empresa que comprou m\u00e1is tarde. A escola est\u00e1 acreditada pola [SCCA] para poder recomendar aos graduados licenzas de carreira a nivel rexional e nacional.\nA\u00ednda correndo na d\u00e9cada de 1980, Roos foi d\u00faas veces campi\u00f3n da Can-Am na categor\u00eda de 2 litros.\nRoos morreu no Centro M\u00e9dico Pocono, East Stroudsburg, Pensilvania, o 31 de marzo de 2016.\nRexistro de carreiras.\nResultados completos na F\u00f3rmula Un.\n() As carreiras en letra grosa indican pole position; as carreiras en \"cursiva\" indican \"volta r\u00e1pida\"."}
{"id": "411452", "revid": "7596", "url": "https://gl.wikipedia.org/wiki?curid=411452", "title": "Escola rural galega", "text": "A escola rural galega \u00e9 o conxunto de centros escolares de ensino infantil e primario situados no medio rural de Galicia. Debido ao reordenamento demogr\u00e1fico e \u00e1 urbanizaci\u00f3n de boa parte da poboaci\u00f3n galega, os espazos rurais v\u00edronse sometidos a considerables transformaci\u00f3ns de natureza espacial, funcional, demogr\u00e1fica e socioecon\u00f3mica.\nDescrici\u00f3n.\nChamamos escolas rurais a aquelas que est\u00e1n situadas nun medio separado do centro dunha localidade, nun espazo xeogr\u00e1fico cunha reducida oferta de servizos p\u00fablicos e limitados medios de acceso. Ademais, a escola rural \u00e9 unha escola para a comunidade e debe ser considerada como un ben cultural comunitario, na cal a relaci\u00f3n co alumnado e as familias resulta m\u00e1is f\u00e1cil (CMRP, 1998).\nSendo un pouco m\u00e1is precisos, podemos dicir que a definici\u00f3n operativa incorpora \u00e1 modalidade rural as escolas situadas a m\u00e1is de 1 quil\u00f3metro do bordo do mosaico principal da localidade e cuxa \u00e1rea de influencia de 1 000 metros estea composta de parcelas rurais, zonas naturais (monta\u00f1a, ba\u00f1ado, leito de r\u00edos) ou vilas illadas.\nPara que poidamos clasificar as escolas rurais nesta categor\u00eda deben cumprir tam\u00e9n co criterio pedag\u00f3xico de ter habilitaci\u00f3n legal para implantar sistemas alternativos de organizaci\u00f3n institucional, co fin de asegurar a traxectoria do seu alumnado, as\u00ed como con modelos de organizaci\u00f3ns de escolas nucleadas ou agrupadas.\nOrganizaci\u00f3n e funcionamento.\nA Lei vixente no ensino \u00e9 a Lei Org\u00e1nica de Mellora de Calidade Educativa, que modifica a Lei Org\u00e1nica de Educaci\u00f3n de 2006.\nAt\u00e9 hai varias d\u00e9cadas a escola unitaria foi o prototipo dunha escola rural galega. Esta escola, ademais de ter unha funci\u00f3n escolar adecuada, baseada no ensino-aprendizaxe, tam\u00e9n desenvolveu un gran traballo socio-comunitario e cultural. Nas d\u00e9cadas de 1970 e 1980 lev\u00e1ronse a cabo concentraci\u00f3ns escolares que contribu\u00edron con elementos de mellora, pero tam\u00e9n privaron ao medio rural do seu foco principal de dinamizaci\u00f3n e da importancia de co\u00f1ecer o contorno inmediato.\nO illamento de escolas unitarias implicaba a necesidade de xerar alternativas que paliasen certas deficiencias, pero as continuas propostas de encontros e intercambios de ideas establec\u00edan unha fonte constante de motivaci\u00f3n e relaci\u00f3n social. Estas escolas rurais consideran o neno e o pobo como protagonistas activos do seu contorno territorial educativo e das formaci\u00f3ns que se poden compartir.\nPor outra banda, as escolas concentradas po\u00f1en fin, en Galicia e en moitas partes da pen\u00ednsula, a experiencias educativas baseadas na pedagox\u00eda Freinet, o multiculturalismo, a educaci\u00f3n ambiental, a relaci\u00f3n directa e activa entre a escola e a familia e o papel relevante da cultura popular e do medio (Universidade de Vigo, 2000).\nAs chamadas escolas unitarias imparten docencia ao alumnado de Infantil, Primaria e 1\u00ba e 2\u00ba da ESO. Ademais poden agruparse nos chamados Centro Rural Agrupado, a\u00ednda que non todas o est\u00e1n.\nOs m\u00e1is com\u00fans son os chamados CEIP, destinados a nenos de 3 a 12 anos, onde se imparte Educaci\u00f3n Infantil e Educaci\u00f3n Primaria. Cabe destacar o gran n\u00famero de CEIP que se atopan en Galicia. Por outra banda atopamos os IES, que van destinados a nenos de 12 a 16 anos.\nNo rural, ademais do papel que desenvolve calquera equipo directivo dun centro, existen esixencias propias, polo que as horas de dedicaci\u00f3n a este labor son moitas m\u00e1is.\nCabe destacar que os membros da direcci\u00f3n dos CRA non poden exercer de mestres, xa que precisan de tempo para estar presentes en cada unha das localidades pertencentes ao agrupamento e para establecer relaci\u00f3ns co concello, ANPA...\nExisten grandes dificultades para manter o profesorado un longo prazo de tempo, debido \u00e1s caracter\u00edsticas dos centros, polo que \u00e9 necesario buscar formas de incentivar o profesorado tales como melloras econ\u00f3micas ou de puntuaci\u00f3n.\nNestes centros \u00e9 preciso contar con equipos de apoio externo. Poden ser orientadores e psic\u00f3logos terap\u00e9uticos, para tratar os casos necesarios; m\u00e9dicos, para mellorar a alimentaci\u00f3n, hixiene ou a prevenci\u00f3n de enfermidades; ou traballadores sociais, debido \u00e1s deficiencias existentes e que deben ser tratadas en colaboraci\u00f3n cos centros educativos.\nRespecto ao tipo de xornada, a m\u00e1is adecuada \u00e9 a xornada continua, xa que dota de tempo para realizar actividades extraescolares, e de m\u00e1is facilidades de asistencia para as zonas de dif\u00edcil acceso, a\u00ednda que a xornada partida tam\u00e9n ten as s\u00faas vantaxes e inconvenientes.\nNa xornada continua, a conciliaci\u00f3n coa familia \u00e9 maior nos casos nos que os pais non traballen pola tarde, pero hai que ter en conta que, se os pais traballan pola tarde, ser\u00eda m\u00e1is adecuada a xornada partida. \u00c9 un feito que en ning\u00fan caso mellorou o rendemento escolar do alumnado considerablemente atendendo a un tipo de xornada ou a outra.\nEn canto ao horario lectivo, no caso dos profesorado, \u00e9, ademais do per\u00edodo lectivo, unha hora de atenci\u00f3n \u00e1s familias, tres para reuni\u00f3ns, e unha hora semanal para excursi\u00f3ns.\nNo caso do alumnado, a xornada debe estar comprendida entre as 9 e as 14 h, con posibilidade de pequenas modificaci\u00f3ns (as da xornada continua).\nCon relaci\u00f3n ao presuposto, o ensino rural deber\u00eda ter, ademais dos gastos ordinarios de funcionamento, os correspondentes ao n\u00famero de unidades coas que conte o centro. Dado que actualmente a lexislaci\u00f3n permite aos centros educativos obter ingresos propios, ser\u00eda oportuno que os centros do medio rural se acollesen a convocatorias e subvenci\u00f3ns.\nTipolox\u00edas.\nOs modelos educativos nas escolas rurais son:\nCon respecto \u00e1 Educaci\u00f3n infantil, a pesar da non obrigatoriedade, comprende as idades de 0-6. E no tocante \u00e1 Educaci\u00f3n primaria, de 6 a 12 anos, \u00e9 unha etapa considerada imprescindible para o desenvolvemento do neno. Debido a dificultades de acceso, existen centros de Educaci\u00f3n secundaria obrigatoria unidos a centros de Primaria ou ben independentes.\nAs administraci\u00f3ns educativas, cumprindo coa obrigaci\u00f3n de garantir unha educaci\u00f3n, programan unha oferta educativa das ensinanzas gratu\u00edtas as\u00ed como unha garant\u00eda da calidade de ensinanza p\u00fablica e unha adecuada escolarizaci\u00f3n do alumnado.\nA Lei Org\u00e1nica da Participaci\u00f3n, Avaliaci\u00f3n e Goberno dos Centros docentes (1995) trata a constituci\u00f3n dos colexios rurais agrupados en canto \u00e1 autorizaci\u00f3n das unidades de Educaci\u00f3n Infantil ou de Educaci\u00f3n Primaria, de forma que entre elas constit\u00faan un Colexio Rural Agrupado cuxo \u00e1mbito de actuaci\u00f3n se estender\u00eda a varias localidades."}
{"id": "411454", "revid": "23204", "url": "https://gl.wikipedia.org/wiki?curid=411454", "title": "Copa do Sar", "text": "A Copa do Sar \u00e9 unha competici\u00f3n futbol\u00edstica por eliminatorias de partidos. Recibe o nome polo r\u00edo Sar e nela participan equipos das comarcas do Sar, A Barbanza, Santiago, Ordes, Tabeir\u00f3s- Terra de Montes, Caldas, Deza, Noia, Arz\u00faa e Terra de Melide.\nO campi\u00f3n de 2023 \u00e9 a SR Calo, tras eliminar a: Flavia SD en penaltis (2[4]-2[3]).\nDende hai uns anos disp\u00fatase tam\u00e9n en categor\u00edas inferiores."}
{"id": "411455", "revid": "124653", "url": "https://gl.wikipedia.org/wiki?curid=411455", "title": "Agricultura natural", "text": "De forma xen\u00e9rica, e con base na definici\u00f3n de agricultura da Real Academia Galega, a agricultura natural \u00e9 o cultivo natural da terra ou o conxunto de t\u00e9cnicas e co\u00f1ecementos relativos ao cultivo natural da terra. Ch\u00e1mase agricultura natural, dende un punto de vista amplo, a toda aquela actividade b\u00e1sica e propia dun ser humano natural e consciente. Mencionada actividade; non s\u00f3 cont\u00e9n o significado de cultivo natural dende o punto de vista xen\u00e9rico mencionado, que implica sementar ou plantar sementes e plantas e coidalas para obter un fruto saudable e xusto delas, mantendo o respecto polo contorno e un equilibrio sostible tanto no ser humano como na natureza; sen\u00f3n que tam\u00e9n cont\u00e9n o conxunto de acci\u00f3ns humanas de vida, con todas as s\u00faas implicaci\u00f3ns, que fomentan e preservan ese h\u00e1bitat que convive en harmon\u00eda \"Humano-Natureza\" (medio ambiente humano e non humano).\nAgricultura natural de Masanobu Fukuoka.\nMasanobu Fukuoka, nado o 2 de febreiro de 1913 e finado o 16 de agosto de 2008, foi un agricultor, microbi\u00f3logo e fil\u00f3sofo xapon\u00e9s, autor das obras \"La Revoluci\u00f3n de una Brizna de Paja\" e \"La Senda natural del Cultivo\". Nelas presenta as s\u00faas propostas para unha forma de agricultura que \u00e9 chamada agricultura natural ou m\u00e9todo Fukuoka, encadrado dentro do \u00e1mbito da permacultura. A esencia do m\u00e9todo Fukuoka \u00e9 reproducir as condici\u00f3ns naturais tan fielmente como sexa posible de modo que o solo se enriquece progresivamente e a calidade dos alimentos cultivados aumenta sen ning\u00fan esforzo engadido. Os principios do traballo bas\u00e9anse nunha filosof\u00eda de non facer (\"Wu Wei\"), ou m\u00e1is exactamente non intervir ou forzar as cousas: non arar, non eliminar malas herbas nin usar herbicidas, non usar pesticidas, non podar, non usar abonos nin fertilizantes e no seu lugar usar bolas de arxila (\"nendo dango\").\nPrincipios b\u00e1sicos primarios (da filosof\u00eda pr\u00e1ctica de Fukuoka):\n1. Non laboreo. A terra cult\u00edvase a si mesma, de forma natural, mediante a penetraci\u00f3n das ra\u00edces das plantas e da actividade dos microorganismos, fungos micorr\u00edcicos e pequenos animais, particularmente invertebrados coma as lombrigas de terra.\n2. Non usar abonos qu\u00edmicos nin compost preparado.\n3. Non desherbaxe mediante cultivos e herbicidas (as malas herbas deber ser controladas, non eliminadas).\n4. Non dependencia de produtos qu\u00edmicos.\n5. Cultivar o non facer como principio trascendente da pr\u00e1ctica. O cami\u00f1o do \u201cnon facer\u201d ou wu wei tao\u00edsta, comeza dende o primeiro momento no que iniciamos a pr\u00e1ctica co obxectivo de conseguilo. O \u201cnon facer\u201d significa o facer adecuado co respecto que debemos \u00e1 natureza. Isto implica contemplaci\u00f3n dela e acci\u00f3n consecuente desa contemplaci\u00f3n, o que implica tam\u00e9n unha simplificaci\u00f3n do noso esforzo e traballo de campo directo e un incremento do traballo positivo na nosa mente (o \u201cnon facer\u201d at\u00f3pase amplamente nos alicerces de pensamento de Fukuoka, con agricultura natural Espa\u00f1a incorp\u00f3rase agora como principio b\u00e1sico, fac\u00e9ndoo materializable dende o primeiro momento da pr\u00e1ctica).\nAgricultura natural de Mokichi Okada.\nTam\u00e9n \u00e9 chamado agricultura natural o proxecto do fil\u00f3sofo xapon\u00e9s Mokichi Okada (1882-1955), o cal une medioambiente, alimentaci\u00f3n e espiritualidade. O sistema utiliza os seus propios abonos org\u00e1nicos e non utiliza esterco. A orixe do proxecto \u00e9 dos anos 30. El preconiza a busca da harmon\u00eda, a sa\u00fade e a prosperidade entre os seres vivos como fruto da conservaci\u00f3n do medio ambiente natural e respecto das s\u00faas leis. M. Okada prop\u00f3n reciclar os recursos naturais para enriquecer o solo, facer emanar a s\u00faa forza e protexer os mananciais de auga, creando unha corrente sa que vai dende o solo e a auga \u00e1s plantas, animais e seres humanos. En Brasil \u00e9 impulsada pola fundaci\u00f3n Mokichi Okada, dende 1979. A fundaci\u00f3n tam\u00e9n certifica os alimentos, e divulga a tecnolox\u00eda da produci\u00f3n de alimentos saudables capacitando os agricultores.\nAgricultura natural en Espa\u00f1a.\nA agricultura natural, con todo, evolucionou hoxe en d\u00eda, dende as bases fundacionais da filosof\u00eda natural creada por Masanobu Fukuoka e continuada, nos \u00faltimos anos, en Espa\u00f1a por Juan Ben\u00edtez Jamchen, nacido o 25 de xullo de 1967, agricultor natural, artista pl\u00e1stico, fil\u00f3sofo e escritor, autor das obras \"Vida Natural Consciente. Parte I: la agricultura natural\" (2017) e \"Est\u00e9tica de la Indeterminabilidad\" (2008). Jamchen \u00e9 un iniciador do cultivo natural en Espa\u00f1a, adaptando a condici\u00f3ns do clima mediterr\u00e1neo os achegamentos fukuokianos. Incorpora explicitamente un quinto principio b\u00e1sico, inherente a Fukuoka, relativo ao 'non facer' aos outros catro, as\u00ed coma outros principios b\u00e1sicos secundarios. D\u00e9bese notar a vocaci\u00f3n transformadora do autor contribu\u00edndo a ir dando forma a todo un movemento por unha vida m\u00e1is consciente e natural, aglutinando m\u00faltiples propostas de territorios variados en interacci\u00f3n, di\u00e1logo e intercambio de experiencias e saberes.\n\"Vida Natural Consciente, Parte I: a agricultura natural\" e \"Est\u00e9tica de la Indeterminabilidad\" cont\u00e9n implicaci\u00f3ns m\u00e1is abertas, tanto filos\u00f3fica e espiritualmente coma no seu car\u00e1cter pr\u00e1ctico. Coas s\u00faas propostas, consid\u00e9rase a agricultura natural, dende un punto de vista amplo que aclara e amplifica a definici\u00f3n xen\u00e9rica, como \"toda aquela actividade b\u00e1sica e propia dun ser humano natural e consciente\". Mencionada actividade; non s\u00f3 cont\u00e9n o significado de cultivo natural dende o punto de vista xen\u00e9rico mencionado, que implica sementar ou plantar sementes e plantas e coidalas para obter un fruto saudable e xusto delas, mantendo o respecto polo contorno e un equilibrio sostible tanto no ser humano como na natureza; sen\u00f3n tam\u00e9n cont\u00e9n o conxunto de acci\u00f3n humanas de vida, con todas as s\u00faas implicaci\u00f3ns, que fomentan e preservan ese h\u00e1bitat que convive en harmon\u00eda \u201cHumano-Natureza\u201d (medio ambiente humano e non humano). Desta forma, ambas as entidades, que dende os puntos de vista artificiais permanecen separadas, unif\u00edcanse nunha soa entidade estable e de evoluci\u00f3n de consciencia, dentro de todo o seu movemento de impermanencia da lei natural de causa e resultado. O conxunto de sabedor\u00edas e co\u00f1ecementos filos\u00f3ficos, espirituais e t\u00e9cnicos, dentro do \u00e1mbito da agricultura natural, e dentro dunha vida natural consciente, que a sost\u00e9n e que aspira a transformar positivamente todas as relaci\u00f3ns entre humano e natureza, bas\u00e9anse en cinco principios b\u00e1sicos primarios e tres secundarios:\nPrincipios b\u00e1sicos secundarios (outra das novedades engadidas por Jamchen, e que dan empuxe e profundizaci\u00f3n a moitos dos pensamentos fukuokianos. Consid\u00e9ranse igual de importantes que os b\u00e1sicos, pero establ\u00e9cense secundarios, inicialmente, dende a cultura occidental, polas transici\u00f3ns nas que estamos inmersos e as implicaci\u00f3ns sociais ou de ideais que poden conter de maneira xeral, a\u00ednda que sexan practicados de forma individual):\n1. O co\u00f1ecemento, a recreaci\u00f3n e a preservaci\u00f3n do bosque Natural de alimentos (bNa) ou bosque Natural comestible (bNc), como o h\u00e1bitat equilibrado dun ser humano natural e consciente. A revoluci\u00f3n expresada por Jamchen do \u201cdende dentro ata f\u00f3ra\u201d son partes principais dos sistemas de pr\u00e1ctica de bNa e os principios desa pr\u00e1ctica atop\u00e1molos na filosof\u00eda de traballar sempre dende o interior para expandirse pouco a pouco, mantendo o centro vital que xera todo, dende unha \u00e1rbore a todas as demais \u00e1rbores e plantas, as\u00ed como ao resto de seres vivos e non vivos dentro de todo o ecosistema. Deste xeito, os procesos vitais do humano conviven harm\u00f3nicos dende o interior \u201cnatural-consciente\u201d, que non perde o seu centro e vaise unificando con outros centros, para formar un gran bNa e un ser humano natural e consciente. Os sistemas de reforestaci\u00f3n co bNa dende as parcelas individuais, que se estenden dende a filosof\u00eda do \u201cdende dentro ata f\u00f3ra\u201d, forman parte dos procesos de recuperaci\u00f3n do h\u00e1bitat natural a un estado de cl\u00edmax equilibrado para o cultivo e a vida natural. E implican: A oxixenaci\u00f3n e rexeneraci\u00f3n da terra e do ceo, a xeraci\u00f3n da chuvia, os estados clim\u00e1ticos naturais, os r\u00edos e os acu\u00edferos etc., as\u00ed como a mesma recuperaci\u00f3n do estado harm\u00f3nico interior humano. A incorporaci\u00f3n das \u00e1rbores, arbustos e plantas de coberturas, silvestres ou \u201cornamentais\u201d, xunto coa incorporaci\u00f3n dos estados contemplativos, son as claves para o proceso de rexeneraci\u00f3n dese h\u00e1bitat e a mente positiva e natural humana. O bosque natural de alimentos, como un todo equilibrado, natural e consciente que \u00e9, pode autososterse con ou sen humanos, en caso de que sexa abandonado. Para que isto sexa posible, debe estar composto de \u00e1rbore frutal, \u00e1rbore leguminosa e \u00e1rbore ornamental ou silvestre, nas partes a\u00e9reas, e de hortalizas, silvestres, leguminosas e arom\u00e1ticas, nas coberturas medias e baixas, de tal xeito que o bNa se atope conectado dende todos os lados, dende a terra e o aire. Os humanos axudamos a que se constr\u00faa sen buscar a imitaci\u00f3n, deixando que siga a s\u00faa tendencia natural co humano inclu\u00eddo, que se deixa levar polo que comunica toda a natureza, seguindo o seu ritmo e esquema creativo que xa ten. Deste xeito, conx\u00fagase en plena harmon\u00eda, coa nosa actividade creativa tam\u00e9n.\n2. O co\u00f1ecemento e adestramento dunha vida natural consciente, que implica o decrecemento gradual do consumo artificial e da dependencia de sistemas capitais, un maior co\u00f1ecemento e execuci\u00f3n na construci\u00f3n natural e consciente de inmobles, refuxios e vestimentas, de non lixo artificial contaminante, da crianza natural, e doutras pr\u00e1cticas naturais de vida. Moitas delas irm\u00e1ndanse e unif\u00edcanse con alg\u00fans dos obxectivos da permacultura e o que veu a chamarse ecolox\u00eda profunda, as\u00ed como con cosmogon\u00edas de pobos humanos orixinarios e incluso doutros pobos devidos, enmarcados en certos momentos da historia, como os pobos libres do norte da pen\u00ednsula ib\u00e9rica durante a alta idade media, entre outros.\n3. O talante aberto e integrador da agricultura natural que apoia a incorporaci\u00f3n dos estados transicionais que aspiran \u00e1 practica natural aut\u00e9ntica (dentro destas incorporaci\u00f3ns at\u00f3panse todas aquelas correntes agricultoras actuais que poden, voluntariamente, atoparse en transici\u00f3n ata a agricultura natural, como son a agricultura ecol\u00f3xica, a agroecolox\u00eda, a biodin\u00e1mica, entre outras). Esta terceira consideraci\u00f3n at\u00f3pase enlazada co principio trascendente fukuokiano, xa que un agricultor natural \u00e9o no momento no que decide selo, por iso, a\u00ednda que hai distinci\u00f3n clara entre relativo e absoluto, non se contempla dende esa separaci\u00f3n, porque o absoluto cobra importancia dende o primeiro momento no que se pon a vontade de estar a\u00ed. Como base a este argumento cr\u00e9anse, dende a agricultura natural, os estados de transici\u00f3n. Esa transici\u00f3n \u00e9 o que permite estar no estado absoluto dende un primeiro momento e por iso, o \u201cnon facer\u201d conv\u00e9rtese en principio b\u00e1sico."}
{"id": "411456", "revid": "23204", "url": "https://gl.wikipedia.org/wiki?curid=411456", "title": "R\u00edo de Janeiro", "text": ""}
{"id": "411459", "revid": "23204", "url": "https://gl.wikipedia.org/wiki?curid=411459", "title": "Windrose Airlines", "text": "Windrose Airlines, lehalmente Wind Rose Aviation Company, \u00e9 unha aeroli\u00f1a ch\u00e1rter ucra\u00edna baseada no aeroporto de K\u00ediv-Boryspil e con sede na cidade de K\u00ediv. A compa\u00f1\u00eda foi fundada o 28 de outubro de 2006 e opera voos ch\u00e1rter a destinos en Europa Occidental, Oriente Medio e Asia.\nFrota.\nEn maio de 2018 a frota de Windrose Airlines estaba formada polos seguintes avi\u00f3ns:"}
{"id": "411460", "revid": "1131", "url": "https://gl.wikipedia.org/wiki?curid=411460", "title": "Aeroporto de Poprad-Tatry", "text": "O aeroporto de Poprad-Tatry \u00e9 un aeroporto na estaci\u00f3n de esqu\u00ed eslovaca de Poprad. \u00c9 un dos aeroportos do centro de Europa situados a maior altura, con 718 metros. \u00c9 propiedade do ministerio de transportes, construci\u00f3n e desenvolvemento rexional eslovaco, que pos\u00fae o 97,6% das acci\u00f3ns do aeroporto, estando o resto en mans das cidades de Poprad e de Vysok\u00e9 Tatry."}
{"id": "411463", "revid": "23204", "url": "https://gl.wikipedia.org/wiki?curid=411463", "title": "Kathy McMahon", "text": "Kathy McMahon, finada en Xenebra (Su\u00edza) en maio de 2018, foi unha activista irlandesa fundadora da Irish First Mothers.\nTraxectoria.\nComo nai primeiriza roub\u00e1ronlle a s\u00faa filla coa que conseguiu reencontrarse 30 anos despois. Fundou a Irish First Mothers que conseguiu que o Goberno da Rep\u00fablica de Irlanda abrise unha comisi\u00f3n de investigaci\u00f3n sobre o roubo de beb\u00e9s."}
{"id": "411464", "revid": "56817", "url": "https://gl.wikipedia.org/wiki?curid=411464", "title": "Revolta dos angolares", "text": "A revolta dos angolares, tam\u00e9n co\u00f1ecida como a revolta do rei Amador, foi un episodio da historia de san Tom\u00e9 e Pr\u00edncipe, ocorrido a finais do s\u00e9culo XVI.\nHistoria.\nFoi unha revolta de escravos que se rebelaron contra o imperio portugu\u00e9s, un episodio determinante da historia do pobo angolar. A revolta foi liderada por Amador, rei dos combatentes, o 9 de xullo de 1545, cando as s\u00faas forzas marcharon sobre a capital, San Tom\u00e9, pero foi subxugada o ano seguinte polos portugueses, que capturaron e executaron a Amador (1596). Os rebeldes chegaron a controlar d\u00faas terceiras partes da illa.\nA partir de 2005, o 4 de xaneiro foi convertido en festa nacional como homenaxe ao rei Amador."}
{"id": "411465", "revid": "5863", "url": "https://gl.wikipedia.org/wiki?curid=411465", "title": "Homaxe da Galicia Universal", "text": "Ramon Otero Pedrayo: A s\u00faa vida e a s\u00faa obra. Homaxe da Galicia Universal \u00e9 unha obra literaria de diversos autores e autoras, escrita en homenaxe a Ram\u00f3n Otero Pedrayo e publicada en 1958.\nEdici\u00f3n.\nA obra foi editada en Caracas por Silvio Santiago, Ramiro Isla Couto e Carlos Herrero Alonso. En 1954 o Centro Galego de Caracas \u00eda convidar a Otero Pedrayo, mais non puido asistir. Pensouse ent\u00f3n en dedicarlle un n\u00famero de \"Galicia\", a revista editada polo centro. Logo de poder ir a Venezuela en marzo de 1956, sa\u00edu adiante a idea de darlle forma ao libro. Moitos dos textos inclu\u00eddos est\u00e1n datados en 1955.\nContidos.\nA introduci\u00f3n incl\u00fae un poema de Ram\u00f3n Cabanillas, un sa\u00fado de Ram\u00f3n Men\u00e9ndez Pidal (por ent\u00f3n, presidente da Real Academia Espa\u00f1ola), e dous textos de Virxinia Pereira Renda e Manuel G\u00f3mez Rom\u00e1n. Despois hai unha recensi\u00f3n biogr\u00e1fica escrita por Francisco Fern\u00e1ndez del Riego (co pseud\u00f3nimo de Salvador Lorenzana), unha descrici\u00f3n de Florentino L\u00f3pez Cuevillas, e textos de Domingo Garc\u00eda-Sabell, Ant\u00f3n Fraguas, Nina Epton (en castel\u00e1n), Leandro Pita Romero, Victoriano Garc\u00eda Mart\u00ed, Gonzalo Rodr\u00edguez Mourullo, Ant\u00f3n Iglesias Vilarelle, Alexandro Raim\u00fandez, Xos\u00e9 Ram\u00f3n Fern\u00e1ndez-Oxea e Paulino Pedret.\nLogo dunha entrevista que lle fai Fern\u00e1ndez del Riego (co pseud\u00f3nimo de Cosme Barreiros), seguen textos de Eduardo Blanco Amor (en castel\u00e1n), Lois Tob\u00edo, Francisco El\u00edas de Tejada (en castel\u00e1n), Cunha Le\u00e3o (en portugu\u00e9s), Antonio Bonet Correa (en castel\u00e1n), Fidelino de Figueiredo (en portugu\u00e9s), Manuel Mar\u00eda, Ram\u00f3n Pi\u00f1eiro, Celestino Fern\u00e1ndez de la Vega, Jos\u00e9 Luis Cano (en castel\u00e1n), Ricardo Carballo Calero, \u00c1nxel Fole, Leuter Gonz\u00e1lez Salgado, Manuel Puente e Mag\u00edn V\u00e1zquez Rodr\u00edguez.\nProseguen \u00c1lvaro Cunqueiro, Rafael Dieste, Camilo Jos\u00e9 Cela (en castel\u00e1n), Sebasti\u00e1n Mart\u00ednez-Risco, Domingo Quiroga (en castel\u00e1n), Isidoro Mill\u00e1n Gonz\u00e1lez-Pardo (en castel\u00e1n), Ces\u00e1reo Saco, Xo\u00e1n Rof Carballo, Ram\u00f3n Baltar Dom\u00ednguez, Emilio \u00c1lvarez Bl\u00e1zquez, Rodolfo Prada, Vicente Risco, Augusto Casas (en castel\u00e1n), Xos\u00e9 Lu\u00eds M\u00e9ndez Ferr\u00edn, Benito Varela J\u00e1come, Carlos Mart\u00ednez-Barbeito (en castel\u00e1n), Xaime Isla Couto, Mar\u00eda Luz Morales (en castel\u00e1n), Amando Losada, Xos\u00e9 Lu\u00eds L\u00f3pez Cid, Carmen Castro Madinaveitia (en castel\u00e1n), \u00c1nxel Joh\u00e1n, Silvio Santiago, Manuel Rabanal \u00c1lvarez (en castel\u00e1n), Xos\u00e9 Lu\u00eds Allu\u00e9 Andrade, Xos\u00e9 Mar\u00eda Castroviejo (en castel\u00e1n), Xes\u00fas Carro, Antonio Lorenzo, Manuel Torres, Ram\u00f3n de Valenzuela e Ram\u00f3n Lorenzo.\nLogo hai unha peza teatral en verso de Aquilino Iglesia Alvari\u00f1o sobre Adri\u00e1n Silva, e poemas de Emilio Pita, Gonzalo L\u00f3pez Abente, Arturo Capdevila (en castel\u00e1n), Victoriano Taibo, Ferm\u00edn Bouza-Brey, \u00c1nxel Sevillano, Xos\u00e9 Mar\u00eda \u00c1lvarez Bl\u00e1zquez, Lu\u00eds Pimentel, Florencio Delgado Gurriar\u00e1n, Ram\u00f3n Gonz\u00e1lez-Alegre, \u00c1ngel Blanco Losada, Ant\u00f3n Tovar, Pura V\u00e1zquez, Xohana Torres, V\u00edctor Luis Molinari, Ux\u00edo Novoneyra e Manuel Fabeiro.\nO volume remata cunha listaxe das obras publicadas por Otero Pedrayo e unha escolma de textos seus de diferentes materias.\nA portada est\u00e1 dese\u00f1ada por Lu\u00eds Seoane, e ten ilustraci\u00f3ns de Carlos Maside, Xoh\u00e1n Ledo e Xaime Isla Couto. O libro incl\u00fae numerosas fotos de diferentes \u00e9pocas, algunhas delas tomadas en Caracas e outras pouco antes da edici\u00f3n do libro, como unha tomada no mosteiro de Celanova o 16 de setembro de 1957 nunha homenaxe a Curros Enr\u00edquez. Hai tam\u00e9n imaxes de Trasalba."}
{"id": "411466", "revid": "88215", "url": "https://gl.wikipedia.org/wiki?curid=411466", "title": "Revolta dos Angolares", "text": ""}
{"id": "411467", "revid": "23204", "url": "https://gl.wikipedia.org/wiki?curid=411467", "title": "Historia de R\u00edo de Janeiro", "text": ""}
{"id": "411468", "revid": "23204", "url": "https://gl.wikipedia.org/wiki?curid=411468", "title": "Havat Gilad", "text": "Havat Gilad (, \"lit.\" Granxa de Gilad) \u00e9 un asentamento israel\u00ed situado no distrito de Xudea e Samaria, na rexi\u00f3n de Cisxordania, establecido no ano 2002 na memoria de Gilad Zar, fillo de Moshe Zar e coordinador de seguridade do Consello rexional de Shomron, que foi asasinado no 2001. O asentamento foi legalizado o 4 de febreiro\u00a0de 2018, ata ent\u00f3n era considerado como asentamento ilegal polo goberno israel\u00ed e aparec\u00eda na lista de asentamentos que o pa\u00eds prometeu desmantelar. O asentamento foi desmantelado en varias ocasi\u00f3ns, pero os colonos regresaban para restablecelo. Como consecuencia do reco\u00f1ecemento por parte do goberno israel\u00ed, Havat Gilad puido conectarse \u00e1 rede de electricidade e auga, ademais de entrar a formar parte do Consello Rexional de Samaria.\nPropiedade da terra.\nHavat Gilad, foi un dos 90 asentamentos xudeus constru\u00eddos en Cisxordania sen autorizaci\u00f3n do Goberno de Israel, sit\u00faase nunha parcela privada propiedade de Moshe Zar, un Sionista relixioso e amigo do antigo primeiro ministro Ariel Sharon. Segundo Zar, mercou a propiedade da parcela a uns palestinos en 1979, por\u00e9n foi levado en varias ocasi\u00f3ns ante os xulgados acusado de falsificar os contratos. Logo da morte do seu fillo Gilad, Zar prometeu que establecer\u00eda seis asentamentos na s\u00faa memoria, un por cada letra do seu nome. O asentamento foi derribado no 2011 e tras isto houbo varios intentos de reconstru\u00edr e ampliar as estruturas, enfront\u00e1ndose aos habitantes da vila palestina\u00a0de Jit, que afirman que os colonos est\u00e1n edificando sobre terreo de propiedade palestina. A Administraci\u00f3n Civil israel\u00ed examinou as queixas, mentres afirmaba que \"moitas das terras da rexi\u00f3n eran de propiedade privada palestina\".\nAtaque en xaneiro de 2018.\nO 9 de xaneiro\u00a0de 2018, o m\u00e9dico residente voluntario e rabino\u00a0de Havat Gilad, Raziel Shevach, recibiu un disparo por parte dun asaltante sen identificar, mentres conduc\u00eda o seu veh\u00edculo preto da s\u00faa casa pola Autoestrada 60. Como consecuencia disto se realizaron controis de estrada na rexi\u00f3n para buscar aos autores.\nA pesar de non reclamar a autor\u00eda do ataque, o grupo terrorista Hamas afirmou que o ataque fora \"a primeira resposta pr\u00e1ctica para recordar aos l\u00edderes inimigos e aqueles que os apoian (os Estados Unidos) que o que tem\u00edan est\u00e1 chegando\", segundo publicou o xornal The Times of Israel. O brazo militar de Hamas, as Brigadas Izz ad-Din al-Qassam tam\u00e9n afirmaron que \"Cisxordania seguir\u00e1 sendo un coitelo nos seus corpos\".\nO ministro de defensa de Israel emitiu un comunicado en resposta ao ataque segundo o cal o goberno estaba considerando legalizar o asentamento.\nDavid M. Friedman, o embaixador dos Estados Unidos de Am\u00e9rica en Israel, publicou un tweet dicindo: \"un pai israel\u00ed de seis fillo foi asasinado pola noite a sangue fr\u00eda por terroristas palestinos. Hamas bend\u00ed aos asasinos e as leis da Autoridade Palestina os premiar\u00e1n financeiramente\".\nTurismo.\nAlg\u00fans residentes do asentamento desenvolveron espazos tur\u00edsticos e de actividades abertas aos visitantes de Israel e do exterior. En xaneiro de 2016, o xornalista do The New York Times Steven Erlanger visitou o lugar e pasou a noite nunha das casas para invitados."}
{"id": "411470", "revid": "23204", "url": "https://gl.wikipedia.org/wiki?curid=411470", "title": "Arquidiocese cat\u00f3lica latina de R\u00edo de Janeiro", "text": ""}
{"id": "411472", "revid": "47401", "url": "https://gl.wikipedia.org/wiki?curid=411472", "title": "Rei Amador", "text": "O rei Amador foi rei dos angolares e l\u00edder da revolta de escravos que tivo lugar en 1595 nas illas africanas de San Tom\u00e9 e Pr\u00edncipe. Segundo alg\u00fans documentos hist\u00f3ricos Amador era un escravo que fuxiu e mobilizou a todos os angolares, que xunto con outros africanos, crearon unha naci\u00f3n libre no medio das illas.\nHistoria da orixe dos angolares.\nHai diferentes versi\u00f3ns sobre a orixe dos angolares, que habitan o sur da illa de San Tom\u00e9. A m\u00e1is difundida entre os angolares \u00e9 que eran escravos africanos tra\u00eddos probablemente de Angola, e que sobreviviron a un naufraxio a poucos quil\u00f3metros da costa. Unha segunda versi\u00f3n sost\u00e9n que eran escravos que se liberaron dos seus donos sobre 1470, cando os portugueses descubriron as illas, e que crearon unha naci\u00f3n libre chamada Quilombo ou Kilombo. Outra versi\u00f3n \u00e9 a de que os angolares eran africanos do continente, que migraron cara \u00e1s illas moito antes da chegada dos portugueses.\nA revolta dos escravos.\nO 9 de xullo de 1595, Amador e o seu pobo, os angolares, aliados con outros escravos africanos das plantaci\u00f3ns, intern\u00e1ronse no bosque e loitaron contra os portugueses. Dise que ese d\u00eda, Amador e os seus seguidores, izaron unha bandeira fronte aos colonos e proclamaron o rei Amador como rei de San Tom\u00e9 e Pr\u00edncipe, fac\u00e9ndoo el mesmo como \"Rei Amador, liberador de todos os negros\".\nEntre 1595 e 1596, a illa de San Tom\u00e9 foi dirixida polos angolares, baixo o mando do rei Amador. O 4 de xaneiro de 1596 foi capturado e enviado a prisi\u00f3n, e m\u00e1is tarde executado polos portugueses.\nLegado.\nHoxe en d\u00eda o rei Amador \u00e9 recordado e considerado un heroe nacional nas illas. Dende o ano 2005, o 4 de xaneiro \u00e9 festa nacional como homenaxe a Amador.\nUnha imaxe s\u00faa est\u00e1 representada nos billetes do pa\u00eds. Tr\u00e1tase dunha creaci\u00f3n do artista Pin\u00e1sio Pina, pois non existen retratos reais de Amador.\nEn 2004, durante o Ano internacional de Conmemoraci\u00f3n da Loita contra a Escravitude e a s\u00faa Abolici\u00f3n, o secretario xeral da Organizaci\u00f3n das Naci\u00f3ns Unidas, Kofi Annan, inaugurou unha estatua do rei Amador en San Tom\u00e9 e Pr\u00edncipe.\nUn dos principais equipos de f\u00fatbol do pa\u00eds leva o Rei Amador no nome, a Uni\u00f3n Deportiva Rei Amador."}
{"id": "411476", "revid": "5863", "url": "https://gl.wikipedia.org/wiki?curid=411476", "title": "Senilidade", "text": ""}
{"id": "411477", "revid": "98629", "url": "https://gl.wikipedia.org/wiki?curid=411477", "title": "Consello rexional de Samaria", "text": "O Consello rexional de Samaria (, \"Mo'atza Azorit Shomron\") \u00e9 un consello rexional Israel\u00ed do norte de Xudea e Samaria. Dentro da s\u00faa xurisdici\u00f3n proporciona os servizos municipais a uns 35 comunidades israel\u00eds nos montes de Samaria, cunha poboaci\u00f3n total de ao redor de 34,100 persoas. As oficinas principais est\u00e1n situadas no Parque Industrial Bak\u00fa. O logotipo do consello est\u00e1 inscrito coas palabras B\u00edblicas de Xerem\u00edas 31:5: \"De novo plantar\u00e1s vi\u00f1as nos montes de Samaria\", facendo referencia \u00e1 industria de viticultura da rexi\u00f3n.\nA \u00e1rea municipal do consello est\u00e9ndese por uns 2.800 quil\u00f3metros cadrados. Ata o outono de 2005 cando algunhas das s\u00faas terras municipais foron abandonadas como parte da retirada israel\u00ed, o consello de Samaria era o consello rexional m\u00e1is grande por territorio.\nEn agosto do 2015, Yossi Dagan foi elixido para a posici\u00f3n de presidente do Consello Rexional de Samaria cun 62% dos votos."}
{"id": "411478", "revid": "7802", "url": "https://gl.wikipedia.org/wiki?curid=411478", "title": "Consello rexional de Shomron", "text": ""}
{"id": "411481", "revid": "54334", "url": "https://gl.wikipedia.org/wiki?curid=411481", "title": "Dobra (San Tom\u00e9 e Pr\u00edncipe)", "text": "A dobra \u00e9 a moeda de curso legal de San Tom\u00e9 e Pr\u00edncipe. Abr\u00e9viase Db e est\u00e1 dividida en 100 c\u00e9ntimos.\nA primeira dobra (STD) foi introducida en 1977, substitu\u00edndo ao escudo santomense. Debido \u00e1 inflaci\u00f3n, en 2018 a dobra foi reconvertida (STN) cunha taxa de conversi\u00f3n de 1000 a 1.\nMoedas.\nPrimeira dobra.\nEn 1977 introduc\u00edronse as moedas de 50 c\u00e9ntimos, 1, 2, 5, 10, e 20 dobras. Ag\u00e1s as de 50 c\u00e9ntimos e 1 dobra, de lat\u00f3n, todas estaban feitas dunha aliaxe de n\u00edquel e cobre, as\u00ed como a de 50 dobras introducida en 1990. Nestas moedas estaba representada unha combinaci\u00f3n de produtos alimenticios e flora e fauna local. A\u00ednda que hoxe en d\u00eda apenas se ven en circulaci\u00f3n debido \u00e1 grande inflaci\u00f3n do pa\u00eds, estas moedas nunca foron retiradas e a\u00ednda se poden usar.\nEn 1997 introduciuse unha serie nova de moedas con valores m\u00e1is grandes, de 100, 250, 500, 1.000 e 2.000 dobras. As d\u00faas primeiras son redondas e as outras te\u00f1en forma de hept\u00e1gono con curvas de largura constante. Feitas de aliaxe de aceiro e n\u00edquel, representan temas de vida salvaxe.\nTodas as moedas levan inscrito o escudo de armas do pa\u00eds na parte dianteira, e a frase \"Aumentemos a Produ\u00e7\u00e3o\" e o valor no reverso.\nSegunda dobra.\nCoa reconversi\u00f3n da dobra en 2018, introduc\u00edronse novas moedas cos valores de 10, 20 e 50 c\u00e9ntimos, as\u00ed como 1 e 2 dobras.\nBilletes.\nPrimeira dobra.\nO 30 de setembro de 1977, o Banco Nacional de San Tom\u00e9 e Pr\u00edncipe introduciu os billetes de 50, 100, 500 e 1.000 dobras. En 1996, introduc\u00edronse billetes de 5.000, 10.000, 20.000 e 50.000 dobras, mentres que os antigos billetes foron substitu\u00eddos por moedas en 1997. No 2006, emitiuse unha nova serie con melloras de seguridade.\nEn decembro de 2008 e debido \u00e1 continua inflaci\u00f3n, f\u00edxose necesario emitir un novo billete, de 100.000 dobras.\nTodos os billetes levan impreso o retrato do rei Amador, excepto o de 100.000, que leva o retrato de Francisco Jos\u00e9 Tenreiro.\nSegunda dobra.\nCoa reconversi\u00f3n da dobra en 2018 (1 nova dobra equivale a 1.000 dobras antigas), introduc\u00edronse os billetes de 5, 10, 20, 50, 100 e 200 dobras. Os billetes de 5 e 10 dobras, est\u00e1n feitos de pol\u00edmero, e todos eles levan imaxes de diversas bolboretas por diante, e imaxes de vida salvaxe local por atr\u00e1s.\nAcordo con Portugal en 2009.\nEn xullo de 2009, o goberno de San Tom\u00e9 e Pr\u00edncipe asinou un acordo de empr\u00e9stito con Portugal, pa\u00eds do que foi colonia. Con este acordo pretend\u00edase ligar a dobra co euro. Portugal proporcionar\u00eda un m\u00e1ximo de 25 mill\u00f3ns de euros nun movemento aprobado pola Comisi\u00f3n Europea. San Tom\u00e9 e Pr\u00edncipe afirmaba que esta ligaz\u00f3n entre a dobra e o euro garantir\u00eda estabilidade ao pa\u00eds. Tardaron un ano en negociar o acordo que se fixo efectivo en xaneiro de 2010. O acordo era similar a outro que Portugal asinara dez anos antes con Cabo Verde.\nReconversi\u00f3n da dobra.\nO 25 de agosto de 2017, o Banco Central de San Tom\u00e9 e Pr\u00edncipe anunciou a reconversi\u00f3n da dobra, en conmemoraci\u00f3n do 25 aniversario do banco. A nova dobra equivale a 1.000 das antigas dobras."}
{"id": "411482", "revid": "27155", "url": "https://gl.wikipedia.org/wiki?curid=411482", "title": "Dobra", "text": "O termo dobra pode referirse \u00e1s seguintes moedas:\nAmais, como top\u00f3nimo pode referirse a:\nEn xeolox\u00eda dobra \u00e9 un pregamento dos estratos."}
{"id": "411484", "revid": "1131", "url": "https://gl.wikipedia.org/wiki?curid=411484", "title": "Pazo de Arxeriz", "text": "O pazo de Arxeriz \u00e9 unha construci\u00f3n civil do s\u00e9culo XVII situada no lugar de Arxeriz (Fi\u00f3n, O Savi\u00f1ao), orientado cara \u00e1 Ribeira Sacra do r\u00edo Mi\u00f1o. Pertence \u00e1 Fundaci\u00f3n Xos\u00e9 Soto de Fi\u00f3n, e est\u00e1 acondicionado como museo etnogr\u00e1fico. O pazo est\u00e1 dentro dun terreo dunhas 30 hect\u00e1reas, que incl\u00fae numerosas edificaci\u00f3ns de arquitectura popular, salas habilitadas e un castro no que se est\u00e1n a levar a cabo prospecci\u00f3ns arqueol\u00f3xicas.\nHistoria.\nEn 1950 comezou o proceso de recuperaci\u00f3n da ru\u00edna de Arxeriz, onde se atopaba situada unha pequena industria l\u00e1ctea. Cara a 1970 o doutor Juan L\u00f3pez Su\u00e1rez vendeu as terras ao seu sobri\u00f1o, Jos\u00e9 Rodr\u00edguez L\u00f3pez, que intentou revitalizar a aldea de Arxeriz apostando pola innovaci\u00f3n e a produtividade. Chegou a edificar grandes naves, mais axi\u00f1a quedaron en desuso debido \u00f3 abandono dos planos de recuperaci\u00f3n errada.\nEn 1985 os terreos pasaron a mans de Xos\u00e9 Soto Rodr\u00edguez, quen implantou unha escola-obradoiro entre 1993 e 1996. Nese ano creou a Fundaci\u00f3n Xos\u00e9 Soto de Fi\u00f3n, unha entidade que aseguraba o remate dos labores de restauraci\u00f3n da aldea. A fundaci\u00f3n leva a iniciativa de Arxeriz como recuperaci\u00f3n do patrimonio hist\u00f3rico\u2013art\u00edstico, etnogr\u00e1fico e natural.\nEstrutura do pazo.\nNo Pazo de Arxeriz hai diversas salas acondicionadas como museos etnogr\u00e1ficos. A coci\u00f1a tradicional est\u00e1 constitu\u00edda por unha lareira, mobles e utensilios propios da \u00e9poca. No sal\u00f3n, de grandes dimensi\u00f3ns, est\u00e1n expostos elementos referentes \u00e1 cultura castrexa as\u00ed como tam\u00e9n restos arqueol\u00f3xicos que se foron atopando durante a escavaci\u00f3n de 2013.\nA Sala de Ribeira incl\u00fae unha maqueta do territorio que abarcan os cursos dos r\u00edos Mi\u00f1o e Sil ao seu paso pola Ribeira Sacra. Na maqueta, a escala 1:25000, que aparecen representados o patrimonio arqueol\u00f3xico, arquitectura relixiosa e civil m\u00e1is importante, as\u00ed como tam\u00e9n os territorios anegados polos encoro de Belesar, paisaxes, transportes, tradici\u00f3ns, aldeas etc. A sala conta tam\u00e9n cun espazo dedicado ao Entroido ribeirao, e aos labores de cester\u00eda e oler\u00eda de Gundiv\u00f3s (Sober).\nA sala da viticultura ten ferramentas e aparatos empregados na elaboraci\u00f3n do vi\u00f1o de maneira artesanal. A sala cultura fluvial conta cunha exposici\u00f3n dividida en d\u00faas partes. Nunha das salas hai unha exposici\u00f3n de once embarcaci\u00f3ns diferentes propias da desembocadura do r\u00edo Mi\u00f1o. Na segunda das salas rep\u00e1rtese o espazo entre a pesca tradicional e o impacto dos encoros no r\u00edo e ribeira.\nContorna.\nA contorna do pazo constit\u00fae un lugar interactivo ao aire libre, con espazo para co\u00f1ecer plantas medicinais e arom\u00e1ticas, as\u00ed como as edificaci\u00f3ns adxuntas ao pazo: fonte, estanque, capela, h\u00f3rreo, cabaceiro (onde se gardan m\u00e1quinas tradicionais), pombal, fornos de le\u00f1a, pallar, eira, curral etc.\nO castro de Arxeriz constit\u00fae unha fortificaci\u00f3n pertencente \u00e1 Idade de Ferro. At\u00f3pase edificado sobre un gran cume rochoso formado por xisto. O castro ocupa o cume da elevaci\u00f3n e presenta unha forma ovalada. Conta cunha lonxitude dun centenar de metros e unha anchura de setenta metros. O castro comezouse a escavar en 2012, cando se descubriron estruturas cuadrangulares e rectangulares, construci\u00f3ns dispostas en bancais, muralla e foso. Escav\u00e1ronse cinco estruturas que constit\u00faen fogares, e un patio que constitu\u00eda unha \u00e1rea dedicada ao traballo conxunto. Por outra banda tam\u00e9n se despexou a estrutura do que pode ser un graneiro. Atop\u00e1ronse f\u00edbulas, cer\u00e1mica e fusaiolas entre outros obxectos.\nEn 2017 o proxecto de recuperaci\u00f3n do castro de Arxeriz recibiu o Premio Juana de Vega de intervenci\u00f3ns paisax\u00edsticas, debido \u00e1 valoraci\u00f3n e mellora da calidade paisax\u00edstica do territorio as\u00ed como a recuperaci\u00f3n do castro e creaci\u00f3n dun museo etnogr\u00e1fico. Destacouse o coidado da contorna do castro, as edificaci\u00f3ns existentes en Arxeriz, especies aut\u00f3ctonas e paisaxe."}
{"id": "411489", "revid": "1888", "url": "https://gl.wikipedia.org/wiki?curid=411489", "title": "Manuel Ruso Alonso", "text": "Manuel Ruso Alonso foi un xornalista e pol\u00edtico galego.\nTraxectoria.\nFerreiro de Logrosa. Colaborou en \"A Fouce\" e dirixiu \"El Agrario Barcal\u00e9s\". Foi presidente da Federaci\u00f3n Agraria de Negreira (1923) e foi detido con Salvador Garc\u00eda-Boda\u00f1o Fern\u00e1ndez en agosto de 1923 por promover unha reuni\u00f3n il\u00edcita. Na ditadura de Primo de Rivera foi nomeado alcalde de Negreira (1924-1930)."}
{"id": "411491", "revid": "98629", "url": "https://gl.wikipedia.org/wiki?curid=411491", "title": "Jos\u00e9 Iglesias Ramilo", "text": "Jos\u00e9 Iglesias Ramilo, nado en Valadares en 1956, \u00e9 un compositor e director de bandas musicais de Galicia.\nTraxectoria.\nNaceu nunha familia numerosa e afeccionada \u00e1 m\u00fasica, xa que o seu pai e alg\u00fans dos seus irm\u00e1ns formaron ou forman parte da Uni\u00f3n Musical de Valladares. Con dez anos, Ramilo comezou os seus estudos musicais en dita agrupaci\u00f3n, e un ano m\u00e1is tarde pasou a formar parte dela como m\u00fasico na especialidade de clarinete baixo. Por aquel ent\u00f3n, Alfonso M\u00e9ndez, que dirix\u00eda a banda nese momento, deix\u00e1balle dirixir alg\u00fan pasodobre nas festas, e, en 1971, cando cumpriu os catorce anos, pasou a dirixir a formaci\u00f3n definitivamente. Foi o primeiro director da banda en sa\u00edr da propia canteira de m\u00fasicos propios da banda.\nEstudou nos conservatorios da Coru\u00f1a e Madrid. En 1978 conseguiu aprobar as oposici\u00f3ns como suboficial m\u00fasico do ex\u00e9rcito de Terra, na especialidade de \u00f3boe. Por\u00e9n, en 1985, decide renunciar \u00e1 s\u00faa praza para adicarse de cheo \u00e1 direcci\u00f3n da Uni\u00f3n Musical de Valadares, \u00e1 escola desta banda e mais \u00e1 direcci\u00f3n da coral do centro cultural desta parroquia.\nObras.\nEntre as s\u00faas propias composici\u00f3ns est\u00e1n os pasodobres \"Centenario\", \"Al paso de la banda\" ou \"Centro Cultural\". Tam\u00e9n escribiu marchas de procesi\u00f3n como \"El buen pastor\" ou xotas galegas como \"Troulada\" e \"Os romeiros\".\nDende que Jos\u00e9 Iglesias Ramilo est\u00e1 ao cargo da direcci\u00f3n da Uni\u00f3n Musical de Valadares, a banda realizou as s\u00faas primeiras gravaci\u00f3ns de son en CD e casete, as cales contan con m\u00e1is de 20\u00a0000 vendas.\nReco\u00f1ecementos.\nEntre 1994 e 1995 o Concelleiro de Cultura de Vigo Francisco Santom\u00e9 encargoulle a creaci\u00f3n dunha banda sinf\u00f3nica con m\u00fasicos escollidos entre as agrupaci\u00f3ns da bisbarra, co pretexto de ofrecer unha serie de concertos. Foi condecorado coa medalla de ouro do Concello de Vigo.\nEn 1996, logo de 25 anos como director do conxunto, o Centro Cultural de Valadares e mais a formaci\u00f3n musical deste, organiz\u00e1ronlle un acto na s\u00faa honra.\nEn 1998, a proposta do alcalde Manuel P\u00e9rez \u00c1lvarez, foi nomeado Vigu\u00e9s distinguido polo seu labor musical na parroquia de Valadares.\nPremios.\nBaixo a s\u00faa direcci\u00f3n, a banda conseguiu diversos premios:"}
{"id": "411492", "revid": "27155", "url": "https://gl.wikipedia.org/wiki?curid=411492", "title": "Retr\u00f3mero", "text": "O retr\u00f3mero \u00e9 un complexo proteico que \u00e9 importante para a reciclaxe dos receptores transmembrana desde os endosomas \u00e1 rede trans-Golgi.\nCaracter\u00edsticas.\nO retr\u00f3mero \u00e9 un complexo heteropentam\u00e9rico que nos humanos est\u00e1 composto por un d\u00edmero de nexina seleccionador asociado a membrana menos definido (SNX1, SNX2, SNX5, SNX6), e un tr\u00edmero proteico seleccionados vacuolar (Vps) que cont\u00e9n Vps26, Vps29, Vps35. A\u00ednda que o d\u00edmero SNX \u00e9 necesario para o recrutamento do retr\u00f3mero na membrana endos\u00f3mica, a funci\u00f3n de uni\u00f3n do cargamento deste complexo depende do tr\u00edmero central por medio da uni\u00f3n da subunidade Vps35 a varias mol\u00e9culas do cargamento, como o M6PR, wntless e a sortilina. Os estudos iniciais sobre a selecci\u00f3n de hidrolases \u00e1cidas como a carboxipeptidase Y (CPY) en mutantes de \"Saccharomyces cerevisiae\" levaron \u00e1 identificaci\u00f3n do retr\u00f3mero como mediador do tr\u00e1fico retr\u00f3grado do receptor pro-CPY (Vps10) desde os endosomas \u00e1 rede trans-Golgi.\nEstrutura.\nO complexo retr\u00f3mero est\u00e1 moi conservado: atop\u00e1ronse hom\u00f3logos no nematodo \"C. elegans\", o rato e os humanos. O complexo retr\u00f3mero consta de 5 prote\u00ednas en l\u00e9vedos: Vps35p, Vps26p, Vps29p, Vps17p e Vps5p. O retr\u00f3mero de mam\u00edferos consta de Vps26, Vps29, Vps35, SNX1 e SNX2, e posiblemente SNX5 e SNX6. Prop\u00faxose que act\u00faa en dous subcomplexos: (1) complexo de reco\u00f1ecemento do cargamento, que consta de Vps35, Vps29 e Vps26 (tr\u00edmero Vps), e (2) d\u00edmeros SNX-BAR, que constan de SNX1 ou SNX2 e SNX5 ou SNX6, que facilitan a remodelaci\u00f3n da membrana endos\u00f3mica e da s\u00faa curvatura, o que ten como resultado a formaci\u00f3n de t\u00fabulos ou ves\u00edculas, que transportan as mol\u00e9culas do cargamento \u00e1 rede trans-Golgi.\nFunci\u00f3n.\nO complexo retr\u00f3mero media a recuperaci\u00f3n de varios receptores transmembrana, como o receptor de manosa 6-fosfato independente de cati\u00f3n, que \u00e9 o receptor funcional de mam\u00edferos correspondente ao Vps10, e o receptor de Wnt Wntless. O retr\u00f3mero \u00e9 necesario para a reciclaxe de Kex2p e DPAP-A, que en l\u00e9vedos tam\u00e9n pasan ciclicamente do trans-Golgi ao compartimento prevacuolar (equivalente en l\u00e9vedos ao endosoma). Tam\u00e9n c\u00f3mpre este complexo para a reciclaxe do receptor da superficie celular CED-1, que \u00e9 necesario para a fagocitose de c\u00e9lulas apopt\u00f3ticas.\nO retr\u00f3mero desempe\u00f1a un papel central na recuperaci\u00f3n de varias prote\u00ednas de cargamento desde o endosoma \u00e1 rede trans-Golgi. Por\u00e9n, est\u00e1 claro que hai outros complexos e prote\u00ednas que act\u00faan neste proceso de recuperaci\u00f3n. Polo momento non est\u00e1 claro se outros compo\u00f1entes que foron identificados na v\u00eda de recuperaci\u00f3n act\u00faan co retr\u00f3mero na mesma v\u00eda ou interve\u00f1en en v\u00edas alternativas. Estudos recentes implican os defectos na selecci\u00f3n de mol\u00e9culas polo retr\u00f3mero na enfermidade de Alzheimer e na enfermidade de Parkinson de comezo tard\u00edo.\nO retr\u00f3mero tam\u00e9n parece exercer un papel na replicaci\u00f3n do virus da hepatite C.\nTr\u00e1fico retr\u00f3grado mediado polo retr\u00f3mero.\nA asociaci\u00f3n do complexo Vps35-Vps29-Vps26 aos dominios citos\u00f3licos das mol\u00e9culas de cargamento en membranas endos\u00f3micas inicia a activaci\u00f3n do tr\u00e1fico retr\u00f3grado e a captura do cargamento. O complexo de nucleaci\u00f3n f\u00f3rmase pola interacci\u00f3n do complexo VPS con Rab7 activado por GTP, con clatrina, adaptadores da clatrina e varias prote\u00ednas de uni\u00f3n.\nO d\u00edmero SNX-BAR entra no complexo de nucleaci\u00f3n por uni\u00f3n directa ou movemento lateral na superficie do endosoma. O aumento do nivel dos SNX-BAR do retr\u00f3mero causa un cambio conformacional a un modo que induce curvatura na membrana, que inicia a formaci\u00f3n de t\u00fabulos de membrana. Unha vez que os transportadores do cargamento est\u00e1n maduros, catal\u00edzase a escisi\u00f3n do transportador pola dinamina-II ou a EHD1, xunto coas forzas mec\u00e1nicas xeradas pola polimerizaci\u00f3n da actina e a actividade motora.\nO transportador do cargamento \u00e9 conducido \u00e1 rede trans-Golgi por prote\u00ednas motoras como a dine\u00edna. O amarre do transportador do cargamento ao compartimento receptor orixinar\u00e1 a eliminaci\u00f3n da cuberta do transportador, o cal \u00e9 impulsado pola hidr\u00f3lise do ATP e a hidr\u00f3lise de Rab7-GTP. Unha vez liberados do transportador, o complexo Vps35-Vps29-Vps26 e os d\u00edmeros SNX-BAR son reciclados de volta \u00e1s membranas endos\u00f3micas."}
{"id": "411493", "revid": "1888", "url": "https://gl.wikipedia.org/wiki?curid=411493", "title": "Elena Su\u00e1rez Su\u00e1rez", "text": "Agustina Elena Su\u00e1rez Su\u00e1rez, nada en Avellaneda (Arxentina) en 1911 e finada en Caracas en 1988, foi unha mestra e activista antifranquista.\nTraxectoria.\nNada na Arxentina, onde estaban emigrados os seus pais, que eran da Ba\u00f1a. Regresaron a Galicia e asent\u00e1ronse en Ser, e despois foron vivir a Santa Comba. Foi mestra en Freixeiro, e casou con Alfredo Caama\u00f1o Pato.\nLogo do golpe de Estado do 18 de xullo de 1936, o seu marido Alfredo fuxiu. Elena foi detida e encarcerada en Negreira. Xulgada en Santiago de Compostela por excitaci\u00f3n \u00e1 rebeli\u00f3n o 30 de marzo de 1937 xunto con outros 31 veci\u00f1os do partido xudicial de Negreira, foi condenada a pena de morte. Salvou pola s\u00faa condici\u00f3n de s\u00fabdita arxentina e finalmente foi sentenciada a oito anos de c\u00e1rcere. Foi reclu\u00edda na prisi\u00f3n da Coru\u00f1a. Pasou polas prisi\u00f3ns de Santiago, Burgos e penal feminino de Saturrar\u00e1n. Abr\u00edronlle expediente de responsabilidades pol\u00edticas en febreiro de 1940. Foille retirado o t\u00edtulo de mestra. En 1940 hai orde de ingresala nun hospital mental. Ao remate da guerra civil viaxou a Venezuela a trav\u00e9s do porto de Bordeos e reencontrouse co seu home. Pouco despois chegaron os seus fillos. O matrimonio regresou en 1954 para unha breve visita \u00e1s terras de Santa Comba e Negreira."}
{"id": "411494", "revid": "1888", "url": "https://gl.wikipedia.org/wiki?curid=411494", "title": "Agustina Elena Su\u00e1rez Su\u00e1rez", "text": ""}
{"id": "411512", "revid": "27155", "url": "https://gl.wikipedia.org/wiki?curid=411512", "title": "Pneumocistidomicetos", "text": "Os pneumocistomicetos (Pneumocystidomycetes) son unha clase de fungos ascomicetos. Incl\u00fae unha soa orde, Pneumocystidales, a cal cont\u00e9n unha soa familia monot\u00edpica, Pneumocystidaceae, que \u00e1 s\u00faa vez cont\u00e9n o \u00fanico x\u00e9nero Pneumocystis, con catro especies, que cont\u00e9n o axente causante da pneumon\u00eda por Pneumocystis."}
{"id": "411513", "revid": "27155", "url": "https://gl.wikipedia.org/wiki?curid=411513", "title": "Pneumocystidomycetes", "text": ""}
{"id": "411514", "revid": "27155", "url": "https://gl.wikipedia.org/wiki?curid=411514", "title": "Pneumocystidales", "text": ""}
{"id": "411515", "revid": "27155", "url": "https://gl.wikipedia.org/wiki?curid=411515", "title": "Pneumocystis", "text": ""}
{"id": "411516", "revid": "27155", "url": "https://gl.wikipedia.org/wiki?curid=411516", "title": "Pneumocystidaceae", "text": ""}
{"id": "411517", "revid": "27155", "url": "https://gl.wikipedia.org/wiki?curid=411517", "title": "Pneumocistid\u00e1ceas", "text": ""}
{"id": "411548", "revid": "111586", "url": "https://gl.wikipedia.org/wiki?curid=411548", "title": "Idade da Terra", "text": "A idade da Terra est\u00edmase que \u00e9 de 4,54 \u00b1 0,05 miles de mill\u00f3ns de anos (4,54 \u00d7 109 anos \u00b1 1%). Esta idade pode representar a idade da acreci\u00f3n da Terra, da formaci\u00f3n do n\u00facleo, ou do material a partir do cal se formou a Terra. Esta dataci\u00f3n est\u00e1 baseada en probas da dataci\u00f3n radiom\u00e9trica da idade de material de meteoritos e \u00e9 consistente coas idades radiom\u00e9tricas medidas nas rochas terrestres m\u00e1is antigas e de mostras de rochas lunares.\nSeguindo o desenvolvemento das t\u00e9cnicas de dataci\u00f3n radiom\u00e9trica a inicios do s\u00e9culo XX, as medidas do chumbo en minerais ricos en uranio mostraron que algunhas ti\u00f1an un exceso de mil mill\u00f3ns de anos de idade.\nO m\u00e1is antigo de todos os minerais analizados ata agora, os pequenos cristais de circ\u00f3ns das Jack Hills de Australia Occidental, te\u00f1en polo menos 4\u00a0404 mill\u00f3ns de anos (4,404 \u00d7 109). As inclusi\u00f3ns ricas en calcio\u2013aluminio, que son os constitu\u00edntes s\u00f3lidos m\u00e1is antigos co\u00f1ecidos contidos en meteoritos que se formaron no sistema solar, te\u00f1en unha idade de 4\u00a0567 mill\u00f3ns de anos (4,567 \u00d7 109), o que marca un l\u00edmite inferior para a idade do sistema solar.\nHipotet\u00edzase que a acreci\u00f3n da Terra empezou pouco despois da formaci\u00f3n de ditas inclusi\u00f3ns ricas en calcio-aluminio e os meteoritos. Como non se sabe o per\u00edodo de tempo exacto que durou este proceso de acreci\u00f3n, e as predici\u00f3ns de diferentes modelos de acreci\u00f3n van desde uns poucos mill\u00f3ns de anos a uns 100 mill\u00f3ns de anos, a idade exacta da Terra \u00e9 dif\u00edcil de determinar. \u00c9 tam\u00e9n dif\u00edcil determinar a idade exacta das rochas m\u00e1is antigas da Terra, expostas na superficie, xa que son agregados de minerais de idades posiblemente diferentes.\nDesenvolvemento dos conceptos xeol\u00f3xicos modernos.\nOs estudos dos estratos, as capas de rocha e terra, deron aos naturalistas unha apreciaci\u00f3n de que a Terra puido pasar por moitos cambios durante a s\u00faa existencia. Estas capas a mi\u00fado conti\u00f1an restos fosilizados de criaturas desco\u00f1ecidas, o que levou a alg\u00fans a interpretar que hab\u00eda unha progresi\u00f3n de organismos dunha capa a outra.\nNicolas Steno no s\u00e9culo XVII foi un dos primeiros naturalistas que observou unha conexi\u00f3n entre os restos f\u00f3siles e os estratos. As s\u00faas observaci\u00f3ns lev\u00e1rono a formular importantes conceptos estratigr\u00e1ficos (como a \"lei da superposici\u00f3n\" e o \"principio de horizontalidade orixinal\" dos estratos). Na d\u00e9cada de 1790, William Smith hipotetizou que se d\u00faas capas de rochas en localizaci\u00f3ns moi afastadas conti\u00f1an f\u00f3siles similares, ent\u00f3n era moi plausible que as capas fosen da mesma idade. O sobri\u00f1o e estudante de William Smith, John Phillips, calculou posteriormente por eses medios que a Terra ti\u00f1a unha antig\u00fcidade duns 96 mill\u00f3ns de anos.\nA mediados do s\u00e9culo XVIII, o naturalista Mikhail Lomonosov suxeriu que a Terra fora creada separadamente do resto do universo e varios centos de miles de anos antes. As ideas de Lomonosov eran maiormente especulativas. En 1779 o conde de Buffon tratou de obter un valor para a idade da Terra facendo un experimento: creou un pequeno globo que lembraba a Terra en formaci\u00f3n e despois mediu a s\u00faa velocidade de arrefriamento. As\u00ed estimou que a Terra ti\u00f1a uns 75\u00a0000 anos de idade.\nOutros naturalistas usaron estas hip\u00f3teses para constru\u00edr unha historia da Terra, a\u00ednda que as s\u00faas li\u00f1as de tempo eran inexactas, xa que non sab\u00edan canto se tardaba en depositar unha capa estratigr\u00e1fica. En 1830, o xe\u00f3logo Charles Lyell, desenvolvendo as ideas dos traballos de James Hutton, popularizou o concepto de que as caracter\u00edsticas da Terra estaban en cambio perpetuo, erosion\u00e1ndose e reform\u00e1ndose continuamente, e a velocidade deste cambio era aproximadamente constante. Isto era un reto \u00e1 visi\u00f3n tradicional, que consideraba a historia da Terra como algo est\u00e1tico na que os cambios se produc\u00edan debido a cat\u00e1strofes intermitentes (catastrofismo). Moitos naturalistas influ\u00eddos por Lyell fix\u00e9ronse \"uniformistas\" e cr\u00edan que os cambios eran constantes e uniformes (uniformismo ou uniformitarismo).\nOs primeiros c\u00e1lculos.\nEn 1862, o f\u00edsico William Thomson, 1\u00ba bar\u00f3n Kelvin, publicou uns c\u00e1lculos que establec\u00edan a idade da Terra entre 20 mill\u00f3ns e 400 mill\u00f3ns de anos.\nAsumiu que a Terra se formara como un obxecto completamente fundido, e determinou o tempo que tardar\u00eda a zona superficial en arrefriar ata a temperatura actual. Os seus c\u00e1lculos non ti\u00f1an en conta a calor producida pola desintegraci\u00f3n radioactiva (un proceso daquela desco\u00f1ecido para a ciencia) nin, m\u00e1is significativamente, a convecci\u00f3n que ten lugar no interior da Terra, que permite que escape m\u00e1is calor do interior para quentar rochas situadas preto da superficie. As estimaci\u00f3ns de Kelvin sobre a idade do Sol eran a\u00ednda m\u00e1is restritivas, e estaban baseadas en estimaci\u00f3ns da s\u00faa produci\u00f3n t\u00e9rmica e nunha teor\u00eda que dic\u00eda que o Sol obti\u00f1a a s\u00faa enerx\u00eda do colapso gravitacional; Kelvin estimou que o Sol ti\u00f1a s\u00f3 uns 20 mill\u00f3ns de anos.\nXe\u00f3logos como Charles Lyell cost\u00e1balles aceptar unha idade tan baixa para a Terra. Para os bi\u00f3logos, incluso cen mill\u00f3ns de anos parec\u00edan unha idade demasiado curta para ser plausible. Na teor\u00eda de Darwin da evoluci\u00f3n, o proceso de variaci\u00f3ns ao azar herdables con selecci\u00f3n natural acumulativa requir\u00edan longos per\u00edodos de tempo. (Segundo a biolox\u00eda moderna, toda a historia evolutiva desde a orixe da vida aos nosos d\u00edas tivo lugar desde hai entre 3,5 e 3,8 miles de mill\u00f3ns de anos, que \u00e9 o tempo que pasou desde que apareceu o \u00faltimo antepasado universal de todos os organismos vivos, como mostran as dataci\u00f3ns xeol\u00f3xicas modernas.)\nNunha conferencia de 1869, o gran partidario de Darwin, Thomas H. Huxley, atacou os c\u00e1lculos de Thomson, suxerindo que os c\u00e1lculos en si parec\u00edan precisos pero estaban baseados en asunci\u00f3ns erradas. O f\u00edsico Hermann von Helmholtz (en 1856) e o astr\u00f3nomo Simon Newcomb (en 1892) contribu\u00edron ao debate cos seus propios c\u00e1lculos que daban unha idade de 22 e 18 mill\u00f3ns de anos, respectivamente: eles calcularon independentemente o tempo que tardar\u00eda o Sol en condensarse ata o seu actual di\u00e1metro e brillo a partir da nebulosa de gas e po da cal se orixinou. Os seus valores eran consistentes cos c\u00e1lculos de Thomson. Por\u00e9n, asum\u00edan que o Sol produc\u00eda o seu resplandor s\u00f3 debido \u00e1 calor da s\u00faa contracci\u00f3n gravitacional. O proceso de fusi\u00f3n nuclear solar non era co\u00f1ecido daquela.\nEn 1895 John Perry puxo en d\u00fabida as cifras de Kelvin base\u00e1ndose nas s\u00faas asunci\u00f3ns sobre a condutividade, e Oliver Heaviside entrou na discusi\u00f3n, consider\u00e1ndoo \"un veh\u00edculo para mostrar a capacidade do seu m\u00e9todo operador para resolver problemas de extraordinaria complexidade.\"\nOutros cient\u00edficos apoiaron as cifras de Thomson. O fillo de Charles Darwin, o astr\u00f3nomo George H. Darwin, propuxo que a Terra e a L\u00faa se separaran a partir dun corpo \u00fanico inicial nos seus primeiros tempos cando estaban fundidos. Calculou o tempo que lle levar\u00eda \u00e1 fricci\u00f3n mareal orixinar que a Terra tivese o seu actual d\u00eda de 24 horas. O seu valor de 56 mill\u00f3ns de anos engadiu probas adicionais de que Thomson pod\u00eda estar na pista certa.\nA \u00faltima estimaci\u00f3n que deu Thomson, en 1897, foi: \"que ti\u00f1a m\u00e1is de 20 e menos de 40 mill\u00f3ns de anos e probablemente moito m\u00e1is preto de 20 que de 40\". En 1899 e 1900, John Joly calculou a velocidade \u00e1 cal os oc\u00e9anos acumular\u00edan sal a partir dos procesos de erosi\u00f3n e determinou que os oc\u00e9anos ti\u00f1an unha idade de entre 80 e 100 mill\u00f3ns de anos.\nUnha vez que se descubriron a radioactividade e a fusi\u00f3n nuclear, todos estes primeiros c\u00e1lculos quedaron obsoletos.\nDataci\u00f3n radiom\u00e9trica.\nDebido \u00e1 s\u00faa natureza qu\u00edmica, os minerais das rochas conte\u00f1en certos elementos e non outros; pero nas rochas que conte\u00f1en is\u00f3topos radioactivos, o proceso de desintegraci\u00f3n radioactiva xera co tempo elementos ex\u00f3ticos. Medindo a concentraci\u00f3n dos produtos finais estables da desintegraci\u00f3n, xunto co co\u00f1ecemento da vida media e a concentraci\u00f3n inicial do elemento en desintegraci\u00f3n, pode calcularse a idade da rocha. Os produtos finais destes procesos radioactivos t\u00edpicos son argon, formado pola desintegraci\u00f3n do potasio-40, e chumbo, formado a partir do uranio e torio. Se a rocha sufriu fusi\u00f3n, como ocorre no manto terrestre, tales produtos finais non radioactivos escapan normalmente ou son redistribu\u00eddos. As\u00ed, a idade das rochas terrestres m\u00e1is antigas d\u00e1 un valor m\u00ednimo para a idade da Terra, asumindo que non queda ningunha rocha intacta tan antiga como a propia Terra.\nConvectividade do manto e radioactividade.\nEn 1892, a Thomson conced\u00e9uselle o t\u00edtulo de lord Kelvin en honra dos seus moitos logros cient\u00edficos. Kelvin calculou a idade da Terra usando gradientes t\u00e9rmicos, e obtivo unha estimaci\u00f3n duns 100 mill\u00f3ns de anos. Non se decatou de que o manto da Terra est\u00e1 en convecci\u00f3n, e isto invalidaba a s\u00faa estimaci\u00f3n. En 1895, John Perry obtivo unha idade da Terra estimada en 2 ou 3 miles de mill\u00f3ns de anos usando un modelo dun manto convectivo e unha codia delgada. Kelvin seguiu confiando na s\u00faa estimaci\u00f3n de 100 mill\u00f3ns de anos, e posteriormente mesmo a reduciu a 20 mill\u00f3ns de anos.\nO descubrimento da radioactividade introduciu outro factor no c\u00e1lculo. Despois do descubrimento inicial de Henri Becquerel en 1896, Marie e Pierre Curie descubriron os elementos radioactivos polonio e radio en 1898; e en 1903, Pierre Curie e Albert Laborde anunciaron que o radio produce bastante calor para fundir o seu propio peso en xeo en menos dunha hora. Os xe\u00f3logos d\u00e9ronse conta rapidamente que isto botaba abaixo as asunci\u00f3ns que subxac\u00edan a maior\u00eda dos c\u00e1lculos da idade da Terra feitos ata ent\u00f3n. Asumiran que a calor orixinal da Terra e o Sol se disipara lentamente no espazo, pero a desintegraci\u00f3n radioactiva significaba que esta calor estaba rexener\u00e1ndose continuamente. George Darwin e John Joly foron os primeiros en sinalar isto en 1903.\nInvenci\u00f3n da dataci\u00f3n radiom\u00e9trica.\nA radioactividade, que derrocara os vellos c\u00e1lculos, proporcionaba unha base para novos c\u00e1lculos, en forma de dataci\u00f3n radiom\u00e9trica.\nErnest Rutherford e Frederick Soddy conxuntamente continuaron os seus traballos sobre materiais radioactivos e conclu\u00edron que a radioactividade se deb\u00eda a unha transmutaci\u00f3n espont\u00e1nea de elementos at\u00f3micos. Na desintegraci\u00f3n radioactiva, un elemento desint\u00e9grase orixinando outro m\u00e1is lixeiro, liberando radiaci\u00f3ns alfa, beta ou gamma no proceso. Tam\u00e9n determinaron que un determinado is\u00f3topo dun elemento radioactivo desint\u00e9grase noutro elemento a unha velocidade determinada. Esta velocidade m\u00eddese pola chamada \"vida media\", que \u00e9 o tempo que tarda unha masa de material radioactivo en orixinar o seu \"produto de desintegraci\u00f3n\" reducindo a s\u00faa masa \u00e1 metade.\nAlg\u00fans materiais radioactivos te\u00f1en vidas medias curtas e outros longas. O uranio e o torio te\u00f1en longas vidas medias, e as\u00ed persisten na codia terrestre, pero os elementos radioactivos con vidas medias curtas en xeral xa desapareceron. Isto suxire que poder\u00eda medirse a idade da Terra determinando as proporci\u00f3ns relativas dos materiais radioactivos en mostras xeol\u00f3xicas. En realidade, os elementos radioactivos non sempre se desintegran en elementos non radioactivos (\"estables\") directamente, sen\u00f3n que orixinan outros elementos tam\u00e9n radioactivos que te\u00f1en as s\u00faas propias vidas medias e as\u00ed sucesivamente, ata que chegan a un elemento estable. Estas \"series de desintegraci\u00f3n\", como as series do uranio-radio e o torio, xa se co\u00f1ec\u00edan poucos anos despois do descubrimento da radioactividade e proporcionaron unha base para constru\u00edr t\u00e9cnicas de dataci\u00f3n radiom\u00e9trica.\nOs pioneiros da radioactividade foron os qu\u00edmicos Bertram B. Boltwood e o f\u00edsico Rutherford. Boltwood realizou estudos de materiais radioactivos como asesor, e cando Rutherford daba clases en Yale en 1904, Boltwood foi inspirado a describir as relaci\u00f3ns entre elementos en varias series de desintegraci\u00f3n. Posteriormente en 1904, Rutherford deu os primeiros pasos cara \u00e1 dataci\u00f3n radiom\u00e9trica suxerindo que as part\u00edculas alfa liberadas por desintegraci\u00f3n radioactiva pod\u00edan ser atrapadas en material rochoso en forma de \u00e1tomos de helio. Daquela, Rutherford s\u00f3 estaba facendo conxecturas sobre as relaci\u00f3ns entre as part\u00edculas alfa e os \u00e1tomos de helio, pero probar\u00eda a conexi\u00f3n entre eles catro anos m\u00e1is tarde.\nSoddy e Sir William Ramsay acababan de determinar a taxa \u00e1 que o radio produce part\u00edculas alfa, e Rutherford propuxo que pod\u00eda determinar a idade dunha mostra de rocha medindo a s\u00faa concentraci\u00f3n de helio. Datou unha rocha nunha idade de 40 mill\u00f3ns de anos por esta t\u00e9cnica. Rutherford escribiu:\nRutherford asumiu que a taxa de desintegraci\u00f3n do radio que determinaron Ramsay e Soddy era exacta, e que o helio non escapara da mostra co tempo. O esquema de Rutherford era inexacto, pero fora un \u00fatil paso adiante.\nBoltwood centrouse nos produtos finais das series de desintegraci\u00f3n. En 1905, suxeriu que o chumbo era o produto final estable da desintegraci\u00f3n do radio. Xa se sab\u00eda que o radio era un produto intermedio da desintegraci\u00f3n do uranio. Rutherford tam\u00e9n participou, delineando un proceso de desintegraci\u00f3n na cal o radio emit\u00eda cinco part\u00edculas alfa a trav\u00e9s de varios produtos intermediarios que acaban no chumbo, e especulouse que a cadea de desintegraci\u00f3n do radio-chumbo poder\u00eda utilizarse para datar mostras de rochas. Boltwood fixo o traballo preliminar, e ao final de 1905 proporcionou dataci\u00f3ns de 26 mostras de rochas, que \u00edan de 92 a 570 mill\u00f3ns de anos. Non publicou estes resultados, o que foi unha sorte porque eran defectuosos por erros de medida e malas estimaci\u00f3ns da vida media do radio. Boltwood refinou o seu traballo e finalmente publicouno en 1907.\nO artigo de Boltwood sinalaba que as mostras tomadas de capas comparables de estratos ti\u00f1an proporci\u00f3ns de chumbo/uranio similares, e que mostras de capas m\u00e1is vellas ti\u00f1an unha maior proporci\u00f3n de chumbo, excepto onde hab\u00eda probas de que o chumbo se filtrara sa\u00edndo da mostra. Os seus estudos eran defectuosos porque a serie de desintegraci\u00f3n de torio non se comprend\u00eda, o cal levou a resultados incorrectos para as mostras que conti\u00f1an tanto uranio coma torio. Por\u00e9n, os seus c\u00e1lculos eran moito m\u00e1is exactos que calquera dos que ata ent\u00f3n se realizaran. Os refinamentos desta t\u00e9cnica dar\u00edan despois idades para as 26 mostras de Boltwood de 410 mill\u00f3ns a 2,2 miles de mill\u00f3ns de anos.\nArthur Holmes establece as dataci\u00f3n radiom\u00e9tricas.\nBoltwood abandonou os traballos de dataci\u00f3n radiom\u00e9trica e seguiu investigando outras series de desintegraci\u00f3n. Rutherford seguiu en parte interesado sobre o asunto da idade da Terra pero fixo poucos traballos sobre iso.\nRobert Strutt, 4\u00ba bar\u00f3n de Rayleigh, seguiu prestando atenci\u00f3n ao m\u00e9todo do helio de Rutherford ata 1910 e despois cesou. Por\u00e9n, un estudante de Strutt, Arthur Holmes empezou a interesarse na dataci\u00f3n radiom\u00e9trica e continuou traballando sobre ela despois de que todos os demais a abandonaran. Holmes centrouse na dataci\u00f3n do chumbo, porque consideraba o m\u00e9todo do helio pouco prometedor. Realizou medidas en mostras de rochas e conclu\u00edu en 1911 que a m\u00e1is antiga (unha mostra procedente de Ceil\u00e1n) era dunha idade duns 1,6 miles de mill\u00f3ns. Estes c\u00e1lculos non eran especialmente seguros. Por exemplo, asumiu que as mostras conti\u00f1an s\u00f3 uranio e nada de chumbo cando se formaron.\nInvestigaci\u00f3ns m\u00e1is importantes public\u00e1ronse en 1913. Mostraron que os elementos existen xeralmente en m\u00faltiples variantes con diferentes masas, ou \"is\u00f3topos\". Na d\u00e9cada de 1930, ver\u00edase que os is\u00f3topos te\u00f1en n\u00facleos con diferentes cantidades de part\u00edculas neutras, os \"neutr\u00f3ns\". Ese mesmo ano, public\u00e1ronse outras investigaci\u00f3ns que estableceron as regras da desintegraci\u00f3n radioactiva, o que permit\u00eda facer unha identificaci\u00f3n m\u00e1is precisa das series de desintegraci\u00f3n.\nHolmes cr\u00eda que creara as ferramentas para mellorar a s\u00faa t\u00e9cnica e as\u00ed facela menos complicada e m\u00e1is \u00fatil, e continuou coas s\u00faas investigaci\u00f3ns, publicadas antes e despois da Primeira guerra mundial. O seu traballo foi en xeral ignorado ata a d\u00e9cada de 1920, a\u00ednda que en 1917 Joseph Barrell, un profesor de xeolox\u00eda en Yale, redese\u00f1ou a historia xeol\u00f3xica como se entend\u00eda daquela para que concordase cos descubrimentos de Holmes sobre dataci\u00f3n radiom\u00e9trica.\nA persistencia de Holmes finalmente empezou a dar froitos en 1921, cando os oradores na xuntanza anual da Asociaci\u00f3n Brit\u00e1nica para o Avance da Ciencia chegaron a un consenso de que a Terra ti\u00f1a unha idade duns poucos de miles de mill\u00f3ns de anos, e que a dataci\u00f3n radiom\u00e9trica era crible. Holmes publicou \"The Age of the Earth, an Introduction to Geological Ideas\" en 1927 na cal presentaba un rango de idade de 1,6 a 3,0 miles de mill\u00f3ns de anos. Por\u00e9n, non houbo un gran pulo inmediato de abrazar a dataci\u00f3n radiom\u00e9trica, e os membros m\u00e1is tradicionais da comunidade xeol\u00f3xica resist\u00edanse teimudamente. Nunca lles gustou o intento dos f\u00edsicos de introducirse nos seus dominios, e ata ent\u00f3n ignor\u00e1ranos con \u00e9xito. O crecente peso das evidencias finalmente inclinou a balanza en 1931, cando o Consello de Investigaci\u00f3n Nacional da Academia Nacional de Ciencias dos Estados Unidos decidiu resolver a cuesti\u00f3n da idade da Terra creando un comit\u00e9 para investigar. Holmes, ao ser unha das poucas persoas adestradas nas t\u00e9cnicas de dataci\u00f3n radiom\u00e9trica, era un dos membros do comit\u00e9 e, de feito, escribiu a maior parte do informe final.\nAs\u00ed, o informe de Arthur Holmes conclu\u00eda que a dataci\u00f3n radioactiva era o \u00fanico medio fiable de determinar as escalas de tempo xeol\u00f3xicas. As cuesti\u00f3ns sobre o posible nesgo foron desviadas polo gran detalle e exactitude do informe. Describiu os m\u00e9todos utilizados, o coidado co que se fixeran as medidas e as s\u00faas barras de erro e limitaci\u00f3ns.\nDataci\u00f3n radiom\u00e9trica moderna.\nA dataci\u00f3n radiom\u00e9trica contin\u00faa a ser o modo predominante en que os cient\u00edficos datan as escalas de tempo xeol\u00f3xicas. As t\u00e9cnicas de dataci\u00f3n radioactiva foron comprobadas e afinadas continuamente desde a d\u00e9cada de 1960. Ata agora t\u00e9\u00f1ense utilizado unhas corenta t\u00e9cnicas de dataci\u00f3n, traballando sobre unha ampla variedade de materiais.\nExisten posibles problemas de contaminaci\u00f3n radioactiva, pero foron estudados e tratados con coidadosas investigaci\u00f3ns, o que levou \u00e1 creaci\u00f3n de procedementos de preparaci\u00f3n de mostras, minimizando as posibilidades de contaminaci\u00f3n.\nPor que se utilizaron meteoritos.\nClair Cameron Patterson determinou unha idade de 4,55 \u00b1 0,07 miles de mill\u00f3ns de anos, moi pr\u00f3xima \u00e1 idade actualmente aceptada, usando a dataci\u00f3n dos is\u00f3topos de uranio-chumbo (especificamente dataci\u00f3n chumbo-chumbo) aplicada a varios meteoritos como o meteorito do Can\u00f3n do Diablo e publicouna en 1956.\nA idade da Terra citada deriva, en parte, do meteorito do Can\u00f3n do Diablo por varias importantes raz\u00f3ns e obt\u00edvose aplicando os co\u00f1ecementos modernos da cosmoqu\u00edmica acumulados despois de d\u00e9cadas de investigaci\u00f3n.\nA maior\u00eda das mostras xeol\u00f3xicas da Terra non serven para dar unha data directa de formaci\u00f3n da Terra a partir da nebulosa solar porque a Terra sufriu unha diferenciaci\u00f3n en n\u00facleo, manto e codia, e estes despois pasaron por unha longa historia de mestura e desmestura dos materiais debido \u00e1 tect\u00f3nica de placas, meteorizaci\u00f3n e circulaci\u00f3n hidrotermal.\nTodos estes procesos poden afectar adversamente a mecanismos de dataci\u00f3n isot\u00f3pica porque non sempre pode asumirse que as mostras permaneceron nun sistema pechado, o cal significa que ou o n\u00faclido parental ou o fillo (unha especie de \u00e1tomo caracterizado polo n\u00famero de neutr\u00f3ns e prot\u00f3ns que cont\u00e9n) ou un n\u00faclido fillo intermedio puido ser parcialmente eliminado da mostra, o cal distorsionar\u00eda a data isot\u00f3pica resultante. Para mitigar este efecto \u00e9 usual datar varios minerais na mesma mostra, para proporcionar un isocr\u00f3n. Alternativamente, pode utilizarse m\u00e1is dun sistema de dataci\u00f3n nunha mostra para comprobar a data.\nAlg\u00fans meteoritos consid\u00e9rase ademais que representan o material primitivo a partir do cal se formou o disco solar en acreci\u00f3n. \u00c9 posible que alg\u00fans meteoritos se comportasen como sistemas pechados (para alg\u00fans sistemas isot\u00f3picos) desde pouco despois de que se formase o disco solar e os planetas. Ata agora, estas observaci\u00f3ns son apoiadas por moitas observaci\u00f3ns cient\u00edficas e dataci\u00f3ns isot\u00f3picas repetidas, e \u00e9 certamente unha hip\u00f3tese m\u00e1is robusta que a que asume que as rochas terrestres conservaron a s\u00faa composici\u00f3n orixinal.\nNon obstante, utiliz\u00e1ronse menas de galena antigas do Arcaico para datar a formaci\u00f3n da Terra, xa que representan os primeiros minerais formados por chumbo no planeta e son rexistros dos primeiros sistemas isot\u00f3picos chumbo-chumbo homox\u00e9neos do planeta. Estes proporcionaron datas de 4,54 miles de mill\u00f3ns de anos cunha precisi\u00f3n de s\u00f3 un 1% de marxe de erro.\nAs estat\u00edsticas de varios meteoritos nos que se fixo dataci\u00f3n de isocr\u00f3ns son as seguintes:\nMeteorito do Can\u00f3n do Diablo.\nO meteorito do Can\u00f3n do Diablo utilizouse porque \u00e9 grande e representativo dun determinado tipo raro de meteorito que cont\u00e9n minerais de sulfuro (especialmente troilita, FeS), aliaxes met\u00e1licas n\u00edquel-ferro e minerais silicatos. Isto \u00e9 importante porque a presenza das tres fases minerais permite a investigaci\u00f3n de datas isot\u00f3picas usando mostras que proporcionan unha gran separaci\u00f3n en concentraci\u00f3ns entre os n\u00faclidos parentais e fillos. Isto \u00e9 particularmente certo para o uranio e chumbo. O chumbo \u00e9 fortemente calc\u00f3filo e enc\u00f3ntrase nos sulfuros en moita maior concentraci\u00f3n que nos silictos, en comparaci\u00f3n co uranio. Debido a esta segregaci\u00f3n nos n\u00faclidos parentais e fillos durante a formaci\u00f3n do meteorito, isto permitiu obter unha data m\u00e1is precisa que todas as anteriores da formaci\u00f3n do disco solar e, por tanto, dos planetas.\nA idade determinada para o meteorito do can\u00f3n do Diablo foi confirmada por outros centos de determinaci\u00f3ns de idade, doutras mostras terrestres e doutros meteoritos. Por\u00e9n, as mostras de meteoritos, mostran un abano entre 4,53 a 4,58 miles de mill\u00f3ns de anos. Isto \u00e9 interpretado como a duraci\u00f3n da formaci\u00f3n da nebulosa solar e o seu colapso no disco solar para formar o Sol e os planetas. Este per\u00edodo de tempo de 50 mill\u00f3ns de anos servir\u00eda para completar a acreci\u00f3n dos planetas a partir do po solar orixinal e meteoritos.\nA L\u00faa, como outros corpos extraterrestres que non sufriron tect\u00f3nica de placas e que non te\u00f1en atmosfera, proporcionan datas de idades bastante precisas obtidas das mostras tra\u00eddas polas misi\u00f3ns Apollo. As rochas tra\u00eddas da L\u00faa foron datadas como m\u00e1ximo en 4,51 miles de mill\u00f3ns de anos de idade. Os meteoritos marcianos que caeron sobre a Terra foron tam\u00e9n datados en arredor de 4,5 miles de mill\u00f3ns de anos por dataci\u00f3n chumbo-chumbo. As mostras lunares, xa que non foron alteradas pola meteoriaci\u00f3n, tect\u00f3nica de placas ou material movido por organismos vivos, poden tam\u00e9n proporcionar unha dataci\u00f3n por exame directo con microscopio electr\u00f3nico de trazadas de raios c\u00f3smicos. A acumulaci\u00f3n de dislocaci\u00f3ns xeradas por impactos de part\u00edculas de raios c\u00f3smicos de alta enerx\u00eda proporcionan outra confirmaci\u00f3n das datas isot\u00f3picas. A dataci\u00f3n por raios c\u00f3smicos s\u00f3 \u00e9 \u00fatil en materiais que non foron fundidos, xa que a fusi\u00f3n borra a estrutura cristalina do material, e elimina as trazadas deixadas polas part\u00edculas.\nEn conxunto, a concordancia de datas de idades dos reservorios de chumbo terrestres m\u00e1is temper\u00e1ns e de todos os outros reservorios do sistema solar atopados ata agora apoian o feito de que a Terra e o resto do sistema solar se formou arredor de hai 4,53 a 4,58 miles de mill\u00f3ns de anos."}
{"id": "411552", "revid": "98629", "url": "https://gl.wikipedia.org/wiki?curid=411552", "title": "Graham McRae", "text": "Graham McRae, nado en Wellington o 5 de marzo de 1940 e finado o 4 de agosto de 2021, foi un piloto de automobilismo de Nova Zelandia. Conseguiu un \u00e9xito considerable na serie de F\u00f3rmula 5000, ga\u00f1ando a Tasman Series cada ano entre 1971 e 1973, e tam\u00e9n o 1972 L &amp; M Continental 5000 Championship nos Estados Unidos.\nA sa\u00edda individual de McRae no Campionato Mundial de F\u00f3rmula 1 foi no Gran Premio do Reino Unido de 1973 o 14 de xullo de 1973, onde se retirou na primeira volta. McRae tam\u00e9n competiu nas 500 Millas de Indian\u00e1polis de 1973, terminando na 16\u00aa posici\u00f3n e mellor novato.\nTraxectoria.\nEnxe\u00f1eiro cualificado, McRae competiu nas carreiras de autom\u00f3biles deportivos locais e subidas a principios dos anos 60. Despois de correr cun vello chasis de Brabham, McRae constru\u00edu un coche de F\u00f3rmula Nacional que dominou a serie 68-69, batendo a talentosos adversarios como David Oxton, Ken Smith e Bert Hawthorne. Tam\u00e9n correu nas catro roldas de Nova Zelandia das Tasman Series e McRae demostrou ser sorprendentemente competitivo no circu\u00edto de Levin onde McRae, con 160 CV menos de potencia cualificou 1\u00b48 segundo m\u00e1is lento que Jochen Rindt e case igualou o tempo do GLTL do l\u00edder do equipo Graham Hill nun mal manexo do Lotus 49. Este resultado asegurou a McRae unha bolsa para correr en Europa nunhas carreiras de F1 en 1969 onde correu na parte superior do grupo nun vello Brabham BT23.\nAntes de entrar na F\u00f3rmula Un, McRae logrou o sexto posto no Guards European Formula 5000 Championship de 1970 e no Rothmans European Formula 5000 Championship de 1971. Ga\u00f1ou varias roldas, pero viuse minguado por alg\u00fans accidentes, un grave e a s\u00faa impaciencia valeulle o alcume, \"Cassius\" (polo campi\u00f3n de boxeo) que reflect\u00eda a s\u00faa fachenda e crenza na grandeza do seu propio talento. Os circu\u00edtos eran duros na F5000 europea nese momento e McRae estaba competindo contra os ex pilotos de F1 Brian Redman, Trevor Taylor, Mike Hailwood e Frank Gardner, todos pilotos de clase mundial e Peter Gethin e Howden Ganley nos McLarens oficiais. McRae foi Campi\u00f3n da Serie Tasman tres anos consecutivos, de 1971 a 1973, tam\u00e9n logrou a coroa do Campionato do Mundo de F5000 en 1972, con tres vitorias. A vitoria do campionato 5000 dos Estados Unidos en 1972 foi un notable logro contra os pilotos de autom\u00f3biles deportivos competentes na F5000 e Campionato Mundial David Hobbs e Sam Posey. No combinado do Trofeo Internacional F1 / F5000, McRae terminou 7\u00ba, o primeiro coche F5000 e por un tempo correu por diante de Graham Hill nun Brabham BT34 de F1 e aguantou cos McLaren F1 de Denny Hulme e Peter Revson, reflectindo a boa configuraci\u00f3n do coche de carreiras e as habilidades de McRae no seu Leda F5000. McRae probablemente ter\u00eda unha participaci\u00f3n regular na F1 se non fora un cliente dif\u00edcil e probablemente demasiado vello, 32 anos, para a maior\u00eda dos equipos como para ser desenvolvido como piloto de F1. Ofrec\u00e9uselle participar na F1 en Nivelles cando Jackie Stewart sufriu unha \u00falcera, pero non puido encaixar no seu esixente programa. Correu para Frank Williams no Gran Premio do Reino Unido o ano seguinte pero cun chasis pouco competitivo e o seu bo comezo arruinouse polo choque de varios veh\u00edculos que detivo a carreira logo dunha volta.\nEn 1973 enfrontouse a unha competencia moito m\u00e1is forte na F5000 dos Estados Unidos cos pilotos de F1 James Hunt e Jody Scheckter, tendo mellor financiamento e m\u00e1is apoio. McRae pilotou ben ese ano na F5000 europea, pero s\u00f3 logrou unha vitoria en Mallory Park. 1974 foi o \u00faltimo bo ano de McRae e, malia a falta de financiamento e disputas contractuais sobre o seu novo McRae GM2 e o seu derivado Talon, McRae terminou na 8\u00aa posici\u00f3n na serie F5000 estadounidense e ter\u00eda sido quinto se non perdera o terceiro lugar por un fallo nos pneum\u00e1ticos en Las Vegas , onde estaba correndo por diante de Unser. McRae disputou a serie estadounidense F5000 Travelers Check, nunha Lola T332 que mostrouse prometedor nas eliminatorias, terminando cuarto por detr\u00e1s de JP Jarier en Watkins Glen e segundo nun ardente Laguna Seca detr\u00e1s de Al Unser, por diante de Warwick Brown e clasificando oitavo en Long Beach, pero nunca terminou mellor que oitavo durante a serie. McRae debutou co seu novo GM3 na \u00faltima carreira estadounidense de F5000 en Riverside en 1976 e retirouse. O coche presentaba fiestras Perspex na cabina (como o Tyrrell P34, polo que os espectadores pod\u00edan ver a Graham ao volante. Pero coa normativa F5000 dos Estados Unidos a McRae levoulle un ano adaptar o GM3 e non pod\u00eda pagar motores competitivos nin competir contra os equipos privados de Haas ou Paul Newman. En 1978 ga\u00f1ou o seu quinto t\u00edtulo de F5000, o campionato de pilotos australianos de 1978.\nMcRae Cars.\nEn 1972, McRae, Malcolm Bridgland de Malaya Garage e o dese\u00f1ador de autom\u00f3biles Len Terry constru\u00edron un novo F5000. O coche foi inicialmente chamado Leda LT27 despois dos dese\u00f1os de Terry. A mediados de 1972, o corredor de seguros de Londres John Heynes e McRae, compraron Bridgland e crearon a empresa brit\u00e1nica McRae Cars Ltd en Poole, Dorset. A partir do 1 de xullo de 1972, o Leda LT27 pasou a chamarse McRae GM1. Constru\u00edronse catorce destes coches entre 1972 e 1973. Logrou un grande \u00e9xito no British Hill Climb Championship, pilotado por Roy Lane. Constru\u00eduse un \u00fanico McRae GM2 en 1973 e o dese\u00f1o foi posteriormente vendido a Jack McCormack que constru\u00edu cinco exemplares baixo o nome \"Talon\". Seguiu un s\u00f3 GM3 en 1976 e posteriormente desenvolveu o GM9 Can-Am. McRae seguiu en 1993 cunha r\u00e9plica do Porsche 356 Speedster. Estaba baseado nun Porsche 914 2.0 litros cunha caixa de cambios de cinco velocidades. McRae importara un Porsche 356 Speedster de Vintage Speedsters de California para fabricar os moldes para os seus kits de produci\u00f3n. Sendo un perfeccionista t\u00e9cnico, o Spyder de McRae foi unha r\u00e9plica exacta do orixinal constru\u00eddo por Porsche en 1954 e 1955. Alg\u00fans McRae Spyders eran alimentados por motores Subaru. En xu\u00f1o de 2000 McRae fundou McRae Cars Ltd. con sede en Nova Zelandia. Dende a s\u00faa enfermidade en 2003 non fabricaron m\u00e1is destes autos e os 38 modelos existentes te\u00f1en alta demanda. A empresa quedou f\u00f3ra do rexistro en xu\u00f1o de 2003. O antigo propietario dun McRae GM1 e piloto, Alister Hey de Queenstown rexistrou McRae Cars Limited novamente en 2010.\nResultados nas 500 Millas de Indian\u00e1polis.\nResultados completos na F\u00f3rmula Un.\n() As carreiras en letra grosa indican pole position; as carreiras en \"cursiva\" indican \"volta r\u00e1pida\"."}
{"id": "411553", "revid": "23204", "url": "https://gl.wikipedia.org/wiki?curid=411553", "title": "Akaa", "text": " \nAkaa (en sueco \"Ackas\") \u00e9 unha cidade de Finlandia da rexi\u00f3n de Pirkanmaa. En 2017 a s\u00faa poboaci\u00f3n era de 16.892 habitantes. A superficie do termo municipal \u00e9 de 314,38 km2, dos cales 21,24\u00a0km2 son auga. O concello ten unha densidade de poboaci\u00f3n de 57.62 hab./km\u00b2. Limita cos concellos de Lemp\u00e4\u00e4l\u00e4, Urjala, Vesilahti, Valkeakoski e H\u00e4meenlinna este \u00faltimo na rexi\u00f3n de Tavastia Propia.\nO concello \u00e9 uniling\u00fce en fin\u00e9s.\nCidades irmandadas.\nA cidade de Akaa est\u00e1 irmandada coa:"}
{"id": "411554", "revid": "56817", "url": "https://gl.wikipedia.org/wiki?curid=411554", "title": "Love", "text": "O termo ingl\u00e9s Love (\"amor\") pode referirse a:"}
{"id": "411555", "revid": "22570", "url": "https://gl.wikipedia.org/wiki?curid=411555", "title": "M\u00e4ntt\u00e4-Vilppula", "text": " \nM\u00e4ntt\u00e4-Vilppula \u00e9 unha cidade de Finlandia da rexi\u00f3n de Pirkanmaa. En 2017 a s\u00faa poboaci\u00f3n era de 10.330 habitantes. A superficie do termo municipal \u00e9 de 657,08 km2, dos cales 122,61 km2 son auga. O concello ten unha densidade de poboaci\u00f3n de 19,33 hab./km\u00b2. Limita cos concellos de Juupajoki, Ruovesi e Virrat na rexi\u00f3n de Pirkanmaa, e Keuruu e J\u00e4ms\u00e4, pertencentes \u00e1 rexi\u00f3n de Finlandia Central.\nO 1 de xaneiro de 2009 os concellos de M\u00e4ntt\u00e4 e Vilppula fusion\u00e1ronse nun \u00fanico concello baixo o nome de M\u00e4ntt\u00e4-Vilppula.\nEnc\u00f3ntrase a medio cami\u00f1o entre as cidades de Jyv\u00e4skyl\u00e4 (aproximadamente 90 km) e Tampere (a uns 80 km).\nO concello \u00e9 uniling\u00fce en fin\u00e9s."}
{"id": "411557", "revid": "63181", "url": "https://gl.wikipedia.org/wiki?curid=411557", "title": "Parkano", "text": " \nParkano \u00e9 unha cidade de Finlandia da rexi\u00f3n de Pirkanmaa. En 2017 a s\u00faa poboaci\u00f3n era de 6.630 habitantes. A superficie do termo municipal \u00e9 de 909,67 km2, dos cales 57,5\u00a0km2 son auga. O concello ten unha densidade de poboaci\u00f3n de 7,78 hab./km\u00b2.\nLimita cos concellos de Ikaalinen, Kihni\u00f6 e Yl\u00f6j\u00e4rvi na rexi\u00f3n de Pirkanmaa, con J\u00e4mij\u00e4rvi, Kankaanp\u00e4\u00e4 e Karvia da rexi\u00f3n de Satakunta, e con Kurikka, pertencente \u00e1 rexi\u00f3n de Ostrobotnia do Sur.\nO concello \u00e9 uniling\u00fce en fin\u00e9s."}
{"id": "411558", "revid": "4817", "url": "https://gl.wikipedia.org/wiki?curid=411558", "title": "ALMASat 1", "text": "ALMASat 1 (acr\u00f3nimo de \"ALma MAter SATellite\") \u00e9 un sat\u00e9lite artificial da Universidade de Bolo\u00f1a lanzado o 13 de febreiro de 2012 mediante un foguete Vega desde o Centro Espacial de Kourou.\nCaracter\u00edsticas.\nALMASat 1 deb\u00eda ser lanzada mediante un foguete Dnepr en 2005, pero o seu lanzamento foi atrasado e finalmente voou nun foguete Vega. A s\u00faa misi\u00f3n foi servir de demostrador tecnol\u00f3xico para probar un sistema de micropropulsores de gas fr\u00edo, validar o seu funcionamento como plataforma para un futuro sat\u00e9lite de observaci\u00f3n terrestre e probar un sistema de deorbitaci\u00f3n pasivo desenvolvido por Alenia Spazio conxuntamente coa Universidade de Roma. O sat\u00e9lite pesaba 12,5\u00a0kg e ti\u00f1a forma de cubo de 30\u00a0cm de lado."}
{"id": "411559", "revid": "72012", "url": "https://gl.wikipedia.org/wiki?curid=411559", "title": "Almaz-T", "text": ""}
{"id": "411560", "revid": "5312", "url": "https://gl.wikipedia.org/wiki?curid=411560", "title": "Meghan de Sussex", "text": "Meghan, duquesa de Sussex, nada como Rachel Meghan Markle nos \u00c1nxeles o 4 de agosto de 1981, \u00e9 unha activista e antiga actriz estadounidense, membro da familia real brit\u00e1nica logo do seu matrimonio co pr\u00edncipe Henrique o 19 de maio de 2018.\nTraxectoria.\nVida temper\u00e1.\nFilla de Doria Loyce Ragland, traballadora social e profesora de ioga, e de Thomas Markle Sr., antigo director de fotograf\u00eda ga\u00f1ador dun Emmy e a pequecha Meghan acompa\u00f1aba con frecuencia a seu pai ao estudio de gravaci\u00f3n de \"Married...with Children\". Seus pais divorci\u00e1ronse cando ela ti\u00f1a seis anos e ten dous medios irm\u00e1ns por parte de pai, Thomas Markle Jr. e Samantha Grant. Criouse en Hollywood e estudou en colexios privados, ao primeiro no Hollywood Little Red Schoolhouse e logo na Immaculate Heart High School, un instituto feminino e cat\u00f3lico nos \u00c1nxeles , as\u00ed a todo ela identif\u00edcase como protestante.\nComo actriz.\nEn 2003 graduouse na Universidade Northwestern en teatro e estudos internacionais, realizou papeis secundarios en diferentes series de televisi\u00f3n norteamericanas e de 2011 a 2017 interpretou a Rachel Zane na serie de avogados \"Suits\" e mais tam\u00e9n salienta o seu papel como axente especial Amy Jessup en \"Fringe\". No cinema actuou en \"Remember Me\" e \"Como acabar co teu xefe\". En xu\u00f1o de 2016 comezou unha relaci\u00f3n sentimental co pr\u00edncipe Henrique que se deu a co\u00f1ecer oficialmente o 27 de novembro de 2017, e asemade Meghan anunciaba que se retiraba como actriz.\nComo duquesa.\nCasou co pr\u00edncipe Henrique o 19 de maio de 2018. O 15 de outubro do mesmo ano, anunciouse o seu primeiro embarazo. O 6 de maio de 2019 naceu o seu primeiro fillo, Archie Harrison Mountbatten-Windsor.\nEn 2018 a revista \"Time\" considerouna unha das \"100 persoas m\u00e1is influentes do mundo\"."}
{"id": "411562", "revid": "55340", "url": "https://gl.wikipedia.org/wiki?curid=411562", "title": "Henry de Gales", "text": ""}
{"id": "411564", "revid": "1888", "url": "https://gl.wikipedia.org/wiki?curid=411564", "title": "Certame de Poes\u00eda do Concello de Carral", "text": ""}
{"id": "411565", "revid": "56817", "url": "https://gl.wikipedia.org/wiki?curid=411565", "title": "Danish Air Transport", "text": "Danish Air Transport A/S, normalmente abreviado como DAT, \u00e9 unha aeroli\u00f1a dinamarquesa con sede en Vamdrup, no municpio de Kolding. A compa\u00f1\u00eda opera voos regulares e ch\u00e1rter de pasaxeiros e carga.\nDanish Air Transport fundouse e comezou a operar no ano 1989, inicialmente como unha aeroli\u00f1a s\u00f3 de carga. Ao pouco tempo a compa\u00f1\u00eda comezou a ofrecer operaci\u00f3ns especiais, como o transporte de cabalos vivos ou subministraci\u00f3ns para o Rally Par\u00eds-Dakar en \u00c1frica. Os voos de pasaxeiros comezaron en 1994 e os servizos regulares inici\u00e1ronse o 18 de novembro de 1996. DAT realiza servizos regulares entre Dinamarca e Noruega, ademais de operar servizos dom\u00e9sticos dentro deses pa\u00edases.\nFrota.\nEn maio de 2018 a frota de Danish Air Transport estaba formada polos seguintes avi\u00f3ns:"}
{"id": "411566", "revid": "23204", "url": "https://gl.wikipedia.org/wiki?curid=411566", "title": "Crisol (peri\u00f3dico)", "text": "Crisol foi un xornal publicado en\u00a0Madrid entre 1931 e 1932.\nHistoria.\nFundouno\u00a0Nicol\u00e1s Mar\u00eda de Urgoiti so a direcci\u00f3n de\u00a0F\u00e9lix Lorenzo, e contou con colaboraci\u00f3ns do fil\u00f3sofo Jos\u00e9 Ortega y Gasset. Ao primeiro aparec\u00eda tres veces por semana a\u00ednda que logo pasou a ser diario. Foi neste peri\u00f3dico no que o 9 de setembro de 1931 Ortega publicou o artigo \u00abUn aldabonazo\u00bb, no que atacaba o devir da Rep\u00fablica e no que manifestaba \u00abNo \u00e9 isto, non \u00e9 isto!\u00bb.\nOutros colaboradores foron o debuxante Luis Bagar\u00eda, Ogier Preteceille, Salvador de Madariaga, Ram\u00f3n P\u00e9rez de Ayala, Azor\u00edn, Corpus Barga ou Benjam\u00edn Jarn\u00e9s, entre moitos outros. Tras o fracaso do proxecto e o cesamento na s\u00faa publicaci\u00f3n, Urgoiti pasou por un momento de forte depresi\u00f3n.\u00a0O seu sucesor foi \" Luz\"."}
{"id": "411567", "revid": "1131", "url": "https://gl.wikipedia.org/wiki?curid=411567", "title": "Aeroporto de Slia\u010d", "text": "O aeroporto de Slia\u010d , historicamente co\u00f1ecido como Letisko Tri Duby, \u00e9 un aeroporto internacional no centro de Eslovaquia, situado entre as cidades de Zvolen e Bansk\u00e1 Bystrica, preto da cidade balneario de Slia\u010d. O aeroporto \u00e9 usado tam\u00e9n polos militares."}
{"id": "411568", "revid": "1131", "url": "https://gl.wikipedia.org/wiki?curid=411568", "title": "Voo 972 de Cubana de Aviaci\u00f3n", "text": "O voo 972 de Cubana de Aviaci\u00f3n era un voo dom\u00e9stico en Cuba entre o Aeroporto Internacional Jos\u00e9 Mart\u00ed na Habana e o aeroporto Frank Pa\u00eds en Holgu\u00edn. O 18 de maio de 2018, o Boeing 737-200 Advanced que voaba a ruta esnafrouse pouco despois de engalar da Habana, estoupando en chamas a 10 quil\u00f3metros do aeroporto, nunha granxa preto de Santiago de las Vegas, a 19 quil\u00f3metros do centro da Habana. 110 pasaxeiros e tripulantes morreron no accidente.\nAvi\u00f3n.\nO aparello era un Boeing 737-200 alugado a Global Air, operando un voo dom\u00e9stico regular no nome de Cubana de Aviaci\u00f3n dende A Habana a Holgu\u00edn. Nos meses anteriores Cubana retirara varios dos seus avi\u00f3ns do servizo debido a problemas mec\u00e1nicos coa s\u00faa propia frota, en parte debido ao embargo estadounidense a Cuba, e confiou en avi\u00f3ns alugados para manter os seus servizos. O d\u00eda antes do accidente, o Instituto de Aeron\u00e1utica Civil de Cuba deixou en terra \u00e1 frota de Antonov An-148 de Cubana debido a problemas mec\u00e1nicos.\nO Boeing 737-2H6 foi fabricado en xullo de 1979 e ti\u00f1a 38 anos. O avi\u00f3n entrou en servizo con Piedmont Airlines, e dende ent\u00f3n operou en aeroli\u00f1as do Canad\u00e1, Chile, o Camer\u00fan, Ben\u00edn e o Caribe, ademais dun per\u00edodo de cinco anos que voou coa Armada dos Estados Unidos de Am\u00e9rica, antes de ser mercado por Global Air en 2013. Global Air declarou que o aparello pasara en novembro de 2017 unha inspecci\u00f3n gobernamental, e ti\u00f1a os permisos de operaci\u00f3n e alugueiro actualizados.\nAccidente.\nO CU-972 era un voo dom\u00e9stico cara o Aeroporto Internacional Frank Pa\u00eds no leste de Cuba. Transportaba un total de 113 persoas, 104 pasaxeiros e 9 tripulantes. O piloto era o capit\u00e1n Jorge Luis N\u00fa\u00f1ez Santos, e o seu primeiro oficial era Miguel \u00c1ngel Arreola Ram\u00edrez. Cinco dos pasaxeiros eran estranxeiros e polo menos seis dos tripulantes eran mexicanos.\nO voo engalou pouco despois das 10:00 hora local e esnafrouse as 12:08 a uns 10 quil\u00f3metros do aeroporto. O aparello caeu nunha granxa do estado cubano e non feriu a ningu\u00e9n en terra. Os restos incendi\u00e1ronse e testemu\u00f1as no aeroporto informaron ter visto unha nube de fume do lugar do sinistro. As primeiras respostas, inclu\u00eddos bombeiros e ambulancias, sa\u00edron da Habana cara o lugar do accidente para iniciar as tarefas de rescate. O aeroporto Jos\u00e9 Mart\u00ed pechouse temporalmente tras o accidente, pero abriu esa mesma tarde.\nDos 113 ocupantes, tres mulleres sobreviviron ao accidente, todas elas en estado cr\u00edtico. Un home sobreviviu pero morreu posteriormente no hospital."}
{"id": "411571", "revid": "67557", "url": "https://gl.wikipedia.org/wiki?curid=411571", "title": "Meghan Markle", "text": ""}
{"id": "411572", "revid": "63181", "url": "https://gl.wikipedia.org/wiki?curid=411572", "title": "H\u00e4meenkyr\u00f6", "text": "H\u00e4meenkyr\u00f6 (en sueco \"Tavastkyro\") \u00e9 unha localidade da rexi\u00f3n de Pirkanmaa, Finlandia. En 2017 a s\u00faa poboaci\u00f3n era de 10.632 habitantes. A superficie do termo municipal \u00e9 de 505,10 km2, dos cales 41,34\u00a0km2 son auga. O concello ten unha densidade de poboaci\u00f3n de 22,93 hab./km\u00b2. Limita cos concellos de Ikaalinen, Nokia, Sastamala e Yl\u00f6j\u00e4rvi.\nO concello \u00e9 uniling\u00fce en fin\u00e9s.\nEn H\u00e4meenkyr\u00f6 naceu Frans Eemil Sillanp\u00e4\u00e4, galardoado co Premio Nobel de Literatura."}
{"id": "411573", "revid": "85894", "url": "https://gl.wikipedia.org/wiki?curid=411573", "title": "David Purley", "text": "David Charles Purley, GM, nado en Bognor Regis (West Sussex) o 26 de xaneiro de 1945 e finado na mesma vila o 2 de xullo de 1985, foi un piloto de automobilismo ingl\u00e9s. Participou en 11 Grandes Premios do Campionato do Mundo de f\u00f3rmula 1, debutando no Gran Premio de M\u00f3naco de 1973.\nPurley \u00e9 m\u00e1is co\u00f1ecido polas s\u00faas acci\u00f3ns no Gran Premio dos Pa\u00edses Baixos de 1973, onde abandonou a s\u00faa propia carreira e intentou salvar a vida do seu compa\u00f1eiro piloto Roger Williamson, cuxo coche estaba envorcado ao rev\u00e9s e encendido tras un grave accidente. Purley recibiu a George Medal pola s\u00faa valent\u00eda no intento de salvar a Williamson, que se asfixiaba no incendio.\nDurante a cualificaci\u00f3n previa para o Gran Premio do Reino Unido de 1977, Purley sufriu m\u00faltiples fracturas \u00f3seas despois de que o acelerador do seu autom\u00f3bil se bloqueara e batera contra un muro. A s\u00faa desaceleraci\u00f3n de 173\u00a0km/h a 0 nunha distancia de 66\u00a0cm \u00e9 unha das maiores forza Gs sobrevividas nun bloqueo. Non logrou puntos de campionato durante a s\u00faa andaina na F\u00f3rmula Un. Morreu nun accidente de avi\u00f3n, logo de retirarse do automobilismo e dedicarse \u00e1 acrobacias a\u00e9rea, en 1985.\nTraxectoria.\nO pai de Purley foi Charles Purley, fundador de LEC Refrigeration. Os certificados de nacemento e de morte demostran que o nome do seu pai era orixinalmente Puxley pero el preferiu o nome de Purley. A s\u00faa nai era galesa, nacendo no pequeno pobo de Cwmfelinfach. David foi ao colexio Seaford College e despois a Dartington Hall School en Devon.\nCarreira.\nLogo de pasar un tempo como oficial no Ex\u00e9rcito brit\u00e1nico (serviu co Rexemento paracaidista en Aden, Iemen), e logo carrendo en varias series cun AC Cobra e un Chevron, Purley correu na F\u00f3rmula Tres con \u00e9xito, inclu\u00edndo tres vitorias en Chimay entre 1970 e 1972.\nEn 1972, Purley foi un dos dous \u00fanicos pilotos que intentaron pilotar o coche de Gran Premio Connew na s\u00faa configuraci\u00f3n orixinal de F\u00f3rmula Un. Inscribiuse ao final da tempada na World Championship Victory Race en Brands Hatch pero non comezou. Purley pedira un interruptor el\u00e9ctrico \"de desconexi\u00f3n\" para instalalo no volante, pero fallou na volta de quecemento, o motor parouse e o coche foi retirado.\nEn 1973, Purley contratou un March e, con apoio da compa\u00f1\u00eda de refrixeraci\u00f3n da s\u00faa familia, realizou un intento fracasado na F\u00f3rmula Un.\nNo Gran Premio dos Pa\u00edses Baixos de 1973, ao presenciar un accidente que deixou ao seu compa\u00f1eiro o piloto brit\u00e1nico Roger Williamson atrapado no seu coche envorcado e ardendo, Purley abandonou a carreira e intentou salvar a Williamson, que estaba participando na s\u00faa segunda carreira de F\u00f3rmula Un. Purley recordou que ao chegar \u00e1 escena, o\u00edu a Williamson pedindo axuda cando o lume comezou a expandirse. Os esforzos de Purley para enderezar o coche e extinguir as chamas foron in\u00fatiles, xa que non recibiu axuda dos comisarios de pista nin dos traballadores de emerxencia, a pesar das chamadas de axuda a eles e a outros pilotos, para que o axudasen. Williamson morreu de asfixia. Os comisarios non vest\u00edan ropa resistente ao lume e os pilotos que pasaban supo\u00f1\u00edan que Purley estaba intentando apagar o seu propio coche, logo de escapar do lume do accidente ileso.\nUnha secuencia de fotos tomadas polo fot\u00f3grafo Cor Mooij do accidente ga\u00f1ou a categor\u00eda de secuencias de fotos da World Press Photo. M\u00e1is tarde, Purley recibiu a Medalla George polo seu intento de rescate. A historia e as imaxes do intento de rescate aparecen nun documental de 2010 da BBC titulado .\nAdemais dunha participaci\u00f3n \u00fanica co Token no Gran Premio do Reino Unido de 1974, Purley quedou f\u00f3ra da F\u00f3rmula Un durante alg\u00fans anos, preferindo competir na F\u00f3rmula 2 pilotando Chevrons e Marchs para o millonario Bob Harper baseado en Hong Kong e na F\u00f3rmula 5000 onde ga\u00f1ou o Campionato Brit\u00e1nico en 1976 nun Chevron impulsado polo Motor V6 Cosworth GA de 3.4 litros.\nEn 1974, Purley ga\u00f1ou os Brighton Speed \u200b\u200bTrials pilotando un Trojan-Chevrolet T101, ga\u00f1ando novamente o ano seguinte nun Chevron-GA B30. Volveu \u00e1 F\u00f3rmula Un en co seu propio chasis LEC dese\u00f1ado por Mike Pilbeam e pilotado por Mike Earle. Foi este coche no que sufriu feridas graves nun accidente durante a pr\u00e1ctica do Gran Premio do Reino Unido de 1977. Sobreviviu a 179\u00b48 g cando desacelerou de 173\u00a0km/h a 0 nunha distancia de 66\u00a0cm. despois de que o seu acelerador quedase bloqueado e baer conta un muro. Esta foi a maior medida de forza g soportada con vida por un ser humano (ata que en 2003 o sistema de rexistro de violencia de Kenny Br\u00e4ck marcou 214 g). Purley sufriu m\u00faltiples fracturas nas s\u00faas pernas, pelvis e costelas. Purley recuperouse para competir de novo nas carreiras a\u00ednda que confinou as s\u00faas actividades \u00e1 serie menor de carreiras de F\u00f3rmula 1 Aurora AFX en Gran Breta\u00f1a. Despois da s\u00faa decisi\u00f3n de abandonar o automobilismo, Purley dedicouse a acrobacia a\u00e9rea.\nMorte.\nMorreu o 2 de xullo de 1985 cando o seu biplano aerob\u00e1tico Pitts Special estrelouse na Canle de Inglaterra fronte a Bognor Regis. Est\u00e1 enterrado no cemiterio da Igrexa de San Nicol\u00e1s, West Itchenor, preto de Chichester.\nLegado.\nOs restos estrelados do LEC CRP1 de Purley e o seu substituto exhib\u00edronse na Donington Grand Prix Exhibition ata o ano 2011. Desde ent\u00f3n foron restaurados e agora compiten nas carreiras hist\u00f3ricas de F\u00f3rmula Un.\nUn memorial de David Purley, en forma dunha escultura do artista brit\u00e1nico Gordon Young, erixiuse en 2017 preto do sitio da antiga f\u00e1brica LEC de Bognor Regis. Conten as palabras que aparecen na l\u00e1pida da s\u00faa tumba en Itchenor: \"Desapareceu o teu ansioso sorriso, cabeza alta e paso de soldado, gravado no ceo polo teu elegante estilo e gravado na terra polo teu orgullo\"\nRexistro de carreiras.\nResultados completos na F\u00f3rmula Un.\n() As carreiras en letra grosa indican pole position; as carreiras en \"cursiva\" indican \"volta r\u00e1pida\"."}
{"id": "411574", "revid": "23204", "url": "https://gl.wikipedia.org/wiki?curid=411574", "title": "UEFA Europa League 2017-18", "text": "A UEFA Europa League 2017\u201318 foi a 47\u00aa edici\u00f3n da segunda competici\u00f3n continental de f\u00fatbol a nivel de clubs en Europa, organizada pola UEFA. A final xogouse no Parc Olympique Lyonnais de Lion, en Francia. O campi\u00f3n foi o Atl\u00e9tico de Madrid, que logrou o seu 3.\u00ba t\u00edtulo na competici\u00f3n.\nFase final.\nFinal.\nA final xogouse o m\u00e9rcores 16 de maio de 2018 no Parc Olympique Lyonnais de Lion, Francia.\nV\u00e9xase tam\u00e9n.\nLigaz\u00f3ns externas.\n[[Categor\u00eda:F\u00fatbol en 2018]]\n[[Categor\u00eda:UEFA Europa League|2018]]"}
{"id": "411575", "revid": "109216", "url": "https://gl.wikipedia.org/wiki?curid=411575", "title": "Jos\u00e9 Dolhem", "text": "Louis Jos\u00e9 Lucien Dolhem, nado en Par\u00eds o 26 de abril de 1944 e finado preto de Saint-Etienne o 16 de abril de 1988, foi un piloto de automobilismo franc\u00e9s. Foi medio irm\u00e1n (e tam\u00e9n primo carnal) do piloto de F\u00f3rmula Un Didier Pironi (ti\u00f1an o mesmo pai e as s\u00faas nais eran irm\u00e1s).\nParticipou en tres Grandes Premios de F\u00f3rmula 1, debutando o 7 de xullo de 1974 e non logrou puntos de campionato. O seu primeiro gran premio chegou ao final cando foi retirado polo seu equipo despois do accidente mortal de Helmuth Koinigg durante o Gran Premio dos Estados Unidos de 1974. Dolhem morreu nun accidente a\u00e9reo en 1988. Dolhem e Pironi est\u00e1n enterrados na mesma parcela en Grimaud, preto de St Tropez no sur de Francia.\nRexistro de carreiras.\nResultados completos na F\u00f3rmula Un.\n() As carreiras en letra grosa indican pole position; as carreiras en \"cursiva\" indican \"volta r\u00e1pida\"."}
{"id": "411576", "revid": "89787", "url": "https://gl.wikipedia.org/wiki?curid=411576", "title": "Seara Nova", "text": "Seara Nova \u00e9 unha revista fundada en Lisboa\u00a0no\u00a0ano 1921 por iniciativa de Raul Proen\u00e7a e un grupo de intelectuais portugueses.\nHistoria.\n\"Seara Nova\" principiou a publicarse no mes de outubro de 1921, aparecendo como data na s\u00faa cabeciera o\u00a015 de outubro de 1921. Previamente produc\u00edronse unha serie de xuntanzas, e decisiva foi a de abril en\u00a0Coimbr\u00e3o, localidade do\u00a0distrito de Leir\u00eda, na que participaron\u00a0Teixeira de Pascoaes, Raul Proen\u00e7a, C\u00e1mara Reis, Jaime Cortes\u00e3o, Aquilino Ribeiro, Raul Brand\u00e3o e Faria de Vasconcelos . Na s\u00faa orixe era unha publicaci\u00f3n esencialmente doutrinaria e cr\u00edtica, que asum\u00eda fins\u00a0pedag\u00f3xicos e pol\u00edticos e pretend\u00eda contribu\u00edr \u00e1 creba do illamento da elite intelectual portuguesa, aproxim\u00e1ndoa \u00e1 realidade social.\nOs colaboradores.\nEntre os colaboradores iniciais exist\u00eda un grupo con experiencia xornal\u00edstica e de participaci\u00f3n c\u00edvica na prensa, en especial Jaime Cortes\u00e3o, Augusto Casimiro e Raul Proen\u00e7a, que xa colaboraran con\u00a0\"A Aguia\", publicaci\u00f3n que non obstante as s\u00faas intenci\u00f3ns non puidera satisfacer o prop\u00f3sito de intervenci\u00f3n e de aproximaci\u00f3n \u00e1 sociedade que os animaba. Nos seus primeiros anos o proxecto xuntou alg\u00fans dos principais nomes da intelectualidade da \u00e9poca:\u00a0Jaime Cortes\u00e3o, Raul Proen\u00e7a, Ant\u00f3nio S\u00e9rgio, Raul Brand\u00e3o, Aquilino Ribeiro, C\u00e1mara Reis e Augusto Casimiro, e ao longo dos m\u00e1is de 50 anos de publicaci\u00f3n relativamente regular foron moitos os intelectuais que colaboraron con \"Seara Nova\", entre moitos outros: Ant\u00f3nio S\u00e9rgio (que integrou a direcci\u00f3n a partir de 1923 e nela se consagrou como pensador e cr\u00edtico), Augusto Casimiro, Augusto da Costa Dias, Rog\u00e9rio Fernandes, Augusto Abelaira, Teixeira Gomes, Assis Esperanza, Afonso Duarte, Hern\u00e2ni Cidade, Joaquim de Carvalho, Jo\u00e3o de Barros, Irene Lisboa, Manuel Mendes, Jos\u00e9 Rodrigues Migu\u00e9is, \u00c1lvaro Salema, Lobo Vilela, Santana Dion\u00edsio, Jos\u00e9 Gomes Ferreira, Adeodato Barreto, Adolfo Casais Monteiro, M\u00e1rio Dion\u00edsio, Jo\u00e3o Martins Pereira, Avelino da Costa Cunhal, Fernando Lopes-Gra\u00e7a, Jorge de Sena e Jos\u00e9 Saramago.\nIdentidade pol\u00edtica-ideol\u00f3xica.\nTras a implantaci\u00f3n da Ditadura Nacional e a consolidaci\u00f3n do\u00a0Estado Novo, \"Seara Nova\" transformouse no principal peri\u00f3dico de oposici\u00f3n democr\u00e1tica ao r\u00e9xime de Ant\u00f3nio de Oliveira Salazar. Ao longo do medio s\u00e9culo tras o\u00a0Golpe do 28 de maio, a revista desempe\u00f1ou un papel central de reflexi\u00f3n e intervenci\u00f3n cr\u00edtica fronte ao proceso de dexeneraci\u00f3n do liberalismo republicano da d\u00e9cada de 1920 e despois na oposici\u00f3n \u00e1 consolidaci\u00f3n do Estado Novo na segunda metade da d\u00e9cada de 1930, na resistencia c\u00edvica ao longo dos anos de 1940 e 1950 e na renovaci\u00f3n doutrinaria da esquerda portuguesa e na s\u00faa afirmaci\u00f3n pol\u00edtica e cultural nos anos de 1960 e 1970 ata a ca\u00edda da ditadura e a chegada da democracia a Portugal.\u00a0\nSeries e periodicidade.\nA revista publicouse, a\u00ednda que non sempre regularmente, ata\u00a01979, chegando ao \u00a0n\u00famero 1598/1599. A partir daquel ano, pasou a publicar s\u00f3 un exemplar anual para asegurar que, consonte \u00e1 lei portuguesa, o t\u00edtulo non caducase, e as\u00ed continuou ata o ano 1985, cando reapareceu como revista\u00a0trimestral, a partir da edici\u00f3n do ver\u00e1n de 2004 a publicaci\u00f3n retomou a anterior numeraci\u00f3n, incorporando posteriormente todas as edici\u00f3ns que se fixeran mentres tanto."}
{"id": "411577", "revid": "89787", "url": "https://gl.wikipedia.org/wiki?curid=411577", "title": "Sistema educativo de Finlandia", "text": "O sistema educativo de Finlandia est\u00e1 considerado o mellor sistema occidental dos avaliados polos informe PISA de 2003. Div\u00eddese en dous grandes tipos de formaci\u00f3ns a partir dos 3 anos: a formaci\u00f3n te\u00f3rica, que se imparte nas escolas secundarias superiores e as universidades, e a formaci\u00f3n profesional, que se imparte nas escolas profesionais.\nPrincipios b\u00e1sicos.\nUn dos obxectivos centrais da pol\u00edtica de educaci\u00f3n de Finlandia \u00e9 darlle a toda a cidadan\u00eda as mesmas oportunidades de acceso \u00e1 educaci\u00f3n, sen importar a idade, lugar de residencia, situaci\u00f3n econ\u00f3mico-social, sexo ou lingua materna. Tanto a educaci\u00f3n preescolar, a educaci\u00f3n b\u00e1sica e a educaci\u00f3n secundaria superior tanto xeral como de formaci\u00f3n profesional son, en principio, libres de custos: a ensinanza, a atenci\u00f3n social e sanitaria ao alumno e as comidas ofr\u00e9cense gratuitamente en todos estes niveis. Os libros de texto e outros materiais precisos para a aprendizaxe son gratu\u00edtos nos niveis preescolar e b\u00e1sico. Na educaci\u00f3n b\u00e1sica tam\u00e9n o transporte de ida e volta \u00e1 escola adoita corren a cargo da entidade provedora dos servizos educativos.\nEn Finlandia consid\u00e9rase que a calidade da educaci\u00f3n \u00e9 moi importante, un dos valores m\u00e1is importantes deste pa\u00eds. \u00c9 importante que todo o alumnado, independentemente da s\u00faa clase social, poida ter a posibilidade de desenvolver o seu talento. As prioridades do goberno son a alta calidade da educaci\u00f3n e das titulaci\u00f3ns, garantir a dispo\u00f1ibilidade de man de obra cualificada, e o desenvolvemento das universidades e das escolas superiores profesionais. Unha das prioridades do sistema educativo \u00e9 a confianza no profesorado e na direcci\u00f3n dos centros educativos.\nEn Finlandia o 97 % do centros escolares son p\u00fablicos. Tanto colexios p\u00fablicos como privados son gratu\u00edtos. O Estado achega de media o 57 % do financiamento dos centros, e os municipios o 43 % restante. O Estado s\u00f3 se ocupa ao completo da xesti\u00f3n dos centros de educaci\u00f3n especial.\nOrganizaci\u00f3n.\nEducaci\u00f3n preescolar: \u00e9 optativa, e os municipios enc\u00e1rganse da s\u00faa organizaci\u00f3n. O obxectivo desta educaci\u00f3n \u00e9 fortalecer as competencias da aprendizaxe dos nenos, tam\u00e9n apoia o desenvolvemento multifac\u00e9tico e o crecemento dos nenos e nenas. Comeza aos seis anos e dura unha media de catro horas diarias.\nEducaci\u00f3n b\u00e1sica: a educaci\u00f3n obrigatoria comprende dende os sete ata os dezaseis anos. Ao completar a educaci\u00f3n b\u00e1sica, a escola non d\u00e1 ning\u00fan tipo de titulaci\u00f3n pero outorga competencias para continuar os estudos. Nos primeiros dous graos a xornada escolar non pode ter m\u00e1is de cinco horas de clase, nos restantes pode chegar ata sete horas. Prestan unha grande importancia ao sistema de patios, e cada 45 minutos de clase concentrados hai 15 minutos de recreo. Os principais obxectos de desenvolvemento na educaci\u00f3n b\u00e1sica son a calidade de ensinanza, a orientaci\u00f3n dos estudos e as actividades extracurriculares. Tam\u00e9n se promove a cooperaci\u00f3n entre as familias e a escola.\nEducaci\u00f3n secundaria superior: comprende o Bacharelato e a formaci\u00f3n profesional. P\u00f3dese acceder a calquera delas unha vez superada a educaci\u00f3n b\u00e1sica. Ambas te\u00f1en unha duraci\u00f3n de tres anos e outorgan competencias xerais para continuar estudos superiores. Unha vez completado o bacharelato, os estudantes participan no exame nacional para obter o correspondente diploma. A formaci\u00f3n profesional outorga unha titulaci\u00f3n profesional de grao b\u00e1sico.\nEducaci\u00f3n superior: consiste en dous sectores complementarios, as escolas superiores profesionais e as universidades. A misi\u00f3n das escolas superiores profesionais \u00e9 impartir a educaci\u00f3n superior para o exercicio cualificado de profesi\u00f3ns. As universidades promoven a libre investigaci\u00f3n e a educaci\u00f3n cient\u00edfica e art\u00edstica.\nAvaliaci\u00f3n educativa e informe PISA.\nO informe do Programa internacional de avaliaci\u00f3n do alumnado (PISA) bas\u00e9ase na an\u00e1lise do rendemento de estudantes a partir duns exames que se realizan cada tres anos en varios pa\u00edses. Este informe l\u00e9vao a cabo a Organizaci\u00f3n para a Cooperaci\u00f3n e o Desenvolvemento Econ\u00f3mico, que se encarga da realizaci\u00f3n de probas estandarizadas a estudantes de 15 anos. \u00c9 considerado coma un sistema obxectivo de comparaci\u00f3n. Examinan o rendemento de alumnos en \u00e1reas tem\u00e1ticas clave e estudan diferentes resultados educativos.\nOs estudantes son seleccionados aleatoriamente de colexios p\u00fablicos e privados. Son elixidos en funci\u00f3n do grao escolar no que se encontran e en funci\u00f3n da s\u00faa idade. Ademais das probas que miden a competencia en lectura, matem\u00e1ticas e ciencias, os estudantes cubriron cuestionarios sobre eles mesmos, mentres que os directores fix\u00e9rono sobre as s\u00faas escolas.\nNas probas PISA de 2012 o alumnado de Finlandia obtivo a s\u00faa mellor puntuaci\u00f3n na proba de lectura. En matem\u00e1ticas os fineses obtiveron o segundo mellor posto despois de Singapur e en ciencia, o terceiro mellor despois de Shanghai e Corea.\nSegundo o Goberno de Educaci\u00f3n, a base do \u00e9xito de Finlandia na proba PISA p\u00f3dese concentrar en nove puntos: oportunidades iguais, exhaustividade da educaci\u00f3n, profesorado competente, orientaci\u00f3n e a educaci\u00f3n dos estudantes con necesidades de apoio educativo, avaliaci\u00f3n, importancia da educaci\u00f3n na sociedade, sistema flexible, cooperaci\u00f3n entre todos os niveis, e concepci\u00f3n de aprendizaxe activa e orientada ao alumnado \nFormaci\u00f3n do profesorado.\nEn Finlandia a educaci\u00f3n \u00e9 considerada como unha das profesi\u00f3ns m\u00e1is importantes da sociedade, o profesorado goza de gran prestixio. S\u00f3 un 10 ou 15 % dos solicitantes a estudar maxisterio son seleccionados, te\u00f1en que ter puntuaci\u00f3ns superiores ao 9 sobre 10. Para a selecci\u00f3n levan a cabo os seguintes pasos: avaliaci\u00f3n nacional para co\u00f1ecer as competencias das persoas aspirantes, diversas probas de avaliaci\u00f3n das universidades para verificar os co\u00f1ecementos e as capacidades acad\u00e9micas xerais, entrevistas para verificar a aptitude dos futuros docentes, e traballos en grupo para avaliar as habilidades interpersonais e de comunicaci\u00f3n.\nO sistema da selecci\u00f3n dos estudantes garante que os futuros docentes te\u00f1en as aptitudes necesarias para a ensinanza. Posteriormente, o sistema de formaci\u00f3n do profesorado desenvolve profesores investigadores aut\u00f3nomos e altamente capacitados tanto para aprender como para axudar a outras persoas a alcanzar as metas establecidas. Este proceso garante a igualdade de oportunidades educativas en toda a poboaci\u00f3n.\nExisten distintas fases para seleccionar e formar ao profesorado:\nFase A: selecci\u00f3n nacional. O profesor debe ter unhas \u201cpropiedades\u201d individuais que o fagan posible. Deben demostrar a s\u00faa capacidade educativa e o grao de sensibilidade social. Para poder seleccionar aos mellores do pa\u00eds \u00e9 necesario dispo\u00f1er dun sistema centralizado, onde se analizan os perf\u00eds dos candidatos para poder escoller aos mellores. O proceso real\u00edzase na Universidade de Jyvaskyl\u00e4. As notas deben superar o 9 de media das s\u00faas medias de bacharelato e a rev\u00e1lida. A segunda propiedade \u00e9 a sensibilidade social. Por esa raz\u00f3n val\u00f3rase se os aspirantes participan en actividades sociais. Esta fase \u00e9 exclusiva para os mestres de primaria.\nFase B: selecci\u00f3n en cada facultade de formaci\u00f3n. Ata finais da d\u00e9cada de 1980 hab\u00eda tres aspectos esenciais na entrevista: un resumo dunha lectura dun libro, unha explicaci\u00f3n ante unha pequena clase sobre un tema, e demostrar aptitudes art\u00edsticas. Na d\u00e9cada dos noventa engad\u00edronse dous aspectos novos xeralmente: unha proba de matem\u00e1ticas e outra de aptitudes para a tecnolox\u00eda da informaci\u00f3n. Na entrevista de entrada anal\u00edzase que o aspirante a profesor dispo\u00f1a doutras propiedades necesarias; como por exemplo a capacidade de comunicaci\u00f3n, a actitude social e a empat\u00eda. Se o elemento analizado non ten estas propiedades e non se percibe a capacidade de incorporalas, presc\u00edndese del e non accede \u00e1 formaci\u00f3n. Isto \u00e9 importante xa que se asegura que os docentes non te\u00f1an dificultades emocionais ou mentais. Esta fase real\u00edzase tanto para o profesorado de primaria como de secundaria.\nFase C: per\u00edodo de formaci\u00f3n docente. Este per\u00edodo consta de 6400 horas, divididas en cr\u00e9ditos de formaci\u00f3n, m\u00e1is de 600 horas de pr\u00e1cticas en centros e por \u00faltimo a tese final. Os centros nos que se realizan as pr\u00e1cticas contan cos mellores profesores de todas as promoci\u00f3ns e das especialidades que ensinan. Unha vez obtido o t\u00edtulo non se realiza oposici\u00f3n. Os profesores son seleccionados polos directores dos centros.\nEstas tres fases dan a entender que para ser profesor hai que valer e crer na educaci\u00f3n, xa que consideran que o profesorado \u00e9 a clave do sistema educativo, un piar b\u00e1sico e fundamental para que a educaci\u00f3n avance, para que o alumnado poida desenvolver as s\u00faas capacidades, habilidades e para que a sociedade conte con persoas formadas, capacitadas, comprometidas e preparadas para desenvolver unha profesi\u00f3n.\nAdministraci\u00f3n.\nEn Finlandia, a educaci\u00f3n b\u00e1sica, a ensinanza secundaria superior e a formaci\u00f3n profesional son financiadas polo goberno central e polos municipios as\u00ed como os comedores. As autoridades locais te\u00f1en as competencias sobre a educaci\u00f3n. Os responsables educativos e as escolas elaboran os seus propios curr\u00edculos a partir do curr\u00edculo nacional b\u00e1sico. Estes curr\u00edculos permiten dar respostas \u00e1s necesidades locais. As escolas poden ter perf\u00eds propios como, por exemplo, a educaci\u00f3n cient\u00edfica ou musical.\nA comezos da d\u00e9cada de 1990 reduc\u00edronse algunhas competencias da administraci\u00f3n central en Finlandia. Suspendeuse o sistema de inspecci\u00f3n escolar as\u00ed como a necesidade de autorizaci\u00f3n dos libros de texto. A consecuci\u00f3n dos obxectivos nacionais en lugar de ser avaliada pola inspecci\u00f3n, \u00e9 avaliada mediante avaliaci\u00f3ns nacionais e internacionais a partir de mostras. O desenvolvemento educativo bas\u00e9ase en ditas avaliaci\u00f3ns e na investigaci\u00f3n colaborativa entre docentes, investigadores e asociaci\u00f3ns de directores cos centros educativos.\nAo acabar a escola comprensiva non existen exames finais, pero a Xunta Nacional de Educaci\u00f3n aval\u00eda cada dous anos as aprendizaxes en matem\u00e1ticas e na lingua materna (fin\u00e9s e sueco). Outras disciplinas como as linguas estranxeiras, a historia e a relixi\u00f3n, aval\u00edanse cun programa espec\u00edfico. Coas avaliaci\u00f3ns m\u00f3stranse os resultados, fanse p\u00fablicos sen ning\u00fan tipo de clasificaci\u00f3n. Con estas avaliaci\u00f3ns externas, as escolas e docentes te\u00f1en a posibilidade de recibir a informaci\u00f3n peri\u00f3dica sobre as competencias do seu alumnado con respecto a outras escolas e aos obxectivos establecidos a nivel nacional. Coa axuda desta informaci\u00f3n, as escolas cun rendemento inferior \u00e1 media te\u00f1en oportunidade de comezar programas de mellora."}
{"id": "411578", "revid": "98629", "url": "https://gl.wikipedia.org/wiki?curid=411578", "title": "Plataforma de Convergencia Democr\u00e1tica", "text": "A Plataforma de Converxencia Democr\u00e1tica foi un organismo da oposici\u00f3n \u00e1 ditadura franquista, creada o 11 de xu\u00f1o de 1975, \u00e1 marxe da Junta Democr\u00e1tica de Espa\u00f1a, coa que acabou fusion\u00e1ndose na Coordinaci\u00f3n Democr\u00e1tica. Constitu\u00edu, por parte do PSOE, un intento de agrupar a unha parte da oposici\u00f3n ao franquismo para competir coa Junta Democr\u00e1tica que basculaba sobre o PCE. Creouse coa intenci\u00f3n de evitar unha estrutura pol\u00edtica semellante \u00e1 italiana na que exist\u00eda un partido comunista forte e un partido socialista feble.\nTraxectoria.\nNo seu manifesto reclaman a instauraci\u00f3n da democracia en Espa\u00f1a e a apertura dun proceso constitu\u00ednte, compromet\u00e9ndose a promover un r\u00e9xime democr\u00e1tico multipartidista, unha estrutura federal do Estado, a liberdade dos presos pol\u00edticos e a volta dos exiliados, a liberdade sindical e o dereito \u00e1 folga, a liberdade de expresi\u00f3n, de asociaci\u00f3n, de reuni\u00f3n, de manifestaci\u00f3n, a supresi\u00f3n dos Tribunais especiais e de todos aqueles organismos e medios de car\u00e1cter represivo, elecci\u00f3ns libres, e o dereito de autodeterminaci\u00f3n e o autogoberno das nacionalidades e rexi\u00f3ns do Estado.\nAs organizaci\u00f3ns asinantes do manifesto foron m\u00e1is numerosas c\u00e1s agrupadas arredor da Junta Democr\u00e1tica e foron as seguintes: \nPosteriormente, o 26 de marzo de 1976, fusionouse coa Junta Democr\u00e1tica de Espa\u00f1a, cre\u00e1ndose a organizaci\u00f3n Coordinaci\u00f3n Democr\u00e1tica, co\u00f1ecida coloquialmente como \"Platajunta\".\nO 26 de outubro de 1976, como resposta \u00e1 invitaci\u00f3n \u00e1 negociaci\u00f3n do Goberno de Adolfo Su\u00e1rez, creouse a \"Plataforma de Organismos Democr\u00e1ticos (POD)\", que estaba integrada por seis organismos conxuntos de partidos da oposici\u00f3n, a pr\u00e1ctica totalidade das forzas opositoras ao franquismo: a Assamblea de Catalunya, a Assamblea de les Illes (Mallorca, Menorca e Eivissa), Coordinaci\u00f3n Democr\u00e1tica, a Coordinadora de Forzas Democr\u00e1ticas das Canarias, a T\u00e1boa Democr\u00e1tica de Galicia e a Taula de Forces Politiques e Sindicals do Pa\u00eds Valenci\u00e1. \nO grupo de Dem\u00f3cratas Independentes de Coordinaci\u00f3n Democr\u00e1tica non se sumou a devandita Plataforma, por ser contrarios ao pacto reformista cos persoeiros relevantes da ditadura franquista e apostar pola ruptura democr\u00e1tica. Tampouco se sumaron as forzas pol\u00edticas vascas que non estaban agrupadas en ning\u00fan organismo unitario nin o Consell Catal\u00e1n nin o Consello Galego, que tam\u00e9n se mostraron contrarios a formar parte da mesma."}
{"id": "411579", "revid": "1131", "url": "https://gl.wikipedia.org/wiki?curid=411579", "title": "Antonio Queiruga Fern\u00e1ndez", "text": "Antonio Queiruga Fern\u00e1ndez, nado o 27 de novembro de 1897 e finado na Coru\u00f1a o 6 de setembro de 1982, foi un mestre e pol\u00edtico galego.\nTraxectoria.\nMestre. Foi designado alcalde de Negreira o 16 de abril de 1941. Foi cesado o 14 de febreiro do ano seguinte, por un chivatazo ou malos informes falanxistas, que denunciaron a s\u00faa anterior militancia en Izquierda Republicana. Finou na Coru\u00f1a con 85 anos.\nVida persoal.\nCasou con Mar\u00eda de los Dolores Sarasquete Hermo, con quen tivo catro fillos: Juan Manuel, Mar\u00eda Dolores, Francisca e Antonio Lucrecio (arquitecto municipal de Ribeira) Queiruga Sarasquete."}
{"id": "411580", "revid": "17467", "url": "https://gl.wikipedia.org/wiki?curid=411580", "title": "George de Cambridge", "text": ""}
{"id": "411582", "revid": "88215", "url": "https://gl.wikipedia.org/wiki?curid=411582", "title": "Eric Geboers", "text": "Eric Geboers, nado en\u00a0Neerpelt\u00a0o\u00a05 de agosto de 1962 e finado en\u00a0Mol\u00a0o\u00a06 de maio de 2018, foi un piloto de motocr\u00f3s flamengo, ga\u00f1ador de dous campionatos mundiais na categor\u00eda de 500 cc, 250 cc e tres en 125 cc. ademais, como parte do equipo de B\u00e9lxica ga\u00f1ou a Coupe des Nations en 1983. Familiarmente co\u00f1ecido como \"The Kid\", \u00e9 o irm\u00e1n m\u00e1is novo de Sylvain Geboers, aspirante na d\u00e9cada de 1970 ao t\u00edtulo de 250 cc.\nTraxectoria.\nEric Geboers, co\u00f1ecido no mundo do motocr\u00f3s como \"Mr. 875cc\", por ser o primeiro en ga\u00f1ar o t\u00edtulo mundial das tres cilindradas (125, 250 e 500 cc), adiant\u00e1ndose ao seu compa\u00f1eiro de equipo Georges Job\u00e9 que o intentou, sen \u00e9xito, na mesma \u00e9poca. En\u00a01988 recibiu o premio como\u00a0\"Deportista belga do ano\" e dous anos despois retirouse da alta competici\u00f3n tras rematar o GP de B\u00e9lxica, disputado en Namur o 5 de agosto de 1990.\nLogo participou en carreiras de\u00a0resistencia de\u00a0automobilismo en coches deportivos\u00a0competindo nas tempadas\u00a02001 e 2002 no\u00a0Campionato FIA GT, e tomando parte en carreiras como os\u00a0500 km do Jarama e as 24 Horas de Spa. \nDirixiu o equipo\u00a0\"Teka Suzuki motocross team\", canda o seu irm\u00e1n Sylvain, patrocinando condutores belagas, como Steve Ramon ou Clement Desalle. Morreu afogado na localidade de Mol, preto de Anveres, ao intentar salvar o seu can."}
{"id": "411583", "revid": "17467", "url": "https://gl.wikipedia.org/wiki?curid=411583", "title": "Charlotte de Cambridge", "text": ""}
{"id": "411586", "revid": "55340", "url": "https://gl.wikipedia.org/wiki?curid=411586", "title": "Motocross", "text": ""}
{"id": "411587", "revid": "23204", "url": "https://gl.wikipedia.org/wiki?curid=411587", "title": "Biblioteca P\u00fablica de Nova York", "text": "A Biblioteca P\u00fablica de Nova York (en ingl\u00e9s New York Public Library, tam\u00e9n co\u00f1ecido polas siglas NYPL) \u00e9 unha das bibliotecas m\u00e1is grandes e importantes do mundo e a segunda con m\u00e1is contido de Am\u00e9rica.\nA biblioteca caracter\u00edzase por ter unha gran cantidade de libros de acceso p\u00fablico xunto a outros dentro do edificio. \u00c9 ademais, unha das bibliotecas p\u00fablicas m\u00e1is grandes dos Estados Unidos cun dos sistemas de procura de informaci\u00f3n m\u00e1is extensos. A s\u00faa direcci\u00f3n est\u00e1 en mans dunha corporaci\u00f3n privada, a\u00ednda que o seu car\u00e1cter \u00e9 non comercial debido ao seu uso p\u00fablico, e fin\u00e1nciase a trav\u00e9s de fondos p\u00fablicos e privados.\nO edificio da s\u00faa sede, facilmente reco\u00f1ecible polas s\u00faas estatuas de le\u00f3ns que se atopan a ambos os dous lados da entrada, foi declarado Monumento Hist\u00f3rico Nacional en 1965, e foi inclu\u00eddo no Rexistro Nacional de Lugares Hist\u00f3ricos en 1966. O edificio apareceu en moitos programas de televisi\u00f3n, como \"Seinfeld\" e \"Sex and the City\", e en pel\u00edculas como \"The Wiz\" (1978), \"Ghostbusters\" (1984) e \"The Day After Tomorrow\" (2004)."}
{"id": "411588", "revid": "98629", "url": "https://gl.wikipedia.org/wiki?curid=411588", "title": "Richard Robarts", "text": "Richard Robarts, nado en Bicknacre (Essex) o 22 de setembro de 1944, \u00e9 un expiloto de automobilismo ingl\u00e9s. Participou en 4 Grandes Premios do Campionato do Mundo de F\u00f3rmula 1, debutando o 13 de xaneiro de 1974. Non logrou puntos de campionato.\nTraxectoria.\nRobarts comezou a s\u00faa carreira na F\u00f3rmula Ford, competindo entre 1969 e 1972. En 1973 conduciu un GRD na F\u00f3rmula Tres e compartiu o campionato de Lombard North Central, British Formula 3 con Tony Brise.\nLogo de pagar por pilotar unha unidade de F1 con Brabham en 1974, Robarts perdeuno logo de tres carreiras co mellor financiado Rikky von Opel. M\u00e1is tarde atopou un asento con Williams, pero antes de que Robarts puidese comezar unha carreira, o equipo deu a oportunidade a Tom Bels\u00f8 no seu lugar. M\u00e1is tarde, Robarts correu na F\u00f3rmula 2 antes de pasar a outras series.\nResultados completos na F\u00f3rmula Un.\n() As carreiras en letra grosa indican pole position; as carreiras en \"cursiva\" indican \"volta r\u00e1pida\"."}
{"id": "411589", "revid": "1131", "url": "https://gl.wikipedia.org/wiki?curid=411589", "title": "Xemer\u00e1s", "text": "O top\u00f3nimo galego Xemer\u00e1s pode referirse a:"}
{"id": "411590", "revid": "85894", "url": "https://gl.wikipedia.org/wiki?curid=411590", "title": "Li\u00f1ares, San Vicenzo de Curtis, Vilasantar", "text": "Li\u00f1ares \u00e9 un lugar da parroquia de San Vicenzo de Curtis, no concello coru\u00f1\u00e9s de Vilasantar, na comarca de Betanzos. Segundo o Instituto Nacional de Estad\u00edstica a s\u00faa poboaci\u00f3n en 2018 era de 26 habitantes (15 homes e 11 mulleres). "}
{"id": "411591", "revid": "85894", "url": "https://gl.wikipedia.org/wiki?curid=411591", "title": "Mourengos, San Vicenzo de Curtis, Vilasantar", "text": "Mourengos \u00e9 un lugar da parroquia de San Vicenzo de Curtis, no concello coru\u00f1\u00e9s de Vilasantar, na comarca de Betanzos. Segundo o Instituto Nacional de Estad\u00edstica a s\u00faa poboaci\u00f3n en 2018 era de 15 habitantes (nove homes e seis mulleres)."}
{"id": "411592", "revid": "85894", "url": "https://gl.wikipedia.org/wiki?curid=411592", "title": "O Pereiro, San Vicenzo de Curtis, Vilasantar", "text": "O Pereiro \u00e9 un lugar da parroquia de San Vicenzo de Curtis, no concello coru\u00f1\u00e9s de Vilasantar, na comarca de Betanzos. Segundo o Instituto Nacional de Estad\u00edstica a s\u00faa poboaci\u00f3n en 2018 era de seis habitantes (catro homes e d\u00faas mulleres)."}
{"id": "411593", "revid": "85894", "url": "https://gl.wikipedia.org/wiki?curid=411593", "title": "O Peteiro, San Vicenzo de Curtis, Vilasantar", "text": "O Peteiro \u00e9 un lugar da parroquia de San Vicenzo de Curtis, no concello coru\u00f1\u00e9s de Vilasantar, na comarca de Betanzos. Segundo o Instituto Nacional de Estad\u00edstica a s\u00faa poboaci\u00f3n en 2018 era de dous habitantes (un home e unha muller). "}
{"id": "411594", "revid": "85894", "url": "https://gl.wikipedia.org/wiki?curid=411594", "title": "O Seixo, San Vicenzo de Curtis, Vilasantar", "text": "O Seixo \u00e9 un lugar da parroquia de San Vicenzo de Curtis, no concello coru\u00f1\u00e9s de Vilasantar, na comarca de Betanzos. Segundo o Instituto Nacional de Estad\u00edstica a s\u00faa poboaci\u00f3n en 2018 era de 19 habitantes (oito homes e 11 mulleres). "}
{"id": "411595", "revid": "85894", "url": "https://gl.wikipedia.org/wiki?curid=411595", "title": "Tur\u00edo, San Vicenzo de Curtis, Vilasantar", "text": "Tur\u00edo \u00e9 un lugar da parroquia de San Vicenzo de Curtis, no concello coru\u00f1\u00e9s de Vilasantar, na comarca de Betanzos. Segundo o Instituto Nacional de Estad\u00edstica a s\u00faa poboaci\u00f3n en 2018 era de 8 habitantes (seis homes e d\u00faas mulleres)."}
{"id": "411596", "revid": "85894", "url": "https://gl.wikipedia.org/wiki?curid=411596", "title": "O Vilar, San Vicenzo de Curtis, Vilasantar", "text": "O Vilar \u00e9 un lugar da parroquia de San Vicenzo de Curtis, no concello coru\u00f1\u00e9s de Vilasantar, na comarca de Betanzos. Segundo o Instituto Nacional de Estad\u00edstica a s\u00faa poboaci\u00f3n en 2018 era de 13 habitantes (sete homes e seis mulleres). "}
{"id": "411597", "revid": "23204", "url": "https://gl.wikipedia.org/wiki?curid=411597", "title": "Kinto Sol", "text": "Kinto Sol \u00e9 un grupo mexicano de hip hop baseado na cidade de Milwaukee, Wisconsin. Est\u00e1 formado por tres irm\u00e1ns: DJ Payback Garc\u00eda (Javier Garc\u00eda), El Chivo (Eduardo Garc\u00eda) e Skribe (Manuel Garc\u00eda), este \u00faltimo, l\u00edder do grupo; de Ir\u00e1muco, Guanajuato, M\u00e9xico.\nHistoria do grupo.\nComezos.\nKinto Sol emprende o seu primeiro \u00e1lbum en ingl\u00e9s, o seu segundo \u00e1lbum foi Del Norte Al Sur, terceiro \u00e1lbum Hecho en Mexico polo seu amor por M\u00e9xico e ga\u00f1ou fama nas r\u00faas, despois de que La Sangre Nunca Muere que fala da situaci\u00f3n familiar, seguida de Los Hijos Del Ma\u00edz que era o \u00e1lbum que lles deu m\u00e1is fama para tocar temas de racismo, malinchismo, amor ao sangue azteca, entre outros. O seu \u00faltimo \u00e1lbum foi C\u00e1rcel De Sue\u00f1os. Nesta non apareceu Antorcha. As s\u00faas canci\u00f3ns levaron a ter o reco\u00f1ecemento axeitado dos grupos hip hop como Control Machete, Cartel de Santa e Akwid, entre outros."}
{"id": "411598", "revid": "85894", "url": "https://gl.wikipedia.org/wiki?curid=411598", "title": "O Viso, San Vicenzo de Curtis, Vilasantar", "text": "O Viso \u00e9 un lugar da parroquia de San Vicenzo de Curtis, no concello coru\u00f1\u00e9s de Vilasantar, na comarca de Betanzos. Segundo o Instituto Nacional de Estad\u00edstica a s\u00faa poboaci\u00f3n en 2018 era de oito habitantes (seis homes e d\u00faas mulleres)."}
{"id": "411599", "revid": "98629", "url": "https://gl.wikipedia.org/wiki?curid=411599", "title": "G\u00e9rard Larrousse", "text": "G\u00e9rard Larrousse, nado en Li\u00f3n o 23 de maio de 1940, \u00e9 un expiloto de automobilismo franc\u00e9s de rally e F\u00f3rmula 1. Despois do final da s\u00faa carreira como piloto de automobilismo, continuou participando na F\u00f3rmula Un como director do equipo de Renault. M\u00e1is tarde fundou e dirixiu o seu propio equipo de F\u00f3rmula Un, Larrousse, de a .\nTraxectoria.\nComezou a s\u00faa carreira no automobilismo nos rallies antes de enfocarse nas carreiras de circu\u00edto. Ga\u00f1ou o Campionato Franc\u00e9s de Rally cun Alpine A110. Os seus maiores \u00e9xitos en encontros internacionais chegaron nun Porsche 911. Ga\u00f1ou o Tour de C\u00f3rsega en 1969 e foi o segundo no Rally de Montecarlo en 1969, 1970 e 1972. Na grava, conseguiu o sexto lugar no Rally RAC de 1970.\nNun equipo con Vic Elford en 1971, Larrousse ga\u00f1ou as 12 Horas de Sebring cun Porsche 917 K e os 1000 km. de N\u00fcrburgring nun Porsche 908/03. Seguiu coa vitoria nas 24 Horas de Le Mans en 1973 e 1974 xunto a Henri Pescarolo para o equipo Matra - Simca. Participou en dous Grandes Premios, debutando o 12 de maio de 1974, pero non conseguiu puntos de campionato. Pilotou o Brabham BT42s para Scuderia Finotto.\nXesti\u00f3n de equipos.\nDespois da s\u00faa carreira no automobilismo deportivo, mudouse \u00e1 xesti\u00f3n de carreiras, dirixindo as operaci\u00f3ns Elf Su\u00edza no Campionato de Europa de F\u00f3rmula 2. A partir de a\u00ed, Larrousse pasou a dirixir o equipo de F\u00e1brica de Renault durante os seus \u00faltimos d\u00edas como equipo de f\u00e1brica en e .\nLarrousse tam\u00e9n compartiu a propiedade d equipo de F\u00f3rmula Un Larrousse con varios socios, desde ata . O seu equipo logrou un \u00e9xito limitado na F\u00f3rmula 1, cun mellor final de 6\u00ba no Campionato de Construtores en . No entanto, o equipo tivo dificultades nas seguintes tempadas e en , Larrousse viuse forzado a aceptar varios pilotos de pago para axudar a cubrir o presuposto. A\u00ednda que ti\u00f1a plans para participar na tempada , a falta de fondos fixo que o equipo fose obrigado a retirarse da F\u00f3rmula Un.\nRexistro de carreiras.\nResultados completos na F\u00f3rmula Un.\n() As carreiras en letra grosa indican pole position; as carreiras en \"cursiva\" indican \"volta r\u00e1pida\"."}
{"id": "411604", "revid": "98629", "url": "https://gl.wikipedia.org/wiki?curid=411604", "title": "Cartel de Santa", "text": "Cartel de Santa \u00e9 un grupo mexicano de hip hop creado en Santa Catarina, Nuevo Le\u00f3n.\nHistoria.\nO grupo comezou as s\u00faas actividades en 1996 con diferentes nomes e membros antes de tomar o seu nome e formaci\u00f3n finais. Est\u00e1 composto polo vocalista principal Eduardo D\u00e1valos De Luna (Babo), Rom\u00e1n Rodr\u00edguez, m\u00e1is co\u00f1ecido como \"Rowan Rabia\", e \"Monoplug\" ou simplemente \"Mono\". Anteriormente Dharius, formou parte do grupo at\u00e9 mediados de 2013. \nCartel de Santa \u00e9 un dos grupos musicais mexicanos m\u00e1is populares e tam\u00e9n un dos grupos de hip hop de fala hispana con m\u00e1is discos vendidos do mundo, acadando distintas certificaci\u00f3ns polas s\u00faas altas vendas."}
{"id": "411605", "revid": "197", "url": "https://gl.wikipedia.org/wiki?curid=411605", "title": "Alcalde de Vigo", "text": ""}
{"id": "411606", "revid": "63181", "url": "https://gl.wikipedia.org/wiki?curid=411606", "title": "Juupajoki", "text": "Juupajoki \u00e9 unha localidade da rexi\u00f3n de Pirkanmaa, Finlandia. En 2017 a s\u00faa poboaci\u00f3n era de 1.922 habitantes. A superficie do termo municipal \u00e9 de 274,95 km2, dos cales 16,47 km2 son auga. O concello ten unha densidade de poboaci\u00f3n de 7,44 hab./km\u00b2. Limita cos concellos de M\u00e4ntt\u00e4-Vilppula, Orivesi, Ruovesi e J\u00e4ms\u00e4, este \u00faltimo na rexi\u00f3n de Finlandia Central.\nO concello \u00e9 uniling\u00fce en fin\u00e9s."}
{"id": "411610", "revid": "56817", "url": "https://gl.wikipedia.org/wiki?curid=411610", "title": "Antonio Garc\u00eda Abeij\u00f3n", "text": "Antonio Garc\u00eda Abeij\u00f3n, nado o 20 de novembro de 1929 e finado en Negreira o 7 de novembro de 1986, foi un m\u00e9dico e pol\u00edtico galego.\nTraxectoria.\nM\u00e9dico estomat\u00f3logo. Concelleiro de Negreira. Foi nomeado alcalde de Negreira en xullo de 1967.\nVida persoal.\nCasou con Mar\u00eda Luisa Nimo V\u00e1zquez."}
{"id": "411611", "revid": "98629", "url": "https://gl.wikipedia.org/wiki?curid=411611", "title": "Control Machete", "text": "Control Machete foi un grupo mexicano de m\u00fasica hip hop con orixe en Monterrey. Estaba integrado polo DJ e tecladista DJ Toy Selectah, o vocalista Pato Machete e o vocalista Ferm\u00edn IV.\nHistoria do grupo.\nBaixo a produci\u00f3n de Jason Roberts, e con influencias de Cypress Hill, gravaron o seu primeiro \u00e1lbum \"Mucho Barato\"; considerado un precursor do hip hop mexicano, xa que con el o x\u00e9nero chegou a un nivel m\u00e1is alto de popularidade. O seu sinxelo \"\u00bfComprendes Mendes?\" foi o que lles deu popularidade inmediata e soou intensamente por moito tempo sendo a s\u00faa canci\u00f3n m\u00e1is co\u00f1ecida.\nLogo do \u00e9xito de Mucho Barato, Control Machete volveu entrar nos estudos, esta vez para producir un disco m\u00e1is elaborado que o anterior: \"Artiller\u00eda pesada presenta...\". Este \u00e1lbum inclu\u00eda grandes \u00e9xitos como \"S\u00ed Se\u00f1or\", e ata se empregou como fondo para un comercial de televisi\u00f3n de Levi's para a Super Bowl, o que lles outorgou \u00e9xito internacional."}
{"id": "411613", "revid": "63181", "url": "https://gl.wikipedia.org/wiki?curid=411613", "title": "Kihni\u00f6", "text": "Kihni\u00f6 \u00e9 unha localidade da rexi\u00f3n de Pirkanmaa, Finlandia. En 2017 a s\u00faa poboaci\u00f3n era de 1.971 habitantes. A superficie do termo municipal \u00e9 de 390,50 km2, dos cales 33,39\u00a0km2 son auga. O concello ten unha densidade de poboaci\u00f3n de 5,52 hab./km\u00b2. Limita cos concellos de Parkano, Virrat, Yl\u00f6j\u00e4rvi, Kurikka e Sein\u00e4joki, estes dous \u00faltimos na rexi\u00f3n de Ostrobotnia do Sur.\nO concello \u00e9 uniling\u00fce en fin\u00e9s."}
{"id": "411614", "revid": "1131", "url": "https://gl.wikipedia.org/wiki?curid=411614", "title": "Punkalaidun", "text": "Punkalaidun \u00e9 unha localidade da rexi\u00f3n de Pirkanmaa, Finlandia. En 2017 ti\u00f1a 2.954 habitantes. A superficie do termo municipal \u00e9 de 364,02 km\u00b2, dos cales 2,95 km\u00b2 son auga. O concello ten unha densidade de poboaci\u00f3n de 8,18 hab./km\u00b2.\nLimita cos concellos de Huittinen (na rexi\u00f3n de Satakunta, Humppila (na rexi\u00f3n de Tavastia Propia, Loimaa (na rexi\u00f3n de Finlandia Propia, Urjala e Sastamala (ambos na rexi\u00f3n de Pirkanmaa).\nO concello \u00e9 uniling\u00fce en fin\u00e9s."}
{"id": "411615", "revid": "89787", "url": "https://gl.wikipedia.org/wiki?curid=411615", "title": "Vern Schuppan", "text": "Vernon \"Vern\" Schuppan, nado en Booleroo Center (Australia do Sur) o 19 de marzo de 1943, \u00e9 un expiloto de automobilismo australiano. Schuppan pilotou en varias categor\u00edas, participando na F\u00f3rmula 1, 500 Millas de Indian\u00e1polis e m\u00e1is exitosamente nas carreiras de autom\u00f3biles deportivos.\nA\u00ednda que se considera un piloto de coche de rodas abertos, a maior vitoria profesional de Schuppan foi co equipo Rothmans Porsche apoiado pola f\u00e1brica cando se asociou cos americanos Hurley Haywood e Al Holbert para ga\u00f1ar as 24 Horas de Le Mans de 1983 pilotando o Porsche 956.\nTraxectoria.\nTras unha exitosa carreira no karting na que ga\u00f1ou numerosos t\u00edtulos nacionais e australianos, Schuppan tomou a decisi\u00f3n de seguir unha carreira nas carreiras de motos. Xunto a s\u00faa esposa Jennifer aventur\u00e1ronse a Gran Breta\u00f1a (cun \u200b\u200bl\u00edmite autoimposto de 2 anos) para participar no Campionato Brit\u00e1nico de F\u00f3rmula Atl\u00e1ntica, o que proporcionoulle unha proba con BRM. Como piloto de probas de BRM clasificouse para o Gran Premio de B\u00e9lxica de 1972 en Nivelles-Baulers, pero non comezou a carreira porque o seu compa\u00f1eiro de equipo Helmut Marko f\u00edxose cargo do seu coche, a\u00ednda que competiu nalgunhas carreiras f\u00f3ra de campionato con BRM.\nEn 1974 Schuppan fichou co Team Ensign, volvendo a debutar en B\u00e9lxica onde terminou na 15\u00aa posici\u00f3n. En M\u00f3naco retirouse na volta catro por mor dun accidente. Schuppan foi descualificado tanto no Gran Premio de Suecia de 1974 como no Gran Premio dos Pa\u00edses Baixos de 1974, en Suecia porque comezou ilegalmente do 26\u00ba lugar na grella e nos Pa\u00edses Baixos por cambiar pneum\u00e1ticos f\u00f3ra dos boxes. Schuppan non puido clasificarse no Gran Premio de Francia de 1974 nin no Gran Premio do Reino Unido de 1974. Retirouse no Gran Premio de Alema\u00f1a de 1974 na volta catro por problemas na caixa de cambios.\nEn 1975 realizou unha carreira en Suecia para o equipo de Embassy Hill, onde se retirou da carreira con problemas de transmisi\u00f3n. En , Schuppan correu en Surtees, finalizando 12\u00ba no Gran Premio do Reino Unido de 1977 e s\u00e9timo en Alema\u00f1a. Terminou 16\u00ba no Gran Premio de Austria de 1977, pero non puido cualificar na s\u00faa \u00faltima carreira de F\u00f3rmula Un en 1977. Schuppan describir\u00eda m\u00e1is tarde ao xefe do equipo Surtees, o campi\u00f3n do mundo en John Surtees, como un propietario autocr\u00e1tico que \"sempre cr\u00eda saber o que era mellor e non escoitaba os seus pilotos\" e cre que no seu tempo co equipo resultou penalizado por non ter o mesmo equipamento que o seu compa\u00f1eiro de equipo Vittorio Brambilla.\nAutom\u00f3biles deportivos.\nSchuppan tivo unha exitosa carreira deportiva, ga\u00f1ando as 24 Horas de Le Mans no equipo oficial de Porsche con Al Holbert e Hurley Haywood nun Rothmans Porsche 956 (#3). Holbert pilotou a \u00faltima volta da carreira cun motor de sobrequentado (e fumeante) provocado por un bloqueo do fluxo de aire ao radiador, que se gripou cando cruzou a li\u00f1a de chegada. O segundo coche colocado, o #1 Rothmans Porsche dos ga\u00f1adores defensores Jacky Ickx e Derek Bell quedou s\u00f3 17 segundos por detr\u00e1s dos seus compa\u00f1eiros de equipo ao final das 24 horas de carreiras.\nAo ga\u00f1ar Le Mans en 1983, Schuppan converteuse no segundo australiano en ga\u00f1ar o cl\u00e1sico franc\u00e9s, seguindo os pasos do ga\u00f1ador Bernard Rubin en 1928. A\u00ednda que Rubin naceu en Australia, Schuppan adoita confundirse con ser o primeiro ga\u00f1ador australiano.\nVern Schuppan tam\u00e9n terminou en segundo lugar en Le Mans en 1977 pilotando un Mirage GR8 turbo co piloto de F1 franc\u00e9s Jean- Pierre Jarier e segundo en 1982 nun Rothmans Porsche 956 con Jochen Mass. Tam\u00e9n terminou terceiro en 1975 con Jean-Pierre Jaussaud nun Mirage GR8 - Ford Cosworth DFV.\nLogo de ga\u00f1ar en Le Mans, Schuppan pasou a ga\u00f1ar o Campionato do Xap\u00f3n de Prototipos Deportivos de 1983.\nTerminou sexto nas 24 Horas de Le Mans de 1984 pilotando con Jarier e o seu compa\u00f1eiro australiano, o campi\u00f3n do mundo de Alan Jones que fac\u00eda o seu debut nas 24 Horas de Le Mans (e precisamente a s\u00faa \u00fanica sa\u00edda), nun Porsche 956B de Kremer Racing despois de que o equipo Rothmans con apoio de f\u00e1brica boicoteara o evento do Automobile Club de l'Ouest polas novas regras de restrici\u00f3n de combustible. Inicialmente, Porsche non \u00eda presentar os seus pilotos para a carreira, pero finalmente cedeu menos de d\u00faas semanas antes da carreira e Manfred e Erwin Kremer estaban m\u00e1is que felices de que o vencedor da carreira se unira a eles. Schuppan e Jones loitaron por liderar nas primeiras horas da carreira co Lancia LC2 de Bob Wollek e Alessandro Nannini, ata que o morro do 956 resultou danado por un trompo de Roger Dorchy na curva de Mulsanne, perdiendo o equipo algunhas voltas nas reparaci\u00f3ns. O 956 patrocinado por Kenwood voveu novamente \u00e1 loita polo liderado, e preto do final da carreira, Jarier situouse a d\u00faas voltas acerc\u00e1ndose a o Porsche l\u00edder do equipo Joest Racing pilotado por Klaus Ludwig e Henri Pescarolo (os eventuais vencedores) por m\u00e1is de 10 segundos por volta. Ent\u00f3n en boxes Schuppan montouse para pilotar o coche ata a bandeira. Schuppan conseguiu situarse a s\u00f3 unha volta e media, antes de que o coche rompese unha biela a tan s\u00f3 90 minutos para o final. Como o regulamento do Automobile Club de l'Ouest establece que para que un autom\u00f3bil se clasifique como finalista, debe rematar a \u00faltima volta nun determinado tempo, Schuppan acelerou o Porsche e dirixiuse cara a \u00faltima volta e un 6\u00ba lugar final.\nTivo varios outros podios no campionato mundial de autom\u00f3biles deportivos, inclu\u00edndo o segundo en 1973 e 1982 nos 1000 km. de Spa, o terceiro en 1983 e 1984 e nos 1000 km. de Fuji terceiro nos 800\u00a0km de Selangor de 1985. Schuppan tam\u00e9n foi terceiro no Campionato de Prototipos Deportivos de All Japan en 1984, 1985 e 1986.\nRexistro de carreiras.\nResultados completos na F\u00f3rmula Un.\n() As carreiras en letra grosa indican pole position; as carreiras en \"cursiva\" indican \"volta r\u00e1pida\"."}
{"id": "411617", "revid": "63181", "url": "https://gl.wikipedia.org/wiki?curid=411617", "title": "P\u00e4lk\u00e4ne", "text": "P\u00e4lk\u00e4ne \u00e9 unha localidade da rexi\u00f3n de Pirkanmaa, Finlandia. En 2017 a s\u00faa poboaci\u00f3n era de 6.607 habitantes. A superficie do termo municipal \u00e9 de 738,15 km2, dos cales 177,65\u00a0km2 son auga. O concello ten unha densidade de poboaci\u00f3n de 11,79 hab./km\u00b2.\nLimita cos concellos de Kangasala, Valkeakoski, Hattula, H\u00e4meenlinna, Padasjoki, os tres \u00faltimos na rexi\u00f3n de Tavastia Propia.\nO concello \u00e9 uniling\u00fce en fin\u00e9s."}
{"id": "411619", "revid": "25871", "url": "https://gl.wikipedia.org/wiki?curid=411619", "title": "Medio de contraste", "text": "Un medio de contraste \u00e9 calquera substancia que se usa para mellorar a visibilidade de estruturas ou flu\u00eddos dentro do corpo. Un exemplo disto son os l\u00edquidos opacos \u00e1 radiaci\u00f3n que se utilizan durante un diagn\u00f3stico de raios X, para resaltar un tecido ou estrutura obxecto de estudo.\nEntre os medios de contraste m\u00e1is com\u00fans at\u00f3panse o sulfato de bario e alg\u00fans compostos org\u00e1nicos iodados, como o Iohexol e a Ioperamida. Admin\u00edstranse polas v\u00edas en que mellor se distrib\u00faen pola estrutura a ser examinada, xa sexan inxeridos ou por enema no caso do tracto dixestivo, inhalados para as v\u00edas respiratorias ou inxectados para visualizar os vasos sangu\u00edneos, \u00f3rganos e tecidos."}
{"id": "411623", "revid": "124656", "url": "https://gl.wikipedia.org/wiki?curid=411623", "title": "Jos\u00e9 Domingo Vidal Mart\u00ednez", "text": "Jos\u00e9 Domingo Vidal Mart\u00ednez, nado en 1926 e finado en Negreira o 24 de outubro de 1994, foi un m\u00e9dico e pol\u00edtico galego.\nTraxectoria.\nFoi nomeado alcalde de Negreira en 1975. Presentouse \u00e1s primeiras elecci\u00f3ns municipais encabezando a candidatura da UCD e foi elixido alcalde. Non se presentou \u00e1 reeleci\u00f3n nas elecci\u00f3ns municipais de 1983, sendo substitu\u00eddo polo socialista Jos\u00e9 Manuel L\u00f3pez Tu\u00f1as. Nas elecci\u00f3ns municipais de 1987 foi candidato de AP \u00e1 alcald\u00eda de Negreira, pero nesta ocasi\u00f3n foi derrotado polo PSdeG-PSOE de L\u00f3pez Tu\u00f1as, que logrou a maior\u00eda absoluta. Foi tiroteado o 29 de setembro de 1994 por Elena Fari\u00f1a Caama\u00f1o, coa que manti\u00f1a unha relaci\u00f3n, e morreu a consecuencia dos disparos o 24 de outubro."}
{"id": "411624", "revid": "1888", "url": "https://gl.wikipedia.org/wiki?curid=411624", "title": "Xos\u00e9 Manuel L\u00f3pez Tu\u00f1as", "text": "Xos\u00e9 Manuel L\u00f3pez Tu\u00f1as, nado en Negreira o 15 de xaneiro de 1948, \u00e9 un mestre e pol\u00edtico galego do PSdeG-PSOE.\nTraxectoria.\nMestre de EXB no Colexio de Negreira. Presentouse \u00e1s elecci\u00f3ns municipais de 1983 encabezando a candidatura do PSdeG e foi elixido alcalde. Foi destitu\u00eddo o 9 de xaneiro de 1987 ao prosperar unha moci\u00f3n de censura presentada pola oposici\u00f3n. Volveu ser elixido alcalde nas municipais de 1987 e do 1991. Foi deputado provincial de 1987 a 1991."}
{"id": "411625", "revid": "1888", "url": "https://gl.wikipedia.org/wiki?curid=411625", "title": "Jos\u00e9 Manuel L\u00f3pez Tu\u00f1as", "text": ""}
{"id": "411626", "revid": "89787", "url": "https://gl.wikipedia.org/wiki?curid=411626", "title": "Xaime Prada", "text": "Amancio Jaime Prada Losada, nado en Vilamart\u00edn de Valdeorras o 26 de setembro de 1891 e finado en Madrid o 14 de outubro de 1966, foi un debuxante galego.\nTraxectoria.\nDe familia fidalga, estudou Dereito e Medicina na Universidade de Santiago mais sen chegar a rematalas. Foi profesor de debuxo no instituto de Ferrol e xu\u00edz de paz no seu concello natal. Por volta de 1920 residiu un tempo en Madrid e Par\u00eds estudando pintura. F\u00edxose co\u00f1ecido polos seus debuxos coa revista \"Vida Gallega\" entre 1919 e 1934, en especial polas s\u00faas portadas. Debuxos seus apareceron tam\u00e9n en \"La Esfera\", \"Buen Humor\", \"C\u00e9ltiga\", \"La Zarpa\" ou \"N\u00f3s\". En 1927 a editorial N\u00f3s publicoulle o \u00e1lbum \"Grabados en linoleum\". Viviu en Burgos dende 1922 e ao longo dunha d\u00e9cada e al\u00ed colaborou coa revista \"Par\u00e1bola\" e publicou o \u00e1lbum \"Cartones de Burgos\" en 1930.\nLigado \u00e1s Irmandades da Fala e \u00e1 xeraci\u00f3n N\u00f3s, a partir de 1933 mudou ideoloxicamente e entrou a militar nas JONS, foi o seu xefe en Valdeorras e integrou o triunvirato provincial. Foi brevemente xefe provincial da Falanxe antes de se establecer definitivamente en Madrid en 1935."}
{"id": "411630", "revid": "98629", "url": "https://gl.wikipedia.org/wiki?curid=411630", "title": "Spirit Airlines", "text": "Spirit Airlines, Inc. \u00e9 unha aeroli\u00f1a de baixo custo estadounidense con sede en Miramar, Florida. \u00c9 a s\u00e9tima aeroli\u00f1a comercial m\u00e1is grande dos Estados Unidos. Spirit opera voos regulares por todo o pa\u00eds, no Caribe, Centroam\u00e9rica e Suram\u00e9rica. A compa\u00f1\u00eda ten bases en Atlantic City, Chicago-O'Hare, Dallas/Fort Worth, Detroit, Fort Lauderdale e Las Vegas.\nFrota.\nEn maio de 2018 a frota de Spirit Airlines estaba formada polos seguintes avi\u00f3ns, todos eles da familia Airbus A320:"}
{"id": "411639", "revid": "5863", "url": "https://gl.wikipedia.org/wiki?curid=411639", "title": "CU972", "text": ""}
{"id": "411640", "revid": "5863", "url": "https://gl.wikipedia.org/wiki?curid=411640", "title": "CUB972", "text": ""}
{"id": "411641", "revid": "5863", "url": "https://gl.wikipedia.org/wiki?curid=411641", "title": "XA-UHZ", "text": ""}
{"id": "411642", "revid": "5863", "url": "https://gl.wikipedia.org/wiki?curid=411642", "title": "Cubana de Aviaci\u00f3n voo 972", "text": ""}
{"id": "411643", "revid": "5863", "url": "https://gl.wikipedia.org/wiki?curid=411643", "title": "Voo 972", "text": ""}
{"id": "411644", "revid": "5863", "url": "https://gl.wikipedia.org/wiki?curid=411644", "title": "Cubana voo 972", "text": ""}
{"id": "411645", "revid": "5863", "url": "https://gl.wikipedia.org/wiki?curid=411645", "title": "DMJ 0972", "text": ""}
{"id": "411646", "revid": "5863", "url": "https://gl.wikipedia.org/wiki?curid=411646", "title": "Cubana 972", "text": ""}
{"id": "411647", "revid": "5863", "url": "https://gl.wikipedia.org/wiki?curid=411647", "title": "Voo DMJ 0972", "text": ""}
{"id": "411648", "revid": "5863", "url": "https://gl.wikipedia.org/wiki?curid=411648", "title": "DMJ 972", "text": ""}
{"id": "411649", "revid": "5863", "url": "https://gl.wikipedia.org/wiki?curid=411649", "title": "Cubana de Aviaci\u00f3n voo DMJ 972", "text": ""}
{"id": "411650", "revid": "1131", "url": "https://gl.wikipedia.org/wiki?curid=411650", "title": "Aer\u00f3dromo de Ruhnu", "text": "O aer\u00f3dromo de Ruhnu \u00e9 un aer\u00f3dromo na illa estonia de Ruhnu. O aeroporto est\u00e1 situado no sur da illa, a 69 quil\u00f3metros ao sueste de Kuressaare, preto da vila de Ringsu."}
{"id": "411651", "revid": "865", "url": "https://gl.wikipedia.org/wiki?curid=411651", "title": "Aeroporto de Ruhnu", "text": ""}
{"id": "411652", "revid": "1131", "url": "https://gl.wikipedia.org/wiki?curid=411652", "title": "Aeroporto de Krasnoyarsk-Yemelyanovo", "text": "O aeroporto internacional de Krasnoyarsk-Yemelyanovo , \u00e9 un gran aeroporto no krai de Krasnoyark, Rusia, a 27 quil\u00f3metros do noroeste da cidade de Krasnoyarsk. No ano 2017 pasaron polo aeroporto un total de 2 297 468 pasaxeiros."}
{"id": "411653", "revid": "1131", "url": "https://gl.wikipedia.org/wiki?curid=411653", "title": "CPI Virxe da Saleta", "text": "O CPI Virxe da Saleta \u00e9 un centro educativo que se atopa en San Cristovo de Cea. \u00c9 un colexio p\u00fablico ao que asiste alumnado do propio concello e dos concellos pr\u00f3ximos: Pi\u00f1or e Maside. Nel, imp\u00e1rtense tanto clases de educaci\u00f3n primaria como de educaci\u00f3n secundaria.\nInstalaci\u00f3ns.\nEste centro est\u00e1 dividido en tres edificios. O edificio principal consta de dous andares e est\u00e1 situado no centro da parcela. Nel, at\u00f3panse dependencias coma a xefatura de estudos, a secretar\u00eda, a direcci\u00f3n, a biblioteca e a sala de profesores.\nTam\u00e9n acolle as clases de Primaria e a aula de ingl\u00e9s. Despois, est\u00e1 o edificio onde se atopan as clases de Educaci\u00f3n Secundaria, que tam\u00e9n consta de dous andares. Acolle \u00f3 alumnado mencionado e ademais est\u00e1n as aulas de pl\u00e1stica, tecnolox\u00eda, laboratorio, aula de m\u00fasica, o despacho do departamento de orientaci\u00f3n, d\u00faas aulas de inform\u00e1tica e diferentes titor\u00edas e aulas para desdobres de cursos.\nO edificio de infantil consta de dous andares e nel est\u00e1n as tres aulas de infantil e aulas de audici\u00f3n e linguaxe, ademais da aula de pedagox\u00eda terap\u00e9utica. Tam\u00e9n disp\u00f3n dun pavill\u00f3n de deportes cuberto e un ximnasio.\nO colexio conta con aproximadamente 150 alumnos, repartidos entre os grupos de infantil, primaria e secundaria.\nHistoria.\nEste centro foi fundado en 1968, sendo alcalde Jos\u00e9 Hip\u00f3lito Rodr\u00edguez Presas. No 50 aniversario do centro reuniuse alumnado e profesorado da s\u00faa historia. Houbo un xantar popular e varios actos conmemorativos.\nPremios.\nO centro recibiu diversos premios e reco\u00f1ecementos pola realizaci\u00f3n da curtametraxe de animaci\u00f3n \"Os xeranios do se\u00f1or Afonso\" (2016), sobre o despoboamento no rural, que crearon alg\u00fans nenos do centro coa t\u00e9cnica de \"stop motion\". Un dos reco\u00f1ecementos foi no Festival Escolar Audiovisual Olloboi."}
{"id": "411654", "revid": "1131", "url": "https://gl.wikipedia.org/wiki?curid=411654", "title": "Aeroporto de Jyv\u00e4skyl\u00e4", "text": "O aeroporto de Jyv\u00e4skyl\u00e4 \u00e9 un aeroporto en Jyv\u00e4skyl\u00e4, Finlandia. Est\u00e1 situado a uns 20 quil\u00f3metros ao norte do centro da cidade. A s\u00faa terminal foi renovada en outono do ano 2004.\nO aeroporto naceu como unha base da Forza A\u00e9rea no ano 1939. O primeiro voo comercial chegou ao aeroporto seis anos despois, en 1945."}
{"id": "411655", "revid": "1131", "url": "https://gl.wikipedia.org/wiki?curid=411655", "title": "Aeroporto de Kajaani", "text": "O aeroporto de Kajaani \u00e9 un aeroporto fin\u00e9s en Paltaniemi, situado a 7 quil\u00f3metros ao noroeste do centro da cidade de Kajaani.\nA s\u00faa construci\u00f3n comezou en 1939 e a s\u00faa pista rematouse no outono dese ano. Por\u00e9n, debido ao inicio da segunda guerra mundial o aeroporto non ser\u00eda opficialmente inaugurado ata o 22 de xu\u00f1o de 1956."}
{"id": "411659", "revid": "1888", "url": "https://gl.wikipedia.org/wiki?curid=411659", "title": "Francisco Carrillo Barros", "text": "Francisco Carrillo Barros, nado en 1912 e finado en Vedra o 9 de xaneiro de 1987, foi un pol\u00edtico galego do PPdeG.\nTraxectoria.\nMutilado de guerra. Durante o franquismo foi nomeado alcalde de Vedra, tomando posesi\u00f3n o 12 de febreiro de 1959. Nas primeiras elecci\u00f3ns democr\u00e1ticas encabezou a candidatura de Coalici\u00f3n Democr\u00e1tica \u00e1 alcald\u00eda de Vedra e foi elixido alcalde. Nas municipais de 1983 encabezou a candidatura da Coalici\u00f3n Popular e volveu ser elixido alcalde con maior\u00eda absoluta. Morreu en Santa Cruz de Ribadulla con 74 anos.\nReco\u00f1ecementos.\nComendador da Orde do M\u00e9rito Civil, Medalla de Cisneros e T\u00edtulo Encomenda da Orde Civil do M\u00e9rito Agr\u00edcola."}
{"id": "411660", "revid": "1131", "url": "https://gl.wikipedia.org/wiki?curid=411660", "title": "Termas de Prexigueiro", "text": "As termas de Prexigueiro son unha \u00e1rea de augas termais situada na parroquia de Francelos, no concello de Ribadavia. Estas termas son privadas e at\u00f3panse nun ambiente natural, completamente rodeadas por un bosque. Ademais, \u00e1 beira do r\u00edo Cerves, por debaixo destas termas, hai unhas pozas termais de libre acceso que prove\u00f1en do mesmo manancial.\nHistoria.\nA finais do s\u00e9cuo XX unha escola taller de Ribadavia comezou a recuperar o contorno dos mananciais da parroquia, as\u00ed como a reconstruci\u00f3n de aldeas e a creaci\u00f3n de \u00e1reas recreativas. A idea inicial era facer da aldea de Prexigueiro unha vila termal con todas as instalaci\u00f3ns necesarias.\nA recuperaci\u00f3n destas termas, inauguradas de novo en xullo de 2010, foi levada a cabo polo arquitecto \u00c1lvaro Varela de Ugarte, autor da ponte do Milenio e dos recintos das termas da Chavasqueira e as termas de Outariz, en Ourense.\nO edificio alberga un circu\u00edto termal ao aire libre, formado por pozas de auga quente, que recibe o nome de Cami\u00f1o Kunamo. Recibe este nome porque ese \u00e9 un dos cami\u00f1os de peregrinaci\u00f3n m\u00e1is co\u00f1ecidos do Xap\u00f3n, e as termas que forman este circu\u00edto te\u00f1en nomes dalg\u00fans dos diferentes templos polos que pasa. Por outra parte, a \u00e1rea de tratamentos que se atopa no interior do edifico est\u00e1 formada por varias salas con nomes de diferentes parroquias pr\u00f3ximas a Prexigueiro, como Ribadavia ou Pazos de Arenteiro.\nDescrici\u00f3n.\nAs augas do manancial de Prexigueiro son augas sulfurosas, bicarbonatadas, fluoradas e s\u00f3dicas, orientadas sobre todo ao tratamento de problemas reum\u00e1ticos, musculares, dermatal\u00f3xicos ou de estr\u00e9s.\nO circu\u00edto termal Cami\u00f1o Kumano est\u00e1 formado por oito termas ao aire libre, cinco de auga quente (entre 37\u00a0\u00b0C e 41\u00a0\u00b0C), d\u00faas de auga fr\u00eda e outra con chorros de hidromasaxe. Por outra parte, dentro do edificio, atop\u00e1monos cunha sauna e un spa, ademais da \u00e1rea de tratamentos, onde hai unha gran variedade deles. Algunhas das t\u00e9cnicas m\u00e1is actuais son as de chocolaterapia e vi\u00f1oterapia, entre outras.\nAccesos.\nDesde a vila de Ribadavia acc\u00e9dese pola estrada OU-801, paralela ao curso do r\u00edo Mi\u00f1o. A v\u00eda de acceso reformouse no ano 2015."}
{"id": "411661", "revid": "85894", "url": "https://gl.wikipedia.org/wiki?curid=411661", "title": "Jos\u00e9 Chao Falc\u00f3n", "text": "Jos\u00e9 Chao Falc\u00f3n, nado en San Vicente de Trig\u00e1s (Mondo\u00f1edo) o 21 de agosto de 1928 e finado no mesmo concello o 30 de decembro de 1986, foi un mestre e pol\u00edtico galego.\nTraxectoria.\nIngresou no Seminario de Mondo\u00f1edo en setembro do 1940. Cursou Lat\u00edn e Humanidades no curso 1941-42. Abandonou os estudos por enfermidade en febreiro de 1943. F\u00edxose mestre e foi profesor de EXB no colexio p\u00fablico de Ferreira. Nas primeiras elecci\u00f3ns democr\u00e1ticas encabezou a candidatura da UCD \u00e1 alcald\u00eda de Pant\u00f3n e foi elixido alcalde. Nas municipais de 1983 encabezou a candidatura de Coalici\u00f3n Galega e volveu ser elixido alcalde con maior\u00eda absoluta."}
{"id": "411662", "revid": "1131", "url": "https://gl.wikipedia.org/wiki?curid=411662", "title": "La familia de Pascual Duarte", "text": ""}
{"id": "411663", "revid": "1888", "url": "https://gl.wikipedia.org/wiki?curid=411663", "title": "Nueva Espa\u00f1a (revista)", "text": "Nueva Espa\u00f1a foi unha revista cultural e pol\u00edtica editada en Madrid entre 1930 e 1931.\nHistoria e caracter\u00edsticas.\nDirix\u00edrona Antonio Espina, Adolfo Salazar e Jos\u00e9 D\u00edaz Fern\u00e1ndez. Ao primeiro apareceu quincenal e m\u00e1is tarde f\u00edxose semanal. O seu primeiro n\u00famero \u00e9 do 30 de xaneiro de 1930, e apareceu no per\u00edodo comprendido entre a ca\u00edda da ditadura de Primo de Rivera e o inicio do Ditabranda de Berenguer, e contou con colaboraci\u00f3ns de autores como \u00c1lvaro de Albornoz, Luis de Araquist\u00e1in, Manuel Aza\u00f1a, Azor\u00edn, Marcelino Domingo, Juli\u00e1n Gorkin, Rodolfo Llopis, Ram\u00f3n J. Sender, Mar\u00eda Zambrano, Gregorio Mara\u00f1\u00f3n, Juli\u00e1n Zugazagoitia ou Ogier Preteceille entre outros moitos.\u00a0A s\u00faa li\u00f1a\u00a0editorial era de\u00a0 esquerda, defendendo ideas republicanas e socialistas. Tanto Victor Fuentes como Manuel Aznar Soler contextualizaron a s\u00faa aparici\u00f3n como unha resposta \u00e1 dereitizaci\u00f3n da revista \"La Gaceta Literaria\" de\u00a0Gim\u00e9nez Caballero. Publicou o seu \u00faltimo n\u00famero en xu\u00f1o de 1931, uns meses despois de establecerse a Segunda Rep\u00fablica."}
{"id": "411664", "revid": "1131", "url": "https://gl.wikipedia.org/wiki?curid=411664", "title": "Navares de las Cuevas", "text": "Navares de las Cuevas \u00e9 un concello escasamente poboado da comunidade aut\u00f3noma de Castela e Le\u00f3n, ao norte da provincia de Segovia, \u00e1 beira do arroio dos Navares ne Serra Pradales.\nXeograf\u00eda.\nSituado a algo m\u00e1is de 81\u00a0km da capital segoviana, moi pr\u00f3ximo ao l\u00edmite da provincia de Burgos, limita \u00f3 norte cos concellos de Aldeanueva de la Serrezuela e Navares de Enmedio, \u00f3 sur con Urue\u00f1as e Navares de Enmedio, \u00f3 leste con Carabias e Navares de Enmedio e \u00f3 oeste con Torreadrada e Castroserrac\u00edn.\nDemograf\u00eda.\nSegundo o Instituto Nacional de Estad\u00edstica, no ano 2017 ti\u00f1a 27 habitantes, 16 homes e 11 mulleres (24 no 2010 e 22 no 2000).\nPol\u00edtica e goberno.\nO alcalde \u00e9, dende o ano 1999, o popular Vicente Robisco L\u00f3pez."}
{"id": "411666", "revid": "88215", "url": "https://gl.wikipedia.org/wiki?curid=411666", "title": "Eu andei cun zombi", "text": "Eu andei cun zombi () \u00e9 un filme estadounidense de terror de 1943 baseado en parte nun artigo escrito por Inez Wallace e publicado na revista \"The American Weekly\" e na novela de Charlotte Bront\u00eb \"Jane Eyre\".\nO filme foi dirixido por Jacques Tourneur e producido por Val Lewton. Vod\u00fa, zombis e maxia negra comb\u00ednanse nunha illa misteriosa neste cl\u00e1sico de terror de serie B.\nFoi emitido na TVG o 20 de febreiro de 2016.\nArgumento.\nBetsy Connell, unha enfermeira canadense, \u00e9 contratada polo se\u00f1or Holllan, un terratenente dunha plantaci\u00f3n azucreira na illa antillana de San Sebasti\u00e1n, para que coide a s\u00faa dona, Jessica. Unha vez al\u00f3, Betsy comproba que a enferma est\u00e1 nunha especie de estado catat\u00f3nico; os habitantes do lugar din que \u00e9 unha zombi.\nProduci\u00f3n.\nO produtor Val Lewton foi obrigado a empregar o t\u00edtulo do filme polos executivos de RKO. Oficialmente, base\u00e1base nun artigo escrito por Inez Wallace na \"American Weekly Magazine\". Lewton pediu aos guionistas que tomasen \"Jane Eyre\", de Charlotte Bront\u00eb para dar \u00e1 historia unha estrutura narrativa e investigasen sobre as pr\u00e1cticas do vod\u00fa\nAnna Lee foi seleccionada inicialmente para o papel de Frances Dee, mais tivo que retirarse por ter outro compromiso.\nCr\u00edtica.\nA pesar de que \"Eu andei cun zombi\" foi definido como \"unha esaxeraci\u00f3n aburrida e repugnante dun enfermizo e anormal concepto da vida\" por \"The New York Times\" en 1943, os cr\u00edticos despois cham\u00e1rona \"intelixente\" (William K. Everson), \"excepcional\" (Leonard Maltin) e \"o m\u00e1is elegante\" dos filmes de terror de Lewton na RKO (Tom Milne).\nEn 2007, \"Stylus Magazine\" considerouno o quinto mellor filme de zombis da historia."}
{"id": "411667", "revid": "47401", "url": "https://gl.wikipedia.org/wiki?curid=411667", "title": "I Walked with a Zombie", "text": ""}
{"id": "411668", "revid": "1131", "url": "https://gl.wikipedia.org/wiki?curid=411668", "title": "Voo 007 de Air France", "text": "O voo 007 de Air France foi un accidente de ocorrido o 3 de xu\u00f1o de 1962 durante a engalaxe dun Boeing 707-328 de Air France no aeroporto de Par\u00eds-Orly. A aeroli\u00f1a acababa de abrir a s\u00faa nova oficina no centro de Atlanta e ese era o voo inaugural cara a esa cidade. Air France estaba facendo un grande esforzo en publicitar a ruta e polo tanto foi convidada a elite de Atlanta. Os \u00fanicos superviventes foron d\u00faas tripulantes de cabina, Fran\u00e7oise Authie e Jacqueline Gille, sentadas na parte traseira do aparello; o resto da tripulaci\u00f3n e dos 122 pasaxeiros a bordo morreron. No seu momento foi o peor accidente de avi\u00f3n cun s\u00f3 aparello involucrado, e foi o primeiro desastre dun reactor civil con m\u00e1is de 100 mortes.\nAccidente.\nSegundo testemu\u00f1as, durante a carreira de engalaxe na pista 8 o nariz do voo 007 levantouse da pista, pero o tren de aterraxe principal quedou no chan. A\u00ednda que o avi\u00f3n superara a velocidade m\u00e1xima na cal a engalaxe pod\u00eda abortarse con seguridade dentro do que quedaba de pista, a tripulaci\u00f3n de voo non tivo outra elecci\u00f3n que deter o aparello.\nCon menos de 3\u00a0000 p\u00e9s (910 m) de pista por diante, os pilotos usaron os freos das rodas e a reversa dos motores para intentar parar o 707. Frearon tan forte que destrozaron os pneum\u00e1ticos e rodas do tren principal de aterraxe, pero o avi\u00f3n sa\u00eduse ao final da pista. O aparello esnafrouse na vila de Villeneuve-le-Roi. O tren esquerdo rompeu e a fuselaxe comezou a arder. Tres asistentas de voo sobreviviron inicialmente ao accidente, pero unha delas morreu no hospital.\nAs investigaci\u00f3ns atoparon indicios de que un motor que se encargaba da compensaci\u00f3n do elevador puido fallar, deixando o capit\u00e1n Roland Hoche e o primeiro oficial Jacques Pitoiset sen capacidade para completar a rotaci\u00f3n e engalar.\nImpacto en Atlanta.\nA Atlanta Art Association patrocinara unha xira dun mes para visitar os tesouros art\u00edsticos de Europa e 106 dos pasaxeiros eran mecenas que regresaban aos seus fogares en Atlanta nese voo. Nese grupo atop\u00e1banse varios dos l\u00edderes culturais e c\u00edvicos da cidade. O alcalde de Atlanta Ivan Allen Jr. foi a Orly a visitar o lugar do accidente onde faleceron varios dos seus condidad\u00e1ns.\nDurante a s\u00faa visita a Par\u00eds, os mecenas de Atlanta viran a obra \"Whistler's Mother\" do pintor estadounidense James McNeill Whistler no Louvre. A finais de 1962 o Louvre, como xesto de boa vontade para a xente de Atlanta, enviou o cadro para que fose exhibido no museo da Atlanta Art Association.\nO Woodruff Arts Center, orixinalmente chamado Memorial Arts Center e un dos centros de arte m\u00e1is grandes dos Estados Unidos, fundouse en 1968 na memoria dos falecidos no accidente.\nN\u00famero de voo.\nAir France contin\u00faa usando o n\u00famero do voo 7 no presente. Por\u00e9n, agora \u00e9 usado no voo de volta a Francia, e o voo actualmente vai do aeroporto internacional John F. Kennedy de Nova York ata o aeroporto de Par\u00eds-Charles de Gaulle, usando un Airbus A380-800. A viaxe de ida agora \u00e9 o voo 6."}
{"id": "411671", "revid": "23204", "url": "https://gl.wikipedia.org/wiki?curid=411671", "title": "L'Europe nouvelle", "text": "L'Europe nouvelle, foi unha revista quincenal francesa sobre pol\u00edtica internacional e francesa, econom\u00eda e literatura que se editou en Par\u00eds entre 1918 e 1940.\nHistoria.\nCreada por Louise Weiss co apoio financeiro do xornalista Hyacinthe Philouze, o seu primeiro n\u00famero apareceu o 12 de xaneiro de 1918 e o derradeiro en xu\u00f1o de 1940. A s\u00faa tiraxe era baixa, as\u00ed e todo a publicaci\u00f3n era influente xa que \u00eda dirixida \u00e1 elite gobernante do pa\u00eds. Louise Weiss colaborou ata a aparici\u00f3n do seu \u00faltimo editioral o\u00a03 de febreiro de 1934.\nA revista pretend\u00eda estudar as condici\u00f3ns da vida pol\u00edtica, econ\u00f3mica e social de\u00a0Europa, e apoiaba as iniciativas destinadas a reconciliar os estados europeos e a manter a paz: relaci\u00f3ns internacionais baixo os auspicios da Sociedade de Naci\u00f3ns, aproximaci\u00f3n franco-alem\u00e1, desarmamento e os primeiros proxectos dunha Europa unida. Especializouse na publicaci\u00f3n dos textos de grandes tratados internacionais e os informes das sesi\u00f3ns da Sociedade de Naci\u00f3ns en Xenebra ."}
{"id": "411673", "revid": "23204", "url": "https://gl.wikipedia.org/wiki?curid=411673", "title": "Sastamala", "text": "Sastamala \u00e9 unha cidade da rexi\u00f3n de Pirkanmaa, Finlandia. En 2017 a s\u00faa poboaci\u00f3n era de 24.823 habitantes. A superficie do termo municipal \u00e9 de 1.531,75 km2, dos cales 96,14\u00a0km2 son auga. O concello ten unha densidade de poboaci\u00f3n de 19,22 hab./km\u00b2. O concello foi creado en 2009, cando se fusionaron os concellos de Vammala, \u00c4ets\u00e4 e Mouhij\u00e4rvi nunha \u00fanica cidade.\nLimita cos concellos de H\u00e4meenkyr\u00f6p, Ikaalinenp, Kankaanp\u00e4\u00e4s, Kokem\u00e4kis, Pori e Ulvila, pertencentes \u00e1 rexi\u00f3n de Satakunta, e Huittinen, Nokia, Punkalaidun, Urjala e Vesilahti, na s\u00faa mesma rexi\u00f3n.\nO concello \u00e9 uniling\u00fce en fin\u00e9s.\nCidades irmandadas.\nSastamala est\u00e1 irmandada con:"}
{"id": "411675", "revid": "1131", "url": "https://gl.wikipedia.org/wiki?curid=411675", "title": "Operaci\u00f3n Entebbe", "text": "A Operaci\u00f3n Entebbe foi unha misi\u00f3n de rescate de ref\u00e9ns levada a cabo polas Forzas de Defensa de Israel (FDI) no Aeroporto de Entebbe, en Uganda, o 4 de xullo de 1976. Unha semana antes, o 27 de xu\u00f1o, unha aeronave de Air France con 248 pasaxeiros foi secuestrada por terroristas palestinos e simpatizantes, tomando rumbo a Entebbe, cerca de Kampala, a capital de Uganda. Pouco despois da aterraxe todos os pasaxeiros non xudeus foron liberados, quedando retidas noventa e catro persoas, a maior\u00eda israel\u00eds e os doce membros da tripulaci\u00f3n de Air France.\nAs acci\u00f3ns do ex\u00e9rcito israel\u00ed base\u00e1ronse na informaci\u00f3n subministrada pola axencia de intelixencia israel\u00ed, o Mosad. A operaci\u00f3n ideouse a consecuencia do secuestro por parte da organizaci\u00f3n militante C\u00e9lulas Revolucionarias e a Fronte Popular para a Liberaci\u00f3n de Palestina, xunto coa ameaza dos secuestradores de matar os ref\u00e9ns se non se cumpr\u00edan as s\u00faas exixencias de liberaci\u00f3n de presos. O plan tam\u00e9n inclu\u00eda preparaci\u00f3n contra unha eventual resistencia armada por parte das tropas ugandesas.\nA operaci\u00f3n de rescate executouse pola noite, cando foron transportados por v\u00eda a\u00e9rea 100 comandos de elite israel\u00eds a m\u00e1is de 2500\u00a0km de distancia ata Uganda. A operaci\u00f3n, que foi ideada durante unha semana, durou 53 minutos e se rescataron 103 ref\u00e9ns. Cinco comandos israel\u00eds resultaron feridos e o comandante da unidade de asalto, morreu durante a operaci\u00f3n. Todos os secuestradores, tres ref\u00e9ns e corenta e cinco soldados ugandeses morreron e once MiG-17 de fabricaci\u00f3n sovi\u00e9tica foron destru\u00eddos en terra. Un cuarto ref\u00e9n foi asasinado por integrantes do ex\u00e9rcito ugand\u00e9s nun hospital pr\u00f3ximo.\nA operaci\u00f3n, que tivo o nome en clave \"Operaci\u00f3n Trono\", co\u00f1\u00e9cese \u00e1s veces como \"Operaci\u00f3n Jonathan\" en memoria do l\u00edder da unidade de asalto finado, Yonatan Netanyahu, quen era o irm\u00e1n m\u00e1is vello de Benjamin Netanyahu, primeiro ministro de Israel de 1996 a 1999 e desde 2009. Como resultado da operaci\u00f3n os militares estadounidenses implantaron equipos de rescate altamente adestrados inspirados na operaci\u00f3n Entebbe. O intento m\u00e1is notable de imitala foi a Operaci\u00f3n Garra de Aguia, un rescate infrutuoso de cincuenta e tres funcionarios retidos en Teher\u00e1n durante a crise dos ref\u00e9ns en Ir\u00e1n.\nSecuestro.\nO 27 de xu\u00f1o\u00a0de 1976, o voo 139 de Air France, un Airbus A300B4-203, con matr\u00edcula , despegou desde Tel Aviv, con 248 pasaxeiros na s\u00faa maior\u00eda xudeus e israel\u00eds e 12 tripulantes. A aeronave fixo unha escala en Atenas, onde recolleu a 58 pasaxeiros m\u00e1is, inclu\u00eddos catro secuestradores. O avi\u00f3n despegou cara Par\u00eds \u00e1s 12:30. Xusto despois da engalaxe, o avi\u00f3n foi secuestrado por dous palestinos pertencentes \u00e1 Fronte Popular para a Liberaci\u00f3n de Palestina - Operaci\u00f3ns Externas (PFLP-EO), e dous alem\u00e1ns,Wilfried B\u00f6se e Brigitte Kuhlmann, do grupo terrorista alem\u00e1n C\u00e9lulas Revolucionarias. Os secuestradores tomaron o mando do avi\u00f3n e puxeron rumbo a Bengasi en Libia, onde permaneceron durante sete horas repo\u00f1endo combustible. Durante ese tempo, os secuestradores liberaron \u00e1 cidad\u00e1 brit\u00e1nico-israel\u00ed Patricia Martell tras finxir que estaba tendo un aborto. O avi\u00f3n deixou Bengasi e \u00e1s 3:15\u00a0pm do d\u00eda 28 de xu\u00f1o, m\u00e1is de 24 horas despois de sa\u00edr de Tel Aviv, aterraron no aeroporto de Entebbe en Uganda.\nSituaci\u00f3n dos ref\u00e9ns no aeroporto de Entebbe.\nEn Entebbe, catro secuestradores un\u00edronse aos demais, apoiados polas forzas do presidente de Uganda, Idi Amin. Os secuestradores transferiron aos pasaxeiros at\u00e9 o terminal do aeroporto onde os mantiveron baixo vixilancia durante os seguintes d\u00edas. O presidente Amin visitou aos ref\u00e9ns case a diario, informando dos avances e promet\u00e9ndolles que utilizar\u00eda o seu poder para liberalos nas negociaci\u00f3ns.\nO 28 de xu\u00f1o, un secuestrador do PFLP-EO emitiu unha declaraci\u00f3n e expresou as s\u00faas demandas: ademais dun rescate de 5 mill\u00f3ns de d\u00f3lares para a liberaci\u00f3n do avi\u00f3n, exix\u00edan a liberaci\u00f3n de 53 palestinos e militantes pro-palestinos, 40 dos cales estaban presos en Israel. Ameazaron con que se as s\u00faas demandas non se cumpr\u00edan, comezar\u00edan a matar ref\u00e9ns o d\u00eda 1 de xullo.\nSeparaci\u00f3n dos ref\u00e9ns en dous grupos.\nO 29 de xu\u00f1o, despois de que os soldados ugandeses abriran unha entrada a trav\u00e9s da parede, ata unha estancia situada ao lado da que empregaban para reter aos pasaxeiros, os secuestradores separaron aos israel\u00eds (inclu\u00eddos aqueles de dobre nacionalidade) do resto do grupo e dix\u00e9ronlles que se moveran ata a outra sala. Mentres o fac\u00edan, un supervivente do Holocausto mostrou ao secuestrador Wilfried B\u00f6se unha tatuaxe co n\u00famero de rexistro dun campo de concentraci\u00f3n no seu brazo. B\u00f6se protestou dicindo: \"Eu non son Nazi!\u00a0... Sou idealista!\". Ademais, cinco ref\u00e9ns non israel\u00eds \u2013d\u00faas parellas de xudeus ultra-ortodoxos dos Estados Unidos e B\u00e9lxica e un residente franc\u00e9s en Israel\u2013 foron obrigados a unirse ao grupo israel\u00ed. Segundo Monique Epstein Khalepski, a ref\u00e9n francesa deste grupo, os raptores a sinalaron por preguntar e sospeitaron que agochaban as s\u00faas identidades israel\u00eds. Por outra banda, segundo o ref\u00e9n franc\u00e9s Michel Cojot-Goldberg, os raptores non foron capaces de identificar polo menos a un israel\u00ed entre os pasaxeiros que era un oficial do ex\u00e9rcito con dobre nacionalidade e que usou o seu pasaporte non israel\u00ed e quedou liberado posteriormente entre o grupo ref\u00e9ns non israel\u00eds. A estadounidense Janet Almog, a francesa Jocelyne Monier (cuxa parella era israel\u00ed) e o franco-israel\u00ed Jean-Jacques Mimouni, cuxo nome non fora mencionado durante a lectura da listaxe de pasaportes, un\u00edronse ao grupo de ref\u00e9ns israel\u00eds por propia vontade.\nLiberaci\u00f3n da maior\u00eda dos ref\u00e9ns non israel\u00eds.\nO 30 de xu\u00f1o, os secuestradores liberaron 48 ref\u00e9ns. Os liberados foron escollidos entre o grupo de pasaxeiros non israel\u00eds \u2013principalmente os m\u00e1is vellos, os enfermos e as nais con nenos\u2013. Corenta e sete deles foron enviados a Par\u00eds mentres que un deles tivo que ser hospitalizado durante un d\u00eda. O 1 de xullo, logo de que o goberno de Israel comunicara o seu acordo \u00e1s negociaci\u00f3ns, os secuestradores aumentaron a data l\u00edmite para cumprir coas s\u00faas exixencias ata o 4 de xullo e liberaron a outro grupo de 100 persoas non israel\u00eds. Este segundo grupo tam\u00e9n foi enviado a Par\u00eds poucas horas despois da s\u00faa liberaci\u00f3n. Entre os 106 secuestrados que permaneceron no aeroporto de Entebbe estaban os 12 tripulantes de Air France, arredor de 10 mozos franceses e un grupo de israel\u00eds de 84 persoas.\nPlanificaci\u00f3n da operaci\u00f3n.\nNa semana anterior ao rescate, Israel tratou de solucionar o problema pola v\u00eda diplom\u00e1tica. Varias fontes suxiren que o goberno israel\u00ed estaba disposto a liberar aos ref\u00e9ns palestinos se a operaci\u00f3n militar fracasaba. O oficial retirado das FDI, Baruch \"Burka\" Bar-Lev, que co\u00f1ec\u00eda a Idi Amin desde varios anos atr\u00e1s, recibiu a petici\u00f3n do goberno de falar co presidente ugand\u00e9s por tel\u00e9fono en varias ocasi\u00f3ns sen \u00e9xito, tratando de conseguir a liberaci\u00f3n dos ref\u00e9ns. O goberno israel\u00ed tam\u00e9n realizou un achegamento ao goberno dos Estados Unidos para enviar unha mensaxe ao presidente exipcio Anwar Satat, para que este solicitara a Amin a liberaci\u00f3n dos ref\u00e9ns. O primeiro ministro Yitzhak Rabin e o ministro de defensa Shimon Peres estiveron unha semana discutindo sobre se deb\u00edan aceptar as demandas dos secuestradores (Rabin) ou non, para previr m\u00e1is ataques terroristas (Peres).\nNa data l\u00edmite do 1 de xullo, o goberno israel\u00ed ofreceuse a negociar cos secuestradores a cambio de ampliar a data l\u00edmite ata o d\u00eda 4 de xullo. Amin tam\u00e9n exixiu ampliar a data ata ese d\u00eda. Isto significaba que pod\u00eda realizar unha viaxe diplom\u00e1tica ata Port Louis, en Mauricio, para entregar oficialmente a presidencia da Organizaci\u00f3n para a Unidade Africana a Seewoosagur Ramgoolam. A ampliaci\u00f3n do prazo resultou vital para que as forzas israel\u00eds puideran chegar ata Entebbe.\nO 3 de xullo\u00a0\u00e1s 18:30, o goberno israel\u00ed aprobou a misi\u00f3n de rescate, presentada polo Maior xeneral Yekutiel \"Kuti\" Adam e o xeneral de brigada Dan Shomron. Shomron foi nomeado comandante da operaci\u00f3n.\nIntentos de soluci\u00f3n diplom\u00e1tica.\nA medida que a crise progresaba, fix\u00e9ronse varios intentos de negociar a liberaci\u00f3n dos ref\u00e9ns. Segundo os documentos diplom\u00e1ticos desclasificados, o goberno exipcio de Sadat tratou de negociar tanto coa OLP coma co goberno ugand\u00e9s. O l\u00edder da OLP Yasser Arafat mandou ao seu axudante pol\u00edtico Hani al-Hassan a Uganda como enviado especial para negociar cos secuestradores e con Amin. Por\u00e9n, os secuestradores da PFLP-EO rexeitaron reunirse con el.\nPreparativos para o rescate.\nCando as autoridades israel\u00eds fracasaron no seu intento de chegar a unha soluci\u00f3n pol\u00edtica, decidiron que a s\u00faa \u00fanica opci\u00f3n era atacar para conseguir liberar aos ref\u00e9ns. O tenente coronel Joshua Shani, dixo m\u00e1is adiante que os israel\u00eds dese\u00f1aron inicialmente un plan de rescate que inclu\u00eda o env\u00edo de comandos navais ao lago Vitoria. Os comandos utilizar\u00edan barcas de goa para chegar ao aeroporto situado nas beiras deste. Pensaban matar os secuestradores e despois liberar aos ref\u00e9ns, solicitando a Amin permiso para regresar a casa. Os israel\u00eds abandonaron este plan debido \u00e1 falta do tempo necesario e por que recibiron o aviso de que o lago Vitoria estaba cheo de crocodilos.\nAmnon Biran, o oficial de intelixencia da misi\u00f3n, afirmou m\u00e1is adiante que desco\u00f1ec\u00edan o dese\u00f1o do aeroporto, o lugar exacto no que estaban os ref\u00e9ns e se os secuestradores colocaran explosivos no edificio.\nCombustible das aeronaves.\nMentres preparaban o ataque, as forzas israel\u00eds tiveron que resolver o problema do combustible para os seus avi\u00f3ns Lockheed C-130 Hercules mentres estaban na ruta ata Entebbe. Carec\u00edan da capacidade lox\u00edstica necesaria para realizar unha repostaxe no aire para as aeronaves tan lonxe do seu espazo a\u00e9reo. Mentres que varias naci\u00f3ns do leste de \u00c1frica, inclu\u00edda Kenya que posu\u00eda a capacidade lox\u00edstica necesaria, mostr\u00e1ronse amigables, ning\u00fan quixo provocar un conflito con Amin ou cos palestinos permitindo que os israel\u00eds aterraran nos seus pa\u00edses.\nA operaci\u00f3n non pod\u00eda realizarse sen a axuda de polo menos un destes pa\u00edses. O propietario xudeu da cadea de hoteis Block en Kenya, xunto a outros membros da comunidade xud\u00eda e israel\u00ed de Nairobi, puideron facer uso da s\u00faa influencia pol\u00edtica e econ\u00f3mica para axudar a persuadir ao presidente Jomo Kenyatta para axudar na operaci\u00f3n. O goberno hebreo obtivo finalmente o permiso para que as forzas militares atravesaran o espazo a\u00e9reo do pa\u00eds e cargar combustible no Aeroporto Internacional Jomo Kenyatta.\nO ministro de agricultura de Kenya Bruce MacKenzie persuadiu ao seu presidente para permitir ao Mossad recoller informaci\u00f3n antes de comezar coa operaci\u00f3n, e tam\u00e9n para que a Forza A\u00e9rea Israel\u00ed accedera ao aeroporto. En resposta, o presidente ugand\u00e9s ordenou aos seus axentes que asasinaran a MacKenzie, quen morreu o 24 de maio de 1978 tras sufrir un atentado cunha bomba no seu avi\u00f3n. M\u00e1is adiante, o director do Mossad Meir Amit plantou un bosque en Israel na memoria de MacKenzie.\nIntelixencia dos ref\u00e9ns.\nO Mossad conseguiu crear unha imaxe fiel da situaci\u00f3n na que se encontraban os ref\u00e9ns, o n\u00famero de secuestradores, e o papel das tropas ugandesas a trav\u00e9s dos informes dos ref\u00e9ns liberados en Par\u00eds. Amais, varias empresas israel\u00eds estiveron involucradas en proxectos de construci\u00f3n en \u00c1frica durante \u00e1s d\u00e9cadas de 1960 e 1970, polo que durante os preparativos o ex\u00e9rcito israel\u00ed consultou coa empresa Solel Boneh, que constru\u00edra a terminal onde estaban os ref\u00e9ns. Mentres dese\u00f1aban o plan da operaci\u00f3n militar, a FDI constru\u00edu unha r\u00e9plica da terminal do aeroporto coa axuda dos civ\u00eds que estiveron involucrados na construci\u00f3n da orixinal.\nMuki Betser afirmou m\u00e1is adiante nunha entrevista que os axentes do Mossad entrevistaron intensivamente aos ref\u00e9ns liberados. O pasaxeiro franco-israel\u00ed que fora militar e ti\u00f1a \"unha memoria fenomenal\" deu unha informaci\u00f3n moi detallada sobre o n\u00famero de armas que ti\u00f1an os secuestradores. Despois de que Betzer rematara as tarefas de intelixencia, catro avi\u00f3ns da forza a\u00e9rea israel\u00ed do modelo C-130 Hercules viaxaron en segredo ata Entebbe pola noite sen ser detectados polo control de tr\u00e1fico a\u00e9reo.\nForzas involucradas.\nOs efectivos israel\u00eds que foron desprazados para a operaci\u00f3n en terra sumaban aproximadamente cen persoas e se organizaron do seguinte xeito:\nDesempe\u00f1ou as seguintes tarefas:\nAsalto.\nRuta do ataque.\nO equipo de rescate emprendeu a s\u00faa ruta pola pen\u00ednsula do Sina\u00ed sobre Sharm al-Sheij seguindo a traxectoria sobre a franxa internacional de voo sobre o mar Vermello en direcci\u00f3n sueste, voando a unha altura inferior a 30m para evitar a detecci\u00f3n por parte do ex\u00e9rcito de Exipto, o Sud\u00e1n e Arabia Saudita. Cerca do extremo sur do mar Vermello os C-130 puxeron rumbo ao sur pasando sobre Xibut\u00ed. Desde al\u00ed, chegaron a un punto ao nordeste de Nairobi, logo de pasar probablemente a trav\u00e9s de Somalia e o Ogaden de Etiop\u00eda. Logo tomaron rumbo ao occidente, pasando a trav\u00e9s do Gran Val do Rift e o lago Vitoria.\nDous Boeing 707 segu\u00edan aos avi\u00f3ns de carga. O primeiro deles transportaba persoal e dispositivos m\u00e9dicos e aterrou no Aeroporto Internacional Jomo Kenyatta en Nairobi, Kenya. O comandante da operaci\u00f3n, Xeral Yekutiel Adam, \u00eda a bordo do segundo avi\u00f3n, o cal sobrevoou o aeroporto de Entebbe durante o rescate.\nOs equipos israel\u00eds aterraron en Entebbe \u00e1s 23:00 Hora Est\u00e1ndar de Israel (UTC 2), coa porta da ba\u00eda de carga aberta. Un Mercedes negro acompa\u00f1ado de veh\u00edculos Land Rover foron usados para dar a impresi\u00f3n que a caravana que transportaba as tropas israel\u00eds desde as aeronaves \u00e1 terminal era a escolta de Idi Amin ou dalg\u00fan outro funcionario de alto rango. O Mercedes e os seus veh\u00edculos de escolta foron conducidos rapidamente polo equipo de asalto cara ao aeroporto da mesma forma que o fac\u00eda Amin. Na v\u00eda dous gardas ugandeses, que sab\u00edan que Amin substitu\u00edra recentemente o seu Mercedes negro por un de cor branca, detivo a caravana de veh\u00edculos. Netanyahu, contradicindo o plan e as s\u00faas ordes, mandou aos comandos disparar aos sentinelas con pistolas con silenciador, pero non os mataron. Mentres se afastaban, un comando decatouse desde un dos Land Rover que segu\u00edan ao Mercedes, que os sentinelas estaban vivos e matounos inmediatamente cunha refaga da s\u00faa rifle de asalto. Prevendo que os secuestradores fosen alertados prematuramente, o equipo de asalto debeu entrar rapidamente en acci\u00f3n.\nRescate dos ref\u00e9ns.\nOs israel\u00eds saltaron dos veh\u00edculos e irromperon na terminal. Os ref\u00e9ns estaban no sal\u00f3n principal do edificio do aeroporto, xusto \u00e1 beira da pista. Ao entrar \u00e1 terminal, os comandos gritaban a trav\u00e9s dun meg\u00e1fono, \u00abpermanezan abaixo! permanezan abaixo! somos soldados israel\u00eds\u00bb tanto en hebreo como en ingl\u00e9s. Un mozo franc\u00e9s de 19 anos chamado Jean-Jacques Maimoni, quen se identificou como xudeu de Israel ante os secuestradores a pesar que ti\u00f1a un pasaporte franc\u00e9s, p\u00faxose de p\u00e9 e morreu a mans dos comandos que o confundiron cun secuestrador. Outro ref\u00e9n, Pasco Cohen de 52 anos, xerente dunha empresa de seguros m\u00e9dicos, resultou tam\u00e9n ferido fatalmente por un tirador dalg\u00fan dos dous bandos. Adicionalmente, un terceiro ref\u00e9n, Ida Borochovitch de 56 anos, xud\u00eda de orixe rusa que hab\u00eda emigrado a Israel, morreu no intercambio de disparos.\nMentres tanto os outros tres C-130 Hercules aterraron e descargaron transportes blindados de persoal, os cales se \u00edan a utilizar durante a hora requirida para a recarga de combustible, a destruci\u00f3n dos avi\u00f3ns de caza no aeroporto para previr a persecuci\u00f3n das aeronaves de rescate logo da partida de Entebbe.\nEvacuaci\u00f3n.\nDespois do rescate, o equipo de asalto israel\u00ed retornou \u00e1s aeronaves e empezou a subir aos ref\u00e9ns rescatados a bordo. Os soldados ugandeses lles dispararon durante o proceso, desde a torre de control do aeroporto. Os comandos israel\u00eds devolveron o ataque con sus rifles de asalto, causando fortes baixas entre os ugandeses. O comandante do equipo de asalto Yonatan Netanyahu morreu, posiblemente a mans dun tirador ugand\u00e9s, sendo o \u00fanico militar israel\u00ed morto durante a operaci\u00f3n. Ao finalizar a evacuaci\u00f3n dos ref\u00e9ns, cargaron o corpo de Netanyahu nun dos H\u00e9rcules e despegaron do aeroporto de Entebbe. Toda a operaci\u00f3n tardou 53\u00a0minutos, o asalto durou tan s\u00f3 30\u00a0minutos e os sete secuestradores presentes morreron. Polo menos outros cinco comandos israel\u00eds resultaron feridos. Dos 105 secuestrados, tres morreron e aproximadamente 10 resultaron feridos. Outro secuestrado que fora levado previamente a un hospital en Uganda foi deixado atr\u00e1s e asasinado posteriormente por orde de Idi Amin. Entre 33 e 45 soldados ugandeses morreron durante o rescate e 11 cazas MiG-17 da Forza A\u00e9rea de Uganda, quedaron destru\u00eddos en terra. Os rescatados pouco despois da operaci\u00f3n voaron a Israel v\u00eda Nairobi.\nReacci\u00f3n ugandesa.\nAsasinato de Dora Bloch.\nDora Bloch, unha inmigrante xudeu-brit\u00e1nica de 75 anos internada no hospital Mulago de Kampala, foi asasinada despois do rescate por orde do goberno de Uganda. En abril de 1987, Henry Kyemba, fiscal xeral e ministro de xustiza nese momento, comunicou \u00e1 Comisi\u00f3n de Dereitos Humanos de Uganda que Bloch fora sacada arrastrada da cama do hospital e asasinada por dous militares baixo as ordes de Idi Amin. O corpo de Bloch foi depositado na traseira dun veh\u00edculo con placas do servizo de intelixencia de Uganda. Os seus restos foron recuperados cerca dunha plantaci\u00f3n de azucre a 32 quil\u00f3metros ao leste de Kampala en 1979, logo da Guerra Uganda-Tanzania que deu final ao mandato de Amin.\nAsasinato de kenyanos.\nIdi Amin ordenou o asasinato de centos de kenyanos que habitaban en Uganda en vinganza polo apoio a Israel no rescate.\nPel\u00edculas e documentais.\nO rescate foi o tema dalgunhas pel\u00edculas, d\u00faas das cales foron produci\u00f3ns estadounidenses con actores dos Estados Unidos e brit\u00e1nicos; outra foi producida en Israel con actores israel\u00eds nos papeis principais. O secuestro do voo AF139 de Air France e o rescate subsecuente foi caracterizado no documental \"Operation Thunderbolt: Entebbe\". A continuaci\u00f3n se presenta unha breve lista sobre o tema:\nO incidente foi tema do documental de 2009, \"Cohen on the Bridge\", do director Andrew Wainrib, quen obtivo acceso sen precedentes aos comandos e ref\u00e9ns sobreviventes.\nOutras representaci\u00f3ns incl\u00faen:"}
{"id": "411676", "revid": "1131", "url": "https://gl.wikipedia.org/wiki?curid=411676", "title": "Museo Etnogr\u00e1fico Casa do Patr\u00f3n", "text": "O Museo Etnogr\u00e1fico Casa do Patr\u00f3n \u00e9 un museo rural situado no lugar de Codesedo (Doade, Lal\u00edn). Ten m\u00e1is de 2000 m\u00b2 de exposici\u00f3n, distribu\u00edda en tres edificios. \u00c9 o primeiro museo etnogr\u00e1fico da comarca do Deza. Foi fundado por Manuel Blanco Vilar, e inaugurado o 19 de abril de 1996.\nCaracter\u00edsticas.\nO nome de Casa do Patr\u00f3n d\u00e9bese a que a vivenda pertenc\u00eda a unha das familias m\u00e1is adi\u00f1eiradas da zona. Nun primeiro momento contaba cuns 150 apeiros. Os fondos foron aumentando con doaz\u00f3ns e compras simb\u00f3licas.\nO museo Casa do Patr\u00f3n organiza diversas actividades ao longo do ano, co obxectivo de manter viva a tradici\u00f3n e recuperar pr\u00e1cticas do pasado que se est\u00e1n a perder, como a sega do cereal, a malla, a matanza ou o magosto.\nEn 2018 ten m\u00e1is de 4500 pezas relacionadas con 85 oficios tradicionais. Conta con 13 salas, organizadas de forma tem\u00e1tica:"}
{"id": "411681", "revid": "1131", "url": "https://gl.wikipedia.org/wiki?curid=411681", "title": "Voo 292 de Pan Am", "text": "O voo 292 de Pan Am foi un accidente de aviaci\u00f3n dun Boeing 707-120B de Pan Am que se esnafrou en Chances Peak, na illa Montserrat, o d\u00eda 17 de setembro de 1965 durante un voo entre o aeroporto de Martinica Aim\u00e9 C\u00e9saire e o aeroporto V. C. Bird en Antiga e Barbuda. O avi\u00f3n quedou esnaquizado e non houbo superviventes entre os 30 pasaxeiros e tripulantes a bordo.\nAvi\u00f3n.\nO avi\u00f3n, con rexistro N708PA e bautizado \"Clipper Constitution\", foi o primeiro Boeing 707 que realizara o voo inaugual do modelo o 20 de decembro de 1957. Foi usado por Boeing nas probas de voo antes de ser entregado a Pan Am no mes de novembro do ano seguinte.\nAccidente.\nO avi\u00f3n sa\u00edu do aeroporto de Martinica Aim\u00e9 C\u00e9saire nun voo regular cara Nova York con escalas en Saint John's, Antiga e Barbuda, e San Xo\u00e1n, Porto Rico. O aparello levaba 21 pasaxeiros e 9 tripulantes a bordo. Mentres se aproximaba ao aeroporto V. C. Bird no medio dunha treboada a unha altitude de 2 760 p\u00e9s (841 m), o aparello golpeou contra Chances Peak, o punto m\u00e1is alto da illa cunha altura de 915 m, incendi\u00e1ndose. Determinouse que a causa foi un erro de navegaci\u00f3n dos pilotos ao descender por debaixo da altura m\u00ednima de seguridade mentres non estaban seguros da s\u00faa posici\u00f3n."}
{"id": "411682", "revid": "5863", "url": "https://gl.wikipedia.org/wiki?curid=411682", "title": "Central nuclear de Garo\u00f1a", "text": ""}
{"id": "411687", "revid": "15490", "url": "https://gl.wikipedia.org/wiki?curid=411687", "title": "Paolo Ruffini", "text": "Paolo Ruffini, nado en Valentano o 22 de setembro de 1765 e finado en M\u00f3dena o 10 de maio de 1822, foi un matem\u00e1tico e m\u00e9dico dos Estados Pontificios.\nTraxectoria.\nFillo do m\u00e9dico da s\u00faa cidade natal, graduouse na universidade de M\u00f3dena no ano 1788, onde cursou medicina, filosof\u00eda, literatura e matem\u00e1ticas.\nNa universidade aprendeu c\u00e1lculo de Paolo Cassiani e xeometr\u00eda de Luigi Fantini. No mesmo ano da s\u00faa graduaci\u00f3n foi nomeado profesor na universidade de M\u00f3dena e no 1791 acadou o permiso para exerceren coma m\u00e9dico.\nNo ano 1798 viuse na obriga de deixar a c\u00e1tedra \u00f3 se negar a xurar fidelidade \u00e1 Rep\u00fablica Cisalpina, creada un ano antes. \u00d3 seren derrotadas as tropas napole\u00f3nicas polas tropas austr\u00edacas, foi reposto no seu cargo no 1799. Por volta do 1814 foi nomeado reitor da Universidade de M\u00f3dena por Francisco IV de M\u00f3dena.\n\u00d3 se declarar unha epidemia de tifo no ano 1817 encargouse persoalmente da atenci\u00f3n de pacientes, co que aproveitaba para estudar a enfermidade e ir adquirindo co\u00f1ecementos que foron publicados nun libro no ano 1820. Neste proceso el mesmo foi infectado pola enfermidade e tivo que deixar o traballo de campo e renunciar \u00e1 c\u00e1tedra de medicina cl\u00ednica, unha das que exerc\u00eda.\nEst\u00e1 enterrado na igrexa de Santa Maria di Pomposa, entre os t\u00famulos de Carlo Sigonio e Ludovico Antonio Muratori.\nLogros matem\u00e1ticos.\nPaolo Ruffini pasou \u00e1 historia como matem\u00e1tico sendo o descubridor dun m\u00e9todo que permite atopar os coeficientes do polinomio resultante da divisi\u00f3n dun polinomio polo binomio formula_1. Este m\u00e9todo \u00e9 co\u00f1ecido como m\u00e9todo de Ruffini. Tam\u00e9n demostrou a imposibilidade da soluci\u00f3n xeral das ecuaci\u00f3ns alx\u00e9bricas de graos superiores \u00f3 cuarto, sendo este traballo corrixido e mellorado logo polo noruegu\u00e9s Niels Henrik Abel."}
{"id": "411689", "revid": "25871", "url": "https://gl.wikipedia.org/wiki?curid=411689", "title": "Con p\u00f3lvora e magnolias", "text": "Con p\u00f3lvora e magnolias \u00e9 un libro de poes\u00eda escrito por Xos\u00e9 Lu\u00eds M\u00e9ndez Ferr\u00edn en lingua galega, e publicado por Rompente en 1976.\nA publicaci\u00f3n en 1976 desta obra, xunto con \"Mesteres\", de Arcadio L\u00f3pez-Casanova, vai significar un cambio dentro da poes\u00eda galega. Estes dous poemarios supuxeron un redescubrimento das posibilidades da linguaxe, dos recursos formais, da dimensi\u00f3n est\u00e9tica do poema e dos temas nun momento en que a poes\u00eda socialrealista descendera de calidade debido aos excesos que dela se fixeran.\nEdici\u00f3ns.\nEn 1989 Edici\u00f3ns Xerais de Galicia publicou unha edici\u00f3n con comentarios na Biblioteca das Letras Galegas ao cargo de Carmen Blanco Garc\u00eda e Claudio Rodr\u00edguez Fer. En 2019 Xerais publicou de novo a obra actualizada ortograficamente, en edici\u00f3n literaria dos mesmos Carmen Blanco e Claudio Rodr\u00edguez Fer, e revisada tam\u00e9n polo autor (ISBN 978-84-9121-489-2), sendo a novena edici\u00f3n.\nCaracter\u00edsticas xerais.\nA \"p\u00f3lvora\" \u00e9 o compromiso social e pol\u00edtico (nacionalismo e marxismo), a poes\u00eda combativa. As \"magnolias\" son a li\u00f1a intimista e existencial, o ton confesional. As d\u00faas direcci\u00f3ns est\u00e1n xa no t\u00edtulo unidas pola conxunci\u00f3n copulativa \"e\" e as\u00ed se manter\u00e1n en todo o libro.\nNa obra hai unha clara superaci\u00f3n do socialrealismo imperante na poes\u00eda, unha reivindicaci\u00f3n do culturalismo e dos valores formais sen renunciar \u00e1 denuncia e \u00e1 reivindicaci\u00f3n. \u00c9 esta combinaci\u00f3n de f\u00f3rmulas est\u00e9ticas de vangarda, formalmente moi elaboradas e afastadas de calquera realismo, e de ideolox\u00eda revolucionaria e prop\u00f3sitos de denuncia unha das principais caracter\u00edsticas da obra narrativa e po\u00e9tica de M\u00e9ndez Ferr\u00edn.\nP\u00f3dense sinalar:\n1.- Descubrimento da linguaxe: m\u00faltiples posibilidades est\u00e9ticas e expresivas.\n2.- Novos temas: intimismo, lembranza do pasado, erotismo, esteticismo contemplativo...\n3.- Apertura estil\u00edstica: versolibrismo, \"collage\"...\n4.- Culturalismo: referencias m\u00edticas, hist\u00f3ricas, literarias, art\u00edsticas...\n5.- Influencias:\nEstrutura.\nSon 22 poemas (6 con t\u00edtulo): Un home de 37 anos sente a necesidade de botar f\u00f3ra o seu medo principal: o seu medo \u00e1 morte. O poeta mostra o seu eu l\u00edrico, a s\u00faa intimidade dominada pola saudade nun fondo de proclama pol\u00edtica chea de luxo preciosista.\n1\u00aa parte.\n16 poemas m\u00e1is ou menos curtos, de caracter\u00edsticas similares.\nNestes poemas persisten os elementos como as imaxes visionarias, o ritmo (de)cadente e os versos e o l\u00e9xico marcadamente negativo que contrib\u00faen a reforzar, desde o punto de vista formal, o sentimento elex\u00edaco co que o autor aborda os temas da obra.\n2\u00aa parte.\n\"Triste Stephen\" \u00e9 un poema longo, en 5 partes (ou 5 poemas?), intimista; diferente polo seu car\u00e1cter autobiogr\u00e1fico.\nA primeira alusi\u00f3n a uns versos de Camoens (\"Errei todo o discurso de meus anos\") est\u00e1n nunha primeira persoa que non se volve repetir ao longo do poema: no comezo fala de Stephen en terceira persoa e remata falando con Stephen, falando cun espello, falando consigo mesmo.\nA primeira parte deste poema ten unha caracter\u00edstica principal: trata de introducir o lector nun modo diferente de sentir a realidade, exclusivamente sensaci\u00f3ns, cunha preocupaci\u00f3n pola t\u00e9cnica sen lle importar clarificarlle quen \u00e9 quen, quen \u00e9 \"ela\". Trata de sensibilizar coa s\u00faa violencia, \u00e1s veces, arrepiante.\nA segunda parte \u00e9 un andar no tempo, nos anos saudosos dos cincuenta e tantos (s\u00e9culo XX), nos anos gloriosos e preguiceiros de \"ela\", activista alem\u00e1 da \"Fracci\u00f3n do Ex\u00e9rcito Vermello\": \"Ulrike Meinhof\", e de Stephen, fronte a un hoxe do poema no que \"ela\" est\u00e1 presa.\nNa terceira parte (os tres \u00faltimos poemas) o \"Triste Stephen\", con corenta anos e sen esperanza, at\u00f3pase totalmente s\u00f3, non vendo futuro en nada m\u00e1is que no traballo pola propia terra.\nEste poema, recolle os catro temas recorrentes da primeira parte: morte, amor, tempo saudoso, patria. E ten tam\u00e9n as outras caracter\u00edsticas: estranxeirismos, arca\u00edsmos, cientifismos. Al\u00e9n da polirritmia, aliteraci\u00f3n, an\u00e1fora e simbolismo gr\u00e1fico.\n3\u00aa parte.\n\"Reclamo a libertade pr\u00f3 meu pobo\" (\u00e9 unha especie de ep\u00edlogo).\n\u00c9 o poema esperanzado de algu\u00e9n que non ten esperanza. \"Con p\u00f3lvora e magnolias\" presenta unha visi\u00f3n optimista da historia que contrasta co pesimismo con que se enfoca o problema existencial. Unha historia presentada no contexto ideol\u00f3xico do marxismo e do nacionalismo radical nesta terceira parte do poemario. Predomina o ton prosaico dominado pola utilizaci\u00f3n do refr\u00e1n.\nTemas.\nAdemais da p\u00f3lvora e magnolias xa explicadas temos:\n1.- Tristura e nostalxia.\nO libro est\u00e1 dominado polo ton elex\u00edaco, a tristura e a nostalxia provocados polo paso do tempo, a perda do amor, o cami\u00f1o cara \u00e1 morte: \"Diante de Compostela doutros d\u00edas\". O paso do tempo trae dor, espanto, provoca a perda da paix\u00f3n. A nostalxia trata de vencer o tempo e a morte coa lembranza, pero fracasa. Est\u00e1 en \"Se\u00f1oras do pasado, Sentarame ben..., At\u00f3pome coa testa..., Triste Stephen...\" Recr\u00e9ase a infancia, a mocidade, a ilusi\u00f3n e o amor perdidos.\n2.- Visi\u00f3n tr\u00e1xica do tempo (Confucio, Her\u00e1clito, Mao, Jorge Manrique, Kerouac) .\nO flu\u00edr do tempo na cl\u00e1sica met\u00e1fora do \"r\u00edo\" \u00e9 o n\u00facleo dalg\u00fans poemas. O tempo (ourizo) pasa moi axi\u00f1a e \u00e1 vida (r\u00edo) xa se lle ve o final, a morte (mar). O mundo non vai parar para o poeta e lembra, por iso, a Confucio, Her\u00e1clito, Mao: \"todo cambia, as\u00ed pasan todas as cousas\". E para intentar parar o tempo, para tapar os ollos e non ver este final, busca un amor, un amor esperanzado, que poucas veces vai chegar a ser satisfactorio. Ve a s\u00faa vida como un outono.\n3.- A morte (eixo tem\u00e1tico): visi\u00f3n existencialista do home como un ser para a morte.\nO recapacitar sobre si mesmo prod\u00facelle unha sensaci\u00f3n triste, de tristura mesta. O tempo foille pasando e entra nunha profunda soidade na que descansa, pero que o fai pensar seguido na morte. Mais tam\u00e9n hai unha visi\u00f3n innovadora: a morte vai ser moitas veces un fuxir da realidade para atopar o sosego. E busca unha morte cun \"fermoso rostro\", de paz, de liberaci\u00f3n, de felicidade, de ledicia, que vai atopar lembrando a Kerouac, \"na Terra de Bea\", onde o mundo da morte \u00e9 verde e frondoso, o mundo real \u00e9 dun outono cobrizo, dourado e marelo.\nE chegado o momento \u00faltimo ten a sensaci\u00f3n de non ter feito nada, e ten medo a ese xulgamento final. E para vencer ese medo, sobre todo \u00e1 morte, ten d\u00faas v\u00e1lvulas de escape: a saudade, quere escapar procurando un tempo perdido (a nenez, a mocidade) e o amor, cheo dunha fonda tristura e que non \u00e9 m\u00e1is que unha busca na lembranza non satisfactoria.\nTr\u00e1tase dun proceso liberador, dial\u00e9ctico, dentro dunha concepci\u00f3n materialista onde a morte \u00e9 un proceso ordinario e natural.\n4.- O Amor.\nEst\u00e1 ligado ao paso do tempo, \u00e1 tristura e \u00e1 morte porque s\u00f3 o amor parece impedir, \u00e1s veces, o paso do tempo que leva \u00e1 morte. Recr\u00e9ase o motivo do amor contra a morte (l\u00e9mbrese a Catulo: \"odi et amo).\" O amor, o erotismo e a morte est\u00e1n xuntos en \"Estas como ca\u00edda, Posturas para copular en homenaxe\" porque amar fai m\u00e1is f\u00e1cil o cami\u00f1ar cara \u00e1 morte. Tam\u00e9n est\u00e1 presente o desamor, o amor como dor en \"Se\u00f1oras do pasado\" e \"Momento \u00faltimo\". O amor tam\u00e9n \u00e9 de outono, e cando chega ledamente no ver\u00e1n \u00e9 fuxinte, \u00e9 un amor que est\u00e1 e non est\u00e1.\n5.- A decadencia.\nComo consecuencia de todo o anterior (tempo, morte, saudade) no libro predomina un ton decadente, outonal, esmorecente. Sobresaen os campos sem\u00e1nticos do devalar da natureza: outono, ser\u00e1n, solpor. O poeta tam\u00e9n se comprace na contemplaci\u00f3n da decadencia. Este decadentismo esteticista apr\u00e9ciase en \"Esta \u00e9 a folla\"...: a morte e a beleza do outono no Ulla.\n6.- A revoluci\u00f3n: marxismo e nacionalismo (vencellados \u00e1 tem\u00e1tica intimista e existencial).\nO tema socio-pol\u00edtico enmarca o libro, est\u00e1 presente no primeiro e \u00faltimo poema. \u00c9 unha chamada \u00e1 loita de liberaci\u00f3n nacional. C\u00edtase a Moncho Reboiras e os mineiros mortos en Lousame. En \"Triste Stephen\" c\u00e1ntase a unha revolucionaria alem\u00e1, Ulrike Meinhof.\nEste outono da vida do poeta ocorre nunha Patria con historia propia (Antol\u00edn Faraldo, Rosal\u00eda de Castro, Eduardo Pondal, Xoh\u00e1n Xes\u00fas Gonz\u00e1lez...). E \u00e9 falando desa Patria cando o poeta est\u00e1 esperanzado, a\u00ednda que el mesmo se sente vencido, e non perde a esperanza en ning\u00fan momento porque a semente est\u00e1 botada. Contrasta, pois, a confianza no destino futuro colectivo co pesimismo persoal.\nVista a obra no seu conxunto e de modo xeral, podemos conclu\u00edr dicindo que M\u00e9ndez Ferr\u00edn constr\u00fae as s\u00faas espirais tem\u00e1ticas \u201cCon p\u00f3lvora e magnolias\u201d e con estruturas reiterativas (os paralelismos, as an\u00e1foras, as xeminaci\u00f3ns de t\u00e9rmino/versos iguais) e sistematicamente estudadas, tanto tem\u00e1tica como estilisticamente. Toda a obra no seu conunto \u00e9 espiral do lagarto e da luz verde dun Stephen manipulador de espazos \"como cortes de gando moi grandismo\".\nS\u00edmbolos.\nPodemos destacar:\n1.- As cores: \"branco\" morte ou pureza e beleza femininas. \"Azul\": consciencia, reflexi\u00f3n (tradici\u00f3n: medo)\n2.- Flores e o mundo vexetal: (asociado \u00e1s cores nos poemas) magnolia, xacinto, camelia.\n3.- A morte: cor branca, crisantemos, outono, crep\u00fasculo.\n4.- O ourizo (repetido): sufrimento, actitude de illamento defensivo.\n5.- A espiral (o mundo celta, as ra\u00edces culturais): retorno \u00e1s orixes, ao tempo sen l\u00edmite.\n6.- A pedra, a estatua: a tallada, traballada: escravitude; a sen traballar: liberdade. Estatua: escravitude, silencio, pasividade\n7.- Paxaros (tradici\u00f3n: as relaci\u00f3ns co outro mundo, mensaxeiros dos deuses). Pombo : morte; loia (laverca): protecci\u00f3n da terra.\n8.- S\u00edmbolos ideol\u00f3xicos e sociais. Dinamita, p\u00f3lvora, ferro: a loita revolucionaria. Pu\u00f1o: o marxismo.\n9.- S\u00edmbolos do paso do tempo: a roda, o r\u00edo (a vida que pasa e leva en si a morte// Mi\u00f1o: Galicia).\n10.- S\u00edmbolos er\u00f3ticos e amorosos.\n11.- Top\u00f3nimos.\nRecursos estil\u00edsticos.\n1.- Polirritmia e versolibrismo.\n2.- Recorrencias: f\u00f3nicas, morfol\u00f3xicas, sint\u00e1cticas, l\u00e9xicas.\n3.- Rupturas da norma: a agrupaci\u00f3n en estrofas, os encabalgamentos moi abundantes (suaves e abruptos), a ausencia de puntaci\u00f3n, os xogos con mai\u00fasculas e min\u00fasculas.\n-Imaxes vangardistas e as influencias do futurismo italiano (\"collage\"), futurismo ruso (forma), surrealismo franc\u00e9s e Manuel Antonio.\n-Erotismo. Novidade dentro da poes\u00eda galega (\"Posturas para copular en homenaxe\")\n4.- Lingua. \u00c9 unha lingua depurada que se basea nun bo co\u00f1ecemento do galego falado, ao que se superpo\u00f1en numerosas achegas doutras linguas alleas. M\u00e9ndez Ferr\u00edn integra estranxeirismos, cultismos, dialectalismos, arca\u00edsmos, neoloxismos, coloquialismos e l\u00e9xico especializado, evitando s\u00f3 o castelanismo nunha vontade clara de frear o dominio excesivo da lingua castel\u00e1. Todos estes trazos caracterizan a lingua de Ferr\u00edn como culta, sobre todo se a comparamos coa pobreza de lingua que se estaba utilizando no socialrealismo.\nPoemas.\nNunha Compostela onde fixo patria Xo\u00e1n Xes\u00fas Gonz\u00e1lez e sementaron Pondal e Rosal\u00eda, cidade que \u00e9 esperanza duns mozos que se convencen e prepara para un futuro mellor. O poeta, expresando a s\u00faa derrota, quere facer unha marcha patri\u00f3tica. Mostra o pesimismo dunha Compostela centro de Galicia, \"de pedra, m\u00fasica e vento\" transmit\u00edndose en espiral (que ser\u00e1 o s\u00edmbolo da UPG). O poema pode lembrar dalg\u00fan xeito o \"Cami\u00f1o longo\" de Ram\u00f3n Cabanillas.\nCompostela \u00e9 berce de nacionalismo e fronte ao pesimismo persoal a pol\u00edtica achega un futuro optimista. Destaca no poema o uso de mai\u00fasculas, a an\u00e1fora e o paralelismo; tam\u00e9n o culturalismo.\nE remata:\nNeste poema \u00edntimo e pesimista o poeta transmite a s\u00faa depresi\u00f3n pola morte do poeta norteamericano da xeraci\u00f3n \"beat\" Jack Kerouac (1922-1969), unha sensaci\u00f3n que o fai sentirse tam\u00e9n no outono da s\u00faa vida. Sep\u00e1raos o r\u00edo da morte e non hai medo pola propia morte, si pola do amigo. Cita tam\u00e9n o poeta italiano Pietro Bembo (1470-1547).\nDestaca no poema a reduplicaci\u00f3n, a an\u00e1fora e o encabalgamento.\nRemata:\nBreve poema como o \u00e9 o paso desta vida \u00e1 outra. Busca a paz na morte que \u00e9 unha esperanza, con ela chega a tranquilidade: paz, liberdade e felicidade. A morte est\u00e1 vista con felicidade.\nFala de \"\u00f3nices\", pedras preciosas \u00e1s que se lle atribu\u00edron propiedades curativas e son s\u00edmbolo da escravitude. Cita o compositor alem\u00e1n Johann Sebastian Bach (1685-1750) e a cantante de blues-rock norteamericana Janis Joplin (1943-1970). Seguen visibles as an\u00e1foras e o culturalismo.\nRemata cun verso de esteticismo decadente:\nNo poema vemos a tristura asociada \u00e1 terra, o outono da vida. A cor amarela \u00e9 a morte que vai chegar e o poeta rec\u00edbea con tranquilidade. O outono da Galicia (amarelo) \u00e9 o outono que el sente. El, que est\u00e1 na terra de Bea, sente fatiga e quere ir para un mundo de ledicia, o pa\u00eds da morte, verde, coroado de loureiros.\nComeza o poema cunha cita do poeta crepuscular italiano Dino Campana (1885-1932) e tam\u00e9n fala de Dionisos, o deus grego do vi\u00f1o, que simboliza o pracer de vivir.\nPoema do paso do tempo e a morte. Expresa o desacougo por medio dos \"ollos toldados\". \"A man alongada\" ag\u00e1rrase a algo de esperanza. Poema breve, como breve \u00e9 a vida, sen pausas nin puntuaci\u00f3n, nun longo polis\u00edndeton, con encabalgamentos abruptos: vida, tempo, desacougo, sen pausas. Predomina o ritmo lento e desacougante.\nNa \"final derrota no mar\" recrea o motivo po\u00e9tico do r\u00edo que desemboca no mar como a vida que desemboca na morte (Jorge Manrique).\nMais hai un futuro esperanzado:\nPoema de amor e morte, de amor con menci\u00f3n de morte. \u00c9 un amor de outono que chega ledamente no ver\u00e1n pero \u00e9 fuxid\u00edo. A morte non \u00e9, como nos anteriores, a chegada da tranquilidade e do sosego porque engana, v\u00e9n disfrazada \"con tatuaxes de festa\".\nO t\u00edtulo remita \u00e1 \"Ballade des dames du temps jadis\" (balada das se\u00f1oras do tempo pasado de Fran\u00e7ois de Villon (s. XV). Comeza cunha cita dun verso da canci\u00f3n \"Les amours d\u00b4antan\" do cantautor anarquista franc\u00e9s Georges Brassens.\nO tema enlaza co poema anterior. A tristuta est\u00e1 asociada ao amor, l\u00e9mbrase un pasado pouco satisfactorio con amores positivos (\"poderosas ma\u00f1\u00e1s\") e negativos (\"ourizos\"). Solpor e morte (\"neste solpor que vence\"), lembranzas de amores que foron algo negativo (\"fiquei menos\").\nSegue o cultiralismo e o tema do \"r\u00edo\" como paso do tempo.\nComeza coa cita dun verso de \"Dona do corpo delgado\" de \u00c1lvaro Cunqueiro: \"mi\u00f1a Se\u00f1or amada\". Poema con imaxes vangardistas e cita da \"magnolia\" que est\u00e1 no t\u00edtulo do libro.\n\u00c9 a despedida amorosa no outono da vida, amor e morte. Pode verse como o final do amor como causante da morte do amante ou a morte como causa do final do amor. \"Mi\u00f1a Se\u00f1or amada\" fronte a \"Mi\u00f1a Se\u00f1or odiada\", o \"odi et amo\" de Catulo: \"mi\u00f1a se\u00f1or amada, desexada / mi\u00f1a se\u00f1or odiada / mi\u00f1a se\u00f1or perdida /querida / ... de fume, de cinza, de vento... \"\nRemata:\nSafo de Lesbos foi unha poeta grega, a poeta do erotismo, de actitute l\u00e9sbica. O poema \u00e9 un \"collage\" de citas ou par\u00e1frases de versos de Safo. \u00c9 un poema amoroso, er\u00f3tico, sen sentimento alg\u00fan por parte do poeta que non fala, \u00e9 Safo quen o fai: \"dixo Safo\".\n\"M\u00e1is branca ca o leite\", a cor branca \u00e9 s\u00edmbolo da morte e tam\u00e9n da beleza feminina, da pureza truncada pola morte. O \"vermello leito\" \u00e9 a paix\u00f3n amorosa. Todo leva \u00e1 imposibilidade da realizaci\u00f3n do amor, ser\u00e1 a morte que o amante lle provoca \u00e1 amada?, o que impide a relaci\u00f3n e mesmo o acto sexual:\nPoema relacionado coa poes\u00eda social, co prosa\u00edsmo. \u00c9 un poema pol\u00edtico, patri\u00f3tico: a revoluci\u00f3n ten que ir do norte ao sur de Galicia, como o pai Mi\u00f1o, a esencia de Galicia: \"da Fonmi\u00f1\u00e1 hastra a Guardia\u201d, desde o nacemento ata o mar. Lembra os versos de Cabanillas no \"Himno de Acci\u00f3n Gallega\": Irm\u00e1ns, irm\u00e1ns gallegos / dende Ortegal \u00f3 Mi\u00f1o / a folla do fouci\u00f1o / fagamos rebrillar!\" \".\"\nAo poeta gustar\u00edalle que os camaradas reflexionasen e se desen conta de que c\u00f3mpre ir xuntos para disparar a s\u00faa dinamita sobre a vida do pa\u00eds. C\u00f3mpre deter o tempo para emprender a revoluci\u00f3n, con referencias a Confucio, Her\u00e1clito e Mao.\nEspecie e testamento que lembra o \"Testamento do bardo\" de Eduardo Pondal (\"este cantou con voz harmoniosa / de Breog\u00e1n a raza xenerosa\"):\nAparece a opini\u00f3n que ten de si mesmo e o seu medo \u00e1 morte. Seguen presentes Mao, Confucio, Her\u00e1clito. E tam\u00e9n est\u00e1 Manuel Antonio (\"paquebotes, luces fuxid\u00edas\") e Ux\u00edo Novoneira (\"Novo Neira polos Caneiros\u201d). E o contido do libro: \"ti\u00f1a horror ao tr\u00e1nsito do tempo\u201d.\n\u00c9 un poema intimista de soidade e desespero con fondo social-patri\u00f3tico, de identificaci\u00f3n social-persoal (coma o t\u00edtulo do libro). Est\u00e1 presente Irlanda (nacionalismo, celtismo), Vilanova dos Infantes (familia, infancia), Ferrol (onde foron asasinados en 1972 os obreiros Amador Rey e Daniel Niebla). E as \"bandeiras esfarrapadas\" dos versos de Lu\u00eds Pimentel, a literatura independentista do irland\u00e9s Sean O'Casey, os versos de \u00c1lvaro Cunqueiro, o nacionalista irland\u00e9s Sean Mac Stiofain (protagonizou unha folga de fame en 1972) e o \"whit usura\" de Ezra Pound. O desespero est\u00e1 tam\u00e9n na ausencia total de mai\u00fasculas e de puntuaci\u00f3n.\nRemata:\nEmpeza:\nPoema de amor e morte con t\u00edtulo e pausas marcadas, moi estudado e innovador. Est\u00e1 constru\u00eddo sobre unha polipote (variatio): repetici\u00f3n de palabras con alteraci\u00f3n da funci\u00f3n sint\u00e1ctica. \"ponte fr\u00eda\" e \"ponte estatuaria\" son a frustraci\u00f3n do encontro amoroso. O tr\u00e1nsito do amor cara a morte: \"te\u00f1amos amor... pra fitar o bo lume e a morte\".\nNo segundo verso hai unha referencia a Lu\u00eds Pimentel (do poema \"a Rosal\u00eda\"), tam\u00e9n a Manuel Antonio (\"tan cursi polo xard\u00edn\") e a Santa Teresa de Jes\u00fas (\"vivo sen vivir en min\").\nEmpeza:\nO poeta lembra a infancia nos tempos negativos da posguerra. \u00c9 un poema irado, de angustia total: o r\u00edo vai cara ao mar, a morte, a vida ten volta atr\u00e1s; son historias que se repiten, tr\u00e1xicas. O tempo retorna. \"acibeche, cactus e pedra alumbre\" son a inmobilidade.\nNo segundo verso hai unha referencia \u00e1 poes\u00eda de Fernando Pessoa.\nCita inicial:\nSon moitas as referencias culturais. Comeza cos versos finais do poema \"Chang Sa\", segue con Helena (a de Troia?), con Mar\u00eda Balteira (soldadeira medieval das cantigas), Berta do grande p\u00e9 (esposa de Pepino e nai de Carlomagno), o Caf\u00e9 Espa\u00f1ol (tertulias en Compostela), o hotel compostel\u00e1n onde se tomaban os t\u00e9s e a praza da Quintana santiaguesa.\nPoema de lembranza do pasado que \u00e9 semente de esperanza, pasado sen pausas e desacougante. O repetido tema do \"ubi sunt\" e as \"se\u00f1oras do pasado\".\nPoema de amizade a Manuel Mar\u00eda (\"veleiqu\u00ed o amigo presente\"), compa\u00f1eiro de xeraci\u00f3n e de angueiras nacionalistas e marxistas. Poema fundamentalmente pol\u00edtico coa morte de fondo. Comeza coa desesperaci\u00f3n:\nContin\u00faa coa situaci\u00f3n individual (\"ma\u00f1\u00e1n de outono\"), a esperanza no futuro colectivo (\"os camaradas... ga\u00f1ando o futuro\"), o nacionalismo (\"no destino nacional de pedra\") e remata coa morte (\"preludio do sudario\")\nCita inicial:\nO t\u00edtulo \u00e9 un nome xerm\u00e1nico que pode ser o trasunto do autor. \u00c9 un longo poema ou unha serie de cinco poemas relacionados. Baixo un fondo intimista recolle os catro temas do libro: morte, amor, tempo saudoso e patria.\nCanto \u00e1 forma, destaca a ausencia de puntuaci\u00f3n, a polirritmia, o encabalgamento, a aliteraci\u00f3n, a an\u00e1fora e un l\u00e9xico con estranxeirismos, arca\u00edsmos, cientifismos e l\u00e9xico espec\u00edfico da flora.\nNa primeira parte (en terceira persoa) trata de nos introducir nun xeito diferente de sentir a realidade, s\u00f3 sensaci\u00f3ns, cunha preocupaci\u00f3n pola t\u00e9cnica, sen lle importar clarificarnos quen \u00e9 quen, quen \u00e9 \"ela\". Trata de nos sensibilizar coa s\u00faa violencia: \"lagarto que foxe alustre\". A secuencia ela-largarto-violencia-morte leva \u00e1 perda da identidade, a morte, fuxida da luz verde.\nA segunda \u00e9 un andar no tempo, nos gloriosos anos 50, na activista alem\u00e1 Ulrike Meinhof e en Stephen, fronte a un presente do poema con ela presa: exaltaci\u00f3n revolucionaria e recreaci\u00f3n da mocidade. Son moitas as referencias culturais esa \u00e9poca.\nNa terceira o \"triste Stephen\", est\u00e1 con corenta anos, sen esperanza, s\u00f3, unicamente no futuro aparece o traballo pola propia terra. Remata coa imaxe de Stephen como espello del mesmo, como autobiograf\u00eda: \"Stephen / espello / espanto /esquencida e silenciosa estatua / da t\u00faa propia face / de noutrora\" (usando a segunda persoa).\nDedicatoria:\nPecha o libro un poema pol\u00edtico, optimista e prosaico. Un poema de compromiso sociopol\u00edtico no que as aves (loia, laverca) simbolizan a liberdade e o crep\u00fasculo a morte e o comezo dun novo per\u00edodo.\nCanto \u00e1 forma, mestura versos de arte menor e de arte maior, simples e compostos. Os encabalgamentos suaves abruptos danlle dinamismo ao poema. Bota man da cantiga de refr\u00e1n e dos paralelismos anaf\u00f3ricos. Toda as estrofas parecen telo mesmo nivel xer\u00e1rquico, que s\u00f3 se declaran sint\u00e9ticos no \u00faltimo momento, cunha serie paralel\u00edstica baseada na repetici\u00f3n, con m\u00ednimas variantes, dun mesmo sintagma: (En+sintagma nominal+refr\u00e1n).\nEdici\u00f3ns.\nA edici\u00f3n de Rompente destaca polo tipo de papel utilizado, definido polo autor como papel de envolver dunha tenda de ultramarinos. O formato \u00e9 case cadrado (18x20,5), cunha capa en amarelo acartonada e follas en papel de estraza.\nReimprimiuse en 1978 e reeditouse en 1989, 1994, 2004, 2005, con m\u00e1is de oito edici\u00f3ns."}
{"id": "411690", "revid": "25871", "url": "https://gl.wikipedia.org/wiki?curid=411690", "title": "Guillermo Fern\u00e1ndez Otero", "text": "Guillermo Fern\u00e1ndez Otero, nado en Monforte de Lemos en 1918 e finado no mesmo concello en novembro de 2003, foi un avogado e pol\u00edtico galego.\nTraxectoria.\nEstudou o bacharelato na Coru\u00f1a e Dereito na Universidade de Santiago de Compostela e en Madrid. Foi alcalde de Monforte de Lemos dende 1958. Foi elixido procurador en Cortes en 1958, en representaci\u00f3n dos concellos da provincia de Lugo.\nVida persoal.\nCasou coa filla de Friedrich Wilhelm Cloos e foi pai de Edgar Fern\u00e1ndez Cloos."}
{"id": "411692", "revid": "23204", "url": "https://gl.wikipedia.org/wiki?curid=411692", "title": "La Revue de Catalogne", "text": "La Revue de Catalogne foi unha revista que se publicou en Marsella en 1929 centrada na cultura catal\u00e1.\nCaracter\u00edsticas.\nFundouse en marzo de 1929 dirixida e editada por Pierre Rouquette e artell\u00e1base en oito secci\u00f3ns: \"Revue des Revue catalanes\", \"Les Lettres\", \"L'\u00c9rudition\", \"L'Humanisme\", \"La Musique catalane\", \"Le Th\u00e9atre\", \"Les Arts\"\u00a0 e \"La Catalogne \u00e0 l'\u00e9tranger\". A meirande parte dos colaboradores eran franceses, mais tam\u00e9n participaron xornalistas e escritores catal\u00e1ns. Importante foi o apoio do escritor e pol\u00edtico mallorqu\u00ed Joan Estelrich, moi ligado ao l\u00edder da Lliga Regionalista\u00a0Francesc Camb\u00f3. A intenci\u00f3n era publicala mensualmente pero s\u00f3 sa\u00edron cinco n\u00fameros, o derradeiro o 1 de agosto.\u00a0\nA revista centr\u00e1base na cultura catal\u00e1 en todos os seus aspectos, dende a literatura \u00e1 m\u00fasica pasando polas artes. Publicada integramente en lingua francesa, Roquette quer\u00eda que fose\u00a0o trazo de uni\u00f3n entre Catalu\u00f1a e a elite internacional. Tecnicamente a revista inspir\u00e1base no formato de \u00a0\"La Nova Revista\" (1927-1929), revista cultural dirixida por Josep Maria Junoy.\u00a0"}
{"id": "411695", "revid": "23204", "url": "https://gl.wikipedia.org/wiki?curid=411695", "title": "Azur Air", "text": "Azur Air, anteriormente \"Katekavia\", \u00e9 unha aeroli\u00f1a ch\u00e1rter e antiga aeroli\u00f1a rexional rusa. Inicialmente estivo baseada no aeroporto de Krasnoyarsk Cheremshanka, o aeroporto dom\u00e9stico que serve \u00e1 cidade de Krasnoyarsk, e todos os seus destinos atop\u00e1banse dentro do krai de Krasnoyarsk. No presente serve principalmente destinos de vacaci\u00f3ns dende Moscova-Domodedovo, ademais dalg\u00fans dom\u00e9sticos.\nHistoria.\nA aeroli\u00f1a iniciou as s\u00faas operaci\u00f3ns en 1995 realizando voos rexionais dende os aeroportos de Krasnoyarsk Cheremshanka e de Krasnoyarsk-Yemelyanovo. A compa\u00f1\u00eda tam\u00e9n operaba servizos ch\u00e1rter cara Siberia e Iacutia.\nNO ano 2010 transportou a uns 122 000 pasaxeiros, e no ano 2010 comezou a mercar avi\u00f3ns m\u00e1is grandes, principalmente Tupolev Tu-134. En abril de 2014 a aeroli\u00f1a ti\u00f1a tres avi\u00f3ns deste tipo na s\u00faa frota. Nese mesmo mes a aeroli\u00f1a comezou a operar voos regulares entre Krasnoyarsk-Yemelyanovo e as cidades siberianas de Surgut e Tomsk.\nEn 2015 Katekavia foi rebautizada como Azur Air e converteuse nunha aeroli\u00f1a de vacaci\u00f3ns. No mes de decembro confirmouse que o seu antigo propietario, UTair Aviation, vendera Azur Air \u00e1 compa\u00f1\u00eda tur\u00edstica turca Anex Tourism Group, que tam\u00e9n marcara Azur Air Ukraine, a antiga UTair-Ukraine, unhas semanas antes.\nEn febreiro de 2018 a autoridade rusa de aviaci\u00f3n civil, Rosaviatsia, anunciou que Azur Air enfront\u00e1base a unha suspensi\u00f3n da s\u00faa licenza operacional o 20 de marzo se a aeroli\u00f1a non solucionaba algunhas presuntas violaci\u00f3ns de seguridade. Debido a isto a axencia de turismo rusa Rozturizm advert\u00edu aos turoperadores que non vendesen billetes da aeroli\u00f1a.\nFrota.\nEn abril de 2018 a frota de Azur Air estaba formada polos seguintes avi\u00f3ns:"}
{"id": "411697", "revid": "15490", "url": "https://gl.wikipedia.org/wiki?curid=411697", "title": "Mitr\u00eddates", "text": "O nome Mitr\u00eddates ou Mitridates ( Mithridat\u0113s) \u00e9 a forma do indoiranio \"Mithra-Datt\", que significa \"algu\u00e9n doado por Mitra\". Mitra \u00e9 o deus-sol indoario e \"Datt \"(doado por) deriva do radical protoind-europeo \"*d\u00e3\", \"dar\". \n\u00c9 o nome dun gran n\u00famero de reis, soldados e estadistas na dinast\u00eda iraniana dos partos (ou ars\u00e1cidas) e da realeza e nobreza de Anatolia.\nMitr\u00eddates, Mitradates ou Mithridates poden referirse a:"}
{"id": "411698", "revid": "5863", "url": "https://gl.wikipedia.org/wiki?curid=411698", "title": "Econom\u00eda galega", "text": ""}
{"id": "411700", "revid": "56817", "url": "https://gl.wikipedia.org/wiki?curid=411700", "title": "Antonio Mart\u00ednez Rodr\u00edguez", "text": "Antonio Mart\u00ednez Rodr\u00edguez, finado en Monforte de Lemos o 31 de xullo de 1993, foi un m\u00e9dico e pol\u00edtico galego.\nTraxectoria.\nFoi alcalde de Monforte de Lemos dende 1970. Morreu aos 77 anos.\nVida persoal.\nCasou con Remedios Rodr\u00edguez Rodr\u00edguez."}
{"id": "411701", "revid": "75439", "url": "https://gl.wikipedia.org/wiki?curid=411701", "title": "Jacobo Gaspar Grandal", "text": "Jacobo Gaspar Grandal, nado en Mos en 1975, \u00e9 un compositor musical e profesor galego.\nTraxectoria.\nJacobo Gaspar \u00e9 titulado superior en composici\u00f3n polo Conservatorio Superior de M\u00fasica de Vigo e realizou estudos de posgrao en composici\u00f3n no Conservatorio Superior de M\u00fasica de Arag\u00f3n con Jos\u00e9 Manuel L\u00f3pez L\u00f3pez. Doutorouse en musicolox\u00eda pola Universidade de Oviedo. Ademais \u00e9 Licenciado en Ciencias Econ\u00f3micas pola Universidade de Vigo.\nDesde 2007 \u00e9 profesor do Departamento de Composici\u00f3n do Conservatorio Superior de M\u00fasica de Vigo.\nComo compositor, a s\u00faa obra parte da modernidade e do novo paradigma que esta define, no que se reformula a relaci\u00f3n son-m\u00fasica, algo do que se deriva unha expansi\u00f3n dos medios e das t\u00e9cnicas instrumentais, novas li\u00f1as de traballo cos int\u00e9rpretes e unha concepci\u00f3n da escoita dirixida a ensanchar a experiencia perceptiva.\nPremios.\nRecibiu importantes premios como:"}
{"id": "411703", "revid": "6939", "url": "https://gl.wikipedia.org/wiki?curid=411703", "title": "Noiteboa de pantasmas", "text": ""}
{"id": "411704", "revid": "6939", "url": "https://gl.wikipedia.org/wiki?curid=411704", "title": "Conto de Nadal", "text": ""}
{"id": "411705", "revid": "6939", "url": "https://gl.wikipedia.org/wiki?curid=411705", "title": "Canto de Nadal", "text": ""}
{"id": "411706", "revid": "6939", "url": "https://gl.wikipedia.org/wiki?curid=411706", "title": "Canci\u00f3n de Nadal", "text": ""}
{"id": "411716", "revid": "5863", "url": "https://gl.wikipedia.org/wiki?curid=411716", "title": "Fernando Vilari\u00f1o Gosende", "text": ""}
{"id": "411717", "revid": "5863", "url": "https://gl.wikipedia.org/wiki?curid=411717", "title": "Iago de la campa", "text": ""}
{"id": "411718", "revid": "65337", "url": "https://gl.wikipedia.org/wiki?curid=411718", "title": "Mitr\u00eddates III de Partia", "text": "Mitr\u00eddates III ou Arsaces XIV foi rei do Imperio parto entre o -87 e o -80, usurpou a coroa a Orodes I, fillo e sucesor de Gotarces I.\nTraxectoria.\nFigura de Mitr\u00eddates III.\nExisten varias evidencias que nos levan a relacionar a Mitr\u00eddates III coa familia parta reinante, e que mesmo poder\u00eda determinar a paternidade de Mitr\u00eddates. O primeiro \u00e9 un documento en pedra da zona de Behistun, na zona occidental de Persia, de \u00e9poca de Mitr\u00eddates onde aparece o rei xunto a catro dignatarios do seu reino: O primeiro e o terceiro nome corresponde a personalidades menores, con todo o segundo, Mitr\u00eddates, poder\u00eda facer referencia a Mitr\u00eddates III, como fillo de Mitr\u00eddates II e por tanto irm\u00e1n de Gotarces I. A isto engadimos o feito que nas moedas cu\u00f1adas por Mitr\u00eddates III aparece o ep\u00edteto \u03a6\u0399\u039b\u039f\u03a0\u0391\u03a4\u039f\u03a1\u039f\u03a3 \"philop\u00e1toros\" (o que ama ao seu pai) o que poder\u00eda facer referencia \u00e1 s\u00faa relaci\u00f3n coa dinast\u00eda reinante e as\u00ed xustificar o seu ascenso ao trono. Non obstante os investigadores carecen de suficientes datos para dar por definitiva esta relaci\u00f3n paterno-filial.\nReinado.\nEn torno ao -87 menci\u00f3nase en textos cuneiformes a referencia \u00e1 entronizaci\u00f3n dun novo rei parto, que coincide no ano coa expulsi\u00f3n do tam\u00e9n usurpador Sinatruces de Susa e da morte de Gotarces I. \nNos primeiros meses do seu reinado interveu na guerra entre os monarcas sel\u00e9ucidas Filipo I Filadelfo e Demetrio III Eucarios. O outrora poderoso imperio sele\u00facida quedara reducido ao territorio sirio ameazado constantemente polo expansionismo armenio. A acci\u00f3n de Mitr\u00eddates III foi en axuda de Filipo I cando este se achaba cercado polo seu irm\u00e1n en Beroea. Mitr\u00eddates conseguiu derrotar e capturar a Demetrio, o cal morreu en Partia.\nAs relaci\u00f3ns co reino de Armenia, dirixido por Tigranes o Grande sufriron unha consider\u00e1bel deterioraci\u00f3n. Tigranes, criado como ref\u00e9n na corte parta, fora aliado de Mitr\u00eddates II e tam\u00e9n do seu fillo Gotarces I a quen casara coa s\u00faa filla Aryazate, e que moi posibelmente fosen os pais de Orodes I, que foi desposu\u00eddo da sucesi\u00f3n por Mitr\u00eddates III. \nTigranes aproveitou a situaci\u00f3n delicada do reino parto para declarar a guerra, e desprenderse da s\u00faa tutela. Armenia logrou facerse cos territorios de Osroene, Adiabene, Gordiena e Atropatene e sometelos a vasalaxe: A debilidade do reino foi aproveitada por Orodes I quen lanzou unha campa\u00f1a contra Mitr\u00eddates III nas satrap\u00edas occidentais. Orodes tomou Babilonia no ano -81 (o diario astron\u00f3mico de Babilonia mencionan unha eclipse lunar no seu primeiro mes de reinado) continuou a guerra at\u00e9 a definitiva derrota (menci\u00f3n nos bronces de Susa o ano 233 SEM, agosto/setembro do ano -80 de Orodes I). Non se sabe nada sobre o destino de Mitr\u00eddates III, algunhas teor\u00edas apuntan a que quizais non morrese e fuxise cara \u00e1s rexi\u00f3ns m\u00e1is inacces\u00edbeis do norte do imperio, onde falecer\u00eda ao ano seguinte."}
{"id": "411722", "revid": "5863", "url": "https://gl.wikipedia.org/wiki?curid=411722", "title": "Iago de la Campa Pose", "text": ""}
{"id": "411724", "revid": "5863", "url": "https://gl.wikipedia.org/wiki?curid=411724", "title": "Pazo de arxeriz", "text": ""}
{"id": "411725", "revid": "5863", "url": "https://gl.wikipedia.org/wiki?curid=411725", "title": "Museo de Arxeriz", "text": ""}
{"id": "411726", "revid": "85894", "url": "https://gl.wikipedia.org/wiki?curid=411726", "title": "Guillareo, San Vicenzo de Curtis, Vilasantar", "text": "Guillareo \u00e9 un lugar da parroquia de San Vicenzo de Curtis, no concello coru\u00f1\u00e9s de Vilasantar, na comarca de Betanzos. Segundo o Instituto Nacional de Estad\u00edstica a s\u00faa poboaci\u00f3n en 2018 era de 10 habitantes (sete homes e tres mulleres)."}
{"id": "411727", "revid": "624", "url": "https://gl.wikipedia.org/wiki?curid=411727", "title": "54 a. C.", "text": ""}
{"id": "411728", "revid": "85894", "url": "https://gl.wikipedia.org/wiki?curid=411728", "title": "O Vao, San Vicenzo de Curtis, Vilasantar", "text": "O Vao \u00e9 un lugar do concello coru\u00f1\u00e9s de Vilasantar, na comarca de Betanzos. Est\u00e1 dividido entre as parroquias de Vilari\u00f1o e San Vicenzo de Curtis. Segundo o Instituto Nacional de Estad\u00edstica a poboaci\u00f3n da parte de San Vicenzo en 2018 era de 16 habitantes (dez homes e seis mulleres). "}
{"id": "411730", "revid": "85894", "url": "https://gl.wikipedia.org/wiki?curid=411730", "title": "Vilamaior, San Vicenzo de Curtis, Vilasantar", "text": "Vilamaior \u00e9 un lugar da parroquia de San Vicenzo de Curtis, no concello coru\u00f1\u00e9s de Vilasantar, na comarca de Betanzos. Segundo o Instituto Nacional de Estad\u00edstica a s\u00faa poboaci\u00f3n en 2018 era de sete habitantes (cinco homes e d\u00faas mulleres). "}
{"id": "411731", "revid": "88215", "url": "https://gl.wikipedia.org/wiki?curid=411731", "title": "Rego das G\u00e1ndaras", "text": ""}
{"id": "411733", "revid": "85894", "url": "https://gl.wikipedia.org/wiki?curid=411733", "title": "O Campo, Vilasantar, Vilasantar", "text": "O Campo \u00e9 un lugar da parroquia de Vilasantar, no concello coru\u00f1\u00e9s de Vilasantar, na comarca de Betanzos. Segundo o Instituto Nacional de Estad\u00edstica a s\u00faa poboaci\u00f3n en 2018 era de 12 habitantes (seis homes e seis mulleres). "}
{"id": "411734", "revid": "85894", "url": "https://gl.wikipedia.org/wiki?curid=411734", "title": "O Cruceiro, Vilasantar, Vilasantar", "text": "O Cruceiro \u00e9 un lugar da parroquia de Vilasantar, no concello coru\u00f1\u00e9s de Vilasantar, na comarca de Betanzos. Segundo o Instituto Nacional de Estad\u00edstica a s\u00faa poboaci\u00f3n en 2018 era de catro habitantes (tres homes e unha muller). "}
{"id": "411735", "revid": "85894", "url": "https://gl.wikipedia.org/wiki?curid=411735", "title": "Gux\u00edn, Vilasantar, Vilasantar", "text": "Gux\u00edn \u00e9 un lugar da parroquia de Vilasantar, no concello coru\u00f1\u00e9s de Vilasantar, na comarca de Betanzos. Segundo o Instituto Nacional de Estad\u00edstica a s\u00faa poboaci\u00f3n en 2018 era de seis habitantes (tres homes e tres mulleres). "}
{"id": "411736", "revid": "85894", "url": "https://gl.wikipedia.org/wiki?curid=411736", "title": "Ru, Vilasantar, Vilasantar", "text": "Ru \u00e9 un lugar da parroquia de Vilasantar, capital do concello coru\u00f1\u00e9s de Vilasantar, na comarca de Betanzos. Segundo o Instituto Nacional de Estad\u00edstica a s\u00faa poboaci\u00f3n en 2018 era de 65 habitantes (35 homes e 30 mulleres)."}
{"id": "411737", "revid": "85894", "url": "https://gl.wikipedia.org/wiki?curid=411737", "title": "As Raposeiras, Vilasantar, Vilasantar", "text": "As Raposeiras \u00e9 un lugar da parroquia de Vilasantar, no concello coru\u00f1\u00e9s de Vilasantar, na comarca de Betanzos. Segundo o Instituto Nacional de Estad\u00edstica a s\u00faa poboaci\u00f3n en 2018 era de 14 habitantes (nove homes e cinco mulleres). "}
{"id": "411738", "revid": "98629", "url": "https://gl.wikipedia.org/wiki?curid=411738", "title": "As Raposeiras", "text": "O top\u00f3nimo galego As Raposeiras pode referirse aos seguintes lugares:"}
{"id": "411739", "revid": "85894", "url": "https://gl.wikipedia.org/wiki?curid=411739", "title": "Paiz\u00e1s, Vilasantar, Vilasantar", "text": "Paiz\u00e1s \u00e9 un lugar do concello coru\u00f1\u00e9s de Vilasantar, na comarca de Betanzos. Est\u00e1 dividido entre as parroquias de Mezonzo e Vilasantar. Segundo o Instituto Nacional de Estad\u00edstica, en 2018, a parte correspondente \u00e1 parroquia de Vilasantar ti\u00f1a un habitante (unha muller)."}
{"id": "411740", "revid": "89787", "url": "https://gl.wikipedia.org/wiki?curid=411740", "title": "Manuel Taboada G\u00f3mez", "text": "Manuel Taboada G\u00f3mez, nado en Laro (Silleda), \u00e9 un construtor e empresario galego.\nTraxectoria.\nNas elecci\u00f3ns municipais de 1987 presentouse como n\u00famero cinco da candidatura de Alianza Popular ao concello de Silleda encabezada por Juan Salgueiro. Foi elixido concelleiro e nomeado concelleiro de Urbanismo e Obras. En 1988 constitu\u00edu unha sociedade en Silleda xunto \u00e1 s\u00faa muller Elisa Ramos Vali\u00f1as, para dedicarse \u00e1 construci\u00f3n Taboada y Ramos. Dimitiu como concelleiro en marzo de 1990 alegando \"motivos persoais\".\nA partir dese momento iniciou unha expansi\u00f3n empresarial, traballando fundamentalmente para as administraci\u00f3ns p\u00fablicas. En 1991 foi condenado xunto co concelleiro de Lal\u00edn Antonio Canda Gamallo a unha multa de cincuenta mil pesetas como autores dunha falta de imprudencia na construci\u00f3n da praia fluvial de Vilatuxe. A empresa encargouse da construci\u00f3n dos pol\u00edgonos de Lal\u00edn 2000 e Silleda. En 2017 foi o primeiro adxudicatario de obras da Xunta de Galicia.\nVida persoal.\nCasado con Elisa Ramos Vali\u00f1as, \u00e9 pai de Manuel Taboada Ramos."}
{"id": "411741", "revid": "85894", "url": "https://gl.wikipedia.org/wiki?curid=411741", "title": "Lu\u00eds Rey Mari\u00f1o", "text": "Lu\u00eds Rey Mari\u00f1o, nado en Monforte de Lemos en 1895 e finado no mesmo concello en 1986, foi un pol\u00edtico galego.\nTraxectoria.\nFoi alcalde de Monforte de Lemos de febreiro de 1949 a febreiro de 1958. Foi nomeado procurador en Cortes en 1952, en representaci\u00f3n dos municipios da provincia.\nVida persoal.\nCasou en 1926 con Mar\u00eda de la Paz Taboada de Z\u00fa\u00f1iga, filla de Jos\u00e9 Taboada Rodr\u00edguez Varela de Temes e irm\u00e1 de Jos\u00e9 Taboada Z\u00fa\u00f1iga, e foi pai de Mar\u00eda Paz Rey Taboada."}
{"id": "411743", "revid": "98629", "url": "https://gl.wikipedia.org/wiki?curid=411743", "title": "Isabel de Arag\u00f3n (1376-1424)", "text": "Isabel de Arag\u00f3n, nada en Barcelona en 1376 e finada en Alcolea de Cinca, Arag\u00f3n o 28 de xaneiro de 1424, foi unha Infanta de Arag\u00f3n e condesa consorte de Urgell (1408-1413), filla de Pedro IV de Arag\u00f3n e da s\u00faa cuarta esposa, Sibila de Forti\u00e0.\nContraeu matrimonio o 20 de xu\u00f1o de 1407 en Valencia co conde Xaime II de Urgell quen, \u00e1 morte de Mart\u00edn o Humano sen sucesor, foi un dos pretendentes ao trono aragon\u00e9s por ser bisneto do rei Afonso IV de Arag\u00f3n, durante o Compromiso de Caspe de 1412.\nDesta uni\u00f3n naceron:"}
{"id": "411747", "revid": "56817", "url": "https://gl.wikipedia.org/wiki?curid=411747", "title": "Taula de Lletres Valencianes", "text": "Taula de Lletras Valencianes\u00a0foi unha revista literaria e progresista valenciana editada na cidade de\u00a0Valencia e fundada en outubro de 1927.\nCaracter\u00edsticas.\nFund\u00e1rona\u00a0Carles Salvador, Adolf Pizcueta i Alfonso, Enric Navarro i Borr\u00e0s, Miquel Duran de Val\u00e8ncia e Francesc Caballero Mu\u00f1oz durante a\u00a0ditadura de Primo de Rivera para impulsar a\u00a0valencianizaci\u00f3n das forzas pol\u00edticas e a recuperaci\u00f3n da personalidade nacional valenciana. Foi tam\u00e9n o primeiro pulo serio para elaborar unha nova literatura valenciana de calidade dende unha perspectiva netamente nacional, d\u00e1ndolle voz \u00e1 gran maior\u00eda de escritores valencianos da \u00e9poca. Mantivo unha boa relaci\u00f3n coa Societat Castellonenca de Cultura.\nF\u00edxose eco do debate ortogr\u00e1fico que viv\u00eda o valenciano daquela, manifest\u00e1ndose abertamente pola unidade da lingua e a favor de crebar o illamento existente con Catalu\u00f1a e as Illas Baleares; ademais de manter contactos con\u00a0Occitania, Galicia e \"os valencianos de Am\u00e9rica\". En xullo de 1930\u00a0 publicou o manifesto \"Als escriptors valencians i a les publicacions valencianes\", unha chamada para a unificaci\u00f3n ortogr\u00e1fica por medio do acordo e que acabar\u00e1 callando en 1932 nas denominadas\u00a0Normes de Castell\u00f3. Nas s\u00faas p\u00e1xinas tam\u00e9n tiveron cabida\u00a0as actividades da\u00a0Acci\u00f3n Cultural Valenciana e impulsou a\u00a0creaci\u00f3n da\u00a0editorial L'Estel. En total sa\u00edron 38 n\u00fameros, o derradeiro en novembro de 1930, nas v\u00e9speras da Rep\u00fablica."}
{"id": "411748", "revid": "4817", "url": "https://gl.wikipedia.org/wiki?curid=411748", "title": "Antares (foguete espacial)", "text": "Antares (antes co\u00f1ecido como \"Taurus II\") \u00e9 o nome dunha serie de foguetes espaciais constru\u00eddos por Orbital ATK.\nCaracter\u00edsticas.\nOs foguetes Antares son foguetes de capacidade media, capaces de po\u00f1er en \u00f3rbita baixa terrestre ata 6 toneladas de carga. Os Antares complementan aos foguetes lixeiros Pegasus e Minotaur (Minotaur 1, Minotaur 2 e Minotaur 4) de Orbital ATK, adicados ao lanzamento de pequenas cargas a \u00f3rbita.\nA familia est\u00e1 formada por catro variantes cunha primeira etapa com\u00fan fabricada pola empresa ucra\u00edna Yuzhnoe, propulsada ata o 2014 por dous motores AJ26-62, denominaci\u00f3n americana dos motores sovi\u00e9ticos NK-33. Despois da explosi\u00f3n dun Antares-130 en outubro de 2014 debido a estes motores, Orbital decidiu a s\u00faa substituci\u00f3n por motores rusos RD-181. A segunda etapa pode ser unha Castor-30A para o Antares-110, unha Castor-30B para o Antares-120 ou unha Castor-30XL para os Antares-130 e Antares-230. Como terceira etapa opcional pode usarse unha BTS ou unha m\u00e1is potente Star-48BV. Os Antares l\u00e1nzanse desde a Wallops Flight Facility, na illa Wallops.\nA codificaci\u00f3n do nome dos foguetes segue o seguinte criterio:\nAta agora voaron catro variantes: Antares-110, Antares-120, Antares-130 e Antares-230"}
{"id": "411749", "revid": "72012", "url": "https://gl.wikipedia.org/wiki?curid=411749", "title": "Taurus II", "text": ""}
{"id": "411750", "revid": "72012", "url": "https://gl.wikipedia.org/wiki?curid=411750", "title": "Taurus 2", "text": ""}
{"id": "411751", "revid": "72012", "url": "https://gl.wikipedia.org/wiki?curid=411751", "title": "Antares-110", "text": ""}
{"id": "411752", "revid": "72012", "url": "https://gl.wikipedia.org/wiki?curid=411752", "title": "Antares-120", "text": ""}
{"id": "411753", "revid": "72012", "url": "https://gl.wikipedia.org/wiki?curid=411753", "title": "Antares-130", "text": ""}
{"id": "411754", "revid": "72012", "url": "https://gl.wikipedia.org/wiki?curid=411754", "title": "Antares-230", "text": ""}
{"id": "411760", "revid": "63181", "url": "https://gl.wikipedia.org/wiki?curid=411760", "title": "Urjala", "text": " \nUrjala \u00e9 un municipio de Finlandia da rexi\u00f3n de Pirkanmaa. En 2017 a s\u00faa poboaci\u00f3n era de 4.866 habitantes. A superficie do termo municipal \u00e9 de 505,37 km2, dos cales 30,16 km2 son auga. O concello ten unha densidade de poboaci\u00f3n de 5,82 hab./km\u00b2.\nLimita cos municipios de Akaa, Punkalaidun, Sastamala e Vesilahti, pertencentes \u00e1 s\u00faa mesma rexi\u00f3n, e Forssa, Humppila, H\u00e4meenlinna, Tammela na rexi\u00f3n de Tavastia Propia.\nO concello \u00e9 uniling\u00fce en fin\u00e9s."}
{"id": "411761", "revid": "1131", "url": "https://gl.wikipedia.org/wiki?curid=411761", "title": "Alba Mar\u00eda", "text": "Alba Mar\u00eda Rodr\u00edguez, nada nas Palmas de Gran Canaria o 15 de marzo de 1995, \u00e9 unha cantante, escritora, fil\u00f3loga e regueifeira galega."}
{"id": "411763", "revid": "85979", "url": "https://gl.wikipedia.org/wiki?curid=411763", "title": "Terapias cognitivo-comportamentais", "text": "As terapias cognitivo-comportamentais son orientaci\u00f3ns da terapia cognitiva enfocadas no vencellamento do pensamento e o comportamento, e que recollen as achegas das distintas correntes dentro da psicolox\u00eda cient\u00edfica; o cal \u00e9 m\u00e1is que unha mera fusi\u00f3n, como aplicaci\u00f3n cl\u00ednica, da psicolox\u00eda cognitiva e a psicolox\u00eda behaviourista. Adoitan combinar t\u00e9cnicas de reestruturaci\u00f3n cognitiva, de adestramento en relaxaci\u00f3n e outras estratexias de enfrontamento e de exposici\u00f3n.\nEste modelo acepta a tesis behaviorista de que o comportamento humano \u00e9 aprendido, pero esta aprendizaxe non consiste nun v\u00ednculo asociativo entre est\u00edmulos e respuestas sen\u00f3n na formaci\u00f3n de relaci\u00f3ns de significado personais, esquemas cognitivos ou regras. Igualmente os aspectos cognitivos, afectivos e comportamentais est\u00e1n interrelacionados, de modo que un cambio nun deles afecta \u00f3s outros dous compo\u00f1entes. Nesa relaci\u00f3n mutua as estruturas de significado (esquemas cognitivos) ter\u00edan un peso fundamental, pois elas representan a organizaci\u00f3n idiosincr\u00e1tica que ten cada persoa sobre o que significa a s\u00faa experiencia, os outros e o si mesmo.\nDurante o proceso terap\u00e9utico o cl\u00ednico v\u00e1lese de diversas estratexias que te\u00f1en por obxecto a flexibilizaci\u00f3n e modificaci\u00f3n dos esquemas disfuncionais e os pensamientos autom\u00e1ticos que se desprenden destes. O devandito proceso est\u00e1 guiado por tres principios t\u00e9cnicos b\u00e1sicos: o empirismo colaborativo, o descubrimento guiado e o di\u00e1logo socr\u00e1tico."}
{"id": "411778", "revid": "56817", "url": "https://gl.wikipedia.org/wiki?curid=411778", "title": "P\u00e9rdicas", "text": "P\u00e9rdicas pode referirse a:"}
{"id": "411779", "revid": "1131", "url": "https://gl.wikipedia.org/wiki?curid=411779", "title": "Facultade de Filosof\u00eda de Santiago de Compostela", "text": "A Facultade de Filosof\u00eda de Santiago de Compostela, onde se imparte o grao en Filosof\u00eda e m\u00e1is varios m\u00e1steres, \u00e9 unha das \u00faltimas p\u00f3las segregadas da antiga Facultade de Filosof\u00eda e Letras da Universidade de Santiago de Compostela, na que o peso da licenciatura de Xeograf\u00eda e Historia era fundamental, por ser a \u00fanica subtitulaci\u00f3n da licenciatura en Filosof\u00eda e Letras que se impart\u00eda nela desde a s\u00faa fundaci\u00f3n en 1922 at\u00e9 ben entrados os anos 1970, cando se creou a licenciatura en Filolox\u00eda rom\u00e1nica.\nSituaci\u00f3n.\nA Facultade est\u00e1 situada na praza de Mazarelos, co\u00f1ecida tam\u00e9n por moitos compostel\u00e1ns de certa idade como praza do Instituto, por estar no edificio, antigo convento da Compa\u00f1\u00efa, ocupado durante moitos anos polo Instituto Arcebispo Xelm\u00edrez, a car\u00f3n da igrexa da Universidade (tam\u00e9n co\u00f1ecida como igrexa da Compa\u00f1\u00eda), esta xa na contigua praza da Universidade.\nHistoria.\nTras a expulsi\u00f3n dos xesu\u00edtas en 1767 o rei Carlos III conc\u00e9delle \u00e1 Universidade de Santiago os terreos e edificios que esta orde relixiosa posu\u00eda na cidade, comezando en 1769 a construci\u00f3n do novo edificio da Universidade, que foi inaugurado en 1805. Coa chegada do s\u00e9culo XX rex\u00edstrase un aumento no n\u00famero de alumnos, as\u00ed como da oferta acad\u00e9mica, coa conseguinte dotaci\u00f3n de infraestruturas. Rem\u00e1tase en 1901 a ampliaci\u00f3n do edificio central da Universidade, e constr\u00faense os novos edificios da Facultade de Medicina (que, xunto coa de Farmacia, ocupaban daquela o Pazo de Fonseca) co apoio de Eugenio Montero R\u00edos, a Facultade de Veterinaria (actual sede do Parlamento de Galicia) e o Colexio de Xordomudos (actual sede administrativa da Xunta de Galicia, en San Caetano). O edificio da \"Universidade central\" estaba rematado polas estatuas dos catro \"benfeitores da Universidade\", catro estatuas colosais exentas, as do notario compostel\u00e1n Lopo G\u00f3mez de Marzoa, que fundou un Colexio para estudantes pobres no ano 1495 e, tras o fracaso de dita instituci\u00f3n, foi un dos promotores e padr\u00f3ns do \"Studium Generale\" (co\u00f1ecido como Colexio de Santiago Alfeo) institu\u00eddo en 1501, o c\u00f3engo e antigo reitor da Universidade Diego Juan de Ulloa, \u00c1lvaro de Cadaval, que entre 1542 e 1545 ocupou o cargo de primeiro catedr\u00e1tico de gram\u00e1tica da Universidade, e o III conde de Monterrei, Alonso de Z\u00fa\u00f1iga e Acevedo Fonseca, que foi padr\u00f3n do Colexio de Santiago Alfeo, ou de Fonseca, que fundara seu t\u00edo Alonso de Fonseca e Ulloa. Sobre o muro frontal, no centro, instalouse un panel en relevo que representa \u00e1 alegor\u00eda da sabedor\u00eda coroando con follas de loureiro \u00e1 mocidade estudantil. A ambos os lados deste relevo locen senllos medall\u00f3ns cos retratos dos fundadores da Universidade, Diego de Muros III, e Alonso III de Fonseca. Coroando a cornixa superior, d\u00faas figuras femininas soste\u00f1en un escudo coas armas abreviadas da coroa espa\u00f1ola. Enriba de todo, estaba a escultura de Minerva e as Ciencias, grupo escult\u00f3rico tallado polo noi\u00e9s Xos\u00e9 Ferreiro (1738-1830), que se retirou para ser instalado, en 1962, no novo edificio da Facultade de Ciencias no Campus Sur, daquela co\u00f1ecido como A Residencia.\nDurante a primeira metade do s\u00e9culo XX o edificio acoll\u00eda a Facultade de Dereito (na planta baixa), a de Filosof\u00eda e Letras (secci\u00f3n de Historia) na primeira planta (onde est\u00e1 tam\u00e9n o Paraninfo) e a de Ciencias (secci\u00f3n de Qu\u00edmicas) na terceira (e cuxos laboratorios estaban no faiado). Nun edificio anexo encontr\u00e1base a Biblioteca Xeral e a Biblioteca Am\u00e9rica (hoxe, nestas dependencias sit\u00faase a biblioteca da facultade). Na segunda metade dese s\u00e9culo, coas novas construci\u00f3ns no Campus Sur, o antigo edificio central converteuse na actual Facultade de Xeograf\u00eda e Historia.\nEquipo decanal.\nNa actualidade o equipo de goberno da Facultade est\u00e1 composto por:"}
{"id": "411780", "revid": "98629", "url": "https://gl.wikipedia.org/wiki?curid=411780", "title": "Earth (filme de 1998)", "text": "Earth (en ; estreado na India co t\u00edtulo 1947: Earth) \u00e9 un filme indio-canadense dirixido por Deepa Mehta. Bas\u00e9ase na novela de Bapsi Sidhwa \"Cracking India\" (1991), ambientada durante a partici\u00f3n da India de 1947. \"Earth\" \u00e9 o segundo t\u00edtulo da trilox\u00eda dos Elementos de Mehta, e foi precedido por \"Fire\" (1996) e foi continuado por \"Water\" (2005). O filme foi escollido como candidato da India para o \u00d3scar \u00f3 mellor filme en lingua non inglesa na 72\u00aa edici\u00f3n dos premios, mais finalmente non foi nomeado."}
{"id": "411784", "revid": "22570", "url": "https://gl.wikipedia.org/wiki?curid=411784", "title": "Valkeakoski", "text": "Valkeakoski \u00e9 unha cidade da rexi\u00f3n de Pirkanmaa, Finlandia. En 2017 a s\u00faa poboaci\u00f3n era de 21.215 habitantes. A superficie do termo municipal \u00e9 de 372,03 km2, dos cales 100,06 km2 son auga. O concello ten unha densidade de poboaci\u00f3n de 78 hab./km\u00b2.\nLimita cos concellos de Akaa, Kangasala, Lemp\u00e4\u00e4l\u00e4, P\u00e4lk\u00e4ne, Hattula e H\u00e4meenlinna, estes dous \u00faltimo na rexi\u00f3n de Tavastia Propia.\nO concello \u00e9 uniling\u00fce en fin\u00e9s.\nCidades irmandadas.\nValkeakoski est\u00e1 irmandada con:"}
{"id": "411785", "revid": "98629", "url": "https://gl.wikipedia.org/wiki?curid=411785", "title": "Real Observatorio de Madrid", "text": "O Real Observatorio de Madrid \u00e9 unha instituci\u00f3n cient\u00edfica que se atopa na cidade de Madrid,\u00a0Espa\u00f1a. Foi constru\u00eddo en 1790, e dende ent\u00f3n f\u00edxose cargo do traballo realizado previamente polo observatorio da armada da costa de C\u00e1diz.\n\u00c9 a sede do Observatorio Astron\u00f3mico Nacional de Espa\u00f1a e do Observatorio Xeof\u00edsico Central, \u00e1mbolos dous administrados polo\nInstituto Xeogr\u00e1fico Nacional de Espa\u00f1a (a trav\u00e9s do departamento de \"Astronom\u00eda, Xeof\u00edsica e Aplicaci\u00f3ns Espaciais\").\nHistoria.\nO edificio principal do Real Observatorio de Madrid, dese\u00f1ado por Juan de Villanueva, comeza a constru\u00edrse en 1790 no antigo cerrillo de San Blas.\u00a0Situado a car\u00f3n do actual Parque do Retiro na r\u00faa de Alfonso XII. Enc\u00e1rgase \u00f3 astr\u00f3nomo William Herschel a construci\u00f3n dun telescopio reflector cun espello de 60 cm de di\u00e1metro. Dada a carencia dunha tradici\u00f3n astron\u00f3mica no pa\u00eds, os primeiros astr\u00f3nomos do Observatorio inician a s\u00faa aprendizaxe en diversos pa\u00edses europeos. Por\u00e9n, este pulo inicial remata coa guerra contra Francia, que sup\u00f3n a dispersi\u00f3n do persoal e a destruci\u00f3n de equipos, biblioteca e edificaci\u00f3ns provisionais.\nEn 1834 a ra\u00ed\u00f1a\u00a0Mar\u00eda Cristina de Borb\u00f3n-D\u00faas Sicilias nomea Director do Real Observatorio de Madrid ao ilustrado Domingo Font\u00e1n, autor do primeiro mapa (de Galicia) realizado en Espa\u00f1a con m\u00e9todos cient\u00edficos.\nEn Galicia.\nEscollido como referencia nalg\u00fan momento para a medida de latitude en Espa\u00f1a (en troques de Greenwich, que rematou sendo a norma, Par\u00eds ou outros puntos da xeograf\u00eda espa\u00f1ola), a placa de latitude que aparece na porta da Facultade de xeograf\u00eda e Historia da USC en Santiago est\u00e1 referida a este observatorio."}
{"id": "411786", "revid": "23204", "url": "https://gl.wikipedia.org/wiki?curid=411786", "title": "Observatorio Astron\u00f3mico de Madrid", "text": ""}
{"id": "411788", "revid": "23204", "url": "https://gl.wikipedia.org/wiki?curid=411788", "title": "Deepa Mehta", "text": "Deepa Mehta, nada en Amritsar o 15 de setembro de 1950, \u00e9 unha directora de cine e guionista india-canadense. \u00c9 co\u00f1ecida pola s\u00faa \"Trilox\u00eda dos elementos\", composta polos filmes \"Fire\" (1996), \"Earth\" (1998) e \"Water\" (2005).\n\"Earth\" foi escollido como o candidato da India para os Premios Oscar de 1999 na categor\u00eda mellor filme en lingua non inglesa, e \"Water\" foi o candidato do Canad\u00e1 en 2006 e o seu primeiro filme en recibir un nomeamento nos Premios.\nCofundou Hamilton-Mehta Productions co seu marido, o produtor David Hamilton, en 1996. Recibiu un Premio Genie en 2003 polo seu gui\u00f3n de \"Bollywood/Hollywood\". En maio de 2012, Mehta recibiu o premio \"Governor General\" polo seus \u00e9xito art\u00edsticos, a meirande honra \u00e1s artes no Canad\u00e1."}
{"id": "411791", "revid": "55340", "url": "https://gl.wikipedia.org/wiki?curid=411791", "title": "Nandita Das", "text": "Nandita Das, nada en Bombai o 7 de novembro de 1969, \u00e9 unha actriz e directora de cinema india. Actuou en m\u00e1is de 40 filmes en dez linguas diferentes. Das foi aclamada polas s\u00faas interpretaci\u00f3ns nos filmes \"Fire\" (1996), \"Earth\" (1998), \"Bawandar\" (2000), \"Kannathil Muthamittal\" (2002), \"Azhagi\" (2002), \"Kamli\" (2006) e \"Before The Rains\" (2007). A s\u00faa estrea como directora foi con \"Firaaq\" (2008), que se estreou no Festival de Cinema de Toronto.\nDas foi xurado do Festival Internacional de Cine de Cannes en d\u00faas ocasi\u00f3ns. En 2005, foi xurado da competici\u00f3n principal xunto con Fatih Akin, Javier Bardem, Salma Hayek, Beno\u00eet Jacquot, Emir Kusturica, Toni Morrison, Agn\u00e8s Varda e John Woo. En 2013, foi xurado de Cin\u00e9fondation e curtametraxes a car\u00f3n de Jane Campion, Maji-da Abdi, Nicoletta Braschi e Semih Kaplano\u011flu.\nTraxectoria.\nO pai de Das \u00e9 o artista Jatin Das, e a s\u00faa nai \u00e9 Varsha Das, unha escritora. Naceu en Bombai, mais medrou principalmente en Delhi, onde estou en Sardar Patel Vidyalaya. Obtivo o seu grao en Xeograf\u00eda en Miranda House e un m\u00e1ster en obra social na Delhi School of Social Work, \u00e1mbalas d\u00faas afiliadas \u00e1 Universidade de Delhi."}
{"id": "411793", "revid": "23204", "url": "https://gl.wikipedia.org/wiki?curid=411793", "title": "Baixo o peso da lei", "text": "Baixo o peso da lei (en ) \u00e9 un filme estadounidense de 1986 escrito e dirixido por Jim Jarmusch. Est\u00e1 protagonizado por Tom Waits, John Lurie e Roberto Benigni. O filme c\u00e9ntrase no arresto, encarceramento e fuxida da cadea de tres homes. A historia desbota as convenci\u00f3ns dos filmes de fuxidas de prisi\u00f3n e c\u00e9ntrase na interacci\u00f3n dos homes m\u00e1is que na forma de fuxir. Un elemento clave no filme \u00e9 o traballo de c\u00e1mara de Robby M\u00fcller, que captura a arquitectura de Nova Orle\u00e1ns e a Luisiana bayou \u00e1 que escapan."}
{"id": "411794", "revid": "23204", "url": "https://gl.wikipedia.org/wiki?curid=411794", "title": "Down by Law", "text": ""}
{"id": "411795", "revid": "6508816", "url": "https://gl.wikipedia.org/wiki?curid=411795", "title": "F\u00e9lix Caballero", "text": "F\u00e9lix Caballero Wang\u00fcemert, nado en Logro\u00f1o en 1967, \u00e9 un xornalista espa\u00f1ol.\nVive en Galicia desde 1991.\nTraxectoria.\nLicenciado en Ciencias da Informaci\u00f3n pola Universidade de Navarra, graduado en Ciencias da Linguaxe e Estudos Literarios pola Universidade de Vigo e doutor en Investigaci\u00f3n en Comunicaci\u00f3n pola Universidade de Vigo coa tese \"Xaqu\u00edn Mar\u00edn, innovaci\u00f3n e tradici\u00f3n no humor gr\u00e1fico galego\" (2015). Traballou como xornalista en \"El Correo Gallego\", \"R\u00eda de Vigo\" e \"Espa\u00f1a Exterior\". Ten publicado artigos sobre o humor en libros colectivos e revistas de comunicaci\u00f3n. Fixo vi\u00f1etas de humor para xornais e revistas, como \"Ribera Navarra\", \"O Correo Galego\" e \"Ollo P\u00fablico\"."}
{"id": "411796", "revid": "1888", "url": "https://gl.wikipedia.org/wiki?curid=411796", "title": "F\u00e9lix Caballero Wang\u00fcemert", "text": ""}
{"id": "411798", "revid": "22570", "url": "https://gl.wikipedia.org/wiki?curid=411798", "title": "C\u00f3dice Calixtino (Luz Pozo Garza)", "text": "C\u00f3dice Calixtino \u00e9 un libro de poes\u00eda escrito por Luz Pozo Garza en lingua galega, e publicado por Sotelo Blanco en 1986.\nO t\u00edtulo procede do Codex Calixtinus ou Liber Sancti Iacobi, conxunto de textos latinos do s\u00e9culo XII relacionados coas peregrinaci\u00f3ns a Compostela, do que se conserva un manuscrito e do que existe unha versi\u00f3n galega, os \"Miragres de Santiago\", do s\u00e9culo XIV.\nO poemario de Luz Pozo \u00e9 unha obra de plenitude na que se unen luz e sombra, paix\u00f3n e melancol\u00eda, vida e morte, tradici\u00f3n e modernidade, mediante unha expresi\u00f3n intimista, unha obra para unha literatura na que Luz Pozo \u00e9 confluencia de xeraci\u00f3ns e creadora dun novo e vivo xeito de sentir a poes\u00eda.\nEdici\u00f3ns.\nSon poemas escritos basicamente na d\u00e9cada de 1980, publicados por primeira vez no ano 1986 en Sotelo Blanco por \"Leliadoura\". A 2\u00aa edici\u00f3n, tam\u00e9n en Sotelo Blanco Edici\u00f3ns \u00e9 de 1991 e recolle un conxunto de 25 poemas e un ep\u00edlogo en forma de poema, cunha presentaci\u00f3n en prosa po\u00e9tica. A 3\u00aa edici\u00f3n en Edici\u00f3ns Xerais (Colecci\u00f3n Biblioteca das Letras Galegas) e incl\u00fae 3 poemas m\u00e1is e un ep\u00edlogo explicativo, al\u00e9n de pequenos cambios ortogr\u00e1ficos. \u00c9 unha edici\u00f3n cr\u00edtica feita por Carmen Blanco e revisada pola autora. Moitos poemas foran publicados xa anteriormente.\nNo ano 2002, o libro tam\u00e9n foi inclu\u00eddo, co n.\u00ba 68, na Biblioteca Galega 120 de \"La Voz de Galicia\".\nEstrutura.\nO t\u00edtulo, ao facer referencia ao c\u00f3dice medieval, deixa expresa a vontade da autora de que desempe\u00f1e funci\u00f3ns semellantes: ser gu\u00eda dos amantes e conducir cara \u00e1 plenitude amorosa (c\u00f3mpre pasar un per\u00edodo de tr\u00e1nsito para chegar \u00e1 plenitude, Compostela).\nO poemario aparece dividido xa formalmente en diferentes partes pola propia autora:\n1. Un pequeno texto en prosa po\u00e9tica, a modo de pr\u00f3logo onde se dan algunhas claves da s\u00faa concepci\u00f3n da poes\u00eda: \"\u201dGa\u00f1ar\u00e1s a luz\u201d, promete Le\u00f3n Felipe, xa que toda a poes\u00eda do mundo pode ser un \u00fanico poema. O que var\u00eda \u00e9 a luz. (...) cada poeta engade unha fa\u00edsca de claridade \u00f3 poema total (...) No meu caso, a luz permite modificar a doutrina dos astros; abrir un c\u00f3dice pechado na noite; ser co\u00f1ecemento sutil da condici\u00f3n suprema; transcender, tal o amor, das r\u00faas sagradas do meu pobo; evocar a choiva nunha praza baleira... (...) a luz vai comigo.\" \u00c9 un di\u00e1logo con toda a literatura anterior e contempor\u00e1nea. Reco\u00f1ece a val\u00eda doutros poetas, identif\u00edcase con eles e int\u00e9graos no poemario. Nunhas poucas li\u00f1as Luz Pozo resume a totalidade do libro, deixa ver os f\u00edos condutores do mesmo. Hai unha \"po\u00e9tica do C\u00f3dice\" dentro do mesmo pr\u00f3logo.\n2. O limiar \u00e9 un \u00fanico poema (\"Agora contemplamos a mar de Vigo\") dedicado a Eduardo Moreiras que sit\u00faa o tema do amor no centro. Un amor total, absoluto e eterno m\u00e1is al\u00e1 da morte.\n3. C\u00f3dice Calixtino (parte que lle d\u00e1 t\u00edtulo ao libro). Son 9 poemas (\"Chov\u00eda en Compostela, Onde moran os que aman, Na s\u00fabita compa\u00f1a, Morte en Compostela, O reino de despois do diluvio, Far blues, Souben amar, Cantiga para ler en tempo de penumbra, Teor\u00eda da comunicaci\u00f3n\") localizados en Compostela nos que o Amor (plat\u00f3nico) flut\u00faa entre o amor e a morte. Esta domina en \"Morte en Compostela\". Nos demais, nun ambiente de outono, con choiva, m\u00f3stranos os obst\u00e1culos e praceres do amor. Son poemas dialogais nos que un eu l\u00edrico fala cun ti ausente.\n4. \"Idea dunha Cidade Escura\" (t\u00edtulo do 1\u00ba poema desta parte) -nostalxia e morte omnipresentes-. Son12 poes\u00edas (\"Idea dunha cidade escura, Primeira memoria, Vemos fuxir o corvo torvo, R\u00e9quiem por Romy Schneider, Volver a Lugo cando sosega o tempo, Evocaci\u00f3n dun vello piano, Escuro designio, Baixo da choiva en Oxford, Illuminations, Falando a Rosal\u00eda, Non se sab\u00eda, Poemas de Gernika\") que evocan seres queridos da autora, lembranzas de vivencias, cheos de saudade e nostalxia e, normalmente, con dedicatoria. Tanto nesta parte como na seguinte enc\u00f3ntranse unha serie de poemas nos que se d\u00e1 unha combinaci\u00f3n de motivos existenciais cos sociais (\"Falando a Rosal\u00eda, Non se sab\u00eda, Poemas de Gernika\").\n5.Homenaxe. 7 poemas (\"A Lu\u00eds Pimentel, A Lu\u00eds Seoane, Agora que regresa a primavera, A Paul \u00c9luard, A \u00c1nxel Fole, Consagraci\u00f3n de Trasalba, B\u00fasqueda\") dedicados, ag\u00e1s o \u00faltimo (dedicado a un cr\u00edtico vivo), a autores xa mortos. Ten un claro ton elex\u00edaco e os motivos da morte e da nostalxia est\u00e1n moi presentes. A morte pres\u00e9ntase como un estadio de plenitude. Son un conxunto de homenaxes literarias que recorren \u00e1 intertextualidade e ao xogo poliling\u00fce (\"Agora que regresa a primavera, A Paul Eluard, Consagraci\u00f3n de Trasalba\") .\nOs textos propician pola condici\u00f3n dos homenaxeados unha derivaci\u00f3n para consideraci\u00f3ns sobre as po\u00e9ticas deses autores, reflexi\u00f3ns existenciais e patri\u00f3ticas ou a incorporaci\u00f3n da tem\u00e1tica da pasaxe do tempo.\n6. \"A modo de ep\u00edlogo\" (non inclu\u00eddo na 1\u00aa ed.). Reflexi\u00f3n, en prosa, sobre a s\u00faa linguaxe po\u00e9tica.\nLi\u00f1as tem\u00e1ticas.\n1.- A dualidade amor e morte, simbolizadas na luz e na sombra, forma os dous eixos tem\u00e1ticos fundamentais. O primeiro conc\u00e9ntrase no \"Limiar\" e no \"C\u00f3dice Calixtino\", asociado sempre \u00e1 plenitude, ao sentido da existencia e enfrontado \u00e1 morte, que predomina en \"Idea dunha cidade escura\" e \"Homenaxe,\" combinada coa nostalxia de todo o perdido que leva \u00e1 evocaci\u00f3n de tempos, lugares e persoas. Outros f\u00edos tem\u00e1ticos, como o tema da terra e a problem\u00e1tica social, que cobra protagonismo cara \u00e1 fin do libro, te\u00f1en tam\u00e9n unha importante presenza.\n2.- O tratamento do amor (un amor total, absoluto) \u00e9 intimista pero ten tam\u00e9n unha correspondencia intelectual identificando amar e saber: a realizaci\u00f3n amorosa \u00e9 o que d\u00e1 sentido \u00e1 existencia e sup\u00f3n a aceptaci\u00f3n da morte serenamente. A plenitude do amor enm\u00e1rcase, pois, no sosego pero tam\u00e9n no pracer, no goce f\u00edsico. O \u00faltimo poema do apartado \"C\u00f3dice Calixtino\" introduce a outra cara do amor: a morte, fiel compa\u00f1eira do amor e eixo das d\u00faas partes que seguen.\n3.- A poes\u00eda da luz abre paso agora ao seu reverso: a sombra, a morte (que pecha o poema \"A \u00c1nxel Fole\" ou o \u00faltimo verso do libro), a dor. O mundo das imaxes e dos s\u00edmbolos da poes\u00eda de Luz Pozo pres\u00e9ntase en toda a s\u00faa riqueza e intensidade:\n4.- A m\u00fasica \u00e9 de \"r\u00e9quiem\", as cores enl\u00f3itanse e a sombra asoma en todos os poemas (r\u00edos escuros, signos que semellan sombras, preguntas escuras...). Hai unha serie de referencias e alusi\u00f3ns ao mundo da M\u00fasica, unha das constantes na obra literaria de Luz Pozo. Estas referencias non son casuais: responden a un verdadeiro co\u00f1ecemento do mundo musical, e a\u00ednda que, \u00e1s veces, s\u00f3 son produto da busca dunha imaxe po\u00e9tica (o caso da \"curva mel\u00f3dica\", por m\u00e1is que tam\u00e9n existe en m\u00fasica este concepto), na maior\u00eda dos casos o termo responde a un significado e a un sentido m\u00e1is profundo; a m\u00fasica \u00e9 outro cami\u00f1o para afondar no esp\u00edrito do ser humano e na s\u00faa relaci\u00f3n coa Natureza: no crep\u00fasculo esc\u00f3itase a \u00faltima sinfon\u00eda, porque a forma sinfon\u00eda pos\u00fae unha serie de trazos asociados \u00e1 idea de totalidade moito m\u00e1is significativos que calquera outra forma musical. O concepto de sinfon\u00eda do crep\u00fasculo ach\u00e9gase inevitablemente ao da m\u00fasica celeste da \"Oda a Salinas\" de Frei Luis de Le\u00f3n e ao concepto plat\u00f3nico da harmon\u00eda das esferas: harmon\u00eda, orde, contemplaci\u00f3n, sosego.\n5.- O tema pol\u00edtico aparece como elemento secundario ao longo de toda a obra, combinado \u00e1s veces cos temas existenciais (\"Falando a Rosal\u00eda, Non se sab\u00eda\"). En Rosal\u00eda conx\u00faganse o compo\u00f1ente existencial e a reflexi\u00f3n sobre a patria e no poema sobre Gernika a solidariedade ocupa un lugar central fronte \u00e1 brutalidade dos asasinos. A desolaci\u00f3n da guerra cruel xorde nos poemas de homenaxe a Lu\u00eds Seoane ou Otero Pedrayo: \u00e9 o reino da morte enfrontado \u00e1 paz, \u00e1 liberdade dun futuro solidario.\n6.- Outra li\u00f1a presente \u00e9 a reflexi\u00f3n sobre a propia poes\u00eda, que parte da identificaci\u00f3n libro-vida (\"A\u00ednda ausencia implacable escrib\u00eda /nunha letra mi\u00fada a nosa historia / e pechamos nun c\u00f3dice as derradeiras p\u00e1xinas / do amor\". Opera omnia, \"Agora contemplamos a mar de Vigo\"). Hai referencias a \"un alfabeto\", \"letras\", \"s\u00edlabas\", \"p\u00e1xinas\", etc. para representar a escrita como alegor\u00eda da propia existencia ou posibilidade de atopar o pos\u00edbel destino.\n7.- O mar, con irisaci\u00f3ns azuladas, \u00e9 o s\u00edmbolo da felicidade, tanto das lembranzas do para\u00edso perdido da infancia e adolescencia como do lugar onde se produce o encontro dos amantes. Excepcionalmente tam\u00e9n se pode asociar coa negatividade.\n8.- Finalmente, o Ubi sunt?, a lembranza do pasado parece en \"Escuro designio\", primeira memoria.\nHelena Gonz\u00e1lez Fern\u00e1ndez sinala: \"Mais a tem\u00e1tica do libro v\u00e9n pautada por unha concepci\u00f3n m\u00edstica que se pode aplicar a calquera das interpretaci\u00f3ns posibles do poemario. Por iso, base\u00e1ndose neste binomio, superp\u00f3\u00f1ense tres lecturas posibles: unha testemu\u00f1al, na que se reflexiona sobre o amor a mais a morto como realidade vivida, outra de car\u00e1cter metaliterario (a reflexi\u00f3n sobre a craci\u00f3n po\u00e9tica) na que se profundiza no co\u00f1ecemento, e a que xutifica o t\u00edtulo e as continauas referencias \u00f3s libros e \u00e1 escrita, e unha terceira, de tem\u00e1tica espiritural e transcendente que se deduce das d\u00faas lecturas anteriores, unha reflexi\u00f3n sobre a vida\".\nEstilo.\nA autora bota man dunha linguaxe fundamentalmente aleg\u00f3rica, feita de imaxes visuais de grande beleza, pero sen caer no barroquismo, sen\u00f3n que transmite naturalidade.\nSon facilmente observables as met\u00e1foras, s\u00edmiles, s\u00edmbolos, paranomasias e an\u00e1foras . Ao servizo do seu mundo de sensaci\u00f3ns xorden arreo imaxes de luz e de sombra, de calor ou de fr\u00edo nunha variedade de cores na que o azul ou o lila-violeta te\u00f1en unha simbolox\u00eda que remiten \u00e1 escrita feminina. Os sentidos re\u00fanense en imaxes sinest\u00e9sicas de grande poder evocador (\"O ar semellaba unha camelia branca / que se tornaba en choiva en sombra en pura ausencia\" \"Chov\u00eda en Compostela\").\nNo plano do l\u00e9xico destaca o abundante uso de termos do campo da m\u00fasica, pintura ou literatura. E hai m\u00faltiples referencias ao campo sem\u00e1ntico da vista: luz, sombra, ollos, ver...\nA m\u00e9trica \u00e9 irregular, hai versos longos de arte maior alternando con versos de arte menor. Non existe rima, o ritmo v\u00e9n dado polo paralelismo, por \"refr\u00e1ns\" ao estilo medieval e sobre todo polas an\u00e1foras. En resumo, \u00e9 unha versificaci\u00f3n libre estr\u00f3fica.\nCarmen Panero concl\u00fae: \"unha obra mestra na que gravitan en equilibrio, como a luz e a sombra, como a paix\u00f3n e a nostalxia, como a viabilidade m\u00e1is plena e a serena certeza da morte concebida en fusi\u00f3n harm\u00f3nica coa natureza, a asunci\u00f3n das tradici\u00f3ns e o persoal simbolismo, as palabras tomadas das fontes e a audacia dunha nova expresi\u00f3n intertextual, o fonosimbolismo sensual e a expresi\u00f3n intimista... e \u00f3 mesmo tempo, a capacidade da abstracci\u00f3n e a contemplaci\u00f3n intelectual e m\u00edstica\"."}
{"id": "411801", "revid": "98629", "url": "https://gl.wikipedia.org/wiki?curid=411801", "title": "Land Rober Tunai Show", "text": "Land Rober Tunai Show \u00e9 un programa de humor e entretemento que se emite os xoves \u00e1s 22:00 na Televisi\u00f3n de Galicia. Est\u00e1 presentado por Roberto Vilar e comezou a emitirse en 2009 co nome de Land Rober. En 2011 deixou de emitirse tras a marcha de Roberto Vilar a Mediaset, ata que a principios de 2015 volveu \u00e1 grella co novo nome, \"Land R\u00f3ber Tunai Show.\" Ten como colaboradores habituais a David Perdomo e Eva Iglesias, e anteriormente a actores como Xos\u00e9 Antonio Touri\u00f1\u00e1n, Manuel Manqui\u00f1a ou Isabel Risco. Pola banda do programa pasou tam\u00e9n Tonhito de Poi, quen traballou ademais como guionista.\nCaracter\u00edsticas.\nUnha secci\u00f3n do programa \u00e9 unha comedia de situaci\u00f3n titulada \"Os Panchos\". Dura uns quince minutos, e ten lugar na cafetar\u00eda dun tanatorio, rexentada por Pancho (Roberto Vilar). Polo tanatorio andan tam\u00e9n Camari\u00f1as (Touri\u00f1\u00e1n), a pantasma dun defunto, e Concha (Pili Pamp\u00edn), a irm\u00e1 de Pancho.\nOutra das secci\u00f3ns \u00e9 \"O xogo das cadeiras\", onde os convidados escoitan as historias que contan algunhas persoas do p\u00fablico sentadas nunha cadeira. Se a historia non gusta ou \u00e9 aburrida, os convidados premen un bot\u00f3n e a cadeira tira co que conta a an\u00e9cdota.\nTam\u00e9n se emite un contido chamado \"Coci\u00f1a pa la juvent\u00fa\", onde Leluca, unha anterior colaboradora no programa, explica aos rapaces e rapazas como valerse por si mesmos na coci\u00f1a. A coci\u00f1a tam\u00e9n ten un papel importante na secci\u00f3n \"M\u00e1ster Voz\", onde os convidados coci\u00f1an e cantan ao mesmo tempo.\nAdemais destes novos contidos, o programa recupera contidos do anterior \"Land R\u00f3ber\", como \"Histerias de hospital\" e \"Criaturas da noite\", que te\u00f1en un peculiar personaxe chamado Filipe II.\nTempadas como \"Land R\u00f3ber\".\nTres tempadas de 2009 a 2011\nCon invitados como: Cristina Pato, Enrique Ramil, Luis Tosar ou David Bustamante entre outros."}
{"id": "411802", "revid": "1410", "url": "https://gl.wikipedia.org/wiki?curid=411802", "title": "Ducado de Sussex", "text": "O Ducado de Sussex \u00e9 un t\u00edtulo nobiliario usado na Casa Real Brit\u00e1nica. Foi conferido por primeira vez o 24 de novembro de 1801 ao pr\u00edncipe Augusto Federico, sexto fillo do rei Xurxo III do Reino Unido e da s\u00faa esposa, a ra\u00ed\u00f1a Carlota. Tam\u00e9n foi nomeado conde de Inverness e bar\u00f3n Arklow no mesmo acto, t\u00edtulos as\u00ed mesmo pertencentes \u00e1 nobreza brit\u00e1nica.\nO actual titular, tras a s\u00faa segunda creaci\u00f3n, \u00e9 o pr\u00edncipe Henrique, fillo do pr\u00edncipe de Gales e de Diana, princesa de Gales, a quen lle foi conferido o d\u00eda da s\u00faa voda con Meghan Markle.\nHistoria.\nUn t\u00edtulo asociado con Sussex apareceu por primeira vez co Reino de Sussex, un reino anglosax\u00f3n, que foi anexado polo Reino de Wessex cara ao ano 827, e de a\u00ed pasou a formar parte do Reino de Inglaterra. Nos escritos os monarcas de Sussex foron referidos como \"Duques\".\nDuque de Sussex (primeira creaci\u00f3n).\nFoi conferido o 24 de novembro de 1801 ao pr\u00edncipe Augusto Federico, sexto fillo do rei Xurxo III do Reino Unido e da s\u00faa esposa, a ra\u00ed\u00f1a Carlota. Augusto Federico contraeu matrimonio con lady Augusta Murray na igrexa de San Xurxo, Hanover Square, Westminster, en 1793 e posteriormente con lady Cecilia Gore en Great Cumberland Place, Londres, o 2 de maio de 1831. Ambos os matrimonios contravi\u00f1eron a Lei de Matrimonios Reais de 1772, o cal comportaba que todos os fillos de ambas as c\u00f3nxuxes ser\u00edan ilexitimados. Ao non estar lexitimada tampouco a s\u00faa segunda esposa, lady Cecilia non pod\u00eda ser recibida na Corte. Foi creada eventualmente, o 30 de marzo de 1840, duquesa de Inverness no seu propio dereito, pola ra\u00ed\u00f1a Vitoria do Reino Unido, sobri\u00f1a do duque de Sussex. Como Augusto Federico non tivo descendencia lex\u00edtima, os seus t\u00edtulos extingu\u00edronse tras a s\u00faa morte, acaecida en 1843.\nDuque de Sussex (segunda creaci\u00f3n).\nNa s\u00faa segunda creaci\u00f3n, o t\u00edtulo foi outorgado pola ra\u00ed\u00f1a Isabel II do Reino Unido ao seu neto o pr\u00edncipe Henrique, fillo do pr\u00edncipe de Gales, o 19 de maio de 2018, data do seu matrimonio coa ex-actriz Meghan Markle.\nNo mesmo acto foi nomeado conde de Dumbarton e bar\u00f3n Kilkeel, t\u00edtulos tam\u00e9n pertencentes \u00e1 nobreza brit\u00e1nica."}
{"id": "411807", "revid": "98629", "url": "https://gl.wikipedia.org/wiki?curid=411807", "title": "7 cajas", "text": "7 cajas \u00e9 unha pel\u00edcula paraguaia do ano 2012, dirixida por Juan Carlos Maneglia e Tana Sch\u00e9mbori. \u00c9 a pel\u00edcula con maior n\u00famero de espectadores de Paraguai, con 270.835. Tam\u00e9n rexistrou 70.000 espectadores na Arxentina.\nNun comezo a pel\u00edcula deb\u00eda ser lanzada en xu\u00f1o do 2011, pero a estrea foi adiada cando a pel\u00edcula foi aceptada como competidora no Festival Internacional de Cine de San Sebasti\u00e1n en Espa\u00f1a, onde ga\u00f1ou o premio \"Cine en Construci\u00f3n\".\nA pel\u00edcula foi candidata na XXVII edici\u00f3n dos Premios Goya na categor\u00eda de Mellor pel\u00edcula estranxeira de fala hispana representando a Paraguai. Est\u00e1 rodada en espa\u00f1ol e guaran\u00ed.\nSinopse.\nA historia transcorre no mes de abril do ano 2005. V\u00edctor, un carreteiro de 17 anos que traballa no famoso Mercado 4 da cidade de Asunci\u00f3n, distr\u00e1ese imaxinando ser famoso e admirado na televisi\u00f3n dun posto de vendas de DVD piratas, o que causa a perda dun cliente a mans doutro carreteiro que se lle adianta. O mundo do mercado \u00e9 hostil, competitivo e hai miles como el esperando levar as compras dos clientes a cambio dunha pequena remuneraci\u00f3n. V\u00edctor entende que necesita moverse para conseguir algo de di\u00f1eiro ese d\u00eda. Ent\u00f3n recibe unha proposta pouco usual, transportar sete caixas cuxo contido desco\u00f1ece, a cambio da metade dun billete rachado de 100 d\u00f3lares. A outra metade do di\u00f1eiro entregar\u00edaselle cando este termine o seu traballo. Cun tel\u00e9fono m\u00f3bil en pr\u00e9stamo, que utiliza o contratista para ir marcando por que r\u00faa trasladarse, V\u00edctor emprende a viaxe. Cruzar as 8 maz\u00e1s que ocupa o mercado parec\u00eda f\u00e1cil pero as cousas v\u00e1nselle complicando: r\u00f3ubanlle unha caixa, perde o tel\u00e9fono e a polic\u00eda rodea o mercado buscando algo que el ignora por completo. A isto s\u00famase un grupo de carreteiros dispostos a escoltar as caixas por unha suma \u00ednfima das ganancias. Sen sabelo, V\u00edctor e os seus perseguidores vanse involucrando nun crime do que non saben nada. Faise de noite e V\u00edctor entende que agora \u00e9 c\u00f3mplice de algo moi delicado e perigoso. A necesidade ent\u00f3n obr\u00edgao a correr, a berrar, ou simplemente a calar, e a querer saber o que hai dentro das caixas.\nRodaxe.\nJuan Carlos Maneglia, sempre foi asiduo visitante do Mercado 4 de Asunci\u00f3n, e dende o 2004, fascinado polo lugar e os seus habitantes empeza a observar aos carreteiros que al\u00ed traballan. O Mercado 4 ocupa case 8 maz\u00e1s no coraz\u00f3n mesmo da cidade, e a simple vista parece que os seus corredores son interminables. Nel viven ao redor de 500 persoas, pero mobiliza comercialmente a unhas 2.000. Al\u00ed conviven d\u00eda a d\u00eda, coreanos, chineses, \u00e1rabes, xudeus e paraguaios.\nA rodaxe do filme realizouse principalmente en horarios nocturnos, xa que o gui\u00f3n sit\u00faa o 70 % da acci\u00f3n nese momento.\nFicha t\u00e9cnica.\nEst\u00e1 dirixida por Juan Carlos Maneglia e Tana Sch\u00e9mbori. O gui\u00f3n orixinal \u00e9 de Maneglia con colaboraci\u00f3n de Tito Chamorro. A direcci\u00f3n de fotograf\u00eda corre a cargo de Richard Careaga e o equipo de Synchro leva adiante a coordinaci\u00f3n da parte t\u00e9cnica. A m\u00fasica orixinal foi composta por Fran Villalba, da produci\u00f3n e posproduci\u00f3n encarg\u00e1ronse os integrantes do equipo da produtora Maneglia\u2013Sch\u00e9mbori. A produci\u00f3n executiva \u00e9 de Vicky Ram\u00edrez Jou, Camilo Guanes e Roc\u00edo Galiano, en tanto que Oniria \u00e9 a axencia publicitaria da pel\u00edcula.\nRecepci\u00f3n e cr\u00edtica.\nLogo de meses de traballo, a pel\u00edcula foi finalmente estreada o 10 de agosto de 2012, recibindo eloxios de parte da cr\u00edtica e o p\u00fablico. Foi a pel\u00edcula con maior billeteira de todos os tempos en Paraguai, superando localmente \u00e1 recadaci\u00f3n de Titanic, a cal ostentaba o t\u00edtulo con m\u00e1is de 150.000 espectadores.\nPremios e participaci\u00f3n en festivais internacionais.\n\"7 Cajas\" foi premiada en varios festivais internacionais, e candidata a galard\u00f3ns de cine de prestixio mundial.\n2012\n2013"}
{"id": "411812", "revid": "1888", "url": "https://gl.wikipedia.org/wiki?curid=411812", "title": "Bonifacio Botana", "text": "Bonifacio Botana Varela, nado en Frades e finado en Buenos Aires, foi un pol\u00edtico galego.\nTraxectoria.\nEmigrou a Buenos Aires. Traballaba como chofer de Correos e Tel\u00e9grafos. Foi un dos fundadores da sociedade Pro-Escuelas Hispano-Americanas en el municipio de Frades e pertenceu \u00e1 sociedade Municipios Unidos de Ordenes. Foi secretario da Uni\u00f3n Galaico Americana. A unha iniciativa s\u00faa debeuse a creaci\u00f3n da Federaci\u00f3n de Sociedades Gallegas Agrarias y Culturales, da que foi un dos fundadores, e na que ocupou os cargos de secretario e presidente."}
{"id": "411813", "revid": "1888", "url": "https://gl.wikipedia.org/wiki?curid=411813", "title": "Bonifacio Botana Varela", "text": ""}
{"id": "411817", "revid": "89787", "url": "https://gl.wikipedia.org/wiki?curid=411817", "title": "Diane Ladd", "text": "Rose Diane Ladner, nada en Meridian (Mississippi) o 29 de novembro de 1935 \u00e9 unha actriz, directora, produtora e escritora estadounidense, co\u00f1ecida como Diane Ladd, que apareceu en m\u00e1is de 120 filmes e series de televisi\u00f3n. Polo filme de 1974 \"Alicia xa non vive aqu\u00ed\" ga\u00f1ou un premio BAFTA \u00e1 mellor actriz secundaria e foi candidata ao \u00d3scar. Ga\u00f1ou o Globo de Ouro \u00e1 mellor actriz de televisi\u00f3n por \"Alice\" (1980\u201381). \u00c9 a nai da actriz Laura Dern, co seu exmarido Bruce Dern.\nTraxectoria.\nLadd naceu en Meridian, Mississippi, filla \u00fanica de Mary Bernadette (de solteira Anderson; 1912\u20132002), ama de casa e actriz, e Preston Paul Ladner (1905\u20131982), veterinario que vend\u00eda produtos para o gando. Ladd est\u00e1 emparentada como dramaturgo Tennessee Williams e o poeta Sidney Lanier. Ladd foi criada no catolicismo, fe da s\u00faa nai.\nLadd estivo casada co actor Bruce Dern entre 1960 e 1969, co que tivo d\u00faas fillas, Diane Elizabeth Dern, que faleceu aos dezasete meses, e a actriz Laura Dern. Ladd e Laura Dern coprotagonizaron os filmes \"Wild at Heart\", \"Rambling Rose\" e \"Inland Empire\", e a serie de HBO \"Enlightened\".\nEn 1971, Ladd uniuse ao elenco da telenovela da CBS \"The Secret Storm\", sendo a segunda actriz que interpretou o papel de Kitty Styles. Despois conseguiu un papel secundario no filme de Roman Polanski \"Chinatown\", e foi candidata ao \u00d3scar polo seu papel como Flo no filme \"Alicia xa non vive aqu\u00ed\".\nPaseo da fama de Hollywood.\nO 1 de novembro de 2010 Ladd, Laura Dern e Bruce Dern recibiron estrelas contiguas no Paseo da fama de Hollywood. Foi a primeira familia en recibir esta consideraci\u00f3n. A estrela de Ladd e a 2421."}
{"id": "411824", "revid": "98629", "url": "https://gl.wikipedia.org/wiki?curid=411824", "title": "Cidades", "text": "Cidades \u00e9 un conxunto de 41 poemas escritos por Fran Alonso, publicado por Edici\u00f3ns Xerais de Galicia na Colecci\u00f3n Merl\u00edn (1996) na primeira edici\u00f3n e na Colecci\u00f3n Sopa de Libros (2013) na segunda edici\u00f3n. A obra foi finalista do certame Premio Lazarillo de Literatura Infantil no ano 1996 e ga\u00f1adora no ano 1997 ao mellor libro do ano dentro da categor\u00eda de literatura infantil e xuvenil no certame literario Premio Ra\u00f1olas e asemade, dedico\u00faselle unha menci\u00f3n especial nos Premios da Cr\u00edtica Galicia. \u00c9 o primeiro libro de literatura infantil escrito polo autor.\nTema.\nComo indica o t\u00edtulo, o tema da obra \u00e9 a cidade como obxecto de an\u00e1lise e reflexi\u00f3n; o autor leva a cabo esta a trav\u00e9s dun ton l\u00edrico moi persoal e intimista co que intenta transmitir a s\u00faa experiencia nelas ao longo da s\u00faa traxectoria de vida (cidades nas que viviu durante a s\u00faa infancia e xuventude, que lle impactaron ben pola s\u00faa est\u00e9tica ou polas emoci\u00f3ns -tanto positivas coma negativas- que estas lle produciron, que visitou...).\nO autor quere facer ver \u00f3s lectores e lectoras que os lugares nos cales se vive, se visita ou se est\u00e1 non son simplemente un contexto sen m\u00e1is, sen\u00f3n que poden ser un pretexto para analizar, pensar e cambiar - paramellor- a sociedade; non pretende que os receptores e receptoras lean a obra sen m\u00e1is, se non que vexan a lectura literaria -po\u00e9tica- coma unha forma de aprendizaxe.\nM\u00e9trica e estilo.\nO estilo de autor sit\u00faase no per\u00edodo literario que incl\u00fae dende 1980 ata a actualidade, seguindo a data na cal foi nado. Este per\u00edodo literario caracter\u00edzase por acoller un abano de obxectos art\u00edsticos de natureza literaria ben variada que sobardan amplamente os convencionais lindes xen\u00e9ricos, onde empeza a verse a literatura coma un medio de plasmar a propia versi\u00f3n da vida (Vilavedra,1999); dentro desta, incl\u00faese o x\u00e9nero de literatura infantil e xuvenil no cal destaca o autor da obra a analizar e polo cal foi premiado.\n\"Cidades\" caracter\u00edzase por ser unha publicaci\u00f3n moi innovadora \u00e1 vez que intimista e persoal, pois o propio autor def\u00ednese nas notas da mesma coma \"unha persoa creativa, imaxinativa, con moita iniciativa e sempre disposta a abordar novos retos\" (p\u00e1x. 61), aspecto que v\u00e9n sendo demostrado en cada unha das pezas da obra, escritas -na s\u00faa gran maior\u00eda- en primeira persoa e cun versolibrismo abraiante, que mostra a creba do medo \u00e1s formas dun novo estilo literario.\nTraduci\u00f3ns.\nFoi traducida ao castel\u00e1n en d\u00faas ocasi\u00f3ns:\nEn 1998, a cargo do propio autor e mais Xo\u00e1n Manuel Lago Lest\u00f3n, publicada por Espasa Calpe na colecci\u00f3n Espasa Juvenil.\nEn 2018, traducida polo propio autor e publicada por Kalandraka."}
{"id": "411825", "revid": "12452", "url": "https://gl.wikipedia.org/wiki?curid=411825", "title": "Ley para la represi\u00f3n de los delitos contra la Patria y el Ej\u00e9rcito", "text": ""}
{"id": "411828", "revid": "5863", "url": "https://gl.wikipedia.org/wiki?curid=411828", "title": "Lei de xurisdici\u00f3ns", "text": ""}
{"id": "411831", "revid": "25871", "url": "https://gl.wikipedia.org/wiki?curid=411831", "title": "Casoiro", "text": ""}
{"id": "411832", "revid": "25871", "url": "https://gl.wikipedia.org/wiki?curid=411832", "title": "Esposorio", "text": ""}
{"id": "411834", "revid": "98629", "url": "https://gl.wikipedia.org/wiki?curid=411834", "title": "Cebu Pacific", "text": "Cebu Air, Inc., operando como Cebu Pacific, \u00e9 unha aeroli\u00f1a de baixo custo filipina con sede no aeroporto Ninoy Aquino de Manila. Airport A compa\u00f1\u00eda opera voos regulatres tanto a destinos dom\u00e9sticos como internacionais. A s\u00faa base principal est\u00e1 no aeroporto Ninoy Aquino, e tam\u00e9n ten centros de conexi\u00f3n nos aeroportos de Mactan-Ceb\u00fa, Clark, Kalibo, Francisco Bangoy, Ilo\u00edlo e Laguindingan.\nA aeroli\u00f1a \u00e9 unha subsidiaria de JG Summit Holdings. No ano 2010 Cebu Pacific converteuse na aeroli\u00f1a m\u00e1is grande de Filipinas en n\u00famero de pasaxeiros transportados. Segundo a Xunta de Aeron\u00e1utica Civil do pa\u00eds, Cebu Pacific transportou a 2,45 mill\u00f3ns de pasaxeiros no primeiro cuarto dese anos, uns 110 000 m\u00e1is que Philippine Airlines no mesmo per\u00edodo.\nFrota.\nEn maio de 2018 a frota de Cebu Pacific e da s\u00faa subsidiaria Cebgo estaba formada polos seguintes avi\u00f3ns:"}
{"id": "411837", "revid": "109216", "url": "https://gl.wikipedia.org/wiki?curid=411837", "title": "Lipoatrofia semicircular", "text": "A lipoatrofia semicircular \u00e9 un trastorno da graxa subcut\u00e1nea que se adoita manifestar cun afundimento na cara anterior e lateral das coxas e, \u00e1s veces, dos antebrazos.\nHistoria.\nO fen\u00f3meno foi relacionado por primeira vez con edificios en tres pacientes, en 1974 por dous m\u00e9dicos alem\u00e1ns, Gschwandtner e Munzberger, e en 1981 por dous dermat\u00f3logos do ST. Bartholomew's Hospital, de Londres (Karkavitsas e Millar).\nDescrici\u00f3n.\nPode estar presente tanto nunha extremidade (unilateral) como nas d\u00faas (bilateral). \u00c1s veces pode estar acompa\u00f1ada de pro\u00eddos, alteraci\u00f3ns na sensibilidade da zona afectada e no menor dos casos de molestias e dor. A enfermidade, benigna e reversible, adoita afectar as mulleres e acostuma aparecer nas coxas. A lipoatrofia semicircular afecta os oficinistas. A s\u00faa forma t\u00edpica consiste nunha diminuci\u00f3n da graxa das coxas formando un semic\u00edrculo a unha altura duns 70\u201375\u00a0cm, distancia que coincide coa altura media dos mobles de oficina ou por campos electromagn\u00e9ticos. As forzas do campo magn\u00e9tico non superaban ning\u00fan valor l\u00edmite recomendado; con todo, eran sempre apreciabelmente m\u00e1is altas cando o posto de traballo o ocupaba un/ha traballador/a diagnosticada/o de LS.\nA Generalitat de Catalu\u00f1a reco\u00f1ece a lipoatrofia como enfermidade laboral, a pesar de que a\u00ednda se est\u00e1n estudando as s\u00faas causas. Ten que ver coa contorna laboral, a baixa humidade relativa, as mesas con estruturas met\u00e1licas, con cantos a unha altura entre 70\u201375\u00a0cm e sen toma de terra, cousa que favorece as descargas electrost\u00e1ticas.\nA\u00ednda que houbo alg\u00fan caso anterior, a enfermidade apareceu en forma de gromo en febreiro de 2007 en Barcelona, e desde ent\u00f3n foise detectando un n\u00famero maior de casos en diferentes oficinas ao longo do territorio nacional. A pesar de ser unha enfermidade bastante desco\u00f1ecida, con pouca literatura cient\u00edfica e pouco estudada, crese que hai diversos factores (com\u00fans al\u00ed onde houbo casos) que facilitan a s\u00faa aparici\u00f3n: lugares con baixa humidade relativa, mesas con estrutura met\u00e1lica e descargas electrost\u00e1ticas. O LS parece ser reversible. No 95% das/os empregadas/os que se xubilaban desaparec\u00eda totalmente.\nDiagn\u00f3stico diferencial.\n\u00c9 importante distinguir entre a forma anular de lipoatrofia e as formas adquiridas, que se producen como consecuencia de inxecci\u00f3ns intramusculares ou subcut\u00e1neas."}
{"id": "411839", "revid": "98629", "url": "https://gl.wikipedia.org/wiki?curid=411839", "title": "Jeju Air", "text": "Jeju Air (hangul: \uc81c\uc8fc\ud56d\uacf5; hanja: \u6fdf\u5dde\u822a\u7a7a) \u00e9 unha aeroli\u00f1a de baixo custo de Corea do Sur, a primeira dese tipo fundada no pa\u00eds. Opera voos regulares dom\u00e9sticos entre distintas cidades de Corea do Sur, ademais de voar dende Se\u00fal a destinos internacionais en pa\u00edses como o Xap\u00f3n, a China, Rusia ou varios pa\u00edses m\u00e1is do sueste asi\u00e1tico. Tam\u00e9n \u00e9 un membro fundador da alianza Value Alliance.\nFrota.\nEn maio de 2018 a frota de Jeju Air estaba formada polos seguintes avi\u00f3ns:"}
{"id": "411840", "revid": "1131", "url": "https://gl.wikipedia.org/wiki?curid=411840", "title": "Aeroporto de Enonteki\u00f6", "text": "O aeroporto de Enonteki\u00f6 \u00e9 un aeroporto situado en Enonteki\u00f6, na Laponia finesa, a 9,3 quil\u00f3metros ao oeste de Hetta, a capital do municipio de Enonteki\u00f6."}
{"id": "411841", "revid": "5863", "url": "https://gl.wikipedia.org/wiki?curid=411841", "title": "Paxaros", "text": ""}
{"id": "411842", "revid": "5863", "url": "https://gl.wikipedia.org/wiki?curid=411842", "title": "Xard\u00edns do Pos\u00edo", "text": ""}
{"id": "411843", "revid": "5863", "url": "https://gl.wikipedia.org/wiki?curid=411843", "title": "Provincia ourens\u00e1", "text": ""}
{"id": "411844", "revid": "7523", "url": "https://gl.wikipedia.org/wiki?curid=411844", "title": "Fenerbah\u00e7e SK (baloncesto)", "text": ""}
{"id": "411848", "revid": "23204", "url": "https://gl.wikipedia.org/wiki?curid=411848", "title": "Balenciaga", "text": "Balenciaga \u00e9 unha firma de moda de luxo, fundada polo estilista vasco Crist\u00f3bal Balenciaga, hoxe en d\u00eda pertencente \u00e1 multinacional francesa Kering.\nTen a s\u00faa orixe en 1919, cando Crist\u00f3bal Balenciaga abriu a s\u00faa primeira casa de costura en Donostia. Co estalido da Guerra civil espa\u00f1ola mudouse para Par\u00eds en 1937, estabelecendo al\u00ed a s\u00faa residencia. Balenciaga converteuse nun dos mais activos dese\u00f1adores de moda do s\u00e9culo XX, sendo o responsable de dese\u00f1ar pezas de roupa que se tornar\u00e1n en bases da moda contempor\u00e1nea, coma o vestido \"baby doll\", o vestido t\u00fanica e o vestido saco. O seu estilo, de li\u00f1as depuradas, novas formas e enfocado nos materiais, as\u00ed como o virtuosismo das t\u00e9cnicas de costura fixeran del un dos mais reco\u00f1ecidos e influentes costureiros, admirado tanto polos clientes coma polos seus compa\u00f1eiros de profesi\u00f3n."}
{"id": "411849", "revid": "5863", "url": "https://gl.wikipedia.org/wiki?curid=411849", "title": "Eulalia de Prada", "text": "Eulalia de Prada Canelas, nada no barrio de Chamber\u00ed (Madrid) o 13 de marzo de 1908 e finada en Vigo o 31 de xaneiro de 1989, foi unha funcionaria exiliada espa\u00f1ola.\nTraxectoria.\nFoi a primeira muller funcionar\u00eda dun ministerio en Espa\u00f1a, pois traballou no Ministerio de Agricultura e Fomento entre 1936 e 1939. Represaliada polo franquismo, exiliouse na Arxentina ao finalizar a guerra civil. Militou no Partido Comunista de Espa\u00f1a. En Buenos Aires converteuse nunha empresaria t\u00e9xtil e impulsou actividades culturais. En 1951 co\u00f1eceu a Laxeiro, acabado de chegar a Buenos Aires, de quen non se separou. Regresaron a Espa\u00f1a en 1970, instal\u00e1ndose en Madrid. Visitaban Vigo, cidade na que se instalaron cando se agravou a s\u00faa enfermidade."}
{"id": "411850", "revid": "1888", "url": "https://gl.wikipedia.org/wiki?curid=411850", "title": "Eulalia de Prada Canelas", "text": ""}
{"id": "411852", "revid": "22570", "url": "https://gl.wikipedia.org/wiki?curid=411852", "title": "Cr\u00edtica literaria feminista", "text": "A cr\u00edtica literaria feminista \u00e9 a\u00a0cr\u00edtica literaria\u00a0baseada na\u00a0teor\u00eda feminista, ou, m\u00e1is xenericamente, polas pol\u00edticas do feminismo. Usa os principios feministas e a ideolox\u00eda para criticar a linguaxe da literatura. Esta escola de pensamento procura analizar e describir as formas polas cales a literatura retrata a narrativa da dominaci\u00f3n masculina a trav\u00e9s da explotaci\u00f3n econ\u00f3mica, social, pol\u00edtica e forzas psicol\u00f3xicas inseridas dentro da literatura.\nA s\u00faa historia foi ampla e variada, a partir de obras cl\u00e1sicas do s\u00e9culo XIX. Autoras como\u00a0George Eliot e Margaret Fuller apuntan o traballo te\u00f3rico en estudos sobre as mulleres e estudos de x\u00e9nero, segundo autoras da \"terceira onda\". En xeral, a cr\u00edtica literaria feminista antes da d\u00e9cada de 1970\u2014na primeira e segunda onda do feminismo\u2014estaba preocupada coa autor\u00eda das mulleres e a representaci\u00f3n da condici\u00f3n das mulleres dentro da literatura; inclu\u00edndo a representaci\u00f3n de personaxes ficticias femininas. Al\u00e9n diso, a cr\u00edtica feminista estaba preocupada coa exclusi\u00f3n das mulleres da literatura.\u00a0\nDende o desenvolvemento de m\u00e1is complexas concepci\u00f3ns de x\u00e9nero e subxectividade e da\u00a0terceira onda do feminismo, a cr\u00edtica literaria adoptou unha variedade de novas rutas, especialmente na tradici\u00f3n da\u00a0teor\u00eda cr\u00edtica\u00a0da\u00a0Escola de Frankfurt.\u00a0Foi considerado o x\u00e9nero nos termos Freudiano e Lacaniano da psican\u00e1lise, como parte da deconstruci\u00f3n\u00a0das relaci\u00f3ns existentes de poder, e como unha pol\u00edtica concreta de investimento. A cr\u00edtica literaria feminista est\u00e1 intimamente asociada co nacemento e o crecemento dos estudos queer. A preocupaci\u00f3n m\u00e1is tradicional, central feminista, continuou coa representaci\u00f3n e a pol\u00edtica da vida das mulleres desempe\u00f1ando un papel activo nas cr\u00edticas. M\u00e1is especificamente, a moderna cr\u00edtica feminista lida con cuesti\u00f3ns relacionadas coa percepci\u00f3n intencional e non intencional patriarcal en aspectos-chave da sociedade, inclu\u00edndo a educaci\u00f3n, a pol\u00edtica e a forza de traballo."}
{"id": "411853", "revid": "1131", "url": "https://gl.wikipedia.org/wiki?curid=411853", "title": "Aeroporto de Kemi-Tornio", "text": "O aeroporto de Kemi-Tornio \u00e9 un aeroporto en Kemi, Finlandia. Est\u00e1 situado preto do distrito de Lautiosaari, ao leste do r\u00edo Kemi, a 6 quil\u00f3metros ao norte do centro de Kemi e a 18 ao leste de Tornio. O aeroporto \u00e9 propiedade e est\u00e1 operado por Finavia."}
{"id": "411854", "revid": "1131", "url": "https://gl.wikipedia.org/wiki?curid=411854", "title": "Aeroporto de Tuzla", "text": "O aeroporto internacional de Tuzla \u00e9 un aeroporto preto de Tuzla, en Bosnia e Hercegovina. Tr\u00e1tase do segundo aeroporto m\u00e1is grande do pa\u00eds, despois do de Saraxevo. \u00c9 co\u00f1ecido por ser un centro de conexi\u00f3ns para aeroli\u00f1as de baixo custo en Bosnia e Hercegovina, tanto para pasaxeiros que voan cara o pa\u00eds como cara Croacia e Serbia. O aeroporto tam\u00e9n \u00e9 usado como unha base militar."}
{"id": "411855", "revid": "1131", "url": "https://gl.wikipedia.org/wiki?curid=411855", "title": "Aeroporto de Mariehamn", "text": "O aeroporto de Mariehamn \u00e9 un aeroporto fin\u00e9s situado en Jomala, \u00c5land, a uns 3 quil\u00f3metros ao noroeste do centro de Mariehamn. O aeroporto est\u00e1 operado pola empresa estatal Finavia e no ano 2017 pasaron polas s\u00faas instalaci\u00f3ns un total de 61 568 pasaxeiros.\nO accidente do voo 217 de Aero no que morreron 22 persoas ocorreu preto do aeroporto no ano 1963."}
{"id": "411856", "revid": "1131", "url": "https://gl.wikipedia.org/wiki?curid=411856", "title": "Aeroporto de Savonlinna", "text": "O aeroporto de Savonlinna \u00e9 un aeroporto en Savonlinna, Finlandia. Est\u00e1 situado a uns 15 quil\u00f3metros ao norte do centro da cidade. O aeroporto ten unha \u00fanica pista e d\u00faas portas de embarque. O momento do ano con m\u00e1is voos no aeroporto \u00e9 durante o Festival de \u00d3pera de Savonlinna."}
{"id": "411857", "revid": "1131", "url": "https://gl.wikipedia.org/wiki?curid=411857", "title": "Aeroporto de Agen-La Garenne", "text": "O aeroporto de Agen-La Garenne \u00e9 un aeroporto franc\u00e9s situado en Le Passage, a 3 quil\u00f3metros ao suroeste de Agen, \u00e1mbalas d\u00faas comunas do departamento de Lot e Garona na rexi\u00f3n de Nova Aquitania."}
{"id": "411858", "revid": "1131", "url": "https://gl.wikipedia.org/wiki?curid=411858", "title": "Aeroporto Internacional de Entebbe", "text": "O Aeroporto Internacional de Entebe (IATA: EBB, OACI: HUEN) \u00e9 o principal aeroporto de Uganda. At\u00f3pase pr\u00f3ximo \u00e1 cidade de Entebbe, \u00e1 beira do lago Vitoria, a uns 35\u00a0km\u00a0da capital Kampala.\nAs oficinas da Autoridade de Aviaci\u00f3n Civil de Uganda foron recolocados nun novo edificio adxacente \u00e1s terminais do aeroporto.\nHistoria.\nEntebbe foi a localizaci\u00f3n dunha base de hidroavi\u00f3ns a finais da d\u00e9cada de 1930, constru\u00edda polos brit\u00e1nicos para facilitar os voos de longa distancia desde Gran Breta\u00f1a a Sur\u00e1frica e outros lugares.\nO 10 de novembro de 1951, o aeroporto foi aberto de novo logo de que se melloraran as s\u00faas infraestruturas. A pista 12/30 foi ampliada ata os 2,408 metros para adaptala aos avi\u00f3ns de Havilland Comet.\nO 7 de febreiro de 1952, Isabel II do Reino Unido colleu o seu voo de regreso a Londres neste aeroporto, logo de ser proclamada ra\u00ed\u00f1a trala morte do seu pai Xurxo VI.\nNo ano 1976, o aeroporto foi o escenario dunha operaci\u00f3n de rescate de ref\u00e9ns por parte das Sayeret Matkal israel\u00eds, que recibiu o nome de Operaci\u00f3n Entebbe, en 1976, tralo secuestro \u00e1rabe-xermano dun voo de Air France que partiu de Tel Aviv e obtivo permiso de Idi Amin para aterrar en Entebbe. O escenario do rescate foi \"o vello aeroporto\", que foi recentemente demolido salvo pola s\u00faa torre \u2014 e que se atopaba contiguo ao \"novo aeroporto\".\u00a0\nPlans de modernizaci\u00f3n: 2015-2033.\nIn febreiro de 2015, o goberno de Corea do Sur, outorgou ao goberno de Uganda unha axuda de 27 bill\u00f3ns de xilins para a modernizaci\u00f3n do aeroporto. Nese mesmo mes o goberno ugand\u00e9s comezou a fase do proxecto de ampliaci\u00f3n e expansi\u00f3n do proxecto que est\u00e1 prevista que se prolongue ata o ano 2035. O custo aproximado da renovaci\u00f3n \u00e9 aproximadamente de 500 mill\u00f3ns de euros.\nInstalaci\u00f3ns.\nAs instalaci\u00f3ns para pasaxeiros incl\u00faen bancos, restaurantes, tendas de duty-free e caixeiros autom\u00e1ticos.\nPrincipais aerol\u00ed\u00f1as.\nPasaxeiros.\nNotas:"}
{"id": "411859", "revid": "12452", "url": "https://gl.wikipedia.org/wiki?curid=411859", "title": "Aeroporto de Entebbe", "text": ""}
{"id": "411863", "revid": "7802", "url": "https://gl.wikipedia.org/wiki?curid=411863", "title": "Aeroporto Internacional do Cairo", "text": ""}
