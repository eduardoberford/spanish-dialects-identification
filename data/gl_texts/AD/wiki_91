{"id": "554005", "revid": "82922", "url": "https://gl.wikipedia.org/wiki?curid=554005", "title": "Galer\u00eda de imaxes da comarca de Terra de Soneira", "text": ""}
{"id": "554006", "revid": "82922", "url": "https://gl.wikipedia.org/wiki?curid=554006", "title": "Galer\u00eda de imaxes da comarca de Terra de Melide", "text": ""}
{"id": "554007", "revid": "82922", "url": "https://gl.wikipedia.org/wiki?curid=554007", "title": "Comarca de Terra Ch\u00e1", "text": ""}
{"id": "554012", "revid": "82922", "url": "https://gl.wikipedia.org/wiki?curid=554012", "title": "Comarca de Terra de Celanova", "text": ""}
{"id": "554013", "revid": "82922", "url": "https://gl.wikipedia.org/wiki?curid=554013", "title": "Comarca de Terra de Trives", "text": ""}
{"id": "554015", "revid": "82922", "url": "https://gl.wikipedia.org/wiki?curid=554015", "title": "Comarca de Terra de Caldelas", "text": ""}
{"id": "554018", "revid": "5863", "url": "https://gl.wikipedia.org/wiki?curid=554018", "title": "Budare", "text": "O budare (ou aripo no oriente venezolano) \u00e9 unha prancha circular de orixe prehisp\u00e1nica. \u00c9 tradicional da gastronom\u00eda venezolana e est\u00e1 feita de ferro fundido ou arxila. \u00dasase para cocer ou torrar alimentos como arepas, cachapas, casabe de iuca, ma\u00f1oco ou caf\u00e9, entre outros.\nEtimolox\u00eda.\nO termo \u00abbudare\u00bb, de orixe ta\u00edna, as\u00f3ciase cos voc\u00e1bulos \u00abburan\u00bb e \u00abbur\u00e9n\u00bb.\nNa illa de Margarita, no estado de Nueva Esparta, os budares son un pouco m\u00e1is pequenos e delgados. Reciben o nome de \u00abaripos\u00bb, voc\u00e1bulo cumanagoto do cal se cre que deriva o termo \u00abarepa\u00bb.\nUn dos rexistros hist\u00f3ricos destes termos at\u00f3pase na obra do s\u00e9culo\u00a0XVI \"Viaje y descripci\u00f3n de las Indias\", de Galeoto Cey:\nAs\u00ed mesmo, cons\u00e9rvase outro rexistro na obra \"El Orinoco ilustrado y defendido,\" do misioneiro xesu\u00edta Joseph Gumilla:\nCaracter\u00edsticas e usos.\nA forma actual do budare desenvolveuse no s\u00e9culo\u00a0XVIII. Os budares modernos son de ferro, aceiro ou aluminio. Con frecuencia reciben un tratamento chamado \u00abcurado\u00bb ou \u00abcuraci\u00f3n\u00bb para que os alimentos non se adhiran demasiado \u00e1 s\u00faa superficie. Unha alternativa m\u00e1is moderna a\u00ednda \u00e9 o budare revestido de tefl\u00f3n.\nPara coci\u00f1ar o casabe e o ma\u00f1oco \u00fasanse budares moi grandes, de 80\u00a0cm ou m\u00e1is de di\u00e1metro. Estes col\u00f3canse directamente sobre o lume de le\u00f1a.\nInstrumentos similares.\nEn M\u00e9xico e alg\u00fans pa\u00edses de Am\u00e9rica Central existe un utensilio similar, o \u00abcomal\u00bb. As\u00ed mesmo, na Amazon\u00eda do Per\u00fa existe unha versi\u00f3n chamada \u00abblandona\u00bb."}
{"id": "554019", "revid": "123800", "url": "https://gl.wikipedia.org/wiki?curid=554019", "title": "Jill M Farrant", "text": ""}
{"id": "554025", "revid": "98629", "url": "https://gl.wikipedia.org/wiki?curid=554025", "title": "Xudit decapitando a Holofernes (Artemisia Gentileschi, N\u00e1poles)", "text": "Judith decapitando a Holofernes \u00e9 unha pintura de \u00f3leo sobre lenzo (158,8x125,5\u00a0cm) realizada entre 1612 e 1613 pola pintora Artemisia Gentileschi. A obra cons\u00e9rvase no Museo Nacional de Capodimonte, en N\u00e1poles.\nDescrici\u00f3n.\nO lenzo aparece m\u00e1is pequeno e de diferentes cores en comparaci\u00f3n cunha segunda versi\u00f3n, gardada na Galer\u00eda dos Uffizi, en Florencia. Dada a reduci\u00f3n realizada a un lado deste lenzo, alg\u00fans pensan que a composici\u00f3n era m\u00e1is equilibrada e semellante \u00e1 versi\u00f3n de 1620, mentres que outros estudosos, como G. Papi, argumentan que se trataba dunha versi\u00f3n expresamente diferente. De t\u00f3dolos xeitos, e grazas aos estudos con raios X realizados por Mary Garrard sobre a obra, est\u00e1 demostrado que esta \u00e9 a primeira versi\u00f3n da Xudith de Artemisia debido aos diversos cambios que a pintora realizou no transcurso da obra.\nO lenzo foi pintado inmediatamente despois do xu\u00edzo por violaci\u00f3n no que Artemisia acusou a Agostino Tassi, colaborador do seu pai. Precisamente por esta proximidade cronol\u00f3xica, alg\u00fans historiadores da arte consideran que a violencia que expresa o episodio representado \u00e9 froito do desexo de vinganza da propia Artemisia. De feito, a autora optou, atipicamente en comparaci\u00f3n cos outros artistas da s\u00faa \u00e9poca, por representar a escena da decapitaci\u00f3n de Holofernes con respecto ao momento da fuga das d\u00faas mulleres. O episodio foi certamente m\u00e1is dif\u00edcil de pintar dun xeito realista, pero p\u00f3dese ver a habilidade do artista para representar o esforzo f\u00edsico nos movementos dos personaxes. A resistencia que o home op\u00f3n \u00e1 agresi\u00f3n tam\u00e9n est\u00e1 expresado nas roupas da cama sen facer.\nP\u00f3dese discernir a influencia de Caravaggio na obra de Artemisia: o cadro evoca non s\u00f3 na crueza da decapitaci\u00f3n, sen\u00f3n na postura mesma da hero\u00edna b\u00edblica, a Xudith de Caravaggio, que se exp\u00f3n no Palazzo Barberini, at\u00e9 o punto de que \u00e9 dif\u00edcil pensar que Artemisia non co\u00f1ecese esta obra, a pesar das s\u00faas limitadas posibilidades de visitar e explorar Roma. A diferenza do cadro do pintor italiano, este, amosa a solidariedade entre Xudit e a criada, que s\u00f3 unidas poden imporse sobre o xeneral inimigo. Esta particularidade tam\u00e9n poder\u00eda ser unha referencia \u00e1 historia persoal da pintora, quen tam\u00e9n acusou a Tullia, quen naquela \u00e9poca era inquilina e coidadora da moza, de non prestarlle axuda no momento da violaci\u00f3n sufrida."}
{"id": "554027", "revid": "98629", "url": "https://gl.wikipedia.org/wiki?curid=554027", "title": "Dassault Mirage 2000", "text": "O Dassault Mirage 2000 \u00e9 un caza multirrol monomotor franc\u00e9s de cuarta xeraci\u00f3n fabricado por Dassault Aviation. Dese\u00f1ouse a finais dos anos 70 como caza lixeiro para substitu\u00edr aos Mirage III da Forza A\u00e9rea de Francia. O Mirage 2000 evolucionou cara a un avi\u00f3n multirrol con varias variantes desenvolvidas, sendo vendido a un feixe de pa\u00edses. Posteriormente desenvolv\u00e9ronse as variantes de ataque Mirage 2000N e 2000D, o mellorado Mirage 2000-5, e varias variantes de exportaci\u00f3n. Contru\u00edronse un total de 601 avi\u00f3ns que operaron en nove naci\u00f3ns.\nDesenvolvemento.\nProxectos previos.\nAs orixes do Mirage 2000 remontanse ata o ano 1965, cando Francia e o Reino Unido accederon a desenvolver a aeronave de xeometr\u00eda variable anglo-franc\u00e9s (AFVG). Dous anos despois Francia retirouse do proxecto por motivos de custos, tras o cal Reino Unido colaborou Con Alema\u00f1a occidental e Italia para finalmente producir o Panavia Tornado. Dassault centrouse no seu lugar no seu propio avi\u00f3n de xeometr\u00eda variable, o prototipo experimental Dassault Mirage G. Agard\u00e1base que o dese\u00f1o se materializase no Mirage G8, que servir\u00eda como substituto do popular Mirage III na Forza A\u00e9rea de Francia.\nO Mirage 2000 comezou como un proxecto secundario en 1972 chamado \"Delta 1000\". Dassault estaba dedicando unha grande atenci\u00f3n ao Mirage G8A, un derivado de xeometr\u00eda fixa do Mirage G8 que serv\u00eda como competidor do Panavia Tornado. O Mirage G8, que foi concibido como o \"Futuro Avi\u00f3n de Combate\" (ACF) da Forza A\u00e9rea francesa, non se alineaba coa concepci\u00f3n de servizo do seu futuro avi\u00f3n. A Forza A\u00e9rea quer\u00eda un caza Mach 3, non un avi\u00f3n interceptor incapaz de loitar contra outro avi\u00f3n como era o Mirage G8. Polo tanto, Dassault redese\u00f1ou o Mirage G8 como o bimotor Super Mirage G8A que demostrou ser demasiado ambicioso e caro, custando d\u00faas veces e media o prezo do Mirage F1 e estaba sobredimensionado en canto \u00e1 s\u00faa enxe\u00f1er\u00eda, especialmente comparado co F-16 que acababa de ga\u00f1ar ordes en varios pa\u00edses europeos. Como consecuencia disto, durante unha reuni\u00f3n do Consello Nacional de Defensa o 18 de decembro de 1975, o Super Mirage foi cancelado.\nO ACF era primeiramente un avi\u00f3n de ataque e o seu rol secundario era o de interceptor, mentres que o Delta 2000 era o contrario, a\u00ednda que o monomotor Delta 2000 era moito m\u00e1is accesible. Na mesma reuni\u00f3n do Consello Nacional de Defensa ofreceuse un redese\u00f1ado Mirage 2000 \u00e1 Forza A\u00e9rea, que pediu tres prototipos. En marzo de 1976 a Forza A\u00e9rea publicou un conxunto de requisitos oficiais cuxos par\u00e1metros coincid\u00edan coas estimaci\u00f3ns de rendemento que Dassault estimaba para o novo caza. O rol principal do avi\u00f3n era a intercepci\u00f3n, con capacidades secundarias de ataque a terra; a Forza A\u00e9rea ti\u00f1a un compromiso por 200 unidades. O primeiro aparello ter\u00eda que ser entregado en 1982. Este foi un regreso aos Mirage de primeira xeraci\u00f3n, pero con varias innovaci\u00f3ns importantes que intentaron solucionar as s\u00faas carencias.\nProduci\u00f3n.\nA produci\u00f3n do Mirage 2000 realizouse en tres lugares, dous dos cales estaban en Bordeos, que se especializaron en distintos compo\u00f1entes. As \u00e1s fabric\u00e1ronse en Martignas, e a fuselaxe en Argenteuil (ao noroeste de Par\u00eds), realiz\u00e1ndose a montaxe final en Bordeos-Merignac. O primeiro prototipo, o Mirage 2000 No. 01, por\u00e9n, foi constru\u00eddo a man en St Cloud, antes de moverse \u00e1s instalaci\u00f3ns de Dassault en Istres para a s\u00faa montaxe. Pilotado por Jean Coureau, o No. 01 realizou o seu primeiro voo o 10 de marzo de 1978, apenas 27 meses despois do visto e prace do programa. Durante o voo de 65 minutos, Coureau levou o avi\u00f3n ata Mach 1,02 sen posqueimador, antes de trepar ata m\u00e1is de 12 000 m de altitude e acelerar o avi\u00f3n ata Mach 1,3. A finais de maio o avi\u00f3n superara Mach 2 e unha velocidade indicada de 650 n\u00f3s (1 200 km/h). No outro extremo do espectro da velocidade, o Mirage 2000 demostrou ser un avi\u00f3n capaz a baixa velocidade, como se puido ver no Farnborough Airshow en setembro de 1978, durante o cal o piloto de Dassault Guy Mitaux-Maurourd elevou o \u00e1ngulo do avi\u00f3n ata un \u00e1ngulo de ataque de 25\u00b0 mentres o avi\u00f3n voaba a tan s\u00f3 100 n\u00f3s (185 km/h). Probas posteriores demostraron que o avi\u00f3n pod\u00eda acadar un \u00e1ngulo de ataque de 30\u00b0 levando tanques de combustible e armas.\nO segundo prototipo, o No. 02, realizou o seu primeiro voo de 50 minutos en setembro de 1978 con Maurourd aos controis. O avi\u00f3n probou alg\u00fans dos sistemas de avi\u00f3nica e o transporte de armas. Debido a un apag\u00f3n de chama no motor durante unha aproximaci\u00f3n o avi\u00f3n perdeuse en maio de 1984. O No. 03 voou por vez primeira en abril de 1979; equipado cun sisema de armas completo, usouse para probas de radar e armamento. Tras 400 horas de voo, os avi\u00f3ns envi\u00e1ronse ao centro de probas de voo \"Centre d'Essais en Vol\". A\u00ednda que a Forza A\u00e9rea s\u00f3 pedira tres prototipos en decembro de 1975, Dassault constru\u00edu un cuarto demostrador adicional para os seus propios prop\u00f3sitos, incorporando lecci\u00f3ns aprendidas cos anteriores avi\u00f3ns, como a reduci\u00f3n da altura da deriva e o incremento do seu \u00e1ngulo, entradas de aire redese\u00f1adas, e un sistema \"fly-by-wire\". O \u00fanico Mirage 2000B biprazado programa de probas voou por vez primeira o 11 de outubro de 1980.\nO primeiro Mirage 2000C (C de \"chasseur\", \"caza\") de produci\u00f3n voou o 20 de novembro de 1982. As entregas \u00e1 Forza A\u00e9rea de Francia comezaron en 1983. Os primeiros 37 Mirage 2000Cs entregados estaban equipados co Thomson-CSF Radar Doppler Multifunction (RDM), e impulsados polo motor turboventilador SNECMA M53-5. O Mirage 2000C n\u00famero 38 ti\u00f1a un motor mellorado SNECMA M53-P2. O Radar Doppler \u00e0 Impulsion (RDI) fabricado por Thales para o Mirage 2000C entrou en servizo en 1987. Ti\u00f1a unha autonom\u00eda mellorada duns 150 km, e estaba ligado aos m\u00edsiles Matra Super 530D, moito mellores que os m\u00e1is vellos Super 530F. As capacidades de exploraci\u00f3n e disparo a cotas inferiores est\u00e1n moito m\u00e1is melloradas, pero este radar non adoita a ser usado para roles de aire-terra."}
{"id": "554029", "revid": "88215", "url": "https://gl.wikipedia.org/wiki?curid=554029", "title": "Juan Carlos \u00c1lvarez", "text": "Juan Carlos \u00c1lvarez Vega, nado en El Entrego, Samart\u00edn del Rei Aurelio, o 2 de maio de 1954, \u00e9 un exfutbolista e exadestrador espa\u00f1ol. Xogaba de centrocampista e disputou 357 partidos na Primeira Divisi\u00f3n, a maior\u00eda deles nas filas do Sevilla.\nTraxectoria.\nComo futbolista.\nDebutou na Segunda Divisi\u00f3n aos 17 anos, nas filas do Langreo, nun partido contra o Castell\u00f3n correspondente \u00e1 tempada 1971/72. Xogou no club asturiano ata 1974, cando fichou polo H\u00e9rcules de Arsenio Iglesias, co que debutou na Primeira Divisi\u00f3n nun encontro ante o Athletic Club en San Mam\u00e9s. Na s\u00faa primeira campa\u00f1a co equipo alacantino acadou o quinto posto, o mellor resultado da historia do club, sendo un habitual no centro do campo titular, xunto con xogadores como Baena ou Carcel\u00e9n. Xogou unha segunda tempada no H\u00e9rcules, na que o equipo rematou sexto.\nA continuaci\u00f3n fichou polo Valencia de Heriberto Herrera, club no que xogou durante d\u00faas tempadas. En 1978 fichou polo Sevilla, equipo adestrado polo galego Carriega. Militou durante sete tempadas no club andaluz, onde compartiu centro do campo con xogadores como Montero, Juli\u00e1n Rubio, Scotta, Pintinho ou Ruda. Marcou un total de 41 goles en 277 partidos oficiais coa camiseta do club, co que participou tam\u00e9n en d\u00faas edici\u00f3ns da Copa da UEFA.\nEn 1985 regresou ao H\u00e9rcules, onde xogou durante d\u00faas tempadas m\u00e1is, unha delas en Primeira Divisi\u00f3n e a outra en Segunda, despois de descender. Xogou un total de 122 partidos oficiais co club alacantino entre as d\u00faas etapas, marcando 19 goles.\nSelecci\u00f3n ol\u00edmpica.\nFoi internacional coa selecci\u00f3n ol\u00edmpica, pero debido \u00e1 s\u00faa millonaria fichaxe polo Valencia non puido acudir aos Xogos Ol\u00edmpicos de 1976 en Montreal, reservados naquel ent\u00f3n s\u00f3 para xogadores non profesionais.\nComo adestrador.\nOcupou ata tres veces o banco do Sevilla de xeito interino: a primeira delas entre 1995 e 1996 como substituto de Toni Oliveira, a segunda en 1998 trala destituci\u00f3n de Vicente Miera e a \u00faltima no ano 2000 trala dimisi\u00f3n de Marcos Alonso. Ademais dirixiu en varias etapas o filial e adestrou outros clubs, entre eles o San Roque, o C\u00e1diz, o Castell\u00f3n ou o Ja\u00e9n."}
{"id": "554030", "revid": "88215", "url": "https://gl.wikipedia.org/wiki?curid=554030", "title": "Juan Carlos \u00c1lvarez Vega", "text": ""}
{"id": "554031", "revid": "85894", "url": "https://gl.wikipedia.org/wiki?curid=554031", "title": "Clive Branson", "text": "Clive Ali Chimmo Branson nado en 1907 e finado o 25 de febreiro de 1944, foi un artista e poeta ingl\u00e9s, e un comunista activo na d\u00e9cada de 1930. Varias das s\u00faas pinturas est\u00e1n na Tate Gallery. A s\u00faa esposa era Noreen Branson (nada en maio de 1910 e finada en outubro de 2003). A s\u00faa filla \u00e9 a artista Rosa Branson (nada en 1933), e Richard Branson \u00e9 parente seu.\nTraxectoria.\nFoi un activo recrutador das Brigadas Internacionalis, e el mesmo loitou na guerra civil espa\u00f1ola desde xaneiro de 1938, sendo capturado en Calaceite o 31 de marzo de 1938. Como prisioneiro de guerra no campo do bando nacionalista de San Pedro de Carde\u00f1a, pintou e debuxou o campo e moitos dos seus recrusos, a petici\u00f3n das autoridades; parte desta obra pervive na Marx Memorial Library de Londres.\nCasou con Noreen Browne en 1931. A s\u00faa filla Rosa Branson naceu en 1933. Morreu en combate en Birmania o 25 de febreiro de 1944, onde serviu como sarxento no ex\u00e9rcito brit\u00e1nico, como parte do 54.\u00ba Rexemento de Adestramento dos Royal Armored Corps.\nBranson morreu comandando un tanque M3 Lee do Escuadr\u00f3n B, 25th Dragoons. Recibiu un golpe fatal na parte posterior da cabeza por un proyectil antitanque xapon\u00e9s ao final da batalla de Admin Box. Branson era un home popular na unidade e a s\u00faa tripulaci\u00f3n ficou \"inconsolable\"."}
{"id": "554032", "revid": "75439", "url": "https://gl.wikipedia.org/wiki?curid=554032", "title": "Obxectivos de Desenvolvemento Sustentable en Galicia", "text": "Os Obxectivos de Desenvolvemento Sost\u00edbel, tam\u00e9n chamados Axenda 2030, \u00e9 unha serie de obxectivos asinados no ano 2015 por todos os pa\u00edses membros das Naci\u00f3ns Unidas que representa o compromiso internacional para facer fronte aos retos sociais, econ\u00f3micos e ambientais da globalizaci\u00f3n, po\u00f1endo no centro \u00e1s persoas, o planeta, a prosperidade e a paz, baixo o lema de non deixar a ningu\u00e9n atr\u00e1s.\nAxenda 2030 en Galicia.\nO n\u00facleo da Axenda 2030 para o Desenvolvemento Sustentable son os denominados Obxectivos de Desenvolvemento Sustentable. Tr\u00e1tase de 17 obxectivos concretados en 169 metas de car\u00e1cter universal, integrado e indivisible, que constit\u00faen un ambicioso plan de acci\u00f3n cara ao desenvolvemento sustentable que ten que ser alcanzado antes do ano 2030. A Asemblea Xeral das Naci\u00f3ns Unidas estableceu que estes 17 obxectivos e 169 metas foran obxecto de seguimento utilizando o marco de indicadores proposto pola Comisi\u00f3n de Estat\u00edstica das Naci\u00f3ns Unidas, actualmente formado por 247 indicadores (231 indicadores diferentes, xa que alg\u00fans indicadores se repiten). Cos indicadores dispo\u00f1ibles para Galicia e Espa\u00f1a ofrecidos polo Instituto Galego de Estat\u00edstica p\u00f3dese facer unha avaliaci\u00f3n para a d\u00e9cada 2010-2019 (ano previo \u00e1 pandemia da Covid-19) segundo se recolle no seguinte recadro.\nEmisi\u00f3ns.\nAs emisi\u00f3ns de gases de efecto invernadoiro -que est\u00e1n por tras do colapso clim\u00e1tico- tanto en relaci\u00f3n ao PIB, como por habitante ou en volume absoluto melloran, red\u00facense, en Galicia entre 2010 e 2019. Pero seguen por riba do conxunto de Espa\u00f1a nun 140 % e nun 124 % respectivamente. T\u00e9\u00f1ase en conta que a referencia espa\u00f1ola media non \u00e9 nada virtuosa. Referencia que tam\u00e9n se supera na intensidade enerx\u00e9tica (consumo de enerx\u00eda por unidade de PIB). Polo lado da demanda o indicador de uso de transporte urbano colectivo fronte ao particular informa de que a cota galega no total espa\u00f1ol est\u00e1 moi por baixo da que ten en poboaci\u00f3n (un 3,5 % fronte a un 5,7 %).\nResiduos.\nA cantidade de residuos xerados por persoa en Galicia est\u00e1 por baixo da media espa\u00f1ola e ten unha lixeira tendencia minguante. Neste caso a cualificaci\u00f3n non \u00e9 negativa. Non sucede o mesmo coa xesti\u00f3n dos residuos. Pois a cota de incineraci\u00f3n \u00e9 moi alta e a de reciclados moi baixa respecto do que sucede no conxunto de Espa\u00f1a. Hai unha estrutura inversa na xesti\u00f3n dos residuos. E hai que lembrar que o ambientalmente m\u00e1is sustentable \u00e9 a reciclaxe fronte \u00e1 incineraci\u00f3n.\nAuga.\nNos indicadores relativos \u00e1 subministraci\u00f3n das augas Galicia acada un aprobado: un \u00e9 positivo e outro negativo. \u00c9 positivo o indicador de auga consumida ao d\u00eda nos fogares, pois \u00e9 minguante e segue a estar por baixo da cifra media espa\u00f1ola. \u00c9 negativo o indicador que cuantifica a evoluci\u00f3n dos consumos de auga non dom\u00e9sticos. Consumos que se reducen algo no conxunto de Espa\u00f1a mentres que en Galicia medran un trinta por cento.\nNas emisi\u00f3ns contaminantes \u00e1 atmosfera Galicia, sempre verbo do conxunto de Espa\u00f1a, ten un suspenso absoluto. Na xesti\u00f3n dos residuos un claro suspenso. E s\u00f3 no consumo de auga acada un aprobado raspado. Nestas tres dimensi\u00f3ns ambientais a cualificaci\u00f3n global de Galicia da derradeira d\u00e9cada de crecemento econ\u00f3mico \u00e9 claramente desfavorable. Tr\u00e1tase da d\u00e9cada 2010-2019: dende a post-crise do 2008 ao ano previo \u00e1 crise do Covid."}
{"id": "554039", "revid": "23204", "url": "https://gl.wikipedia.org/wiki?curid=554039", "title": "We Are the Champions (serie de televisi\u00f3n)", "text": "We Are the Champions \u00e9 unha serie de televisi\u00f3n estadounidense de 2020 que trata sobre competici\u00f3ns \u00fanicas e as persoas que compiten nelas."}
{"id": "554044", "revid": "1131", "url": "https://gl.wikipedia.org/wiki?curid=554044", "title": "Volksparkstadion", "text": "O Volksparkstadion \u00e9 un estadio de f\u00fatbol de Hamburgo, Alema\u00f1a. Nel disputa os seus partidos como local o Hamburger SV.\nHistoria.\nO estadio foi constru\u00eddo entre 1951 e 1953, sobre un m\u00e1is antigo que ocupaba o mesmo lugar. Foi inaugurado o 12 de xullo de 1953 co nome de Volksparkstadion (Estadio do Parque do Pobo), recibindo o nome pola s\u00faa localizaci\u00f3n no Altona Volkspark (Parque do Pobo). A maior\u00eda dos materiais de construci\u00f3n proced\u00edan das ru\u00ednas de Eimsb\u00fcttel, un distrito de Hamburgo destru\u00eddo polos bombardeos aliados durante a segunda guerra mundial. O novo estadio pod\u00eda albergar ata 75.000 espectadores.\nEn 1963, cando o HSV se clasificou para a nova Bundesliga, pasou a xogar no Volksparkstadion, un estadio m\u00e1is grande e moderno que a s\u00faa anterior sede, o Sportplatz at Rothenbaum.\nEn maio de 1998, o HSV decidiu substitu\u00edr o impopular Volksparkstadion por un novo estadio, non s\u00f3 para axudar a Alema\u00f1a a prepararse para ser sede da Copa do Mundo de F\u00fatbol, sen\u00f3n tam\u00e9n porque cada vez era m\u00e1is dif\u00edcil cumprir as normas de seguridade cunhas instalaci\u00f3ns tan antigas. O antigo estadio foi demolido e o novo estadio foi xirado 90\u00b0 para ofrecer unha experiencia visual igual en todas as bancadas e aproveitar a luz solar. O custo estimado do novo estadio foi de entre 90 e 100 mill\u00f3ns de euros. A capacidade do estadio durante os partidos de clubs \u00e9 de 57.000 espectadores, reduc\u00edndose a 51.500 durante os partidos internacionais. O r\u00e9cord de asistencia alcanzouse na vitoria do Hamburger SV sobre o Bayern de M\u00fanic (1-0) o 30 de xaneiro de 2009, cando se contabilizaron 57.000 espectadores.O 30 de abril de 1998 emitiuse a licenza de obra para o novo recinto. Elimin\u00e1ronse as instalaci\u00f3ns de atletismo, reducindo as\u00ed a distancia entre o terreo de xogo e as bancadas. O estadio foi reinaugurado o 2 de setembro de 2000 cun partido entre Alema\u00f1a e Grecia, ga\u00f1ando o equipo local por 2-0. Co novo estadio, o HSV conseguiu acadar unha media de 50.000 asistentes aos seus partidos. En 2004 abriu no estadio un museo dedicado \u00e1 historia do HSV.\nTr\u00e1tase dun estadio de categor\u00eda 4 da UEFA, polo que \u00e9 apto para albergar finais da UEFA Europa League e da Liga de Campi\u00f3ns da UEFA.\nEn 2001, AOL comprou os dereitos do nome do Volksparkstadion por 15,3 mill\u00f3ns de euros, pasando este a chamarse AOL Arena. En marzo de 2007, os dereitos do nome foron comprados por HSH Nordbank por 25 mill\u00f3ns de euros, e o estadio foi rebautizado como HSH Nordbank Arena. Entre 2010 e 2015 chamouse Imtech Arena, recuperando a continuaci\u00f3n o seu nome orixinal, Volksparkstadion.\nTorneos albergados.\nMundial de 1974.\nO Mundial de 1974 celebrouse en Alema\u00f1a Occidental e o Volksparkstadion foi un dos estadios utilizados no torneo. O primeiro partido disputado foi o partido entre Alema\u00f1a Oriental e Australia (ga\u00f1ando os alem\u00e1ns 2-0), cunha asistencia de s\u00f3 17.000 espectadores. O seguinte partido foi un Alema\u00f1a Occidental-Australia, onde a asistencia subiu ata os 53.300 seareiros. A asistencia creceu a\u00ednda m\u00e1is para o seguinte partido, ata os 60.200 espectadores, no partido que enfrontou \u00e1s d\u00faas Alema\u00f1as, sendo a vitoria para os orientais por 1-0.\nEurocopa de 1988.\nA RFA albergou a Eurocopa de 1988 e o Volksparkstadion foi un dos estadios anfitri\u00f3ns. Nese momento o estadio pod\u00eda albergar 61.200 espectadores. O \u00fanico partido do torneo que se disputou no estadio foi unha semifinal na que os anfitri\u00f3ns, Alema\u00f1a Occidental, caeron ante os Pa\u00edses Baixos por 1\u20132.\nMundial de 2006.\nO estadio foi unha das sedes do Mundial de 2006, disput\u00e1ndose nel cinco encontros.\nFinal da UEFA Europa League 2010.\nO estadio acolleu a final da UEFA Europa League de 2010, na que o Atl\u00e9tico de Madrid conquistou o t\u00edtulo ao vencer por 2-1 ao Fulham ingl\u00e9s.\nOutros usos.\nO estadio acolleu un combate de boxeo entre os pesos pesados Wladimir Klitschko e David Haye o 2 de xullo de 2011.\nTam\u00e9n acolleu a etapa alem\u00e1 da serie de concertos mundiais \"Live Earth\" o 7 de xullo de 2007. Entre os artistas que actuaron nese evento estaban Shakira, Snoop Dogg, Eminem e Cat Stevens. Tam\u00e9n actuaron no Volksparkstadion en outras ocasi\u00f3ns artistas como Michael Jackson, Tina Turner, Depeche Mode, Metallica, AC/DC, Coldplay ou Rihanna."}
{"id": "554046", "revid": "17467", "url": "https://gl.wikipedia.org/wiki?curid=554046", "title": "Axenda 2030", "text": ""}
{"id": "554047", "revid": "88215", "url": "https://gl.wikipedia.org/wiki?curid=554047", "title": "Imtech Arena", "text": ""}
{"id": "554048", "revid": "88215", "url": "https://gl.wikipedia.org/wiki?curid=554048", "title": "AOL Arena", "text": ""}
{"id": "554049", "revid": "1131", "url": "https://gl.wikipedia.org/wiki?curid=554049", "title": "Obxectivos de Desenvolvemento Sustentable", "text": ""}
{"id": "554050", "revid": "88215", "url": "https://gl.wikipedia.org/wiki?curid=554050", "title": "HSH Nordbank Arena", "text": ""}
{"id": "554058", "revid": "1131", "url": "https://gl.wikipedia.org/wiki?curid=554058", "title": "Estadio Wankdorf", "text": "O estadio Wankdorf (en ) foi un estadio de f\u00fatbol que estaba situado no barrio de Wankdorf, en Berna, Su\u00edza. Xogaba nel como local o BSC Young Boys. Foi constru\u00eddo en 1925 e acolleu importantes partidos internacionais, como as finais do Mundial de 1954, da Copa de Europa 1960-61 e da Recopa de Europa 1988/89.\nO estadio foi demolido en 2001, e substitu\u00eddo en 2005 polo Stade de Suisse (hoxe chamado Stadion Wankdorf), situado no mesmo lugar.\nHistoria.\nO estadio Wankdorf orixinal foi inaugurado en 1925 despois dun per\u00edodo de sete meses de obras. Ti\u00f1a unha capacidade de 22.000 espectadores e o primeiro partido internacional que albergou celebrouse o 8 de novembro de 1925. 18.000 espectadores presenciaron aquel d\u00eda a vitoria por 2-0 da selecci\u00f3n su\u00edza sobre Austria.\nDe 1933 a 1939, o estadio foi gradualmente ampliado, engad\u00edndoselle un campo de adestramento adicional e, finalmente, constru\u00edndose novas bancadas para aumentar a capacidade ata os 42.000 espectadores. Para a Copa do Mundo de 1954, o estadio foi demolido e pouco antes de comezar o torneo inaugurouse un novo con capacidade para 64.000 espectadores. O 4 de xullo de 1954 disputouse nel a hist\u00f3rica final co\u00f1ecida como a \"Milagre de Berna\", a inesperada vitoria por 3-2 da selecci\u00f3n alem\u00e1 sobre o equipo h\u00fangaro, convert\u00e9ndose o estadio nunha icona da historia do f\u00fatbol.\nAlbergou d\u00faas grandes finais m\u00e1is. A primeira delas foi a final da edici\u00f3n 1960/61 da Copa de Europa entre o Benfica e o FC Barcelona, na que sa\u00edu vitorioso o equipo portugu\u00e9s por 3-2. En 1989, o estadio foi a sede da final da Recopa de Europa, na que o Barcelona derrotou por 2-0 \u00e1 Sampdoria.\nO \u00faltimo partido no estadio xogouse o 7 de xullo de 2001. Nel, o Young Boys empatou 1\u20131 contra o FC Lugano.\nA continuaci\u00f3n o estadio foi demolido e no ver\u00e1n de 2005 inaugurouse no seu lugar o novo Stade de Suisse.\nMundial de F\u00fatbol de 1954.\nO estadio Wankdorf acolleu cinco partidos do Mundial de F\u00fatbol de 1954, inclu\u00edda a final."}
{"id": "554061", "revid": "88215", "url": "https://gl.wikipedia.org/wiki?curid=554061", "title": "Wankdorfstadion", "text": ""}
{"id": "554068", "revid": "98629", "url": "https://gl.wikipedia.org/wiki?curid=554068", "title": "Estadio Rei Baldu\u00edno", "text": "O estadio Rei Baldu\u00edno (en franc\u00e9s: \"Stade Roi Bauduin\" ; en neerland\u00e9s: \"Koning Boudewijnstadion\") \u00e9 un estadio multi\u00fasos situado no distrito de Heysel en Bruxelas, a capital de B\u00e9lxica e da Uni\u00f3n Europea. \u00c9 a sede habitual da selecci\u00f3n belga e do evento anual de atletismo \"Memorial Van Damme\".\nHistoria.\nFoi inaugurado co nome de Estadio de Heysel (en franc\u00e9s: \"Stade du Heysel\"; en nerrland\u00e9s: \"Heizelstadion\") o 23 de agosto de 1930 con motivo do Campionato Mundial de Ciclismo en Pista e as celebraci\u00f3ns do centenario da Independencia de B\u00e9lxica. O partido inaugural xog\u00e1rono as selecci\u00f3ns belga e neerlandesa, vencendo o conxunto local por 4-1.\nFoi remodelado nunha primeira fase en 1971, coa instalaci\u00f3n dunha pista de atletismo sint\u00e9tica, a primeira deste tipo en B\u00e9lxica. O estadio de Heysel foi totalmente remodelado en 1995 e renomeado como Estadio Rei Baldu\u00edno, en homenaxe ao defunto monarca Baldu\u00edno I de B\u00e9lxica, que morrera dous anos antes.\nEntre os eventos que albergou est\u00e1n o Campionato de Europa de Atletismo de 1950, catro finais da Copa de Europa de f\u00fatbol (1957/58, 1965/66, 1973/74 e 1985/86), catro finais da Recopa de Europa (1963/64, 1975/76, 1979/80 e 1995/96) e varios partidos da Eurocopa de 2000.\nO 29 de maio de 1985, foi tristemente co\u00f1ecido por se ter producido nel a chamada traxedia de Heysel, que deixou 39 mortos e uns 600 feridos, debido a unha avalancha de afeccionados pouco antes da final da Copa de Europa entre a Juventus e o Liverpool."}
{"id": "554073", "revid": "98629", "url": "https://gl.wikipedia.org/wiki?curid=554073", "title": "An Cail\u00edn Ci\u00fain", "text": "An Cail\u00edn Ci\u00fain \u00e9 un filme irland\u00e9s de 2022 dirixido e escrito por Colm Bair\u00e9ad e rodado en lingua irlandesa. Ambientado en 1981, o filme conta a historia dunha nena de nove anos que vive nun fogar amoroso por primeira vez cando pasa o ver\u00e1n nunha granxa con parentes en Rinn Gaeltacht, no condado de Waterford.\nFoi escollido como candidato de Irlanda para o \u00d3scar \u00f3 mellor filme internacional na 95\u00aa edici\u00f3n dos premios e converteuse no primeiro filme irland\u00e9s nomeado nesa categor\u00eda.\nSinopse.\nIrlanda, 1981. Unha nena retra\u00edda de nove anos vive nun fogar amoroso por primeira vez cando pasa o ver\u00e1n nunha granxa cuns familiares; mais a s\u00faa familia de acollida ten un segredo.\nProduci\u00f3n.\n\"An Cail\u00edn Ci\u00fain\" bas\u00e9ase en \"Foster\", unha novela en ingl\u00e9s de 2010 escrita por Claire Keegan. O filme foi titulado orixinalmente \"Fanacht\" (\"Agardando\"). Foi rodado en Dubl\u00edn e no condado de Meath, con localizaci\u00f3ns en Summerhill, Moynalvey (inclu\u00edndo Fagan's Pub), Curraghtown, Garlow Cross, Trim e Clonymeath."}
{"id": "554074", "revid": "88215", "url": "https://gl.wikipedia.org/wiki?curid=554074", "title": "Estadio de Heysel", "text": ""}
{"id": "554076", "revid": "21311", "url": "https://gl.wikipedia.org/wiki?curid=554076", "title": "Multitude (\u00e1lbum)", "text": "Multitude \u00e9 o terceiro \u00e1lbum do m\u00fasico belga Stromae. Foi lanzado a trav\u00e9s do selo Mosaert o 4 de marzo de 2022. \u00c9 o primeiro \u00e1lbum de estudio do artista dende o seu hiato e dende \"Racine carr\u00e9e\" en 2013. O primeiro sinxelo, \"Sant\u00e9\", lanzouse o 15 de outubro de 2021. \"Multitude\" incl\u00fae diferentes estilos musicais de diferentes culturas, como nos sinxelos \"Sant\u00e9\" e \"L'enfer\". Durante unha entrevista con TF1, afirmou que o seu disco estivo influenciado polas frecuentes viaxes que fac\u00edan el e a s\u00faa nai.\nSinxelos.\n\"Multitude\" xerou tres sinxelos ata o momento:"}
{"id": "554080", "revid": "23204", "url": "https://gl.wikipedia.org/wiki?curid=554080", "title": "Brainchild (serie de televisi\u00f3n)", "text": "Brainchild \u00e9 unha serie de televisi\u00f3n estadounidense producida por Pharrell Williams. Os seus produtores xa crearan previamente o programa \"Brain Games\" de National Geographic. A serie estreouse a trav\u00e9s de Netflix o 1 de novembro de 2018."}
{"id": "554083", "revid": "89787", "url": "https://gl.wikipedia.org/wiki?curid=554083", "title": "Thymallus arcticus", "text": "Thymallus arcticus \u00e9 unha especie de peixe oste\u00edctio da familia dos salm\u00f3nidos, subfamilia dos timalinos e do seu \u00fanico x\u00e9nero, \"Thymallus\".\nTaxonom\u00eda.\nDescrici\u00f3n.\nA especie foi descrita en 1776 polo m\u00e9dico, zo\u00f3logo e bot\u00e1nico alem\u00e1n, que traballou en Rusia, Peter Simon Pallas, baixo o nome de \"Salmo arcticus\", de esp\u00e9cimes rcolllidos en Rusia, na s\u00faa obra \"Miscellanea zoologica, quibus nov\u00e6 imprimis atque obscur\u00e6 animalum species describuntur et observationibus iconibusque illustrantur\".\nEtimolox\u00edas.\nPara a do x\u00e9nero, ver timalinos.\nO ep\u00edteto espec\u00edfico, \"arcticus\", alude \u00e1 s\u00faa \u00e1rea de distribuci\u00f3n.\nSin\u00f3nimos.\nAdemais de polo seu nome actualmente v\u00e1lido, a especie co\u00f1eceuse tam\u00e9n polos sin\u00f3nimos:\nSegundo o WoRMS:\nSegundo o GBIF:\nVariedades.\nSegundo o GIF reco\u00f1\u00e9cense d\u00faas variedades:\nCaracter\u00edsticas.\n\"Thymallus arcticus\" pode chegar a acadar unha lonxitude m\u00e1xima rexistrada de 76 cm, e un peso m\u00e1ximo rexistrado de 3,8 kg, a\u00ednda que a maior\u00eda dos esp\u00e9cimes miden uns 34,3 cm. \nDe aspecto t\u00edpico dos timalinos, dist\u00ednguese da s\u00faa especie similar \"Thymallus thymallus\" pola ausencia de espi\u00f1as dorsais e anais e pola presenza dun maior n\u00famero de raios brandos nestas aletas. Presenta unha banda media lateral escura entre as aletas pectoral e pelviana e, nos flancos, pode ter unha iridiscencia rosada. Pode chegar aos 18 anos de idade. \nDestaca pola s\u00faa aleta dorsal moi grande, e pola s\u00faa pequena boca, que pos\u00fae dentes finos nas d\u00faas mand\u00edbulas. \nA aleta dorsal \u00e9 moi grande nos adultos (especialmente nos machos), chegando \u00e1 aleta adiposa cando est\u00e1 deprimida, pero \u00e9 m\u00e1is curta nas femias; as aletas pelvanas son bastante longas, e chegan at\u00e9 a aleta anal nos machos adultos, pero non nas femias; o l\u00f3bulo inferior da aleta caudal a mi\u00fado \u00e9 m\u00e1is \u00e9 longo que o superior. \n\u00c9 un peixe de cores sorprendentes, a rexi\u00f3n dorsal \u00e9 de cor vermalla escura, ou azul, variando de negra a gris azulada, e os lados de gris a azul escura con iridiscencias rosadas, a ventral oscila de gris a branca. \nPresenta manchas escuras espalladas nos flancos, sendo estas m\u00e1is numerosas nas cr\u00edas, e unha franxa lonxitudinal escura ao longo dos flancos entre as aletas pectoral e pelviana; a aleta dorsal \u00e9 escura, cun bordo estreito vermello (con fileiras de manchas de avermelladas a laranxas ou de violeta a verde no corpo da aleta); as aletas pelvianas son escuras, con franxas diagonais irregulares de cor amarela laranxa.\nH\u00e1bitat e distribuci\u00f3n.\nH\u00e1bitat.\n\u00c9 un peixe dulciacu\u00edcola, bentopel\u00e1xico, que habita en r\u00edos e lagos a profundidades de at\u00e9 uns 30 m. \nDistribuci\u00f3n.\nPropio das rexi\u00f3ns circumpolares do norte desde os 71\u00b0 N e os 44\u00b0 N, enc\u00f3ntrase en Am\u00e9rica do Norte desde a ba\u00eda de Hudson, o Canad\u00e1 at\u00e9 Alasca e na conca do Pac\u00edfico at\u00e9 o centro de Alberta e a Columbia Brit\u00e1nica no Canad\u00e1, e no curso superior do r\u00edo Missouri en Montana, Estados Unidos. Antigamente tam\u00e9n se encontraba na conca dos Grandes Lagos, en M\u00edchigan. Es Asia, na conca do oc\u00e9ano \u00c1rtico en Siberia desde o r\u00edo Obi at\u00e9 o Ieneisei e, en Europa nalg\u00fans afluentes dos r\u00edos Pechora e outros.\nBiolox\u00eda.\nHabita en augas abertas de r\u00edos e lagos claros, de tama\u00f1o de mediano a grande, de augas fr\u00edas, con altas concentraci\u00f3ns de ox\u00edxeno, adentr\u00e1ndose en regatos rochosos para desovar.\nForma cardumes dun n\u00famero moderado de individuos. Os xuven\u00eds alim\u00e9ntanse de zooplancto, cun cambio gradual a insectos inmaturos; os adultos alim\u00e9ntanse principalmente de insectos da superficie, pero tam\u00e9n comen peixes, ovos de peixes, lemmings e crust\u00e1ceos planct\u00f3nicos. \nDesova en regatos montanos con fortes correntes e con fondo rochoso e de gravas\nCiclo vital e comportamento de apareamento.\nOs adultos reprodutores trasl\u00e1danse aos afluentes e os machos establecen territorios. Durante a desova, o macho segue a unha femia, cortex\u00e1ndoa mostr\u00e1sndolle a s\u00faa aleta dorsal. A continuaci\u00f3n, o macho sit\u00faase ao lado da femia e curva a s\u00faa aleta dorsal estendida sobre a femia. A parella vibra e libera ovos. Non se constr\u00fae ning\u00fan ni\u00f1o, pero as vibraci\u00f3ns das colas durante o acto de desova revolven o substrato e producen unha lixeira depresi\u00f3n. Unha femia pode desovar s\u00f3 unha vez ou varias veces en diferentes \u00e1reas. Despois da desova, os adultos establ\u00e9cense en territorios estivais en zonas xeralmente m\u00e1is afastadas, augas arriba do lugar da desova, a maior\u00eda despraz\u00e1ndose r\u00edo abaixo a mediados de setembro..\nUsos.\nCons\u00f3mese fresco, e p\u00f3dese fritir, asar e cocer. \nEstado de conservaci\u00f3n.\nA Uni\u00f3n Internacional para a Conservaci\u00f3n da Natureza e dos Recursos Naturais, considerando que \u00e9 unha especie moi estendida sen que se co\u00f1ezan grandes ameazas xeneralizadas, e que a s\u00faa poboaci\u00f3n est\u00e1 a aumentar o a medida que aumenta a calidade da auga, debido ao declive das industrias e cidades en Rusia desde o colapso da Uni\u00f3n Sovi\u00e9tica, cualifica o seu status como \"LC\" (pouco preocupante). "}
{"id": "554084", "revid": "23204", "url": "https://gl.wikipedia.org/wiki?curid=554084", "title": "Arelis Uriana", "text": "Arelis Mar\u00eda Uriana Guariy\u00fa, nada en Fonseca, La Guajira o 24 de febreiro de 1976, \u00e9 unha pol\u00edtica e lideresa ind\u00edxena do pobo wayuu do resgardo ind\u00edxena de Mayabangloma, en Colombia. \u00c9 a primeira muller ind\u00edxena en aspirar \u00e1 presidencia da rep\u00fablica como precandidata da coalici\u00f3n co\u00f1ecida como Pacto Hist\u00f3rico por Colombia en 2022, en representaci\u00f3n do partido Movemento Alternativo Ind\u00edxena e Social (MAIS).\nTraxectoria.\nEntre os anos 2007 a 2011 foi capacitadora da Escola de Formaci\u00f3n Ind\u00edxena Nacional (EFIN) que forma parte da Organizaci\u00f3n Nacional Ind\u00edxena de Colombia ONIC.\nDo ano 2014 ao 2016 foi conselleira na Organizaci\u00f3n Nacional Ind\u00edxena de Colombia. M\u00e1is tarde ser\u00eda cofundadora da \"Comisi\u00f3n \u00c9tnica para a Paz e a Defensa dos Dereitos Territoriais\" no marco dos di\u00e1logos de paz do goberno de Juan Manuel Santos coa guerrilla das FARC.\nDe 2015 a 2020 foi coordinadora continental de ECMIA, Enlace Continental de Mulleres Ind\u00edxenas das Am\u00e9ricas. Naquel tempo recibiu ameazas que foron rexeitadas pola comunidade internacional.\nEn 2018, Uriana foi candidata de MAIS pola circunscrici\u00f3n especial \u00e1 C\u00e1mara de Representantes, en devandita ocasi\u00f3n obtivo 16.495 votos."}
{"id": "554085", "revid": "23204", "url": "https://gl.wikipedia.org/wiki?curid=554085", "title": "Arelis Mar\u00eda Uriana Guariy\u00fa", "text": ""}
{"id": "554090", "revid": "98629", "url": "https://gl.wikipedia.org/wiki?curid=554090", "title": "Jos\u00e9 \u00c1guas", "text": "Jos\u00e9 Pinto de Carvalho Santos \u00c1guas, co\u00f1ecido simplemente como Jos\u00e9 \u00c1guas, nado en Luanda o 9 de novembro de 1930 e finado en Lisboa o 10 de decembro de 2000, foi un futbolista portugu\u00e9s que xogaba como dianteiro.\nMilitou durante 13 tempadas no Benfica, convert\u00e9ndose nun dos xogadores m\u00e1is destacados da historia do club. \u00c9 o segundo m\u00e1ximo goleador da s\u00faa historia, con 379 tantos en 384 partidos, s\u00f3 superado por Eus\u00e9bio, co que coincidiu no equipo. As s\u00faas cifras en liga superan o gol por partido.\nCapitaneou o Benfica na conquista de d\u00faas Copas de Europa consecutivas, en 1961 e 1962, marcando o gol inicial do seu equipo en ambos partidos. Ademais ga\u00f1ou cinco ligas portuguesas e sete Copas de Portugal e foi cinco veces m\u00e1ximo goleador da liga.\nTraxectoria.\nNaceu en Luanda, na Angola Portuguesa, no seo dunha familia colonial portuguesa, sendo o cuarto fillo de Elisa de Concei\u00e7ao Pinto, natural do Porto, e de Ra\u00fal Ant\u00f3nio \u00c1guas, de Lisboa. A familia viv\u00eda en Lobito, e al\u00ed comezou a s\u00faa carreira futbol\u00edstica, xogando no Lusitano, no que xogaba tam\u00e9n o seu irm\u00e1n m\u00e1is vello, Ra\u00fal. En 1950 foi fichado polo Benfica, club no que militou durante os seguintes 13 anos, convert\u00e9ndose nunha lenda.\nGa\u00f1ou cinco veces a Primeira Liga (1954/55, 1956/57, 1959/60, 1960/61 e 1962/63), sendo tam\u00e9n cinco veces o m\u00e1ximo goleador da competici\u00f3n. Ademais ga\u00f1ou sete veces a Copa de Portugal. Con el como capit\u00e1n, o Benfica consagrouse como o mellor equipo do continente, conquistando d\u00faas Copas de Europa consecutivas. Na primeira delas, en 1961, derrotou na final por 3-2 ao FC Barcelona no Estadio Wankdorf de Berna, mentres que na seguinte tempada conquistou o t\u00edtulo no Estadio Ol\u00edmpico de \u00c1msterdam fronte ao Real Madrid (5-3). Jos\u00e9 \u00c1guas foi o autor do primeiro gol do seu equipo en \u00e1mbalas d\u00faas finais.\nAos 33 anos deixou o Benfica e xogou unha \u00faltima tempada no Austria Viena, antes de retirarse. Trala s\u00faa retirada adestrou varios equipos, entre eles o Mar\u00edtimo e o Leix\u00f5es. Morreu en Lisboa aos 70 anos de idade.\nSelecci\u00f3n portuguesa.\nFoi internacional coa selecci\u00f3n de Portugal en 25 ocasi\u00f3ns, marcando 11 goles. Debutou o 23 de novembro de 1952, nun empate 1-1 contra Austria, mentres que o seu \u00faltimo partido foi o 17 de maio de 1962, nunha derrota por 1-2 contra B\u00e9lxica.\nVida persoal.\nCasou en Lisboa con Maria Helena de Jesus Lopes, coa que tivo tres fillos. A s\u00faa filla m\u00e1is vella, Lena d'\u00c1gua, \u00e9 unha c\u00e9lebre cantante, mentres que o seu \u00fanico fillo var\u00f3n, Rui \u00c1guas, foi tam\u00e9n futbolista. Este xogou no Benfica, igual que seu pai, foi tam\u00e9n m\u00e1ximo goleador da Primeira Liga, e internacional coa selecci\u00f3n portuguesa.\nComo xogador.\nBenfica\nComo adestrador.\nMar\u00edtimo\nAtl\u00e9tico CP"}
{"id": "554092", "revid": "1131", "url": "https://gl.wikipedia.org/wiki?curid=554092", "title": "Lista de pa\u00edses por IDH", "text": ""}
{"id": "554095", "revid": "89787", "url": "https://gl.wikipedia.org/wiki?curid=554095", "title": "Lidia Brito", "text": "Lidia Brito, nada en 1985, \u00e9 unha enxe\u00f1eira mozambique\u00f1a experta en silvicultura, conferenciante universitaria, investigadora e asesora na Universidade Eduardo Mondlane.\nTraxectoria.\nBrito pos\u00fae un grao en Enxe\u00f1ar\u00eda forestal pola Universidade Eduardo Mondlane (Mozambique) e acadou un mestrado en ciencias e o t\u00edtulo de doutora en Ciencias Forestais pola Universidade Estatal de Colorado (EEUU). Foi primeira Ministra de Educaci\u00f3n Superior, Ciencia e Tecnolox\u00eda de Mozambique entre 2000 e 2005 e vicerreitora da Universidade Eduardo Mondlane entre 1998 e 2000.M\u00e1is tarde desempe\u00f1ou as funci\u00f3ns de asesora do Alcalde para a Planificaci\u00f3n Estrat\u00e9xica e Relaci\u00f3ns Externas en Maputo. Internacionalmente \u00e9 unha reco\u00f1ecida acad\u00e9mica que promove o desenvolvemento sustentable e a administraci\u00f3n comunitaria baseada en \u00c1frica en xeral, e \u00e9 membro do Consello de Gobernanza IHE-UNESCO desde decembro de 2009. Brito \u00e9 directora de pol\u00edtica de ciencia en UNESCO e \u00e9 copresidenta da conferencia, \"Planet under pressure\".\n\u00c9 tam\u00e9n unha participante activa e conferenciante en moitas conferencias e cumes internacionais."}
{"id": "554100", "revid": "89787", "url": "https://gl.wikipedia.org/wiki?curid=554100", "title": "Jennie R. Patrick", "text": "Jennie R. Patrick, nada en Gadsen (Alabama) o 1 de xaneiro de 1949, \u00e9 unha enxe\u00f1eira qu\u00edmica e educadora afroamericana. Converteuse na primeira afroamericana nos Estados Unidos en conseguir un doutoramento en enxe\u00f1ar\u00eda qu\u00edmica, polo Instituto de Tecnolox\u00eda de Massachusetts en 1979. Foi pioneira no traballo de extracci\u00f3n con flu\u00eddo supercr\u00edtico no eido industrial. O seu traballo de educadora centrouse na mentor\u00eda de estudantes afroamericanos e mulleres. \nTraxectoria.\nInfancia.\nJennie Patrick \u00e9 filla de James e Elizabeth Patrick. A s\u00faa localidade natal, nas s\u00faas propias palabras era \"bastante rural, moi lento, unha cidade t\u00edpica do sur\". Era a cuarta de cinco nenos.O seu pai era obreiro e a s\u00faa nai ama de chaves. Non acadaran m\u00e1is que estudos primarios, pero cr\u00edan que a educaci\u00f3n era unha maneira de sa\u00edr da pobreza e animaron a s\u00faa descendencia a conseguir unha educaci\u00f3n formal. \nPatrick descr\u00edbese como unha nena moi curiosa. Nunha entrevista con Jeanette E. Brown, explicou: \"[eu] s\u00f3 quixen entender o porqu\u00e9 das cousas e como funcionaban. Vivir no rural permitiume estar moi pr\u00f3xima \u00e1 natureza. As marabillas naturais semella que prenderon a\u00ednda m\u00e1is o meu desexo de entender por que pasaban as cousas dunha maneira determinada.\"\nOs centros onde Patrick comezou os seus estudos eran segregados. Era unha alumna moi imaxinativa. Patrick conserva o recordo de dous docentes que foron moi importantes para ela nesta \u00e9poca: Anthony Knowledges, quen en lle ensinou matem\u00e1ticas a un nivel moi superior c\u00f3 do seus compa\u00f1eiros de quinto grado e Pinkie Bridges. Desta \u00faltima afirma que a inspirou para conseguir todo o que quixera. \nPatrick formou parte en 1964 dun grupo de estudantes afroamericanos na mellor escola p\u00fablica na cidade, a Gadsden City High School. Patrick soubo moi nova que quer\u00eda ser qu\u00edmica e este instituto contaba co equipamento necesario. Patrick foi a primeira estudante negra en inscribirse nel. Nunha entrevista con Jeannette E. Brown, explicou: \"Fun \u00e1 escola cunha idea e era a de conseguir a mellor educaci\u00f3n posible.\"\nNeste centro, Patrick experimentou discriminaci\u00f3n e abuso por parte do profesorado e o estudantado, as\u00ed como protestas contra a integraci\u00f3n. Alg\u00fan dos seus compa\u00f1eiros foi golpeado ao punto da hospitalizaci\u00f3n.Das s\u00faas experiencias dixo: \"Os meses iniciais eran un pesadelo. A violencia emocional, psicol\u00f3xica, mental e f\u00edsica era dif\u00edcil de entender.\" Os seus pais mostr\u00e1ronlle apoio a\u00ednda que as familias de estudantes negros que se inscribiran en escolas de integraci\u00f3n eran ameazadas polo Ku Klux Klan. Dos once estudantes negros cos que ingresou en Gadsden, a metade deixou a escola antes da graduaci\u00f3n, e Patrick tivo que retar ao persoal para ser considerada para clases preparatorias universitarias. Patrick d\u00edxolle a Jeanette E. Brown: \" sempre tiven a forza mental e emocional para estar concentrada, polo que me era irrelevante se me quer\u00edan al\u00ed ou non. Estaba m\u00e1is disposta a protexerme fisicamente. Patrick graduouse con honores en 1967. Non lle deixaron unirse \u00e1 Sociedade de Honra Nacional debido a ser afroamericana.\nEducaci\u00f3n.\nA Patrick ofrec\u00e9uselle unha bolsa para a Universidade de California en Berkeley, a s\u00faa escola so\u00f1ada. A\u00ednda as\u00ed, seguindo os desexos da s\u00faa nai, Patrick inicialmente estudou preto da casa, ga\u00f1ando unha bolsa en Tuskegee Universidade (chamado Tuskegee Instituto no momento) en Alabama. Al\u00ed especializouse nun programa curto de enxe\u00f1ar\u00eda qu\u00edmica. A\u00ednda que o instituto era tradicionalmente un instituto de negros, a director do departamento de enxe\u00f1ar\u00eda qu\u00edmica era un home branco do sur, quen se opuxo a que Patrick se especializara en enxe\u00f1ar\u00eda. Cando aquel programa colapsou, transferiuse a Berkeley, mais xa non era apta para unha bolsa. Traballou por un ano para pagarse os estudos de Berkeley, mais a\u00ednda as\u00ed apenas ti\u00f1a di\u00f1eiro para vivir.Traballou cada ver\u00e1n, primeiro como unha enxe\u00f1eira asistente en Dow, daquela Stauffer Empresa Qu\u00edmica. Pola recomendaci\u00f3n dun dos seus profesores, d\u00e9ronlle unha subvenci\u00f3n para perseguir os seus estudos. Graduouse en 1973 cun B.Sc. en Enxe\u00f1ar\u00eda qu\u00edmica, a \u00fanica afroamericana estudante de grao e a primeira estudante afroamericana de Berkeley en dez anos. Durante o seu tempo en Berkeley, a facultade e outros estudantes expresaron que ela non pertenc\u00eda al\u00ed e mesmo destru\u00edron o seu traballo.{ Patrick recorda un profesor particular que \"cuspir\u00eda no piso diante s\u00faa\" cada vez que entraba na aula. Patrick atrib\u00fae independencia e forza mental \u00e1s s\u00faas experiencias en Berkeley .\nFoi ao Instituto de Tecnolox\u00eda de Massachusetts (MIT), para perseguir un PhD (Sc.D.) en enxe\u00f1ar\u00eda qu\u00edmica. A\u00ednda que non necesitou un PhD para ser un enxe\u00f1eiro, ela \"sempre quixo a educaci\u00f3n m\u00e1is alta posible\", e \"sent\u00eda como [ela] non completar\u00eda o proceso sen facelo.\" MIT era un das mellores escolas nos Estados Unidos para estudos de enxe\u00f1ar\u00eda. Patrick atopou o MIT como un ambiente m\u00e1is positivo para estudantes negros de ciencias e enxe\u00f1ar\u00eda; a\u00ednda que a proporci\u00f3n dos estudantes afroamericanos no MIT era pequena, era m\u00e1is alta que noutras universidades do pa\u00eds. A Patrick gustoulle esa atmosfera desafiante e foi unha estudante moi dedicada, traballando sete d\u00edas \u00e1 semana. Estudou termodin\u00e1mica, nucleaci\u00f3n homox\u00e9nea, calor e transferencia de masa, e traballou como axudante de investigador. O seu asesor era Robert C. Reid, un termodin\u00e1mico mundialmente famoso, e o seu tema de tese tratou do fen\u00f3meno de nucleaci\u00f3n. Graduouse en 1979 co seu Sc.D. en Enxe\u00f1ar\u00eda qu\u00edmica, e foi a primeira muller afroamericana en ga\u00f1ar un doutoramento en enxe\u00f1ar\u00eda qu\u00edmica. O t\u00edtulo da s\u00faa disertaci\u00f3n era \"L\u00edmite de temperatura para mesturas l\u00edquidas e compo\u00f1entes puros non ideais\".{ Nela examinou sobrequentamento, no cal un l\u00edquido \u00e9 levantado por riba da s\u00faa temperatura de ferver sen converterse en vapor. Estudou a temperatura \u00e1 que l\u00edquidos puros e as mesturas de l\u00edquidos poder\u00edan ser sobrequentados.\nTraballo.\nDespois da graduaci\u00f3n, Patrick uniuse ao Laboratorio El\u00e9ctrico Xeral de investigaci\u00f3n en Schenectady, Nova York, onde traballou como enxe\u00f1eira investigadora por tres anos e medio. Axudou a desenvolver un programa en tecnolox.\nFoi a encabezar un novo e moderno programa de tecnolox\u00eda de extracci\u00f3n de flu\u00eddos supercr\u00edticos e foi dese\u00f1ar unha planta piloto no Centro Investigador Philip Morris en Richmond, Virginia. Al\u00ed, utilizou a tecnolox\u00eda para extraer os sabores e esencia do tabaco.\nEn 1985, convert\u00e9use en Directora de investigaci\u00f3n de Enxe\u00f1ar\u00eda Qu\u00edmica Fundamental en Rohm and Haas en Bristol, Pensilvania, onde se involucrou en ciencia dos pol\u00edmeros e na investigaci\u00f3n da tecnolox\u00eda de emulsi\u00f3n. Traballou como directora de investigaci\u00f3n durante 5, con responsabilidades t\u00e9cnicas e directivas. Ela explicou sobre o seu rol en Rohm e Hass: \"ti\u00f1amos o poder cerebral para asegurarnos de que as plantas traballaban ben, asegurando de que desenvolv\u00edamos unha nova tecnolox\u00eda en termos de tecnolox\u00eda de procesos para as s\u00faas instalaci\u00f3ns. \"&lt;\nEn 1990, foi axudante do vicepresidente en Empresa de Servizos do sur en Birmingham, Alabama, unha posici\u00f3n na que durou 3 anos.{\nDurante este tempo, Patrick tam\u00e9n foi profesora adxunta no Instituto polit\u00e9cnico Rensselaer (1982\u20131985) e no Instituto de tecnolox\u00eda de Gerogia (1983\u20131987).\nEn 1993, moveuse da industria \u00e1 academia, volvendo ao instituto de Tuskegee como profesora de enxe\u00f1ar\u00eda qu\u00edmica, e como a primeira cient\u00edfica en ocupar o 3M de 'Eminent Scholar's Chair' na Universidade de Tuskegee. De 1993 a 1997 Patrick era activa en investigaci\u00f3n e en axudar \u00e1 estudantes de minor\u00edas en ciencia e enxe\u00f1ar\u00eda. En Tuskegee, desenvolveu un programa mentor para mulleres en ciencia. Ensinoulle aos estudantes estratexias de supervivencia en ambientes host\u00eds. Viviu nun dormitorio con estudantes honor\u00edficos os cales elixiu para ser mentora \"para darlles exposici\u00f3n de algu\u00e9n maduro\". Explicou: \"Estar aqu\u00ed (en Tuskegee) proporci\u00f3name a oportunidade de marcar a diferenza nas vidas de estudantes. Fun capaz de ensinarlles e compartir con eles moitas das mi\u00f1as experiencias con eles.\"\nDeixou a Universidade de Tuskegee en 1997, traballou por 3 anos como asesora t\u00e9cnica en Raytheon Enxe\u00f1eiros e Construtores en Birmingham, Alabama, e estudou a educaci\u00f3n de nenos urbanos.\nPatrick non ten moitas publicaci\u00f3ns que mostren a s\u00faa carreira, o que se atrib\u00faa \u00e1 carreira na industria, e a pol\u00edtica implicada: \"dependendo quen sexas, a\u00ednda que a vosa idea sexa revolucionaria, poden escoller collela e arquivala. (...) Poden tomar a decisi\u00f3n de nunca darche reco\u00f1ecemento por ese traballo.\"\nDurante a s\u00faa carreira na industria qu\u00edmica, Patrick foi exposta a moitos qu\u00edmicos, o cal afectou \u00e1 s\u00faa sa\u00fade. Nunha entrevista con Jeanette E. Brown, explicou: \"enfermei quimicamente por estar exposta repetidamente a qu\u00edmicos extremadamente t\u00f3xicos que destru\u00edron o meu sistema inmune e as funci\u00f3ns normais do corpo\". Dende a s\u00faa xubilaci\u00f3n nos 2000, Patrick traballou en establecer o instituto de benestar ambiental para educar o p\u00fablico en perigos medioambientais. Fundou Educaci\u00f3n e Soluci\u00f3ns Medioambientais en Peachtree Cidade, Georgia, e a\u00ednda consulta para eles."}
{"id": "554101", "revid": "12452", "url": "https://gl.wikipedia.org/wiki?curid=554101", "title": "Principado de Galicia-Volinia", "text": ""}
{"id": "554102", "revid": "54334", "url": "https://gl.wikipedia.org/wiki?curid=554102", "title": "Arantxa Tapia", "text": "Arantxa Tapia Otaegi nada en Astigarraga, Guip\u00fascoa o 24 de setembro de 1963, \u00e9 unha enxe\u00f1eira industrial e profesora vasca. Iniciou a s\u00faa carreira pol\u00edtica en 2005 e \u00e9 membro do PNV. Dende 2020, \u00e9 Conselleira de Desenvolvemento Econ\u00f3mico, Sustentabilidade e Medio Ambiente no Goberno Vasco.\nTraxectoria.\nFormaci\u00f3n e carreira profesional.\nMar\u00eda Arantxa Tapia Otaegi naceu en 1963 na localidade de Astigarraga, Guip\u00fascoa. \u00c9 doutora en enxe\u00f1ar\u00eda industrial pola Universidade de Navarra e entregou a maior parte da s\u00faa vida profesional \u00e1 docencia e a investigaci\u00f3n no seo da universidade. \u00c9 catedr\u00e1tica do departamento de enxe\u00f1ar\u00eda de sistemas e autom\u00e1tica na Universidade do Pa\u00eds Vasco. Desde abril de 2002 ata xullo de 2005 foi directora da Escola Universitaria Polit\u00e9cnica de San Sebasti\u00e1n, a cal tam\u00e9n pertence \u00e1 Universidade do Pa\u00eds Vasco. Na s\u00faa carreira de investigaci\u00f3n participou en m\u00faltiples proxectos financiados por instituci\u00f3ns p\u00fablicas e empresas privadas como: Iberdrola, ICS, Rodisa, AHV ou Giroa.\nEn 2005 pasouse \u00e1 pol\u00edtica deixando parcialmente abandonados os seus labores docentes e universitarios, por\u00e9n continuou como profesora asociada a tempo parcial na Escola Universitaria Polit\u00e9cnica. M\u00e1is adiante, coa vida pol\u00edtica m\u00e1is estabilizada, en 2011 entre xullo e novembro volveu \u00e1 universidade para ser coordinadora de estudos universitarios do departamento de Enxe\u00f1ar\u00eda de Sistemas e Automatizaci\u00f3n.\nCarreira pol\u00edtica.\nArantxa Tapia apareceu na pol\u00edtica en xullo de 2005 cando foi nomeada viceconselleira de Transportes e Obras P\u00fablicas do Goberno Vasco. Esta conseller\u00eda estaba dirixida por Nuria L\u00f3pez de Guere\u00f1u, do Partido Nacionalista Vasco (PNV).\nTras dous anos no cargo citado foi nomeada deputada de Mobilidade e Ordenaci\u00f3n do Territorio no gabinete de Markel Olano da Deputaci\u00f3n Foral de Guip\u00fascoa en xullo de 2007. Foi deputada durante 4 anos, ata setembro de 2011, ano en que o PNV perdeu as elecci\u00f3ns forais. Por\u00e9n, en devanditas elecci\u00f3ns foi elixida como xunteira nas Xuntas Xerais de Guip\u00fascoa polo PNV.\nEn novembro de 2011 o PNV colocouna como cabeza de lista pola circunscrici\u00f3n electoral de Guip\u00fascoa nas elecci\u00f3ns xerais. O partido obtivo o 22,40% dos votos e Tapia volveu ser elixida deputada.\nO 17 de decembro de 2012 incorporouse ao Goberno Vasco dirixido polo Lehendakari I\u00f1igo Urkullu, para o que dous d\u00edas antes tivo que abandonar o seu escano nas Cortes Xerais. A continuaci\u00f3n pasou a ocupar o cargo de Conselleira de Desenvolvemento Econ\u00f3mico e Competitividade do Goberno Vasco, no que se mantivo ata novembro de 2016. O 28 de novembro de 2016 foi nomeada conselleira de Desenvolvemento Econ\u00f3mico e Infraestruturas no executivo presidido por I\u00f1igo Urkullu, cargo que ocupou ata setembro de 2020.\nO 8 de setembro de 2020 asumiu a conseller\u00eda de Desenvolvemento Econ\u00f3mico, Sustentabilidade e Medio Ambiente do Goberno vasco presidido de novo polo Lehendakari I\u00f1igo Urkullu durante a XII lexislatura auton\u00f3mica.\nVida persoal.\nEst\u00e1 casada con Juli\u00e1n Fl\u00f3rez, doutor enxe\u00f1eiro industrial, xuntos residen en Zumaia. Ambos destacan por impulsar e defender a presenza do \u00e9uscaro no \u00e1mbito da enxe\u00f1ar\u00eda e a universidade."}
{"id": "554104", "revid": "15490", "url": "https://gl.wikipedia.org/wiki?curid=554104", "title": "Arantxa Tapia Otaegi", "text": ""}
{"id": "554105", "revid": "15490", "url": "https://gl.wikipedia.org/wiki?curid=554105", "title": "Mar\u00eda Arantxa Tapia Otaegi", "text": ""}
{"id": "554106", "revid": "89787", "url": "https://gl.wikipedia.org/wiki?curid=554106", "title": "D\u00f3lar do cabelo solto", "text": "O d\u00f3lar do cabelo solto (en ingl\u00e9s: \"Flowing Hair dollar\") foi unha moeda dun d\u00f3lar de prata cu\u00f1ada en 1794 e 1795 na Casa da Moeda de Filadelfia, a primeira con este valor emitida polo Goberno federal dos Estados Unidos. O seu peso e o seu tama\u00f1o establec\u00e9ronse tomando como base o real de oito espa\u00f1ol, unha moeda daquela moi utilizada no comercio en todo o continente americano.\nEn 1791, logo dun estudo levado a cabo polo secretario do Tesouro, Alexander Hamilton (1757-1804), o Congreso aprobou unha resoluci\u00f3n conxunta na que se solicitaba a creaci\u00f3n dunha casa da moeda nacional. Ese mesmo ano, no seu terceiro discurso sobre o estado da Uni\u00f3n, o presidente George Washington (1732-1799) requiriu ao Congreso a creaci\u00f3n da nova ceca, que foi autorizada oficialmente pola Lei da Moeda de 1792. Malia a autorizaci\u00f3n, ata 1794 non comezaron as cu\u00f1axes de prata e de ouro.\nNeste contexto, en 1794 produc\u00edronse as primeiras moedas dun d\u00f3lar de prata, co\u00f1ecidas como \"d\u00f3lar do cabelo solto\", dese\u00f1adas polo primeiro gravador Xefe da Casa da Moeda dos Estados Unidos, Robert Scot (1745-1823). O ano seguinte realizouse unha segunda emisi\u00f3n, e este modelo foi substitu\u00eddo en outubro de 1795 polo co\u00f1ecido como \"d\u00f3lar do busto drapeado\".\nAntecedentes.\nA partir da d\u00e9cada de 1780, unha boa cantidade de persoeiros preeminentes dos Estados Unidos comezaron a pedir a creaci\u00f3n dunha casa de moeda central que subministrase moeda oficial para a circulaci\u00f3n do novo pa\u00eds. Todas estas iniciativas e propostas foron fracasando por mor, na maior\u00eda dos casos, da falta de fondos e tam\u00e9n pola posici\u00f3n de diversos individuos e grupos que prefer\u00edan que as moedas fosen cu\u00f1adas por cada Estado de xeito aut\u00f3nomo. En tanto que non se produc\u00edan emisi\u00f3ns federais, as necesidades de circulante dos estados satisfac\u00edanse cunha gran variedade de moedas e fichas comerciais (\"tokens\"), \u00e1s veces de procedencia estranxeira, entre as que ti\u00f1an un papel salientable as moedas de prata espa\u00f1olas de oito reais, co\u00f1ecidas como \"reais de oito\" e, no \u00e1mbito anglosax\u00f3n, como d\u00f3lares espa\u00f1ois (\"Spanish Dollars\").\nEn 1789 ratificouse e entrou en vigor a Constituci\u00f3n dos Estados Unidos de Am\u00e9rica, que lle outorgaba ao Congreso a facultade de \"cu\u00f1ar moeda, regular o seu valor e o das moedas estranxeiras, e fixar o padr\u00f3n de pesos e medidas\". O ano seguinte, o Congreso comezou a deliberar acerca da situaci\u00f3n da circulaci\u00f3n monetaria no pa\u00eds, e o 28 de xaneiro de 1791 o secretario do Tesouro, Alexander Hamilton, presentou un informe no Congreso no que detallaba os resultados dun estudo que el mesmo realizara sobre ese particular, e sobre as posibilidades de establecer unha casa de moeda federal nos Estados Unidos. Como parte deste estudo, Hamilton mandou realizar unha serie de probas de ensaio sobre os reais de oito espa\u00f1ois, dado que esa ser\u00eda a moeda que servir\u00eda de base para o novo sistema monetario estadounidense. Logo de ver os resultados, o secretario do Tesouro recomendou que o contido de prata do d\u00f3lar estadounidense se basease no contido medio da prata das pezas espa\u00f1olas ensaiadas. Esta recomendaci\u00f3n de Hamilton implicaba que o d\u00f3lar deber\u00eda conter 371,25 grans de prata e o resto ser\u00eda cobre, ata completar un peso total de 416 grans. O 3 de marzo de 1791, logo de revisar o informe de Hamilton, o Congreso aprobou unha resoluci\u00f3n conxunta que autorizaba a creaci\u00f3n dunha casa de moeda federal, a\u00ednda que esta resoluci\u00f3n non achegaba m\u00e1is detalles nin prescrici\u00f3ns precisas.\nEstablecemento da ceca e do sistema monetario.\nNo seu terceiro discurso anual ante o Congreso, posteriormente co\u00f1ecido como \"discurso sobre estado da Uni\u00f3n\", pronunciado en Filadelfia o 25 de outubro de 1791, o presidente George Washington requiriu aos membros do Congreso a inmediata posta en pr\u00e1ctica da resoluci\u00f3n conxunta aprobada a principios dese ano:\nComo resposta, o Senado nomeou un comit\u00e9 presidido polo financeiro Robert Morris (1734-1806), para que se encargase de redactar as especificaci\u00f3ns necesarias e a lexislaci\u00f3n que crear\u00eda oficialmente a ceca e que iniciar\u00eda as cu\u00f1axes federais. O comit\u00e9 presentou un proxecto de lei ante o Congreso o 21 de decembro de 1791 no que se determinaba que a nova moeda dun d\u00f3lar \u2014establecida como base do novo sistema\u2014 deber\u00eda conter 371 grans de prata e un peso total de 416 grans, seguindo as recomendaci\u00f3ns que dera Hamilton. As novas moedas de prata deber\u00edan ser cu\u00f1adas nunha aliaxe que contivese 1.485 partes de 1.664 (arredor do 89,24 %) de prata fina, e o resto de cobre, coa intenci\u00f3n de igualar a aliaxe dos reais de oito espa\u00f1ois. No entanto, un ensaio destas moedas espa\u00f1olas foi err\u00f3neo: en realidade eran 65/72 de prata (arredor do 90,28 %), co resto de cobre.\nUnha das disposici\u00f3ns da lexislaci\u00f3n que Morris demandaba ped\u00eda que o retrato do presidente Washington aparecese no anverso de todas as moedas cu\u00f1adas na nova casa de moeda. O proxecto de lei foi aprobado polo Senado logo dun debate, e despois modificouse na C\u00e1mara de Representantes para que se reproducise unha cabeza feminina que representase a liberdade, no canto do retrato presidencial. Ao volver ao Senado, a c\u00e1mara alta insistiu na s\u00faa versi\u00f3n acerca do dese\u00f1o dos anversos, a\u00ednda que a C\u00e1mara de Representantes a rexeitou novamente e aprobou a s\u00faa propia proposta, que finalmente foi aceptada polo Senado. \nEste proxecto de lei converteuse en lei logo de ser aprobada polo presidente Washington o 2 de abril de 1792, e pasou a ser co\u00f1ecida como Lei da Moeda (\"Coinage Act\") de 1792. Nela prev\u00edase a creaci\u00f3n da Casa da Moeda dos Estados Unidos (\"US Mint\") e asign\u00e1base di\u00f1eiro para sufragar o custo da construci\u00f3n dunhas instalaci\u00f3ns axeitadas e para os salarios dos seus empregados e funcionarios. A lei establec\u00eda tam\u00e9n os valores que se cu\u00f1ar\u00edan dentro do novo sistema do d\u00f3lar: medio centavo e un centavo en cobre; 5 centavos, 10 centavos, cuarto d\u00f3lar, medio d\u00f3lar e un d\u00f3lar en prata; e 5 d\u00f3lares, 10 d\u00f3lares e 20 d\u00f3lares en ouro. \nO 31 de xullo de 1792, David Riittenhouse (1732-1796), que acababa de ser nomeado como director da Casa da Moeda dos EEUU, colocou a primeira pedra da que ser\u00eda a Ceca de Filadelfia. A maquinaria e o persoal comezaron a ocupar o novo edificio en setembro dese mesmo ano e a produci\u00f3n de centavos de cobre comezou en febreiro de 1793. No primeiro ano de produci\u00f3n da nova ceca s\u00f3 se cu\u00f1ou moeda de cobre, xa que o futuro ensaiador non foi quen de acadar o aval de 10.000 d\u00f3lares requirido para que puidese asumir oficialmente o cargo \u2014a Lei da Moeda prev\u00eda que tanto o cu\u00f1ador xefe como o ensaiador deb\u00edan \"comprometerse cos EEUU cun aval de 10.000 d\u00f3lares ou m\u00e1is ante o secretario do Tesouro\"\u2014. O ano seguinte, o daquela secretario de Estado, Thomas Jefferson, apelou ao Congreso para que se reducise o importe dos avais, e o 3 de marzo de 1794 o Congreso reduciunos a 5.000 d\u00f3lares para o cu\u00f1ador e 1.000 para o ensaiador.\nProduci\u00f3n.\nCreaci\u00f3n do dese\u00f1o.\nA principios de 1794, o nomeado como gravador xefe da \"US Mint\", Robert Scot, comezou a preparar os dese\u00f1os para o d\u00f3lar de prata. O seu dese\u00f1o inicial representaba un busto da Liberdade no anverso, en tanto que no reverso aparec\u00eda unha aguia, ambos os motivos requiridos pola Lei da Moeda de 1792. \nEste primeiro dese\u00f1o de Scot segu\u00eda con bastante exactitude o que el mesmo creara para a moeda dun centavo, a\u00ednda que sen o barrete frixio do anverso. M\u00e1is tarde, os funcionarios do Goberno d\u00e9ronlle ordes para que inclu\u00edse unha coroa arredor da aguia e trasladase a indicaci\u00f3n do valor do reverso ao canto da moeda. Logo de recibir a aprobaci\u00f3n, Scot comezou a gravar os cubos para os cu\u00f1os da moeda dun d\u00f3lar. P\u00faxose un particular interese no gravado desta moeda, xa que o d\u00f3lar ser\u00eda a de maior tama\u00f1o da serie e, xa que logo, recibir\u00eda un maior ecrutinio por parte das naci\u00f3ns estranxeiras. As letras foron executadas por Frederick Geiger, quen anteriormente traballara como tip\u00f3grafo para diferentes publicaci\u00f3ns.\nLogo de estaren listos os cu\u00f1os, cu\u00f1\u00e1ronse varias pezas de proba en cobre. A partir destas probas, os funcionarios da Casa da Moeda decidiron engadir quince estrelas rodeando o busto da Liberdade do anverso, representativas dos quince estados que ratificaran a Constituci\u00f3n estadounidense ata aquel momento. \nCu\u00f1axe.\nA partir do momento en que a produci\u00f3n das moedas de prata pod\u00eda dar comezo, a Casa da Moeda comezou a procurar depositantes que achegasen a s\u00faa prata para ser convertida en moeda. Logo de recibir varios dep\u00f3sitos, o ensaiador Albion Cox f\u00edxolle chegar ao director Rittenhouse a s\u00faa opini\u00f3n de que o padr\u00f3n de 892 mil\u00e9simas de prata que fora aprobado legalmente era tecnicamente dif\u00edcil de producir e que as moedas poder\u00edan escurecerse ao p\u00f3rse en circulaci\u00f3n. No seu lugar, Cox recomendou que se modificase a pureza ata as 900 mil\u00e9simas, a\u00ednda que mantendo o peso de 416 grans. Isto implicaba que a nova aliaxe resultante ser\u00eda contraria \u00e1 normativa e que a todos os depositantes se lles cobrar\u00eda demais \u00e1 hora de cu\u00f1ar en moeda os seus dep\u00f3sitos de prata, xa que hab\u00eda un contido de prata nas moedas diferente ao establecido pola Lei da Moeda de 1792. Esta acci\u00f3n da Casa da Moeda custoulles aos provedores de prata arredor do un por cento dos seus dep\u00f3sitos; o maior depositante, John Vaughan, calculou a s\u00faa perda en 2.260 d\u00f3lares, e o Congreso acabou por aprobar o seu reembolso en 1800, atendendo a s\u00faa reclamaci\u00f3n e logo de diversos atrasos.\nAntes de comezar coa cu\u00f1axe das moedas, cumpr\u00eda estampar as letras e os s\u00edmbolos dos cantos \u2014\u2014 nos discos met\u00e1licos. Esta operaci\u00f3n lev\u00e1base a cabo mediante un dispositivo denominado \"m\u00e1quina de Castaing\", chamada as\u00ed polo seu inventor, o enxe\u00f1eiro franc\u00e9s Jean Castaing (1685-1799). Como a produci\u00f3n dos discos nos que se cu\u00f1ar\u00edan as moedas non era moi precisa, alg\u00fans deles resultaban cun peso excesivo, o que se solucionaba limando posteriormente unha a unha ambas as faces dos discos. Este desaxuste arranxouse logo das primeiras emisi\u00f3ns, cando se utilizaron equipamentos con m\u00e1is precisi\u00f3n.\nOs primeiros destes d\u00f3lares de prata cu\u00f1\u00e1ronse o 15 de outubro de 1794. A prata utilizada para os d\u00f3lares de 1794 proced\u00eda unicamente das achegas depositadas persoalmente na Casa da Moeda polo director desta, David Rittenhouse, o d\u00eda 22 de agosto. Consonte a orde manuscrita de transferencia de moedas emitida por Rittenhouse o 15 de outubro de 1794, transfer\u00edronse 1.758 d\u00f3lares de prata da custodia do xefe de cu\u00f1axe, Henry Voigt, \u00e1 do tesoureuiro da ceca, Nicholas Way. O mesmo d\u00eda 15 de outubro, de acordo cunha orde manuscrita de devoluci\u00f3n de moeda emitida por Rittenhouse, os 1.758 d\u00f3lares de prata foron transferidos da custodia do tesoureiro Way ao director Rittenhouse, a modo de devoluci\u00f3n parcial de moedas en compensaci\u00f3n polos seus dep\u00f3sitos de prata do d\u00eda 22 de agosto. As 1.758 moedas cu\u00f1adas polo cu\u00f1ador xefe, Henry Voigt, malia seren aceptables, non estaban perfectamente elaboradas debido a problemas coa prensa de cu\u00f1axe que se utilizou durante a produci\u00f3n inicial. Trat\u00e1base dunha prensa de fuso accionada por unha persoa e destinada principalmente a moedas dun tama\u00f1o non superior ao do medio d\u00f3lar.\nO 16 de outubro de 1794, logo de recibir un destes d\u00f3lares de prata das mans do director Rittenhouse, o secretario de Estado, Edmund Randolph, remitiulle a moeda ao presidente Washington para que este a inspeccionase. Nun intento de colaborar na posta en circulaci\u00f3n das novas moedas, Rittenhouse utilizou moitas delas e trocounas por moedas estranxeiras. Outras distribu\u00edronse entre personalidades e visitantes distinguidos \u00e1 casa da moeda. Tras a tiraxe inicial, Rittenhouse ordenou que se continuase coa produci\u00f3n das moedas dun d\u00f3lar ata que o persoal da casa da moeda puidese constru\u00edr unha prensa m\u00e1is capaz, que puidese cu\u00f1ar con m\u00e1is calidade e rapidez as moedas. O xornal de Boston \"The Columbian Centinel\" foi o primeiro en publicar un artigo acerca das novas moedas dun d\u00f3lar de prata, o 26 de novembro de 1794:\nA nova prensa de cu\u00f1axe completouse a principios de 1795 e o primeiro lote de d\u00f3lares cu\u00f1ados con ela entregouse o 6 de maio. \u00c9 probable que as moedas cu\u00f1adas o 8 de maio levasen a data de 1794, a\u00ednda que non hai documento ning\u00fan nin proba que testemu\u00f1e tal afirmaci\u00f3n. Co\u00f1\u00e9cese que varios d\u00f3lares de 1795 \u2014xunto cunha emisi\u00f3n de 1794\u2014 foron cu\u00f1ados cun tap\u00f3n de prata colocado no centro que mide aproximadamente 8 mil\u00edmetros. Crese que isto se fixo para corrixir o peso duns discos que eran demasiado lixeiros. A cu\u00f1axe deste segundo e derradeiro ano de produci\u00f3n dos d\u00f3lares do cabelo solto est\u00edmase en 160.295 exemplares, dun total de 203.033 d\u00f3lares de prata nese 1795, que abrangue tanto dos do tipo \"cabelo solto\" como os do seu substituto, os d\u00f3lares do \"busto drapeado\", que se produciu a partir do mes de outubro. Este novo modelo de d\u00f3lar foi creado a partir dun dese\u00f1o previo do artista Gilbert Stuart, a instancias do sucesor de Rittenhouse como director da Casa da Moeda dos Estados Unidos, H. W. de Saussure.\nColeccionismo.\nAo longo da s\u00faa historia, o d\u00f3lar de 1794 foi considerado como unha das moedas m\u00e1is raras e valiosas dos Estados Unidos. No n\u00famero de setembro de 1880 do \"The Coin Journal\", o autor sinalaba que un esp\u00e9cime en boa calidade desta moeda estaba valorado en cincuenta d\u00f3lares. A principio da d\u00e9cada de 1990, o numism\u00e1tico e historiador Jack Collins estimou que a cantidade destas moedas que a\u00ednda exist\u00edan era entre 120 e 130. \nEn xaneiro de 2013, o mellor exemplar co\u00f1ecido desta moeda, resultado das primeiras cu\u00f1axes e que fora tratado cun especial coidado, vendeuse en poxa p\u00fablica pola compa\u00f1\u00eda \"Stack's Bowers Galleries\" por m\u00e1is de 10 mill\u00f3ns de d\u00f3lares \u201410.016.875, exactamente\u2014, o que supuxo o prezo m\u00e1is alto alcanzado xamais por unha moeda. Este exemplar foi cualificado como proba en estado excelente \u2014\"Specimen-66\"\u2014 pola axencia \"Professional Coin Grading Service\". Con anterioridade, pertencera ao coronel E. H. R. Green. A mesma moeda fora xa vendida en 2010 polo que daquela constitu\u00edra tam\u00e9n un prezo r\u00e9cord, 7,85 mill\u00f3ns de d\u00f3lares, \u00e1 \"Cardinal Collection Educational Fundation\". Steven Contursi, o antigo propietario da moeda, dixo dela que era un \"tesouro nacional\" e que estaba orgulloso de ter sido \"o seu custodio\" desde 2003 ata a s\u00faa venda en 2010. Pola s\u00faa banda, Martin Logies, representante da fundaci\u00f3n que a adquiriu nese ano, asegurou que de todas as rarezas que vira esta era \"a m\u00e1is salientable\"."}
{"id": "554108", "revid": "89787", "url": "https://gl.wikipedia.org/wiki?curid=554108", "title": "Maria Artini", "text": "Maria Artini, nada en Mil\u00e1n en 1894 e finada o 2 de agosto de 1951, foi unha enxe\u00f1eira italiana, a primeira muller universitaria graduada en enxe\u00f1ar\u00eda el\u00e9ctrica en Italia, e a segunda muller licenciada da Escola Polit\u00e9cnica de Mil\u00e1n.\nTraxectoria.\nEra a filla de Ettore Artini, director do Museo C\u00edvico de Historia Natural en Mil\u00e1n e profesor de mineralox\u00eda na Escola Polit\u00e9cnica de Mil\u00e1n, onde Maria se matriculou en 1912. \nGraduouse en enxe\u00f1ar\u00eda el\u00e9ctrica cunha nota de 90/100 no ano 1918, convert\u00e9ndose na primeira muller enxe\u00f1eira el\u00e9ctrica en Italia, e unicamente a segunda muller enxe\u00f1eira el\u00e9ctrica da Escola Polit\u00e9cnica (despois de Gaetana Calvi que o fixera en 1913).\nUn ano despois da s\u00faa graduaci\u00f3n Artini comezou a traballar en Edison, unha empresa enerx\u00e9tica con sede en Mil\u00e1n. Al\u00ed foi ascendida a cargos directivos e axudou a dese\u00f1ar e constru\u00edr a primeira li\u00f1a el\u00e9ctrica de alta voltaxe (130 kV) do pa\u00eds, na rexi\u00f3n de Brugherio-Parma. Segundo Edison, \"de 1936 a 1946 organizou e dirixiu a oficina de estat\u00edstica de Edison, m\u00e1is tarde regresou [como executiva] para ocuparse das li\u00f1as el\u00e9ctricas de alta voltaxe [o novo 200 kW].\"\nPara axudar outras mulleres en campos t\u00e9cnicos, en 1948 Artini suxeriu a formaci\u00f3n dunha asociaci\u00f3n de mulleres profesionais, e mesmo organizou unha serie de reuni\u00f3ns cos seus colegas milaneses e turineses. A pesar de que morreu antes de que puidera realizarse, a AIDIA (Asociaci\u00f3n Italiana de Mulleres Enxe\u00f1eiras e Arquitectas) naceu o 26 de xaneiro de 1957, fundada pola enxe\u00f1eira Emma Strada (a s\u00faa primeira presidenta), Anna E. Armor, Adele Racheli e a arquitecta Vittoria Ilardi. Segundo Marina Francesca Altomare, a asociaci\u00f3n contin\u00faa hoxe e \"conta cun cami\u00f1o pragado de \u00e9xitos, premios e honras\". A Artini a\u00ednda se lle atribue a s\u00faa \"idea brillante\"de formar a asociaci\u00f3n.\nVida persoal.\nArtini casou con Leonardo Maggi, quen \u00e9 co\u00f1ecido por ser un benefactor do Instituto de Cegos de Mil\u00e1n. O museo do Instituto aloxa unha fotograf\u00eda de Artini na s\u00faa colecci\u00f3n."}
{"id": "554109", "revid": "98629", "url": "https://gl.wikipedia.org/wiki?curid=554109", "title": "Irene S\u00e4nger-Bredt", "text": "Irene Reinhild Agnes Elisabeth Bredt (co\u00f1ecida polo seu nome de casada, Irene S\u00e4nger-Bredt), nada en Bonn o 24 de abril de 1911 e finada en Stuttgart o 20 de outubro de 1983, foi unha enxe\u00f1eira e f\u00edsica alem\u00e1. \u00c9 co\u00f1ecida pola s\u00faa intervenci\u00f3n no o proxecto Silbervogel (en galego, paxaro de prata), un dese\u00f1o dun bombardeiro intercontinental no per\u00edodo previo \u00e1 segunda guerra mundial.\nTraxectoria.\nBredt obtivo o seu doutoramento en F\u00edsica en 1937 coa s\u00faa tese \"Die R\u00f6ntgenspektren seltener Erden\" (\"Raios X nas terras raras)\", Magna cum LaudePara o seu primeiro traballo, rechazou outras ofertas para escollero daquela pouco co\u00f1ecido \"Centro de Investigaci\u00f3n Aeron\u00e1utica\" en Trauen, Alema\u00f1a, porque algu\u00e9n lle comentou que quizais fac\u00edan foguetes. Bredt empezou o seu traballo de investigaci\u00f3n como axudante de Eugen S\u00e4nger neste centro de desenvolvemento de motores foguete. O seu campo de actividade centrouse na termodin\u00e1mica e na din\u00e1mica de gases, problemas relacionados cos propelentes l\u00edquidos utilizados nos foguetes. 890. En concreto dos problemas da combusti\u00f3n do os\u00edxeno l\u00edquido en determinados modelos de foguetes O seu primeiro traballo foi o informe realizado con Eugen S\u00e4nger \"Gaskinetik sehr grosser Fluuggeschwindigkeiten,\" publicado en maio de 1840 Foi o primeiro estudo que estableceu as f\u00f3rmulas e os valores da forzas aerodin\u00e1micas onde a atmosfera non pode considerarse un medio continuo. \nNo ano 1936, Eugen S\u00e4nger entrara nun contrato da \"Deutsche Versuchanstalt fur Luftfahrt\" cuxas especificaci\u00f3ns relacion\u00e1banse cos motores foguetes e os propelentes l\u00edquidos dese\u00f1ados para eles. \u00c1 fin de 1939 os obxectivos deste contrato dirix\u00edronse exclusivamente cara o seu uso b\u00e9lico. En consecuencia, Irene e Eugen redactaron o informe \"Uber einen Raketenantriebe f\u00fcr Fernbomber,\" que foi enviado para a aprobaci\u00f3n de Hermann G\u00f6ring en decembro de 1941. A partir de 1940 S\u00e4rgen comezou un proxecto de estatorreactores aplicados \u00f3s avi\u00f3ns, chegando a rexistrar o primeiro voo da historia dun aeroplano equipado cun estatorreactor cunha duraci\u00f3n de media hora. Por\u00e9n, a realizaci\u00f3n deste hist\u00f3rico voo non fora autorizada polo ministerio das forzas a\u00e9reas alem\u00e1s e tanto S\u00e4nger como Bredt tiveron que afrontar as consecuencias. En concreto, a s\u00faa transferencia a Ainring, Baviera, onde continuaron coa aplicaci\u00f3n de estatorreactores baixo a direcci\u00f3n do profesor Walter Georgli no \"Deutsche Forgschungansalt f\u00fcr Segelfug (DFS).\" Al\u00ed Bredt foi promocionada \u00e1s funci\u00f3ns de investigadora s\u00e9nior do Centro de propulsi\u00f3n especial do Insituto. A s\u00faa tarefa era o mantemento e a an\u00e1lise dos voos de proba dos estatorreactores.\nEn 1946, logo da segunda guerra mundial, Bredt e S\u00e4nger foron invitados a Par\u00eds polo ministro de aviaci\u00f3n franc\u00e9s para continuar as s\u00faas investigaci\u00f3ns na mesma \u00e1rea no Arsenal de l'A\u00e9ronautique franc\u00e9s, m\u00e1is tarde co\u00f1ecido como SNECMA. Bredt e S\u00e4nger casaron en 1951. Brendt compaxinou o traballo no Arsenal coas funci\u00f3ns de asesora de enxe\u00f1ar\u00eda na MATRA, a empresa francesa de fabricaci\u00f3n de foguetes con sede en Par\u00eds Billancourt ata 1954, ano en que a familia regresou a Alema\u00f1a.Entre 1951 e 1958 Brendt foi profesora externa do Insituto de Tecnolox\u00eda en Chrompet-Madras, no sur da India. \nFoi membro fundadora da Academia Internacional de Austron\u00e1utica en 1959,a \u00fanica muller. \nDe 1963 a 1972 traballou como enxe\u00f1eira asesora en asuntos espaciais para a compa\u00f1\u00eda Junkers (posteriormente Messerschmitt-B\u00f6lkow-Blohm, en M\u00fanic). Ao longo da s\u00faa carreira, publicou numerosos artigos e monograf\u00edas cient\u00edficas. "}
{"id": "554110", "revid": "15490", "url": "https://gl.wikipedia.org/wiki?curid=554110", "title": "J. H. Elliott", "text": "John Huxtable Elliott, nado en Reading, Berkshire, Reino Unido, o 23 de xu\u00f1o de 1930 e finado o 10 de marzo de 2022, foi un historiador ingl\u00e9s e hispanista, Catedr\u00e1tico em\u00e9rito na Universidade de Oxford e Socio honorario do Oriel College da Universidade de Oxford, e do Trinity College da Universidade de Cambridge dende 1991. \nPublicou baixo o nome de J.\u00a0H. Elliott.\nTraxectoria.\nElliott foi educado na Universidade Eton e no Trinity College de Cambridge. Traballou como profesor axudante na Universidade de Cambridge dende 1957 at\u00e9 1962, e como profesor de Historia dende 1962 at\u00e9 1967. En 1968, conseguiu praza no King's College de Londres, onde permaneceu at\u00e9 1973. En 1972 foi elixido como membro da Academia brit\u00e1nica. \nDe 1973 a 1990, foi profesor na Escola de Estudos Hist\u00f3ricos no Instituto para Estudo Avanzado, na Universidade de Princeton, Nova Jersey; e dende 1990 at\u00e9 1997, foi profesor desde 1973 a 1990, e foi caedr\u00e1tico de Historia Moderna en Oxford, entre 1990 e 1997.\nDestacou como hispanista, e os seus estudos sobre a pen\u00ednsula Ib\u00e9rica e o Imperio espa\u00f1ol axudaron a comprender os problemas aos que se enfrontaba a Espa\u00f1a dos s\u00e9culos XVI e XVII, e os intentos dos seus dirixentes de evitar o seu declive. Consid\u00e9rase, xunto con Raymond Carr e Angus Mackay, unha figura importante no desenvolvemento da historiograf\u00eda espa\u00f1ola.\nAs publicaci\u00f3ns principais de Elli\"o\"tt son \"The Revolt of the Catalans\" (1963); \"The Old World and The New 1492\u20131650\" (1970); e \"The Count-Duke Olivares: The Statesman in an Age of Decline\" (1986). O seu \"Richelieu and Olivares\" (1984) ga\u00f1ou o ano seguinte o Premio Leo Gershoy da Asociaci\u00f3n Hist\u00f3rica americana e, en 1992, o XVII de Premioe. En 2006, a s\u00faa obra, \"Empires of the Atlantic World: Britain and Spain, 1492\u20131830,\" publicado por Yale University Press, ga\u00f1ou o Premio Francis Parkman o ano seguinte. En 2012 publicou as s\u00faas reflexi\u00f3ns sobre o progreso da erudici\u00f3n hist\u00f3rica, \"History in the Making\".\nFoi hospitalizado o 5 de marzo de 2022, debido a unha pneumon\u00eda e complicaci\u00f3ns de ril e morreu o 10 de marzo \u00e1 idade de 91 anos no John Radcliffe Hospital en Oxford, Inglaterra.\nReco\u00f1ecementos.\nFoi doutor honoris causa pola Universidade Aut\u00f3noma de Madrid (1983), de X\u00e9nova (1992), Portsmouth (1993), Barcelona (1994), Warwick (1995), Brown University (1996), Valencia (1998), Lleida ( 1999), Universidade Complutense de Madrid (2003), College of William &amp; Mary (2005), Londres (2007), Universidade Carlos III de Madrid (2008), Sevilla (2011), Alcal\u00e1 (2012) e Cambridge (2013). \nElliott foi nomeado cabaleiro nas honras do ano novo de 1994 por servizos \u00e1 historia, e foi condecorado coa Orde de Isabel a Cat\u00f3lica en 1987, e tam\u00e9n ese ano recibiu a Medalla de Honra da Universidade da Universidade Intenacional Men\u00e9ndez Pelayo; Gran Cruz de Afonso o Sabio en 1988, a Gran Cruz de Isabel a Cat\u00f3lica en 1996 e a Creu de Sant Jordi en 1999. \nEminentemente hispanista, recibiu o Premio Princesa de Asturias das Letras en 1996 polas s\u00faas contribuci\u00f3ns \u00e1s ciencias sociais. Polas s\u00faas destacadas contribuci\u00f3ns \u00e1 historia de Espa\u00f1a e do Imperio espa\u00f1ol no per\u00edodo moderno temper\u00e1n, Elliott, foi galardoado co Premio Balzan de Historia en 1999 por \"History 1500\u20131800\". E foi membro correspondente da Real Academia da Historia dende 1965. \nElliott foi membro do Instituto Americano Rothermere da Universidade de Oxford, de cuxo Consello Fundador tam\u00e9n foi membro. "}
{"id": "554111", "revid": "54334", "url": "https://gl.wikipedia.org/wiki?curid=554111", "title": "Judith Sutz", "text": "Judith Sutz Vaisman, nada en Montevideo o 16 de decembro de 1946, \u00e9 unha enxe\u00f1eira el\u00e9ctrica e profesora uruguaia, investigadora da Universidade da Rep\u00fablica e, desde 1992, \u00e9 Coordinadora da Unidade Acad\u00e9mica da Comisi\u00f3n Sectorial de Investigaci\u00f3n Cient\u00edfica (CSIC). Ten un m\u00e1ster en Planificaci\u00f3n do Desenvolvemento pola Universidade Central de Venezuela e \u00e9 Doutora en Socioeconom\u00eda do Desenvolvemento pola Universidade da Sorbona.\nTraxectoria.\nEn 1977 licenciouse como enxe\u00f1eira electricista na Universidade Central de Venezuela. Continuou estudando na mesma Universidade, egresando co m\u00e1ster en Planificaci\u00f3n de Desenvolvemento, con menci\u00f3n en Ciencia e Tecnolox\u00eda.\nEn 1984 defendeu a tese doutoral \"Informatique et Societ\u00e9: quelques r\u00e9flexions \u00e0 partir du Tiers Monde\", realizada no curso de doutoramento \"Socio Econom\u00eda do Desenvolvemento: Menci\u00f3n Econom\u00eda\"*, na Universidade da Sorbona.\n\u00c9 investigadora grao 5 da Universidade da Rep\u00fablica. Desde 1992 \u00e9 coordinadora da Unidade Acad\u00e9mica da Comisi\u00f3n Sectorial de Investigaci\u00f3n Cient\u00edfica (CSIC). \n\u00c9 Nivel III do Sistema Nacional de Investigaci\u00f3n e integrante da Academia Nacional de Ciencias do Uruguai. Participou na Organizaci\u00f3n de Estados Iberoam\u00e9ricanos como experta/consultora e na Rede Iberoamericana de Indicadores de Ciencia e Tecnolox\u00eda. Tam\u00e9n foi membro da World Academy of Arts and Sciences, dos consellos editoriais da \"Revista Iberoamericana de Ciencia, Tecnologia y Sociedad\" e de \"Research Policy\".\n\u00c9 investigadora no campo da Ciencia, Tecnolox\u00eda, Sociedade e Desenvolvemento. Especializouse no estudo das problem\u00e1ticas do desenvolvemento e subdesenvolvemento a partir das interrelaci\u00f3ns entre ciencia, tecnolox\u00eda e sociedade. Tam\u00e9n investiga acerca dos problemas asociados coa produci\u00f3n e o uso social do co\u00f1ecemento, fomentando a interdisciplina no campo das Ciencias Sociais. As especificidades da \u201cinnovaci\u00f3n no Sur\u201d, o concepto de \u201cuniversidade para o desenvolvemento\u201d, a importancia das \u201cdivisorias da aprendizaxe\u201d m\u00e1is al\u00f3 das diversas fendas tecnol\u00f3xicas, a proposta de pensar as \u201cpol\u00edticas de innovaci\u00f3n como pol\u00edticas sociais\u201d, constit\u00faen enfoques e conceptos integrados hoxe en vertentes da literatura internacional sobre innovaci\u00f3n e desenvolvemento.\nObras.\nAlgunhas das publicaci\u00f3ns m\u00e1is recentes son:"}
{"id": "554112", "revid": "15490", "url": "https://gl.wikipedia.org/wiki?curid=554112", "title": "John Huxtable Elliott", "text": ""}
{"id": "554113", "revid": "15490", "url": "https://gl.wikipedia.org/wiki?curid=554113", "title": "John H. Elliott", "text": ""}
{"id": "554114", "revid": "23204", "url": "https://gl.wikipedia.org/wiki?curid=554114", "title": "Erika B\u00f6hm-Vitense", "text": "Erika Helga Ruth B\u00f6hm-Vitense nada en Curau (Alema\u00f1a) o 3 de xu\u00f1o de 1923 e finada en Seattle (Estado de Washington) o 21 de xaneiro de 2017, foi unha astrof\u00edsica estadounidense de orixe alem\u00e1 co\u00f1eccida polo seu traballo sobre as variables Cefeida e a convecci\u00f3n nas atmosferas estelares.\nTraxectoria.\nOs seus pais, Wilma e Hans Vitense eran mestres e criaron \u00e1s s\u00faas fillas en L\u00fcbeck, Alema\u00f1a. Erika comezou os seus estudos de pregrao na Universidade de Tubinga en 1943, pero trasladouse \u00e1 Universidade de Kiel en 1945 buscando un departamento de astronom\u00eda m\u00e1is actualizado e innovador. Al\u00ed traballou con Albrecht Uns\u00f6ld, que lle dirixiy s\u00faa tese doutoral acerca dos coeficientes de absorci\u00f3n continua en funci\u00f3n da presi\u00f3n e a temperatura no Sol, defendida en 1951 e que foi reco\u00f1ecida como a mellor tese dese ano na universidade.\nDespois de obter o seu t\u00edtulo de doutora Erika permaneceu en Kiel como investigadora asociada. En 1953 publicou \"Die Wasserstoffkonvektionszone der Sonne. Mit 11 Textabbildungen\" (\"A zona de convecci\u00f3n de hidr\u00f3xeno do Sol, acompa\u00f1ada de once ilustraci\u00f3ns con texto\"). Esta obra foi citada m\u00e1is de 300 veces dende a s\u00faa publicaci\u00f3n.\"\nDespois de casaren, en 1954, ela e mais o seu home, o astrof\u00edsico Karl-Heinz B\u00f6hm, fixeron unha estad\u00eda dun ano no Observatorio Lick e a Universidade de California, onde B\u00f6hm-Vitense estivo en contacto con Otto Struve e tivo a oportunidade de unirse a outros investigadores que utilizaban grandes telescopios para co\u00f1ecer a evoluci\u00f3n estelar.M\u00e1is tarde o matrimonio regresou a Kiel: ela ocupou o posto de profesora asociada, sen vinculaci\u00f3n permanente. As mesmas caracter\u00edsticas ti\u00f1a o seu posto na Universidade de Heidelberg cando a parella se trasladou al\u00ed no 1968. Esta precariedade laboral explic\u00e1base polos regulamentos da \u00e9poca xa que moitas universidades non permit\u00edan a contrataci\u00f3n dos dous membros dunha parella no mesmo departamento. \nEn 1968, a parella decide trasladarse \u00e1 Universidade de Washington, movidos polo atractivo da computadora central de IBM que dispu\u00f1a a universidade. Foi nesta universidade onde obtivo un posto de profesora a tempo completo en 1971, logo dun cambio nos regulamentos contra o nepotismo. Durante o seu tempo na Universidade de Washington B\u00f6hm-Vitense realizou contribuci\u00f3ns fundamentais para a comprensi\u00f3n das , as temperaturas estelares, a actividade cromosf\u00e9rica, a rotaci\u00f3n e a convecci\u00f3n solares. Tam\u00e9n realizou contribuci\u00f3ns substanciais aos fundamentos da teor\u00eda da lonxitude da mestura, traballo que continuou durante o resto da s\u00faa carreira.Foi reco\u00f1ecida como profesora em\u00e9rita nesta universidade.\nGrazas ao lanzamento do \"International Ultraviolet Explorer\" (IUE) en xaneiro de 1978e aos datos proporcionados por este puido ampliar o seu traballo. Erika descubriu que a banda de luz ultravioleta era a mellor maneira de realizar observaci\u00f3ns das cromosferas estelares.\nObras.\nEntre 1989 e 1992 escribiu un manual univesitario en tres volumes:"}
{"id": "554119", "revid": "65337", "url": "https://gl.wikipedia.org/wiki?curid=554119", "title": "D\u00f3lar Flowing Hair", "text": ""}
{"id": "554124", "revid": "89787", "url": "https://gl.wikipedia.org/wiki?curid=554124", "title": "Hannah Wilke", "text": "Hannah Wilke, nada o 7 de marzo de 1940 en Nova York e finada o 28 de xaneiro de 1993 en Houston, foi unha pintora, escultora, fot\u00f3grafa, artista de v\u00eddeo e de performance estadounidense. O traballo de Wilke \u00e9 co\u00f1ecido por explorar temas de feminismo, sexualidade e feminidade.\nTraxectoria.\nHannah Wilke naceu o 7 de marzo de 1940 na cidade de Nova York. Filla de pais xudeus; os seus av\u00f3s eran inmigrantes de Europa do leste. En 1962, fixo unha Licenciatura en Belas Artes e unha Licenciatura en Ciencias en Educaci\u00f3n da Tyler School of Art, Amorne University, Filadelfia. Foi profesora de arte en varias escolas secundarias e incorporouse \u00e1 facultade da Escola de Artes Visuais de Nova York, onde ensinou escultura e cer\u00e1mica de 1974 a 1991. Desde 1969 at\u00e9 1977, Wilke tivo unha relaci\u00f3n co artista pop estadounidense Claes Oldenburg. Viviron, traballaron e viaxaron xuntos durante ese tempo. O traballo de Wilke foi exhibido nacional e internacionalmente ao longo da s\u00faa vida e contin\u00faa sendo exhibido postumamente. As exposici\u00f3ns individuais do seu traballo mont\u00e1ronse por primeira vez en Nova York e Os \u00c1nxeles en 1972. A s\u00faa primeira exposici\u00f3n completa nun museo f\u00edxoa a Universidade de California, Irvine, en 1976, e a s\u00faa primeira retrospectiva na Universidade de Missouri en 1989. Mostr\u00e1ronse retrospectivas p\u00f3stumas en Copenhague, Helsinqui e Malm\u00f6, Suecia en 2000 e no Museo de Arte Neuberger, de 2008 a 2009. Desde a s\u00faa morte, o traballo de Wilke foi exhibido en exposici\u00f3ns individuais, exposici\u00f3ns colectivas e varios estudos sobre a arte de mulleres, inclu\u00edndo \"WACK\"! \"A arte e a revoluci\u00f3n feminista\" no Museo de Arte Contempor\u00e1nea dos \u00c1nxeles, \"Elles\" no Centro Georges Pompidou e a revoluci\u00f3n na fabricaci\u00f3n: escultura abstracta por mulleres, 1947 - 2016 en Hauser &amp; Wirth nos \u00c1nxeles. \nA colecci\u00f3n e o arquivo Hannah Wilke, Os \u00c1nxeles, foi fundado en 1999 pola irm\u00e1 de Hannah Wilke, Marsie Scharlatt e a s\u00faa familia, e estivo representado por Alison Jacques Gallery, Londres, desde 2009.\nTraballo temper\u00e1n.\nWilke f\u00edxose famosa por primeira vez coas s\u00faas esculturas de terracota \"vulval\" nos anos sesenta. As s\u00faas esculturas, que se exhibiron por primeira vez en Nova York a fins da d\u00e9cada de 1960, menci\u00f3nanse a mi\u00fado como algunhas das primeiras imaxes vaxinais expl\u00edcitas que xurdiron do movemento de liberaci\u00f3n das mulleres. Estas convert\u00e9ronse na s\u00faa firma caracter\u00edstica e realizounas en varios medios, cores e tama\u00f1os, inclu\u00edndo grandes instalaci\u00f3ns, ao longo de toda a s\u00faa vida. Alg\u00fans dos seus medios inclu\u00edan arxila, goma de mascar, borradores amasados, penuxes de lavandar\u00eda e l\u00e1tex. O uso de materiais non convencionais \u00e9 t\u00edpico da arte feminista e ref\u00edrese \u00e1 falta hist\u00f3rica de acceso das mulleres aos materiais de arte e educaci\u00f3n tradicionais. As esculturas de Wilke foron un exemplo innovador de erotismo utilizando un estilo que combinaba o posminimalismo e a est\u00e9tica feminista. Como consumada debuxante, Wilke creou numerosos debuxos a partir de principios da d\u00e9cada de 1960 e continuando durante toda a s\u00faa vida. Nunha recensi\u00f3n sobre os seus debuxos expostos na Ronald Feldman Fine Arts en 2010, Thomas Micchelli escribiu en \"The Brooklyn Rail\"\u00a0: \"na s\u00faa esencia, era unha creadora de cousas... unha artista cuxa sensualidade e humor van da man coa s\u00faa perspicacia formal e rigor t\u00e1ctil.\" Realizou performances en vivo e en v\u00eddeo, comezando en 1974 con \"Hannah Wilke Super-t-Art\", unha actuaci\u00f3n en vivo en The Kitchen, Nova York, que tam\u00e9n converteu nunha obra fotogr\u00e1fica ic\u00f3nica. As actuaci\u00f3ns de Wilke evocan a Simone Forti, Trisha Brown e Yvonne Rainer. A arte escult\u00f3rica creada por Wilke, cos seus materiais pouco convencionais e as s\u00faas narrativas feministas, tam\u00e9n se relaciona coa obra de Louise Bourgeois, Eva Hesse, Alina Szapocznikow e Niki de Saint Phalle . \nArte Corporal.\nEn 1974, Wilke comezou a traballar na s\u00faa peza de arte corporal \"SOS - Starification Object Series\", na que fusionou a s\u00faa escultura minimalista e o seu propio corpo creando diminutas esculturas vulvais a partir de gomas de mascar e peg\u00e1ndoas a si mesma. Logo fotografouse a si mesma en varias poses de pin-up, proporcionando unha xustaposici\u00f3n de glamour e algo parecido \u00e1 escarificaci\u00f3n tribal. Wilke relacionou as cicatrices no seu corpo coa conciencia do Holocausto. Estas posturas exaxeran e satirizan os valores culturais estadounidenses da beleza feminina e a moda, as\u00ed como unha insinuaci\u00f3n e un interese na escarificaci\u00f3n cerimonial. Os 50 autorretratos foron creados orixinalmente como un xogo, \"S.O.SStarificaion Object Series: An Adult Game of Mastication\", 1974\u201375, que Wilke converteu nunha instalaci\u00f3n que se atopa agora no Centro Pompidou, Par\u00eds. Tam\u00e9n interpretou esta peza publicamente en Par\u00eds en 1975, facendo que os membros da audiencia mascasen a goma de mascar antes de esculpilas, para logo colocalas en papeis que ela colgou da parede. Wilke tam\u00e9n usou goma de mascar de cores como medio para esculturas individuais, utilizando m\u00faltiples pezas de goma para crear unha complexa capa que representa a vulva. \nWilke acu\u00f1ou o termo \"autorretratos performalistas\" para darlle cr\u00e9dito aos fot\u00f3grafos que a axudaron, inclu\u00edndo o seu pai (\"First Performalist Self-Portrait\", 1942\u201377) e \u00e1 s\u00faa irm\u00e1, Marsie (Butter) Scharlatt (\"Arlene Hannah Butter e Cover of Appearances\", 1954 \u201377). O t\u00edtulo do traballo fotogr\u00e1fico e perform\u00e1tico de Wilke, \"Xo Help Me Hannah\", 1979, foi tomado dunha frase vern\u00e1cula da d\u00e9cada dos anos 1930 e 40 e interpretouse como un xogo do estereotipo da nai xud\u00eda e unha referencia \u00e1 relaci\u00f3n de Wilke coa s\u00faa nai.\nAdemais de \"Hannah Wilke Super-t-Art\", 1974, outras co\u00f1ecidas performances nas que Wilke usou o seu corpo incl\u00faen \"Gestures\", 1974; \"Hello Boys\", 1975; Intercourse with... (instalaci\u00f3n de son) 1974\u20131976; \"Intercourse with\"... (v\u00eddeo) 1976; e \"Hannah Wilke Through the Large Glass\" presentada no Museo de Arte de Filadelfia en 1977. \nMorte e \"Intra-Venus\".\nHannah Wilke morreu en 1993, Houston, Texas, por mor dun linfoma. O seu \u00faltimo traballo, \"Intra-Venus\" (1992\u20131993), \u00e9 un rexistro fotogr\u00e1fico, publicado postumamente, da s\u00faa transformaci\u00f3n f\u00edsica e da deterioraci\u00f3n resultante da quimioterapia e o transplante de medula \u00f3sea. As fotograf\u00edas, tomadas polo seu esposo Donald Goddard, con quen vivira desde 1982 e con quen casou en 1992 pouco antes da s\u00faa morte, confrontan o espectador con imaxes persoais de Wilke progresando da felicidade da mediana idade \u00e1 calvicie, ao dano e \u00e1 resignaci\u00f3n. \"Intra-Venus\" reflicte o seu d\u00edptico fotogr\u00e1fico \"Retrato da artista coa s\u00faa nai, Selma Butter\", 1978\u201382, que retrataba as loitas da s\u00faa nai contra o cancro e \"incorporando literalmente \u00e1 s\u00faa nai, a enfermidade e todo\". \"Intra-Venus\" foi exhibida e publicada postumamente, parcialmente en resposta aos sentimentos de Wilke de que os procedementos cl\u00ednicos esconden os pacientes, coma se morrer fose unha \"vergo\u00f1a persoal\".\nAs obras de Intra Venus tam\u00e9n incl\u00faen debuxos en acuarela de caras e mans, \"Brushstrokes\", unha serie de debuxos feitos co seu propio cabelo e as \"Intra Venus\" Tapes, unha instalaci\u00f3n de v\u00eddeo de 16 canles.\nPose e narcisismo.\nNo seu traballo, Hannah Wilke a mi\u00fado pres\u00e9ntase como unha modelo que pousa con glamour. Con todo, o seu uso de si mesma na fotograf\u00eda e a performance foi interpretado como unha celebraci\u00f3n e validaci\u00f3n do Ser, a Muller, o Feminino e o Feminismo. Pola contra, tam\u00e9n foi descrito como unha deconstruci\u00f3n art\u00edstica dos modos culturais da vaidade feminina, o narcisismo e a beleza. \nWilke referiuse a si mesma como unha artista feminista desde o principio. A cr\u00edtica de arte Ann-Sargent Wooster dixo que a identificaci\u00f3n de Wilke co movemento feminista era confusa debido \u00e1 s\u00faa beleza: os seus autorretratos parec\u00edanse m\u00e1is \u00e1s p\u00e1xinas centrais de Playboy que aos espidos feministas t\u00edpicos. Segundo Wooster, O problema ao que Wilke se enfrontou para ser tomada en serio \u00e9 que era convencionalmente bela e a s\u00faa beleza e o seu narcisismo auto-absorbido distra\u00e9ronte do seu investimento do voyeurismo inherente \u00e1s mulleres como obxectos sexuais. Nas s\u00faas fotograf\u00edas de si mesma como unha deusa, unha encarnaci\u00f3n vivente de grandes obras de arte ou como un pin-up, arrebatou os medios de produci\u00f3n da imaxe feminina de mans masculinas e p\u00faxoas nas s\u00faas. Se os cr\u00edticos consideraron que a beleza de Wilke era un impedimento para comprender o seu traballo, isto cambiou a principios da d\u00e9cada de 1990 cando Wilke comezou a documentar a descomposici\u00f3n do seu corpo devastado polo linfoma. O uso de Wilke do autorretrato foi explorado ao detalle ao escribir sobre a s\u00faa \u00faltima serie fotogr\u00e1fica, \"Intra Venus\".\nWilke unha vez respondeulles aos cr\u00edticos que comentaban que o seu corpo era demasiado fermoso para o seu traballo dicindo: \"A xente v\u00e9nme con esta merda de 'Que far\u00edas se non foses tan fermosa?' Que diferenza hai?... As persoas fermosas morren do mesmo xeito que os estereotipados \"feos\". Todos morren. \" \nReco\u00f1ecemento cr\u00edtico.\nDurante a s\u00faa vida, Wilke foi amplamente exhibida e, a\u00ednda que controvertida, recibiu eloxios da cr\u00edtica. Con todo, at\u00e9 hai pouco os museos dubidaban en adquirir obras de mulleres artistas que, entre elas Wilke, participaban en protestas que denunciaban a s\u00faa falta de inclusi\u00f3n durante o movemento feminista dos anos setenta. A obra de Wilke, co seu uso confrontacional da sexualidade feminina e o feito de que este non encaixa nun x\u00e9nero ou estilo n\u00edtido, fixo que estivese en moi poucas colecci\u00f3ns permanentes cando estaba viva. Desde a s\u00faa morte, o traballo de Wilke foi adquirido polas colecci\u00f3ns permanentes do Museo de Arte Moderna (Nova York), o Museo de Arte Americana de Whitney, Nova York, o Museo de Arte do Condado dos \u00c1nxeles, o Museo de Arte Contempor\u00e1nea dos \u00c1nxeles e en Museos europeos como o Centro Pompidou, Par\u00eds.\nLogros / Premios.\nRecibiu unha Bolsa de Servizo P\u00fablico para Artistas Creativos (1973); Subvenci\u00f3ns do Fondo Nacional para as Artes (1987, 1980, 1979, 1976); Bolsas da Fundaci\u00f3n Pollack-Krasner (1992, 1987); unha bolsa Guggenheim (1982) e un premio da Asociaci\u00f3n Internacional de Cr\u00edticos de Arte (1993)."}
{"id": "554127", "revid": "54334", "url": "https://gl.wikipedia.org/wiki?curid=554127", "title": "Enedina Alves Marques", "text": "Enedina Alves Marques, nada en Curitiba, Paran\u00e1 o 13 de xaneiro de 1913 e finada na mesma localidade en agosto de 1981, foi unha enxe\u00f1eira civil brasileira. Ingresou en 1945 da Universidade Federal de Paran\u00e1 (UFPR) como a primeira enxe\u00f1eira negra do Brasil e a primeira enxe\u00f1eira muller do estado de Paran\u00e1.\nTraxectoria.\nEnedina Alves foi a \u00fanica muller entre dez irm\u00e1ns. Os seus pais, Paulo Marques e Virg\u00edlia Alves Marques (lavandeira co\u00f1ecida como \u00abDoa Duca\u00bb), chegaran \u00e1 cidade a principios dos anos 1910, de procedencia desco\u00f1ecida.Na d\u00e9cada de 1920 a s\u00faa nai traballou na casa do delegado e maior Domingos Nascimento Sobrinho, quen ti\u00f1a unha filla da mesma idade que Enedina, Isabel, co\u00f1ecida como \u00abBebeca\u00bb. O pai de Isabel pagou a educaci\u00f3n de Enedina en colexios particulares, para que lle fixese compa\u00f1\u00eda \u00e1 s\u00faa filla, polo que entre 1925 e 1926 estudou coa profesora Luiza Dorfmund na s\u00faa escola particular. \u00d3 ano seguinte ingresou na Escola Normal, onde permaneceu at\u00e9 1931. Entre 1932 e 1935 fixo o curso Normal e xunto a Isabel comezou a traballar como profesora no interior do estado, en cidades como R\u00edo Negro, S\u00e3o Mateus do Sul, Cerro Azul e Campo Longo.\nEn 1935 alugou unha casa fronte \u00f3 Colexio Nossa Senhora Menina, no barrio de Juvev\u00ea, e deu clases a persoas que buscaban alfabetizarse. Entre 1935 e 1937 realizou no Novo Ateneu de Curitiba o curso intermedio esixido na \u00e9poca para ingresar a maxisterio. Nesa \u00e9poca viviu coa familia do construtor Mathias e a s\u00faa esposa Iracema Caron, tam\u00e9n en Juvev\u00ea, onde tam\u00e9n deu clases na Escola de Linha de Tiro. En 1938, a\u00ednda en casa dos Caron, realizou en horario nocturno o curso complementario en preenxe\u00f1ar\u00eda no Ximnasio Paranaense (hoxe Estadual de Paran\u00e1).\nIngresou en 1940 \u00e1 Facultade de Enxe\u00f1ar\u00eda da Universidade Federal de Paran\u00e1, onde o valor da mensualidade equival\u00eda a dous salarios m\u00ednimos. En 1945 graduouse como enxe\u00f1eira civil, t\u00edtulo que a converteu na primeira muller enxe\u00f1eira de Paran\u00e1 e a primeira enxe\u00f1eira negra do Brasil. O t\u00edtulo foille entregado no Palacio Avenida e tivo como mestre de cerimonia \u00f3 profesor Jo\u00e3o Moreira Garcez.\nAntes que ela na mesma instituci\u00f3n xa se formaron como enxe\u00f1eiros dous estudantes negros: Ot\u00e1vio Alencar (1918) e Nelson Jos\u00e9 da Rocha (1938). Despois dela licenciouse Adelino Alves da Silva en 1947.\nRetirouse da Escola da Linha de Tiro en 1946 e ingresou como auxiliar de enxe\u00f1eiro na Secretar\u00eda de Estado de Transporte e Obras P\u00fablicas. \u00d3 ano seguinte o gobernador Mois\u00e9s Lupion trasladouna \u00f3 Departamento Estatal de Augas e Enerx\u00eda El\u00e9ctrica. Traballou no plan hidroel\u00e9ctrico estatal e no aproveitamento das augas dos r\u00edos Capivari, Cachoeira e Igua\u00e7u. A central hidroel\u00e9ctrica Capivari-Cachoeira foi o seu traballo m\u00e1is importante como enxe\u00f1eira. Outras das s\u00faas obras destacadas foron o Colexio Estadual do Paran\u00e1 e a Casa do Estudante Universitario (CEU) de Curitiba.Unha vez establecida no goberno, dedicouse a viaxar entre as d\u00e9cadas de 1950 e 1960. En 1958 faleceu o maior Domingos Nascimento Sobrinho, quen a nomeara como unha das beneficiarias no seu testamento.\nEn 1961 o soci\u00f3logo Oct\u00e1vio Ianni entrevistouna para a s\u00faa investigaci\u00f3n \"Metamorfoses do escravo\", financiada pola Unesco. En 1962 xubilouse como funcionaria estatal. O gobernador Ney Braga reco\u00f1eceu por decreto a s\u00faa traxectoria como enxe\u00f1eira e outorgoulle proventos equivalentes \u00f3 salario dun xu\u00edz.\nEn 1981 foi atopada morta no edificio Lido, no centro de Curitiba, v\u00edtima dun ataque card\u00edaco. Faleceu solteira, sen fillos e sen familiares inmediatos e o seu corpo tardou en ser atopado. O tratamento da nova da s\u00faa morte por parte do \"Di\u00e1rio Popular\" semellante \u00e1 dunha desco\u00f1ecida provocou a indignaci\u00f3n de membros do Instituto de Enxe\u00f1ar\u00eda de Paran\u00e1.\nReco\u00f1ecementos.\nEn 1988 unha r\u00faa foi bautizada na s\u00faa homenaxe en Vila Oficinas, no barrio de Cajuru e o seu nome foi inscripto no Memorial \u00e1 Muller Pioneira (Memorial \u00e0 Mulher Pioneira), constru\u00eddo polo club das Soroptimistas, unha organizaci\u00f3n internacional dedicada \u00e1 defensa dos dereitos humanos, da que ela formou parte.\nEn 2014 unha campa\u00f1a en internet promoveu que o Edif\u00edcio Teixeira Soares, ex-RFFSA, adquirido pola Universidade Federal de Paran\u00e1, fose bautizado na s\u00faa homenaxe. \u00d3 mesmo tempo, o historiador Sandro Lu\u00eds Fernandes e o cineasta Paulo Munhoz iniciaron unha investigaci\u00f3n para a realizaci\u00f3n dun documental sobre a vida de Enedina, proxecto chamado \"A Engenheira\", que ata 2015 estaba detido por falta de investimentos."}
{"id": "554130", "revid": "23204", "url": "https://gl.wikipedia.org/wiki?curid=554130", "title": "Psidium cattleianum", "text": "O araz\u00e1 ou goiaba vermella \u00e9 unha \u00e1rbore da especie Psidium cattleianum, da familia Myrtaceae.\nEtimolox\u00eda.\n\"Araz\u00e1\" \u00e9 proveniente do termo tup\u00ed \"ara's\u00e1\".\nCaracter\u00edsticas.\nPequena \u00e1rbore non pioneira, con altura m\u00e1xima de 9 metros e copa rara. Perennifolia, vive en ambientes h\u00famidos e iluminados.\nO tronco tortuoso ten casca lisa que descama en placas finas. As follas son cori\u00e1ceas e glabras, con at\u00e9 10\u00a0cm de lonxitude. As flores son axilares, solitarias, brancas, e aparecen fundamentalmente na primavera e ver\u00e1n.\nOs froitos son bagas arredondadas, coroadas polo c\u00e1liz persistente, de polpa suculenta esbrancuxada, semellantes a unha goiaba pequena e de sabor m\u00e1is acedo. Aparecen entre o outono e o inverno. Os araz\u00e1s p\u00f3dense comer crus ou procesados de diversas maneiras.\nNa variedade \"Psidium cattleyanum var. cattleyanum,\" os froitos son vermellos, mentres que \"P. cattleyanum var. litorale\" ten froitos amarelos\".\nAs sementes son dispersadas por animais, principalmente paxaros e mam\u00edferos.\nOcorrencia.\nA especie \u00e9 nativa do Brasil e o Uruguai, pero naturalizouse en rexi\u00f3ns tropicais e subtropicais da Am\u00e9rica do Norte, \u00c1frica, Australasia e o Pac\u00edfico, onde se pode comportar como invasora. "}
{"id": "554132", "revid": "98629", "url": "https://gl.wikipedia.org/wiki?curid=554132", "title": "Thymallus thymallus", "text": "Thymallus thymallus \u00e9 unha especie de peixe oste\u00edctio da familia dos salm\u00f3nidos, subfamilia dos timalinos e do seu \u00fanico x\u00e9nero, \"Thymallus\", do que \u00e9 a s\u00faa especie tipo.\nPropia de Europa, onde est\u00e1 moi estendida, ag\u00e1s no sur deste continente, a s\u00faa \u00e1rea de dispersi\u00f3n chega at\u00e9 o occidente de Siberia.\nFigura no Ap\u00e9ndice III da Convenci\u00f3n de Berna.\nTaxonom\u00eda.\nDescrici\u00f3n.\nA especie foi descrita en 1758 por Linneo na 10\u00aa edici\u00f3n do seu \"Systema Naturae\" baixo o nome de \"Salmo thymallus\". \nEtimolox\u00eda.\nVer timalinos. \nSin\u00f3nimos.\nAdemais de polo seu nome actualmente v\u00e1lido, a especie co\u00f1eceuse tam\u00e9n polos sin\u00f3nimos:\nCaracter\u00edsticas.\nA s\u00faa lonxitude m\u00e1xima normal \u00e9 duns 30 cm, a\u00ednda que se describiu un exemplar que alcanzou os 60 cm. Na alta e ampla aleta dorsal que o caracteriza ten de 5 a 8 espi\u00f1as, mentres que na aleta anal ten de 3 a 4 espi\u00f1as,\u200b sendo esta a principal caracter\u00edstica que o diferencia do t\u00edmalo \u00e1rtico (\"Thymallus arcticus\").\nH\u00e1bitat e distribuci\u00f3n.\nH\u00e1bitat.\n\"Thymallus thymallus\", co\u00f1ecido vulgarmente na bibliograf\u00eda internacional como \"t\u00edmalo com\u00fan\", ou \"europeo\", \u00e9 un peixe non migratorio, bentopel\u00e1xico de augas doces e salobres cun pH entre 7,0 e 7,5, que vive en augas a profundidades de at\u00e9 uns 15 m, e que encontra as condici\u00f3ns de vida ideais nas correntes r\u00e1pidas dos r\u00edos, en fondos cubertos de area e grava e entre a sucesi\u00f3n de sectores de augas tranquilas e turbulentas; tam\u00e9n pode encontrarse en lagos e, excepcionalmente, en augas salobres do mar B\u00e1ltico.\nDistribuci\u00f3n.\n\"Thymallus thymallus\" habita nas concas dos mares atl\u00e1nticos B\u00e1ltico, Branco, do Norte, Caspio e Negro, at\u00e9 a dos r\u00edos Loira e o R\u00f3dano; en Rusia, chega at\u00e9 a conca do r\u00edo Obi, no mar de Barents.\nFoi introducido na maior parte do sur e centro de Finlandia e nas concas dos r\u00edos Po (Italia) e do Islonzo ou So\u010da (Italia e Eslovenia).\nBiolox\u00eda.\nRemonta os r\u00edos de alta monta\u00f1a at\u00e9 zonas con leitos de area grosa o pedras para desovar, con augas ben oxixenadas,4\u200b fr\u00edas e con corrente r\u00e1pida. En Escandinavia adoita vivir en lagos de augas claras e algunhas poboaci\u00f3ns son semian\u00e1dromas, descendendo os adultos at\u00e9 o mar B\u00e1ltico, a\u00ednda que isto \u00e9 unha rareza e o normal \u00e9 que sexa un peixe de auga dulce non migrador,\u200b que busca as augas de m\u00e1is de 15 m de profundidade. \n\u00c9 unha especie gregaria que vive en cardumes,\u200b non migratoria, aliment\u00e1ndose fundamentalmente de insectos, ninfas, pequenos vermes e crust\u00e1ceos. Na idade adulta adoita converterse nun animal omn\u00edvoro, de forma que, ademais de invertebrados tam\u00e9n consome materia org\u00e1nica vexetal.\n\u00c9 presa de grandes peixes, inclu\u00eddo o \"Huso huso\".\n\u00c9 unha especie moi sens\u00edbel \u00e1 poluci\u00f3n, polo que a s\u00faa poboaci\u00f3n dimin\u00fae en r\u00edos contaminados.\nImportancia para o home.\nDesde a antig\u00fcidade esta especie foi unha importante fonte de alimento nalgunhas comunidades rurais de Europa, polo que aparece en numerosos escudos ou bandeiras de cidades europeas; a s\u00faa pesca \u00e9 polo tanto comercial, e tam\u00e9n a s\u00faa acuicultura, sendo o seu prezo alto no mercado.\nA pesca deportiva tam\u00e9n busca moito esta especie, puid\u00e9ndose pescar tanto con carnada natural de larvas de insectos como pescado con mosca.\nAmeazas.\nNon se co\u00f1ecen ameazas importantes e xeneralizadas, pero a nivel rexional sofre a contaminaci\u00f3n dos r\u00edos, a construci\u00f3n de encoros e a regulaci\u00f3n dos r\u00edos. Na s\u00faa \u00e1rea de distribuci\u00f3n sur \u00e9 cada vez m\u00e1is vulner\u00e1bel ao cambio clim\u00e1tico. Localmente \u00e9 suscept\u00edbel a grandes poboaci\u00f3ns de aves depredadoras. \nEstado de conservaci\u00f3n.\nA Uni\u00f3n Internacional para a Conservaci\u00f3n da Natureza e dos Recursos Naturais, tendo en conta que \u00e9 unha especie moi estendida e que non se co\u00f1ecen grandes ameazas xeneralizadas, cualifica o seu status como \"LC\" (pouco preocupante)."}
{"id": "554133", "revid": "123800", "url": "https://gl.wikipedia.org/wiki?curid=554133", "title": "Valerie Anita Aurora", "text": ""}
{"id": "554134", "revid": "123800", "url": "https://gl.wikipedia.org/wiki?curid=554134", "title": "Valerie Henson", "text": ""}
{"id": "554135", "revid": "123800", "url": "https://gl.wikipedia.org/wiki?curid=554135", "title": "Val Henson", "text": ""}
{"id": "554136", "revid": "22795", "url": "https://gl.wikipedia.org/wiki?curid=554136", "title": "John Richardson", "text": "John Richardson pode referirse, entre outros, a:"}
{"id": "554137", "revid": "54334", "url": "https://gl.wikipedia.org/wiki?curid=554137", "title": "Susan Trumbore", "text": "Susan Trumbore \u00e9 unha cient\u00edfica do sistema terrestre estadounidense cuxa investigaci\u00f3n se centra en comprender o ciclo do carbono e o seu impacto no clima. \u00c9 directora do Instituto Max Planck de Bioxeoqu\u00edmica en Jena e profesora de Ciencias do sistema da Terra na Universidade de California, Irvine e profesora honoraria na Universidade Friedrich Schiller.\u00c9 membro da Uni\u00f3n Americana de Xeof\u00edsica, da Asociaci\u00f3n Americana para o Avance da Ciencia, da Academia Nacional de Ciencias dos Estados Unidos e da Academia Europaea. Foi galardoada coa Medalla Benjamin Franklin.\nTraxectoria.\nTrumbore obtivo a s\u00faa licenciatura en Xeolox\u00eda na Universidade de Delaware en 1981 e o seu doutoramento en Xeoqu\u00edmica na\u00a0Universidade de Columbia en 1989.Completou a s\u00faa formaci\u00f3n posdoctoral no\u00a0Instituto Federal de Tecnolox\u00eda Su\u00edzo de Z\u00fcrich\u00a0e o\u00a0Laboratorio Nacional Lawrence Livermore. Uniuse \u00e1 facultade da Universidade de California, Irvine (UCI) en 1991. \n\u00c9 profesora de Ciencia do sistema da Terra en UCI, codirectora de W.M. Keck Carbon Cycle Accelerator Mass Spectrometry Facility, e directora da oficina de UCI do Instituto de Xeof\u00edsica e F\u00edsica Planetaria.\nEn 2009 foi nomeada directora do Instituto Max Planck de Bioxeoqu\u00edmica en Jena.\nTrumbore \u00e9 membro do equipo do Collaborative Research Center \"AquaDiva\" e de iDiv. \u00c9 co-coordinadora do proxecto de investigaci\u00f3n conxunto brasileiro/alem\u00e1n na Amazon\u00eda ATTO.\u00c9 a investigadora principal do proxecto \"14Constraint\", financiado por unha subvenci\u00f3n avanzada do Consello Europeo de Investigaci\u00f3n."}
{"id": "554138", "revid": "89787", "url": "https://gl.wikipedia.org/wiki?curid=554138", "title": "Mar\u00eda Teresa Arredondo", "text": "Mar\u00eda Teresa Arredondo Waldmeyer, nada no s\u00e9culo XX, \u00e9 unha enxe\u00f1eira arxentina que destaca no \u00e1mbito internacional grazas aos seus traballos de investigaci\u00f3n e pola s\u00faa innovaci\u00f3n no campo das TIC aplicadas \u00e1 sa\u00fade e \u00e1 inclusi\u00f3n social. Foi a primeira enxe\u00f1eira electr\u00f3nica da Universidade Nacional de Tucum\u00e1n, na Arxentina, ademais da primeira muller catedr\u00e1tica en Espa\u00f1a no \u00e1mbito da Enxe\u00f1ar\u00eda de Telecomunicaci\u00f3n na Universidade Polit\u00e9cnica de Madrid (UPM). Actualmente est\u00e1 adscrita ao Departamento de Tecnolox\u00eda Fot\u00f3nica e Bioenxe\u00f1ar\u00eda da UPM, onde imparte as s\u00faas clases de bioenxe\u00f1ar\u00eda.\nTraxectoria.\nLicenciouse como Enxe\u00f1eira Electricista con Orientaci\u00f3n Electr\u00f3nica pola Universidade Nacional de Tucum\u00e1n na Arxentina no ano 1976. En 1982, finalizou na Universidade Tecnol\u00f3xica Nacional da Arxentina os seus estudos de M\u00e1ster Especialista en Hixiene e Seguridade no Traballo. \u00c9 doutora en Enxe\u00f1ar\u00eda de Telecomunicaci\u00f3n pola Universidade Polit\u00e9cnica de Valencia dende 1988, pola \u00e1 s\u00faa tese doutoral \"Especificaciones de dise\u00f1o instrumental en defibrilacion automatica externa: repercusion de los mecanismos asociados a la resucitacion\".\nRealiza unha investigaci\u00f3n en m\u00faltiples disciplinas sobre as interacci\u00f3ns entre os sistemas vivos e sistemas artificiais para o modelaxe, dese\u00f1o e implementaci\u00f3n de contornas da intelixencia ambiental dirixidos \u00e1 s\u00faa aplicaci\u00f3n no campo da Sa\u00fade e dos Servizos Sociais. Para iso, dese\u00f1a e desenvolve plataformas integradas intelixentes multimedia e multiformato para pacientes e profesionais, \u00e1 vez que investiga en contornas e produtos que respondan \u00e1 filosof\u00eda de \"Dese\u00f1o para todos\".\nDende 2002 dirixe o Grupo de Investigaci\u00f3n en Tecnolox\u00edas de Apoio \u00e1 Vida (Life Supporting Technologies) da Universidad Polit\u00e9cnica de Madrid (UPM).\nPremios e reco\u00f1ecementos.\n\u00c9 membro de m\u00faltiples asociaci\u00f3ns como da Sociedade Arxentina de Bioenxe\u00f1ar\u00eda SABI, da Asociaci\u00f3n Arxentina de Luminotecnia, da New York Academy of Sciences, da American Telemedicine Asociation ATA (Estados Unidos), e do Foro Independent Living da Uni\u00f3n Europea ademais de vicepresidenta da Sociedade Espa\u00f1ola de Telemedicina SET. Ata 1992 foi membro da Comisi\u00f3n Directiva da Asociaci\u00f3n Espa\u00f1ola de Enxe\u00f1ar\u00eda Biom\u00e9dica."}
{"id": "554139", "revid": "25871", "url": "https://gl.wikipedia.org/wiki?curid=554139", "title": "Katsuko Saruhashi", "text": "Katsuko Saruhashi nada en Toquio o 22 de marzo de 1920 e finada na mesma cidade o 29 de setembro de 2007 foi unha xeoqu\u00edmica xaponesa que realizou algunhas das primeiras medici\u00f3ns dos niveis de di\u00f3xido de carbono (CO2) na auga do mar e ensinou a evidencia dos perigos da choiva radioactiva no mar e na atmosfera.\nTraxectoria.\nSaruhashi naceu en Toquio e graduouse no Colexio Imperial de Ciencia para Mulleres (predecesor da Universidade de Toho), en 1943. Posteriormente traballou no Instituto de Investigaci\u00f3n Meteorol\u00f3xica que pertenc\u00eda ao Observatorio Meteorol\u00f3xico Central (m\u00e1is tarde Axencia Meteorol\u00f3xica do Xap\u00f3n), e traballou no seu laboratorio xeoqu\u00edmico con Yasuo Miyake, quen foi o seu mentor. En 1950 comezou a estudar os niveis de CO2 na auga do mar, a partir da recomendaci\u00f3n de Miyake. Nesa \u00e9poca os niveis de CO2 non se consideraban importantes e Saruhashi tivo que desenvolver os seus propios m\u00e9todos para realizar esas medici\u00f3ns.\nObtivo o seu doutoramento en Qu\u00edmica en 1957 na Universidade de Toquio, sendo a primeira muller en doutorarse nesa universidade.\nResultados dos ensaios nucleares no atol de Bikini.\nLogo dos ensaios nucleares no atol de Bikini en 1954, o goberno do Xap\u00f3n solicitoulle ao laboratorio xeoqu\u00edmico que analizase e monitoreara a radioactividade na auga do mar e na auga da choiva. Un barco atuneiro xapon\u00e9s atopouse exposto aos ensaios e os seus ocupantes terminaron enfermos. Saruhashi descubriu que logo dun ano e medio a radioactividade alcanzou ao Xap\u00f3n na auga do mar.\nPara 1964, os niveis de radioactividade mostraron que as augas occidentais e orientais do oc\u00e9ano Pac\u00edfico norte mestur\u00e1ranse completamente, e para 1969 os rastros de radioactividade esparex\u00e9ranse por todo o oc\u00e9ano. Tratouse da primeira investigaci\u00f3n que demostrou como os efectos da choiva radioactiva poden dispersarse a trav\u00e9s de todo o mundo. M\u00e1is tarde, nos anos 70 e 80, enfocouse no estudo da choiva aceda e os seus efectos.\nSaruhashi morreu o 29 de setembro de 2007 de pneumon\u00eda, no seu fogar en Tokio. Ti\u00f1a 87 anos de idade.\nPremios e reco\u00f1ecementos.\nSaruhashi foi membro honorario da Sociedade Xeoqu\u00edmica do Xap\u00f3n e da Sociedade Oceanogr\u00e1fica do Xap\u00f3n."}
{"id": "554140", "revid": "98629", "url": "https://gl.wikipedia.org/wiki?curid=554140", "title": "John Richardson (orientalista)", "text": "John Richardson, nado en 1740 ou 1741, e finado en 1795, foi un orientalista e ling\u00fcista brit\u00e1nico.\nTraxectoria.\nRichardson foi membro da FAS (Real Sociedade Asi\u00e1tica) no Wadham College de Oxford. Foi o autor do primeiro dicionario persa-\u00e1rabe-ingl\u00e9s publicado entre 1778 e 1780. \nO seu traballo sobre a gram\u00e1tica persa, escrito en colaboraci\u00f3n con Sir William Jones, foi destacado como un dos primeiros traballos sobre este tema, e segue sendo significativo no contexto desa filolox\u00eda b\u00e1sica, da que continuaron todos os estudos gramaticais posteriores da lingua persa.\nA erudita recompilaci\u00f3n de Richardson organizouse nun formato similar ao \"Thesaurus Linguarum Orientalis, Turcic\u00e6, Arabic\u00e6, Persic\u00e6\" de Mesgnien-Meninski (1680).\nCada libro do conxunto de dous volumes vend\u00edase por separado. Vend\u00e9ronse moitos m\u00e1is da primeira parte (o volume persa-\u00e1rabe-ingl\u00e9s) que a segunda parte (o volume ingl\u00e9s-persa-\u00e1rabe). \nO innovador conxunto de estudos de Richardson foi difundido m\u00e1is amplamente nas varias versi\u00f3ns revisadas do dicionario de Charles Wilkins. \nOs traballos posteriores dos fil\u00f3logos do s\u00e9culo XIX Francis Johnson, Francis Joseph Steingass e outros aseguraron que o nome de Richardson seguise sendo ben co\u00f1ecido como orientalista e como erudito. \nAlgunhas obras.\nA reputaci\u00f3n de Richardson foi pu\u00edda polo traballo de lexic\u00f3grafos posteriores que revisaron e ampliaron a s\u00faa obra."}
{"id": "554144", "revid": "2081", "url": "https://gl.wikipedia.org/wiki?curid=554144", "title": "Araz\u00e1", "text": ""}
{"id": "554146", "revid": "1131", "url": "https://gl.wikipedia.org/wiki?curid=554146", "title": "O proceso", "text": "O proceso (t\u00edtulo orixinal en alem\u00e1n: \"Der Prozess\") \u00e9 unha novela inacabada de Franz Kafka, publicada postumamente en 1925 por Max Brod, base\u00e1ndose no manuscrito inconcluso de Kafka.\nNarra a historia de Josef K., un oficinista bancario cunha puxante carreira nun importante banco da cidade, que \u00e9 arrestado unha ma\u00f1\u00e1 por unha raz\u00f3n que desco\u00f1ece. A partir deste momento, o protagonista ad\u00e9ntrase nun pesadelo para defenderse de algo que nunca sabe o que \u00e9 e con argumentos a\u00ednda menos concretos, s\u00f3 para descubrir, unha e outra vez, que as instancias m\u00e1is altas \u00e1s que pretende apelar son s\u00f3 as m\u00e1is humildes e limitadas, creando as\u00ed un clima de inaccesibilidade \u00e1 'xustiza' e \u00e1 'lei'.\nDa novela procede un famoso relato kafkiano, \"Ante a lei\", arquetipo do 'pesadelo kafkiano'. Nel, un home chegado de lonxe pretende cruzar a porta da Lei, pero un gardi\u00e1n imp\u00eddello durante anos. Finalmente, cando o home agoniza, o gardi\u00e1n b\u00e9rralle: \"Ningunha outra persoa pod\u00eda recibir permiso para entrar nesta porta, pois esta entrada estaba reservada s\u00f3 para ti. Agora voume e pecho a porta\".\nAdaptaci\u00f3ns e traduci\u00f3ns.\n\"O proceso\" foi levado ao cine en d\u00faas ocasi\u00f3ns, ao igual que outras obras de Kafka. A versi\u00f3n m\u00e1is co\u00f1ecida \u00e9 a de Orson Welles, do ano 1962, onde Josef K. \u00e9 interpretado por Anthony Perkins. Welles permitiuse a liberdade engadir un final distinto \u00e1 trama.\nA obra foi traducida ao galego por Luis Manuel Fern\u00e1ndez Rodr\u00edguez, e editada por Sotelo Blanco Edici\u00f3ns en 2003."}
{"id": "554147", "revid": "23204", "url": "https://gl.wikipedia.org/wiki?curid=554147", "title": "John Richardson (naturalista)", "text": "John Richardson, nado en Dumfries o 5 de novembro de 1787, e finado en Grasmere (Cumbria Inglaterra), o 5 de xu\u00f1o de 1865, foi explorador, m\u00e9dico cirurxi\u00e1n, militar e naturalista escoc\u00e9s.\nTraxectoria.\nJohn Richardson realizou os seus estudos de Medicina na Universidade de Edimburgo e obtivo o seu diploma no famoso Royal College de Ciruexi\u00e1ns de Londres en 1807. Durante 48 anos foi m\u00e9dico da Royal Navy. Navegou entre 1807 e 1814 por Espa\u00f1a, Quebec, Madeira e o mar B\u00e1ltico.\nDesde 1819 a 1822 participou na \"Expedici\u00f3n Coppermine\", a primeira expedici\u00f3n de John Franklin, polas costas \u00e1rticas canadenses, xunto con George Back, encarg\u00e1ndose das secci\u00f3ns de bot\u00e1nica ictiolox\u00eda e xeolox\u00eda. \nTam\u00e9n participou na segunda expedici\u00f3n de Franklin (1824-1827), na que se reco\u00f1eceron m\u00e1is de 1500 km de costas. A pesar de terr\u00edbeis penurias, recolleron unha colecci\u00f3n moi rica.\nEntre 1848 e 1849 dirixiu unha expedici\u00f3n de rescate para buscar a expedici\u00f3n perdida de Franklin. Pero foi unha expedici\u00f3n sen \u00e9xito e nin sequera acharon o nav\u00edo de Franklin.\nRichardson foi o autor de numerosos traballos de historia natural, especialmente de ictiolox\u00eda. Publicou, con William Swainson, a \"Fauna Boreali Americana\".\nEstudou as aves levadas de regreso por William Edward Parry na s\u00faa viaxe de 1821-1823 cara ao Gran Norte.\nUn dos seus bisnetos, Nevill Francis Mott, foi un renomeado f\u00edsico brit\u00e1nico que recibiu o Premio Nobel de F\u00edsica en 1977 polas s\u00faas investigaci\u00f3ns te\u00f3ricas sobre o comportamento electr\u00f3nico de sistemas magn\u00e9ticos.\nReco\u00f1ecementos.\nFoi nomeado cabaleiro en 1846, e laureado coa Royal Medal da Royal Society en 1856.\nV\u00e9xase tam\u00e9n.\nLigaz\u00f3ns externas.\n "}
{"id": "554148", "revid": "98629", "url": "https://gl.wikipedia.org/wiki?curid=554148", "title": "Hucho", "text": "Hucho \u00e9 un x\u00e9nero de peixes oste\u00edctios da orde dos salmoniformes, familia dos salm\u00f3nidos e subfamilia dos salmoninos.\nUnha das s\u00faas catro especies distrib\u00faese polo centro de Europa, no r\u00edo Danubio e os afluentes da s\u00faa conca hidrogr\u00e1fica, mentres que as outras tres distrib\u00faense por Asia.\nCaracter\u00edsticas.\nAs especies deste x\u00e9nero son peixes de gran tama\u00f1o, polo que reciben o nome vulgar aumentativo de \"salm\u00f3n\", cun tama\u00f1o de entre 2 e 1,5 m de lonxitude.\nAdoitan pasar unha fase da s\u00faa vida no mar, e outra fase nos r\u00edos de clima temperado, a\u00ednda que algunhas das especies pasan toda a vida en r\u00edos e lagos.\nTaxonom\u00eda.\nDescrici\u00f3n.\nO x\u00e9nero foi descrito en 1866 polo zo\u00f3logo brit\u00e1nico Albert G\u00fcnther.\nEtimolox\u00eda.\nO nome cient\u00edfico \"Hucho\", G\u00fcnter tomouno do alem\u00e1n \"Huchen\". \nSin\u00f3nimo.\nAdemais de polo nome actualmente v\u00e1lido, o x\u00e9nero co\u00f1eceuse tam\u00e9n polo sin\u00f3nimo:\nEspecies.\nComo quedou dito, o x\u00e9nero comprende catro especies:\nNotas taxon\u00f3micas.\nAdemais destas catro especies, o chamado salm\u00f3n de Sakhalin situ\u00e1base anteriormente neste x\u00e9nero, pero a xen\u00e9tica e outras probas demostraron que pertence ao seu propio x\u00e9nero monot\u00edpico como \"Parahucho perryi\".\nPor outra parte, o WoRMS s\u00f3 admite unha especie no x\u00e9nero, \"Hucho taimen\".\nUsos.\nA pesca destes peixes \u00e9 importante para a s\u00faa comercializaci\u00f3n, sendo tam\u00e9n cultivados en acuicultura."}
{"id": "554151", "revid": "1131", "url": "https://gl.wikipedia.org/wiki?curid=554151", "title": "Cineclub de Pontevedra", "text": "O Cineclub de Pontevedra ou Cineclube Pontevedra \u00e9 unha asociaci\u00f3n para a difusi\u00f3n da cultura cinematogr\u00e1fica, que organiza a proxecci\u00f3n e comentario de determinadas pel\u00edculas na cidade de Pontevedra.\nHistoria.\nO Cineclub de Pontevedra \u00e9 o m\u00e1is antigo dos cineclubs galegos. Foi fundado o 13 de xu\u00f1o de 1954 como resposta ao crecente interese dos cidad\u00e1ns da cidade polo cine. Proxect\u00e1ronse catro filmes grazas a un pr\u00e9stamo da embaixada francesa: \"Farrebique ou As catro estaci\u00f3ns\" (Georges Rouquier, 1946), \"Van Gogh\" (Alain Resnais, 1948), \"Versalles e as s\u00faas pantasmas\" (Jean B\u00e9ranger, 1949) e Balzac (Jean Vidal, 1951). A s\u00faa sede estableceuse nas dependencias da Xefatura Provincial de Turismo de Pontevedra.\nNa d\u00e9cada dos 60, o cineclub organiza unhas xornadas sobre o novo cine espa\u00f1ol, nas que participa Carlos Saura. O cineclube ti\u00f1a 500 socios.\nEn 1987 patrocinou a creaci\u00f3n da Confederaci\u00f3n de Cineclubs de Espa\u00f1a nun congreso celebrado no Teatro Principal de Pontevedra.\nNos \u00faltimos anos o cineclub de Pontevedra desenvolveu a s\u00faa programaci\u00f3n habitual no Teatro Principal de Pontevedra. En ocasi\u00f3ns tam\u00e9n realiza proxecci\u00f3ns na Casa das Camp\u00e1s, no Liceo Mutante e na Biblioteca P\u00fablica de Pontevedra, onde tam\u00e9n desempe\u00f1a un papel did\u00e1ctico.\nCaracter\u00edsticas.\n\u00c9 unha asociaci\u00f3n sen \u00e1nimo de lucro e autofinanciada. O cineclub de Pontevedra organiza ao longo do ano ciclos de cine en versi\u00f3n orixinal sobre cine cl\u00e1sico e actual e outros en colaboraci\u00f3n co Concello de Pontevedra sobre tem\u00e1ticas concretas como arquitectura, cine de mulleres, cine medieval ou cinema de r\u00faa. O cineclub conta con 2000 pel\u00edculas na s\u00faa colecci\u00f3n e ofrece un servizo de alugueiro de pel\u00edculas aos seus socios e un servizo de pr\u00e9stamo de libros sobre a s\u00e9tima arte. Tam\u00e9n ten un proxector de 16 mm que data da d\u00e9cada de 1950. O cineclub de Pontevedra contaba no ano 2004 con 160 socios, o seu presidente \u00e9 Ram\u00f3n Poza. \nO cineclub de Pontevedra tam\u00e9n ofrece obradoiros de cine para asociaci\u00f3ns culturais ou instituci\u00f3ns educativas.\nReco\u00f1ecementos.\nNo ano 2004 o cineclub recibiu o premio especial Jos\u00e9 Sellier da Academia Galega do Audiovisual.\nEn 2015 recibiu o Premio Cidade de Pontevedra 2014."}
{"id": "554153", "revid": "59564", "url": "https://gl.wikipedia.org/wiki?curid=554153", "title": "Cineclube Pontevedra", "text": ""}
{"id": "554154", "revid": "98629", "url": "https://gl.wikipedia.org/wiki?curid=554154", "title": "Ant\u00f3n Arieta", "text": "Ant\u00f3n Arieta-Araunabe\u00f1a Piedra co\u00f1ecido como Ant\u00f3n Arieta ou Arieta II, nado en Durango o 6 de xaneiro de 1946 e finado o 7 de maio de 2022, foi un futbolista espa\u00f1ol. Xogaba de dianteiro e desenvolveu case toda a s\u00faa carreira deportiva no Athletic Club, co que disputou 363 partidos oficiais, marcando 82 goles.\nTraxectoria.\nFormado na canteira do Athletic Club, subiu ao primeiro equipo na tempada 1964/65. Foi co\u00f1ecido como Arieta II para diferencialo do seu irm\u00e1n m\u00e1is vello, Eneko Arieta, que levaba xa 13 anos xogando no Athletic. \nDebutou o 13 de setembro de 1964, nunha vitoria ante o Elche en San Mam\u00e9s (2-1), e marcou os seus primeiros dous goles d\u00faas xornadas despois, na vitoria por 3-2 sobre o Valencia. Quitoulle a titularidade a seu irm\u00e1n e acabou a s\u00faa primeira campa\u00f1a como o m\u00e1ximo goleador do equipo, con 13 tantos. Co paso das tempadas formou unha das dianteiras m\u00e1is reco\u00f1ecidas do club, xunto a Argoitia, Uriarte, Clemente e Txetxu Rojo. Xogou un total de 10 anos no primeiro equipo branco e vermello e ga\u00f1ou d\u00faas Copas do Xeneral\u00edsimo, en 1969 e 1973, marcando gol nas d\u00faas finais.\nNa tempada 1974/75 fichou polo H\u00e9rcules, que se reforzou ese ano con outros xogadores como Santoro, Giuliano, Quique, Juan Carlos ou Barrios. Na s\u00faa primeira tempada, \u00e1s ordes de Arsenio Iglesias, o conxunto alacantino logrou a mellor clasificaci\u00f3n da s\u00faa historia en Primeira Divisi\u00f3n, un quinto posto, contribu\u00edndo Arieta con 6 goles. Despois dunha segunda tempada en Alacante, rematando no sexto posto, puxo fin \u00e1 s\u00faa carreira futbol\u00edstica.\nSelecci\u00f3n espa\u00f1ola.\nFoi internacional absoluto coa selecci\u00f3n espa\u00f1ola en 7 partidos, conseguindo tres goles. Debutou o 11 de febreiro de 1970, nun amigable Alema\u00f1a Federal no Ram\u00f3n S\u00e1nchez Pizju\u00e1n, marcando os dous goles do seu equipo naquel partido (2-0). O 12 de xaneiro de 1973 xogou o seu \u00faltimo partido coa selecci\u00f3n nacional, contra Hungr\u00eda, marcando o \u00fanico gol do partido."}
{"id": "554155", "revid": "88215", "url": "https://gl.wikipedia.org/wiki?curid=554155", "title": "Ant\u00f3n Arieta-Araunabe\u00f1a Piedra", "text": ""}
{"id": "554156", "revid": "88215", "url": "https://gl.wikipedia.org/wiki?curid=554156", "title": "Ant\u00f3n Arieta-Araunabe\u00f1a", "text": ""}
{"id": "554167", "revid": "1131", "url": "https://gl.wikipedia.org/wiki?curid=554167", "title": "Juan Penabad Muras", "text": "Juan Vicente Penabad Muras, nado en Ortigueira o 20 de maio de 1969, \u00e9 un pol\u00edtico galego do PSdeG-PSOE.\nTraxectoria.\nEnxe\u00f1eiro forestal de fomaci\u00f3n, traballou dende 1989 na empresa privada. Nas elecci\u00f3ns municipais de 2011 foi o candidato do PSdeG-PSOE \u00e1 alcald\u00eda de Ortigueira, conseguindo doblar a representaci\u00f3n do partido (de 3 a 6 concelleiros) e quedando a tan s\u00f3 un concelleiro de ga\u00f1arlle ao PPdeG e consegui-la alcald\u00eda. Nas municipais de 2015 foi de novo candidato socialista e foi elixido alcalde con maior\u00eda absoluta, con 7 concelleiros, sendo o primeiro alcalde socialista de Ortigueira en toda a democracia. Nese mandato foi designado deputado provincial. Durante esa lexislatura sufriu unha escisi\u00f3n de 3 concelleiros no seu grupo pol\u00edtico que o deixaron en minor\u00eda.\nVolveu encabezar a candidatura do PSdeG-PSOE nas municipais de 2019 e volveu ga\u00f1ar, pero perdeu a maior\u00eda absoluta (conseguiu 6 concelleiros), conseguindo acceder \u00e1 alcald\u00eda coa abstenci\u00f3n do \u00fanico concelleiro da formaci\u00f3n Primeiro Ortigueira, ao ser o cabeza da lista m\u00e1is votada e gobernando en minor\u00eda. A finais de 2020 dimitiron 3 ed\u00eds por discrepancias, pero \u00f3 renunciar estes \u00e1s d\u00faas actas foron cubertas por outros membros da lista. Nas elecci\u00f3n locais de 2023 pasou a 4 concelleiros e perdeu a alcald\u00eda en favor do PPdeG, que conseguiu 5."}
{"id": "554170", "revid": "88215", "url": "https://gl.wikipedia.org/wiki?curid=554170", "title": "Evaristo de Macedo", "text": "Evaristo de Macedo Filho, nado no R\u00edo de Xaneiro o 22 de xu\u00f1o de 1933, \u00e9 un exfutbolista e exadestrador brasileiro. Xogaba de dianteiro e destacou como goleador principalmente no Flamengo e no FC Barcelona. Xogou tam\u00e9n no Real Madrid e foi internacional coa selecci\u00f3n brasileira.\nTraxectoria.\nMadureira (1950\u20131952).\nCriado no norte do R\u00edo de Xaneiro, xogaba ao f\u00fatbol nas r\u00faas, como moitos outros nenos, e nas fins de semana asist\u00eda aos partidos do Flamengo co seu t\u00edo. En 1950, aos 17 anos, fichou polo Madureira despois de realizar unha proba. Marcou 18 goles en 35 partidos, inclu\u00eddo un contra o Fluminense no Est\u00e1dio do Maracan\u00e3.\nFlamengo (1953\u20131957).\nAo seu regreso dos Xogos Ol\u00edmpicos de 1952, todos os xogadores da selecci\u00f3n brasileira recibiron ofertas doutros equipos. Tras rexeitar as ofertas do Vasco da Gama e do Fluminense, Evaristo fichou polo Flamengo, co que ga\u00f1ou tres Campionatos Cariocas consecutivos. Marcou 103 goles en 191 partidos co Flamengo, inclu\u00eddos catro goles nunha vitoria por 12-2 sobre o S\u00e3o Crist\u00f3v\u00e3o, a maior vitoria rexistrada no Maracan\u00e3.\nBarcelona (1957-1962).\nA exhibici\u00f3n de cinco goles de Evaristo co Brasil na vitoria por 9-0 sobre Colombia no Campionato Suramericano de 1957 chamou a atenci\u00f3n do secretario t\u00e9cnico do FC Barcelona, Josep Samitier, que viaxara a Am\u00e9rica do Sur en busca dun dianteiro. Realizoulle ent\u00f3n ao do pai de Evaristo unha oferta de 700.000 pesetas ao ano, ademais dunha casa e un Mercedes-Benz.\nDebutou co club catal\u00e1n en partido oficial na segunda xornada da tempada 1957/58 da Primeira Divisi\u00f3n contra o Valencia en Mestalla, marcando o \u00fanico gol do seu equipo (1-1). En marzo de 1958 marcou o primeiro triplete da historia no Camp Nou, nunha goleada por 7-1 sobre o Valladolid, e catro xornadas despois conseguiu o segundo contra o Zaragoza.\nMarcou 17 goles na s\u00faa primeira tempada, na que compartiu dianteira con Tejada, Kubala, Basora e Eulogio Mart\u00ednez. Marcou dous goles na final da Copa de Feiras contra unha selecci\u00f3n de Londres (6-0), contribu\u00edndo a que o t\u00edtulo fose para o equipo catal\u00e1n, dirixido xa por Helenio Herrera.\nNa tempada seguinte incorporouse \u00e1 dianteira barcelonista o h\u00fangaro Zolt\u00e1n Czibor. Dirixido no campo polo coru\u00f1\u00e9s Luis Su\u00e1rez, o Barcelona avanzou con paso firme en todas as competici\u00f3ns, contando case todos os partidos por vitorias e proclamouse campi\u00f3n de liga e de Copa. Evaristo rematou como o m\u00e1ximo goleador do equipo con 22 tantos, tres deles marcados nun mesmo partido contra o Real Madrid no Camp Nou (4-0). Na tempada 1959/60 o club catal\u00e1n repetiu t\u00edtulo de liga e sumou a s\u00faa segunda Copa de Feiras, contribu\u00edndo Evaristo con 20 goles entre todas as competici\u00f3ns.\nO 23 de novembro de 1960, no partido de volta dos oitavos de final da Copa de Europa ante o Real Madrid no Camp Nou, Evaristo anotou dunha cabezada a falta de oito minutos para o final, o gol que supuxo a primeira eliminaci\u00f3n do Real Madrid na historia da competici\u00f3n europea, que vi\u00f1a de ga\u00f1ar nas cinco primeiras edici\u00f3ns. Evaristo marcou seis goles nesa Copa de Europa, na que o Barcelona acadou a final, na que se enfrontou ao Benfica. O partido disputouse no estadio Wankdorf de Berna e a vitoria foi para o equipo portugu\u00e9s capitaneado por Jos\u00e9 \u00c1guas, por 3-2.\nDeixou o Barcelona en 1962, despois de cinco tempada s nas que marcou 105 goles en 151 partidos oficiais, sumando cinco t\u00edtulos.\nReal Madrid (1962-1964).\nTras deixar o Barcelona asinou polo Real Madrid, co que ga\u00f1ou outras d\u00faas ligas. Con todo, unha lesi\u00f3n de xeonllo fixo que s\u00f3 puidese xogar 19 partidos nesas d\u00faas tempadas. En outubro de 1964 recibiu a carta de liberdade por parte do club.\nRegreso ao Flamengo (1964\u20131966).\nA continuaci\u00f3n deixou Espa\u00f1a e regresou ao Brasil, fichando de novo polo Flamengo en outubro de 1964. Co club do R\u00edo ga\u00f1ou un novo Campionato Carioca antes de retirarse aos 33 anos.\nSelecci\u00f3n brasileira.\nFoi 14 veces internacional coa selecci\u00f3n brasileira, coa que marcou 8 goles. Competiu nos Xogos Ol\u00edmpicos de 1952, nun equipo no que xogaban destacados futbolistas como Vav\u00e1 ou Z\u00f3zimo, caendo eliminados nos cuartos de final fronte a Alema\u00f1a.\nOstenta o r\u00e9cord de goles coa selecci\u00f3n brasileira nun s\u00f3 partido, que conseguiu ao marcar cinco goles na vitoria por 9-0 sobre Colombia no Campionato Suramericano de 1957.\nEsper\u00e1base que integrase o equipo brasileiro no Mundial de 1958 en Suecia, pero ao non conseguir Espa\u00f1a a clasificaci\u00f3n, a Copa do Xeneral\u00edsimo adiantouse para ser disputada ao mesmo tempo que o Mundial, e o Barcelona non liberou ao xogador para ir coa selecci\u00f3n.\nComo adestrador.\nPouco despois da s\u00faa retirada como futbolista iniciou unha longa carreira como adestrador, dirixindo durante case catro d\u00e9cadas numerosos clubs brasileiros, entre eles o Fluminense, o Vasco da Gama, o Bahia, o Cruzeiro, o Santos, o Flamengo ou o Corinthians. Dirixiu durante varios anos a selecci\u00f3n de Qatar, coa que participou nos Xogos Ol\u00edmpicos de 1984 e nos de 1992, e en 1985 tivo un breve paso como t\u00e9cnico da selecci\u00f3n brasileira. Ao ano seguinte dirixiu a selecci\u00f3n de Iraq no Mundial de 1986, na primeira participaci\u00f3n do pa\u00eds, caendo na fase de grupos despois de lograr un s\u00f3 gol, obra de Ahmed Radhi."}
{"id": "554171", "revid": "88215", "url": "https://gl.wikipedia.org/wiki?curid=554171", "title": "Evaristo Macedo", "text": ""}
{"id": "554172", "revid": "88215", "url": "https://gl.wikipedia.org/wiki?curid=554172", "title": "Evaristo de Macedo Filho", "text": ""}
{"id": "554173", "revid": "23204", "url": "https://gl.wikipedia.org/wiki?curid=554173", "title": "Carlos Ladra Brage", "text": "Carlos Ladra Brage, nado en Cabanas en 1986, \u00e9 un pol\u00edtico galego do PSdeG-PSOE.\nTraxectoria.\nTraballador de Guidoni Quartz, en Nar\u00f3n. Foi concelleiro en Cabanas polo PSdeG-PSOE tralas elecci\u00f3ns municipais de 2015, sendo o n\u00famero 2 da candidatura e sendo o principal grupo da oposici\u00f3n \u00f3 PPdeG. Nas municipais de 2019 foi o candidato socialista \u00e1 alcald\u00eda e logrou ser elixido alcalde mediante un pacto co BNG e a concelleira da Agrupaci\u00f3n de Electores de Cabanas. No ano 2023, despois dun pacto no cal integrou \u00e1 concelleira de AEC nas s\u00faas listas, a s\u00faa candidatura non sumou votos, sen\u00f3n que perdeu 42. O Partido Popular, volveu ga\u00f1ar as elecci\u00f3ns en Cabanas, aumentando nun concelleiro a s\u00faa representaci\u00f3n. \u00d3 non haber un acordo que acade a maior\u00eda absoluta, o novo alcalde do concello \u00e9 o candidato da forza m\u00e1is votada (PP) polo tanto, Carlos Ladra perdeu a alcad\u00eda."}
{"id": "554174", "revid": "54334", "url": "https://gl.wikipedia.org/wiki?curid=554174", "title": "Jos\u00e9 Antonio Pereira Gil", "text": "Jos\u00e9 Antonio Pereira Gil, nado na Ba\u00f1a o 21 de febreiro de 1974, \u00e9 un pol\u00edtico galego do PSdeG-PSOE.\nTraxectoria.\n\u00c9 Secretario Xeral do PSdeG-PSOE na Ba\u00f1a dende 2014, cando tam\u00e9n foi elixido candidato \u00e1 alcald\u00eda para as elecci\u00f3ns municipais de 2015. En dita convocatoria foi a segunda forza m\u00e1is votada con 4 concelleiros, se ben o PPdeG mantivo pola m\u00ednima a maior\u00eda absoluta e non houbo opci\u00f3n a un goberno alternativo. Nas municipais de 2019 volveu se-lo candidato do PSdeG-PSOE \u00e1 alcald\u00eda, mantendo os resultados de 2015 e perdendo o PPdeG a maior\u00eda, polo que foi elixido alcalde co apoio dos dous concelleiros de Compromiso por Galicia, gobernando en minor\u00eda. En decembro de 2021, os dous ed\u00eds electos por CxG (logo de abandonar previamente esta formaci\u00f3n) apoiaron unha moci\u00f3n de censura que supuxo que o PPdeG recuperase a alcald\u00eda do concello, polo que volveu situarse de novo na oposici\u00f3n. Nas municipais de 2023 mellorou os seus resultados, igualando os 5 concelleiros do PPdeG e qued\u00e1ndose a tan s\u00f3 19 votos deste, polo que recuperou a alcald\u00eda tras chegar a un acordo coa concelleira do BNG."}
{"id": "554175", "revid": "124656", "url": "https://gl.wikipedia.org/wiki?curid=554175", "title": "Jos\u00e9 Ram\u00f3n Romero Garc\u00eda", "text": "Jos\u00e9 Ram\u00f3n Romero Garc\u00eda, \"Marti\u00f1o\", nado en Boiro o 16 de xullo de 1975, \u00e9 un pol\u00edtico e empresario galego do PSdeG-PSOE.\nTraxectoria.\nXerente da empresa familiar Autoescolas Marti\u00f1o. Foi presidente da Federaci\u00f3n de Empresarios do Barbanza de 2012 a 2017. As\u00ed mesmo, foi membro da xunta directiva da Asociaci\u00f3n Boirense de Empresarios, formou parte do consello social da Universidade da Coru\u00f1a e foi secretario da Asociaci\u00f3n de Autoescolas de Galicia. En novembro de 2018 foi proposto pola executiva local do PSdeG-PSOE de Boiro como candidato \u00e1 alcald\u00eda desta formaci\u00f3n nas elecci\u00f3ns municipais de 2019. En ditos comicios o PSdeG logrou unha mellora substancial dos seus resultados, pasando de 2 a 5 concelleiros e conseguindo que o PPdeG perdese a maior\u00eda absoluta que ostentara os dous anteriores mandatos. Desta forma, foi investido alcalde co apoio do BNG, a marea Boiro Novo e o exalcalde e exsocialista Manuel Velo Velo de ICBoiro. Gobernou en minor\u00eda ata outubro de 2021, cando chegou a un acordo de goberno coa edil de Boiro Novo e o concelleiro electo por Ciudadanos, que abandonou dita formaci\u00f3n. Dende febreiro de 2022 forma parte da Executiva Provincial coru\u00f1esa do PSdeG como Secretario de Industria. Nas municipais de 2023 encabezou de novo a candidatura socialista e foi reelixido alcalde con maior\u00eda absoluta.\nVida persoal.\nEst\u00e1 casado e ten dous fillos."}
{"id": "554184", "revid": "23204", "url": "https://gl.wikipedia.org/wiki?curid=554184", "title": "N\u00faria Rafel i Fontanals", "text": "N\u00faria Rafel i Fontanals, nada en Barcelona o 13 de maio de 1954, \u00e9 unha arque\u00f3loga catal\u00e1. \u00c9 co\u00f1ecida polo estudo das poboaci\u00f3ns protohist\u00f3ricas de Catalu\u00f1a, especialmente na zona do Ebro.\nTraxectoria.\nPasou a s\u00faa mocidade en Barcelona onde se matriculou na Facultade de Filosof\u00eda e Letras, e especializouse en prehistoria, arqueolox\u00eda e historia antiga. Comezou a s\u00faa carreira profesional en 1976 como profesora no Instituto de Vilafranca del Pened\u00e8s . Poucos meses despois, o 1 de xaneiro de 1977, foi nomeada profesora asociada da Universidade de Barcelona.\nA arqueolox\u00eda de campo foi o seu eido de traballo predilecto. Participou en moitas escavaci\u00f3ns e foi codirectora nos traballos de doce xacementos, dos cales salientan o recinto fortificado e a necr\u00f3pole del poboado ibero de Coll del Moro (Terra Alta), o poboado de Calvari del Molar, a mina prehist\u00f3rica de La Turquesa en Cornudella de Montsant e a Solana del Bepo en Ulldemolins. O traballo en Coll del Moro foi o tema da s\u00faa tese de doutoramento \"La necr\u00f2polis del Coll del Moro\", coa direcci\u00f3n de Miquel Tarradell i Mateu (1920-1995) a cal defendeu no ano 1986. O ano seguinte presentouse \u00e1s oposici\u00f3ns do \"Estudi General de Lleida\" onde obtivo a c\u00e1tedra de prehistoria, a cal continuou cando foi creada no ano 1991 na Universidade de Lleida."}
{"id": "554185", "revid": "15490", "url": "https://gl.wikipedia.org/wiki?curid=554185", "title": "Proceedings of the Royal Society", "text": "Proceedings of the Royal Society (abreviado \"Proc.\" \"R. Soc.\") \u00e9 o t\u00edtulo de d\u00faas revistas cient\u00edficas publicadas pola Royal Society. \nHistoria.\nA revista inicial, \"Philosophical Transactions\", contin\u00faa a ser publicada e est\u00e1 agora dedicada a temas especiais. Orixinalmente era unha \u00fanica revista, foi despois dividida en d\u00faas series no ano 1905.\nProceedings of the Royal Society A.\nTam\u00e9n chamada \"Serie A\", publica investigaci\u00f3ns relacionadas coas matem\u00e1ticas, a f\u00edsica e a enxe\u00f1ar\u00eda.\nProceedings of the Royal Society B.\nTam\u00e9n chamada \"Serie B\", publica investigaci\u00f3ns relacionadas coa biolox\u00eda.\nActualmente son as principais revistas de investigaci\u00f3n da Royal Society. Moitos nomes famosos da ciencia publicaron as s\u00faas investigaci\u00f3ns en \"Proc.\" \"R. Soc.\", inclu\u00edndo Paul Dirac, Werner Heisenberg, James Clerk Maxwell, Ernest Rutherford e Erwin Schr\u00f6dinger."}
{"id": "554189", "revid": "23204", "url": "https://gl.wikipedia.org/wiki?curid=554189", "title": "Francis Darwin", "text": "Sir Francis \"Frank\" Darwin (co\u00f1ecido tam\u00e9n polas letras FLS FRS FRSE) nado en Down House, (Downe, Kent) o 16 de agosto de 1848 e finado en Cambridgeo 19 de setembro de 1925, foi un bot\u00e1nico brit\u00e1nico. Foi o terceiro fillo do naturalista e cient\u00edfico Charles Darwin.\nBiograf\u00eda.\nEstudou na Clapham Grammar School. Logo foi ao Trinity College de Cambridge, primeiro estudando matem\u00e1ticas, despois pasou a Ciencias Naturais, gradu\u00e1ndose en 1870. Logo foi estudar medicina na St George's Medical School de Londres, licenciouse en Medicina en 1875, pero non exerceu como m\u00e9dico.\nDarwin estivo casado tres veces e vi\u00favo d\u00faas. Primeiro casou con Amy Richenda Ruck en 1874, pero ela morreu en 1876 catro d\u00edas despois do nacemento do seu fillo Bernard Darwin, que m\u00e1is tarde se converter\u00eda en escritor. En setembro de 1883 casou con Ellen Wordsworth Crofts (1856\u20131903) e tiveron unha filla Frances Crofts Darwin (1886\u20131960), unha poeta que casou con Francis Cornford, tam\u00e9n poeta, e que se deu a co\u00f1ecer co nome de casada. A s\u00faa terceira esposa foi Florence Henrietta Fisher, filla de Herbert William Fisher e vi\u00fava de Frederic William Maitland, con quen casou en 1913. A s\u00faa irm\u00e1, Adeline Fisher, foi a primeira esposa do primo de Darwin.\nFrancis Darwin traballou co seu pai en experimentos relacionados cos movementos das plantas, en concreto o fototropismo, e foron coautores de \"The Power of Movement in Plants\" (1880). Os seus experimentos demostraron que o cole\u00f3ptilo dunha pl\u00e1ntula de herba nova dirixe o seu crecemento cara \u00e1 luz comparando as respostas das pl\u00e1ntulas con cole\u00f3ptilos cubertos e descubertos. Estas observaci\u00f3ns levar\u00edan posteriormente ao descubrimento da auxina.\nDarwin foi nomeado polo seu pai para a Sociedade Linneana de Londres en 1875, e foi elixido membro da Sociedade o 2 de decembro de 1875. Foi elixido membro da Royal Society o 8 de xu\u00f1o de 1882, o mesmo ano no que morreu o seu pai. Darwin editou \"The Autobiography of Charles Darwin\" (1887), e produciu alg\u00fans libros de cartas a partir da correspondencia de Charles Darwin; \"A vida e as cartas de Charles Darwin\" (1887) e \"M\u00e1is cartas de Charles Darwin\" (1905). Tam\u00e9n editou \"On the Reception of the Origin of Species\" (1887), de Thomas Huxley.\nA Universidade de Cambridge concedeulle un doutoramento honoris causa en 1909. Tam\u00e9n recibiu doutoramento honoris causa en Dubl\u00edn, Liverpool, Sheffield, Bruxelas, St Andrews, Uppsala e Praga. Foi nomeado cabaleiro en 1913.\nEst\u00e1 enterrado en Cambridge. A s\u00faa filla, Frances Cornford, foi enterrada m\u00e1is tarde con el.\nFamilia.\nA s\u00faa primeira esposa, Amy Ruck, morreu en 1876, poucos d\u00edas despois do nacemento do seu fillo Bernard, e foi enterrada na igrexa da Holy Trinity, Corris, no norte de Gales. Segundo unha carta escrita por Charles Darwin ao seu amigo \u00edntimo, Joseph Dalton Hooker : \"Nunca vin a ningu\u00e9n sufrir tanto como o pobre Frank. Foi a N. Wales para enterrar o corpo nun pequeno patio da igrexa entre as monta\u00f1as\".\nCasou coa s\u00faa segunda esposa, Ellen Wordsworth Crofts, en 1883, quen foi bolseira e profesora no Newnham College e foi membro da Ladies Dining Society en Cambridge, xunto con outros 11 membros. Morreu en 1903, e est\u00e1 enterrada no cemiterio da igrexa de St. Andrew, en Girton.\nEn 1913 casou coa s\u00faa terceira esposa, Lady Florence Henrietta Fisher, a vi\u00fava de Frederic William Maitland. Ela morreu en 1920 e est\u00e1 enterrada na parroquia de Ascension Burial Ground, Cambridge, fronte \u00e1 tumba de Sir Francis Darwin e a s\u00faa filla Frances Cornford."}
{"id": "554196", "revid": "54334", "url": "https://gl.wikipedia.org/wiki?curid=554196", "title": "Henrique Pe\u00f3n", "text": "Henrique Pe\u00f3n Mosteiro, ou Quique Pe\u00f3n, nado na Coru\u00f1a o 1 de novembro de 1963, \u00e9 un bailador, investigador e divulgador do folclore tradicional galego. \nTraxectoria.\nIniciouse na m\u00fasica e no baile tradicional galego con s\u00f3 14 anos, no ano 1978. Naquela data formou, canda outras persoas ligadas ao mundo do folclore da Coru\u00f1a, a Asociaci\u00f3n Cultural Xacarandaina. O grupo creouse con directores e bailes procedentes dos Coros e Danzas franquistas. Cando no 1982 Quique Pe\u00f3n asumiu o cargo de director art\u00edstico, viuse na necesidade de diferenciar o repertorio da agrupaci\u00f3n, pois os coros de danzas continuaban existindo.\nComezou daquela, un intenso labor de recollas de novos materiais polo rural galego. Estes traballos de campo, comezados naquel altura, contin\u00faan a d\u00eda de hoxe e, froito dos mesmos, o seu arquivo persoal e o de Xacarandaina, atesouran unha gran cantidade de bailes e melod\u00edas, moitas a\u00ednda in\u00e9ditas. \nAs m\u00fasicas e bailes recuperados foron adaptados e levados aos escenarios por Quique Pe\u00f3n e Xacarandaina, ao longo dos anos, en actuaci\u00f3ns por todo o mundo. Con el cre\u00e1ronse tam\u00e9n unha serie de grandes espect\u00e1culos etnogr\u00e1ficos: \"Costumes e saberes dun pobo\", \"Unha viaxe por noutrora\", \"Ribeirana\", \"Atruto\", \"Dengue\", \"Cami\u00f1o do Sul\", \"Galicien Amerika Line\", \"Patrimonio Inmaterial\".\nNo ano 2007 iniciou un achegamento ao mundo da danza contempor\u00e1nea, colaborando co Centro Coreogr\u00e1fico Galego na obra \"O Kiosco das almas perdidas.\" No ano seguinte formou a s\u00faa propia compa\u00f1\u00eda: Quique Pe\u00f3n C\u00eda, coa que produciu diferentes obras nas que mestura o baile tradicional e a danza moderna: \"Ovay\" (2008), \"Al\u00e9ndacroa\" (2010), \"Seisdecatro\" (2011), \"Amizade\" (2012) e \"O Poder do Arcabuz\" (2016), este \u00faltimo xunto a Xacarandaina.\nNoutra faceta art\u00edstica formou no 2013, xunto a Xurxo Fernandes, o grupo musical Radio Cos co que publicou dous traballos discogr\u00e1ficos: Radio Cos (2013) e Pasatempo (2016).\nTam\u00e9n participa no grupo de cantareiros de Xacarandaina: Os do fondo da barra, un grupo co que se tenta recuperar a tradici\u00f3n popular dos cantos de taberna."}
{"id": "554198", "revid": "47401", "url": "https://gl.wikipedia.org/wiki?curid=554198", "title": "Obxectos trans-neptunianos", "text": ""}
{"id": "554214", "revid": "23204", "url": "https://gl.wikipedia.org/wiki?curid=554214", "title": "Dexeneraci\u00f3n macular", "text": "A dexeneraci\u00f3n macular (DM) \u00e9 unha doenza do ollo ocasionada por danos ou deterioraci\u00f3n da m\u00e1cula, ou envellecemento retiniano. Pode estar relacionada coa idade (DMRI, DMAI ou DMAE) e tam\u00e9n se denomina \"neovascular\" ou \"h\u00famida\". A DMRI h\u00famida \u00e9 a causa m\u00e1is com\u00fan de deficiencia visual grave nas persoas maiores de 50 anos.\nTipos.\nHai dous tipos de DMRI; unha forma seca e outra h\u00famida. A\u00ednda se desco\u00f1ece a causa das d\u00faas formas. Aproximadamente o 85 por cento de todos os que te\u00f1en DMRI te\u00f1en a forma seca. A DMRI seca desenv\u00f3lvese ao longo de varios anos e manif\u00e9stase como puntos cegos no campo de visi\u00f3n, por exemplo, as letras dun texto poden desaparecer ao ler. O 15 por cento restante est\u00e1 afectado pola forma h\u00famida. Desenv\u00f3lvese rapidamente, en semanas ou meses. Na DMAI h\u00famida, os vasos enfermos medran baixo a m\u00e1cula e estes vasos filtran flu\u00eddo. Isto fai que a visi\u00f3n central se deteriore. Calquera persoa que te\u00f1a DMAI h\u00famida nun ollo ten un maior risco de verse afectada tam\u00e9n no outro ollo.\nOutros tipos.\nHai alg\u00fans outros tipos (raros) de dexeneraci\u00f3n macular con s\u00edntomas similares pero non relacionados en etiolox\u00eda coa dexeneraci\u00f3n macular relacionada coa idade h\u00famida ou seca. Todos son trastornos xen\u00e9ticos que poden ocorrer na infancia ou na idade media.\nS\u00edntomas semellantes cunha etiolox\u00eda moi diferente e un tratamento diferente poden ser causados pola membrana epirretiniana ou o pucker macular ou calquera outra condici\u00f3n que afecte \u00e1 m\u00e1cula, como a retinopat\u00eda serosa central.\nPrevalencia.\nA prevalencia agrupada da dexeneraci\u00f3n macular foi do 0,34% (intervalo de confianza [IC] do 95%, 0,22-0,52%) no grupo de idade de 55-64 anos, 1,4% (IC 95%, 1,0-1,8%) entre 65 e 74 anos, 4,7. % (IC 95%, 3,6-6,0%) entre 75 e 84 anos, e 15,5% (IC 95%, 10,7-21,9%) en persoas &gt;= 85 anos.\nS\u00edntomas.\nAo principio, moitas veces non hai s\u00edntomas. Co paso do tempo, con todo, algunhas persoas experimentan un empeoramento gradual da visi\u00f3n que pode afectar a un ou os dous ollos. A\u00ednda que non provoca unha cegueira completa, a perda da visi\u00f3n central pode dificultar o reco\u00f1ecemento de rostros, conducir, ler ou realizar outras actividades da vida diaria. Os s\u00edntomas da forma h\u00famida son ademais da deterioraci\u00f3n da agudeza visual son a chamada \"visi\u00f3n distorsionada\" ou \"metamorfopsia\" (as li\u00f1as rectas v\u00f3lvense tortas), os obxectos poden percibirse como deformados, a visi\u00f3n pode verse borrosa no medio do campo visual (escotoma) e as cores poden facerse m\u00e1is p\u00e1lidas. Outros s\u00edntomas son a recuperaci\u00f3n lenta da funci\u00f3n visual despois da exposici\u00f3n \u00e1 luz brillante e unha perda de sensibilidade ao contraste. Tam\u00e9n poden producirse alucinaci\u00f3ns visuais, pero estas non representan unha enfermidade mental. \nTratamento.\nAt\u00e9 tempos recentes non hab\u00eda un tratamento axeitado para a DM. Hoxe en d\u00eda, a forma h\u00famida p\u00f3dese tratar de forma eficaz sempre que o tratamento se inicie a tempo. O tratamento pode estabilizar a visi\u00f3n e nalg\u00fans casos incluso mellorala.\nSuplementaci\u00f3n con vitaminas e minerais.\nOs estudos 1 e 2 de enfermidades oculares relacionadas coa idade ( AREDS ) demostraron que aqueles con DMAI bilateral precoz ou intermedia, ou DMAI intermedia nun ollo e DMAI avanzada no outro ollo poden beneficiarse dunha suplementaci\u00f3n espec\u00edfica de vitaminas e minerais. As vitaminas e minerais espec\u00edficos de AREDS-1 son a vitamina C (500\u00a0mg), cinc (80\u00a0mg), vitamina E (400 UI), cobre (2\u00a0mg) e betacaroteno (15\u00a0mg). Na formulaci\u00f3n AREDS-2, lute\u00edna (10\u00a0mg) e zeaxantina (2\u00a0mg) substitu\u00edu o betacaroteno debido ao risco de cancro de pulm\u00f3n nos fumadores que toman betacaroteno. Estes suplementos espec\u00edficos de micronutrintes asoci\u00e1ronse cun menor risco de progresi\u00f3n a formas m\u00e1is graves de DMAI e unha maior agudeza visual aos 5 anos. Non hai evidencias de que a suplementaci\u00f3n con micronutrintes impida a progresi\u00f3n da DMAI en persoas con enfermidade grave ou prev\u00e9n a aparici\u00f3n da enfermidade en persoas sen DMAI. \nPor\u00e9n, unha revisi\u00f3n Cochrane de 2017 descubriu que o uso de suplementos vitam\u00ednicos e minerais, s\u00f3s ou en combinaci\u00f3n, por parte da poboaci\u00f3n en xeral non afectaba se comezaba ou non a DMAI. \nFactores de risco.\nOs principais factores de risco son a idade, o tabaquismo e os antecedentes familiares. A idade avanzada \u00e9 o predictor m\u00e1is forte de DMAI, especialmente os maiores de 50 anos. \nXen\u00e9tica.\nA DMAI \u00e9 unha condici\u00f3n altamente hereditaria. As taxas de recorrencia dos irm\u00e1ns dun individuo afectado son de tres a seis veces m\u00e1is altas que na poboaci\u00f3n xeral. A an\u00e1lise do enlace xen\u00e9tico identificou 5 conxuntos de variantes xen\u00e9ticas en tres lugares en diferentes cromosomas (1, 6 e 10) que explican polo menos o 50% do risco. Estes xenes te\u00f1en funci\u00f3ns que regulan a resposta inmune, os procesos inflamatorios e a homeostase da retina. As variantes destes xenes orixinan diferentes tipos de disfunci\u00f3n nestes procesos. Co paso do tempo, isto resulta na acumulaci\u00f3n de restos metab\u00f3licos intracelulares e extracelulares. Isto pode causar cicatrices da retina ou ruptura da s\u00faa vascularizaci\u00f3n.\nEtapas.\nNa DMAI prod\u00facese unha acumulaci\u00f3n progresiva de dep\u00f3sitos amarelos caracter\u00edsticos, chamados drusen (acumulaci\u00f3n de prote\u00ednas e l\u00edpidos extracelulares), na m\u00e1cula (unha parte da retina), entre o epitelio pigmentario retiniano e a coroide subxacente. Crese que esta acumulaci\u00f3n dana a retina co paso do tempo. A beta amiloide, que se acumula nos cerebros da enfermidade de Alzheimer, \u00e9 unha das prote\u00ednas que se acumulan na DMAI, polo que a DMAI \u00e1s veces se chama \"Alzheimer do ollo\" ou \"Alzheimer da retina\". A DMAI p\u00f3dese dividir en 3 etapas: precoz, intermedia e tard\u00eda, base\u00e1ndose parcialmente na extensi\u00f3n (tama\u00f1o e n\u00famero) das drusas.\nA patolox\u00eda similar \u00e1 DMAI comeza con pequenos dep\u00f3sitos amarelos na m\u00e1cula, entre o epitelio pigmentario da retina e a coroide subxacente. A maior\u00eda das persoas con estes cambios temper\u00e1ns (a que se refire como maculopat\u00eda relacionada coa idade) a\u00ednda te\u00f1en boa visi\u00f3n. As persoas con drusas poden ou non desenvolver DMAI. De feito, a maior\u00eda das persoas maiores de 60 anos te\u00f1en drusas sen efectos adversos. O risco de desenvolver s\u00edntomas \u00e9 maior cando as drusas son grandes e numerosas, e asociadas \u00e1 alteraci\u00f3n da capa celular pigmentada baixo a m\u00e1cula. P\u00e9nsase que as drusas grandes e brandas est\u00e1n relacionadas con dep\u00f3sitos elevados de colesterol.\nDM precoz.\nA DMAI precoz diagnost\u00edcase en funci\u00f3n da presenza de drusas de tama\u00f1o medio, aproximadamente do ancho dun cabelo humano medio. A DMAI precoz adoita ser asintom\u00e1tica. \nDM intermedio.\nA DMAI intermedia \u00e9 diagnosticada por drusas grandes e/ou por calquera anomal\u00eda do pigmento da retina. A DMAI intermedia pode causar algunha perda de visi\u00f3n, pero, como a DMAI temper\u00e1, adoita ser asintom\u00e1tica. \nIdentific\u00e1ronse subgrupos de DMAI intermedia, que te\u00f1en un risco moi alto de progresi\u00f3n cara a DMAI tard\u00eda. Este subgrupo (dependendo das definici\u00f3ns precisas) denom\u00ednase GA nacente e/ou iRORA (epitelio pigmentario retiniano incompleto e atrofia externa da retina). Estes subgrupos de \"alto risco\" de DMAI intermedia poden usarse para informar aos pacientes do seu progn\u00f3stico. Ademais, estes poden ser aplicados en ensaios cl\u00ednicos como puntos finais.\nAMD tard\u00edo.\nNa DMAI tard\u00eda, prod\u00facese suficiente dano na retina que, ademais das drusas, as persoas tam\u00e9n comezar\u00e1n a experimentar perda sintom\u00e1tica da visi\u00f3n central. O dano pode ser o desenvolvemento de atrofia ou a aparici\u00f3n de enfermidades neovasculares. A DMAI tard\u00eda div\u00eddese ademais en dous subtipos segundo os tipos de dano: atrofia xeogr\u00e1fica e DMAI h\u00famida (tam\u00e9n chamada DMAI neovascular). \nAMD seco.\nA DMAI seca (tam\u00e9n chamada DMAI non exudativa) \u00e9 unha designaci\u00f3n ampla, que abarca todas as formas de DMAI que non son neovasculares (DMAI h\u00famida). Isto incl\u00fae as formas precoces e intermedias de DMAI, as\u00ed como a forma avanzada de DMAI seca co\u00f1ecida como atrofia xeogr\u00e1fica. Os pacientes con DMAI seca tenden a ter s\u00edntomas m\u00ednimos nos estadios iniciais; A perda da funci\u00f3n visual ocorre con m\u00e1is frecuencia se a condici\u00f3n avanza \u00e1 atrofia xeogr\u00e1fica. A DMAI seca representa o 80-90% dos casos e tende a progresar lentamente. No 10-20% das persoas, a DMAI seca progresa ao tipo h\u00famido."}
{"id": "554220", "revid": "4817", "url": "https://gl.wikipedia.org/wiki?curid=554220", "title": "Tselina-D", "text": "Tselina-D (\u00edndice GRAU 11F619), e tam\u00e9n denominados Ikar, foi unha serie de sat\u00e9lites de reco\u00f1ecemento electr\u00f3nico da Uni\u00f3n Sovi\u00e9tica en primeiro lugar e despois de Rusia.\nCaracter\u00edsticas.\nOs sat\u00e9lites Tselina-D eran un dos compo\u00f1entes do sistema de detecci\u00f3n Tselina, compostos polos Tselina-D (capaces de observaci\u00f3n en maior resoluci\u00f3n) e os Tselina-O (coa funci\u00f3n principal de detectar inicialmente as fontes de radio). Os Tselina-D foron desenvolvidos a principios dos anos 1960 e os primeiros non foron lanzados ata 1970 pero o sistema non estivo plenamente operativo ata 1976. Os Tselina-O foron retirados antes que os Tselina-D, cara 1984, co que tiveron que asumir todo o traballo de intelixencia electr\u00f3nica desde \u00f3rbita ata a s\u00faa substituci\u00f3n polos Tselina-2.\nTi\u00f1an unha masa duns 2000 kg e operaban en seis planos orbitais cunha separaci\u00f3n de 30\u00ba entre eles. Kosmos 1408, o Tselina-D 38, foi destru\u00eddo o 15 de novembro de 2021 mediante un arma antisat\u00e9lite ruso durante unhas probas, creando unha gran nube de residuos.\nLanz\u00e1ronse un total de 69 Tselina-D entre 1970 e 1994, dous deles fallados e todos desde o cosm\u00f3dromo de Plesetsk usando foguetes Vostok-2M ou Tsiklon-3."}
{"id": "554229", "revid": "88215", "url": "https://gl.wikipedia.org/wiki?curid=554229", "title": "Angelo Moratti", "text": "Angelo Moratti, nado en Somma Lombardo, Varese, o 5 de novembro de 1909 e finado en Viareggio, Lucca, o 12 de agosto de 1981, foi un empresario do petr\u00f3leo e dirixente deportivo italiano. Foi propietario do Inter de Mil\u00e1n entre 1955 e 1968.\nBiograf\u00eda.\nFundou dende a d\u00e9cada de 1930 varias empresas dedicadas aos sectores do petr\u00f3leo, a minar\u00eda e a produci\u00f3n de enerx\u00eda el\u00e9ctrica. En 1962 fundou Saras S.p.A., unha corporaci\u00f3n multinacional enerx\u00e9tica dedicada ao refinamento de petr\u00f3leo, comercializaci\u00f3n, transporte e xeraci\u00f3n de enerx\u00eda.\nEn 1955 converteuse no propietario e presidente do Inter de Mil\u00e1n, club de f\u00fatbol da Serie A. Baixo a s\u00faa presidencia, e con Helenio Herrera como adestrador, o Inter viviu unha \u00e9poca de \u00e9xitos, convert\u00e9ndose no mellor club do mundo e recibindo o alcume de \"Grande Inter\". Conquistou tres ligas, d\u00faas Copas de Europa e d\u00faas Copas Intercontinentais. Foi o segundo presidente con m\u00e1is t\u00edtulos da historia do club, s\u00f3 por detr\u00e1s do seu propio fillo, Massimo, que foi propietario do Inter entre 1995 e 2004 e entre 2006 e 2013."}
{"id": "554230", "revid": "72012", "url": "https://gl.wikipedia.org/wiki?curid=554230", "title": "Dexeneraci\u00f3n macular relacionada coa idade", "text": "A dexeneraci\u00f3n macular relacionada coa idade, (DMRI, DMAI ou DMAE) tam\u00e9n se denomina \"neovascular\" ou \"h\u00famida\". A DMRI h\u00famida \u00e9 a causa m\u00e1is com\u00fan de deficiencia visual grave nas persoas maiores de 50 anos. \u00c9 un tipo de dexeneraci\u00f3n macular (v\u00e9xase o artigo principal). "}
{"id": "554233", "revid": "89787", "url": "https://gl.wikipedia.org/wiki?curid=554233", "title": "Peter Lachmann", "text": "Sir Peter Julius Lachmann, nado o 23 de decembro de 1931 e finado o 26 de decembro de 2020 foi un inmun\u00f3logo brit\u00e1nico, especializado no estudo do sistema do complemento. Foi profesor em\u00e9rito de inmunolox\u00eda na c\u00e1tedra \"Sheila Joan Smith\" da Universidade de Cambridge, membro do Christ's College e membro honorario do Trinity College de Cambridge e do Imperial College. Foi nomeado cabaleiro polo seu servizo \u00e1 ciencia m\u00e9dica en 2002.\nBiograf\u00eda.\nNado nunha familia xud\u00eda en Berl\u00edn o 23 de decembro de 1931, trasladouse a Londres en 1938. Estudou no Christ's College, Finchley, despois formouse en Medicina en Cambridge e no University College Hospital, gradu\u00e1ndose en 1956, e obtivo un doutoramento en Cambridge en inmunolox\u00eda. Ocupou unha c\u00e1tedra na Universidade de Cambridge e presidiu o Royal College of Patologists, foi vicepresidente e secretario biol\u00f3xico da Royal Society e presidente fundador da Academia de Ciencias M\u00e9dicas do Reino Unido; xefe e xefe honorario do Grupo de Mecanismos da Inmunidade dos Tumores do Consello de Investigaci\u00f3n M\u00e9dica e Director Honor\u00edfico da Unidade de Mecanismos de Inmunidade Tumoral MRC. Tam\u00e9n foi editor asociado da revista \"Clinical and Experimental Immunology\" . De 1976 a 1999, foi inmun\u00f3logo cl\u00ednico honorario da Cambridge Health Authority. Lachmann tam\u00e9n ga\u00f1ou unha Medalla de Ouro da Rede Europea de Complementos en 1997, o Premio S\u00e9nior de Medicina e Europa da Acad\u00e9mie des Sciences de la Sant\u00e9 en 2003.\nFoi propietario do \"Conduit Head\" propiedade que serv\u00eda de subministraci\u00f3n de auga a Cambridge e que antes pertencera a Francis M. Cornford.\nTraballo cient\u00edfico.\nO principal interese de investigaci\u00f3n de Lachmann foi a regulaci\u00f3n \u00e1 baixa da v\u00eda alternativa do complemento como tratamento para a dexeneraci\u00f3n macular relacionada coa idade. Traballou previamente en moitos aspectos da biolox\u00eda do complemento; sobre a subversi\u00f3n microbiana da resposta inmune innata; sobre a inmunolox\u00eda do sarampelo, sobre o lupus eritematoso sist\u00e9mico e sobre as alerxias \u00e1s picaduras de insectos.\nLachman tam\u00e9n abordou o medo \u00e1s vacinas, a tecnolox\u00eda de c\u00e9lulas nai e a medicina alternativa. Tam\u00e9n foi apicultor e este interese levou a un interese pola evoluci\u00f3n do comportamento do grupo tanto nas abellas como nos humanos e no papel da prescrici\u00f3n relixiosa como bloques de construci\u00f3n da evoluci\u00f3n cultural.\nControversia sobre cultivos transx\u00e9nicos.\nLachmann axudou a producir o primeiro informe da Royal Society sobre cultivos transx\u00e9nicos en 1998. O informe, \"Genetically Modified Plants for Food Use\" (Plantas modificadas xeneticamente para uso alimentario), describiu os beneficios das plantas transx\u00e9nicas na agricultura, a medicina, a calidade e seguridade dos alimentos, a nutrici\u00f3n e a sa\u00fade, especialmente para paliar a escaseza de alimentos nos pa\u00edses do terceiro mundo. Isto fixo que fose considerado como unha figura controvertida por algunha xente oposta aos transx\u00e9nicos. En 1999, intentou persuadir ao editor de \"The Lancet\" para que non publicase a investigaci\u00f3n de \u00c1rp\u00e1d Pusztai sobre os efectos adversos das patacas transx\u00e9nicas nas ratas, alegando que non era unha ciencia s\u00f3lida. O editor de The Lancet, Richard Horton, dixo que recibiu unha chamada telef\u00f3nica \"moi agresiva\" na que lle chamou \"inmoral\" e ameazou con que se publicaba o xornal \"ter\u00eda implicaci\u00f3ns para a s\u00faa posici\u00f3n persoal\" como editor. Lachmann dixo que fixo a chamada pero negou que ameazase a Horton e dixo que a chamada era para \"discutir o seu erro de criterio\" ao publicar a carta de Pusztai e discutir as \"dificultades morais para publicar mala ciencia\". O propio relato de Lachmann sobre os transx\u00e9nicos e o asunto Pusztai p\u00f3dese atopar en \"Panic Nation\" (2005)."}
{"id": "554234", "revid": "98629", "url": "https://gl.wikipedia.org/wiki?curid=554234", "title": "Canle (xeograf\u00eda)", "text": "En xeograf\u00eda f\u00edsica, unha canle \u00e9 un tipo de accidente xeogr\u00e1fico que consiste no contorno dun cami\u00f1o de corpo de flu\u00eddo relativamente pouco profundo e estreito, m\u00e1is comunmente o conf\u00edn dun r\u00edo, delta ou estreito fluvial.\nFormaci\u00f3n.\nO inicio da canle ref\u00edrese ao lugar nunha ladeira onde a auga comeza a flu\u00edr entre marxes identific\u00e1beis. Ese lugar denom\u00ednase cabeza ou cabeceira da canle e marca un l\u00edmite entre os procesos de ladeira e os procesos fluviais. A cabeceira \u00e9 a parte m\u00e1is pendente dunha rede de canles e def\u00ednese polo fluxo de auga entre bancos identificables definidos. Unha cabeceira de canle f\u00f3rmase a medida que o fluxo terrestre e/ou subterr\u00e1neo se acumula at\u00e9 un punto no que o esforzo cortante pode superar a resistencia \u00e1 erosi\u00f3n da superficie do chan. As cabezas de canle adoitan asociarse con coluvi\u00f3ns, vales e desprendementos de terra.\nO fluxo terrestre (escorras) \u00e9 un factor principal no inicio da canle onde a saturaci\u00f3n do fluxo afonda para aumentar o esforzo cortante e comezar a incisi\u00f3n da canle. A composici\u00f3n do solo, a vexetaci\u00f3n, a precipitaci\u00f3n e a topograf\u00eda ditan a cantidade e a velocidade do fluxo terrestre. A composici\u00f3n do solo determina a rapidez con que se produce a saturaci\u00f3n e a forza cohesiva retarda o arrastre de material dos fluxos terrestres. A vexetaci\u00f3n ralentiza as taxas de infiltraci\u00f3n durante os eventos de precipitaci\u00f3n e as ra\u00edces das plantas ancoran o chan nas ladeiras.\nO fluxo subterr\u00e1neo desestabiliza o chan e reaparece nas ladeiras dos outeiros onde a mi\u00fado se forman cabeceiras de canle. Isto adoita dar lugar a cabeceiras bruscas de canle e desprendementos de terra. F\u00f3rmanse ocos debido a fluxos subterr\u00e1neos concentrados onde as concentraci\u00f3ns de coluvi\u00f3n est\u00e1n nun fluxo constante. As cabeceiras de canles asociadas con ocos en terreos escarpados migran con frecuencia cara a arriba e abaixo en ladeiras dependendo da subministraci\u00f3n de sedimentos e da precipitaci\u00f3n.\nCanles naturais.\nAs canles naturais f\u00f3rmanse por procesos fluviais e at\u00f3panse en toda a Terra. F\u00f3rmanse na s\u00faa maior\u00eda pola auga que fl\u00fae do ciclo hidrol\u00f3xico, a\u00ednda que tam\u00e9n poden formarse por outros flu\u00eddos, como a lava. As canles tam\u00e9n describen o curso m\u00e1is profundo a trav\u00e9s dun arrecife, baix\u00edo, ba\u00eda ou calquera masa de auga pouco profunda. Un exemplo de r\u00edo que atravesa un banco de area \u00e9 o Columbia Bar, a desembocadura do r\u00edo Columbia.\nO desenvolvemento da canle dun r\u00edo est\u00e1 controlado polo movemento da auga e dos sedimentos. Hai unha diferenza entre correntes de baixa pendente (lixeiramente inclinadas) e correntes de alta pendente (forte pendente). P\u00f3dense distinguir unha gran variedade de tipos de canles (por exemplo, r\u00edos trenzados, r\u00edos errantes, r\u00edos sinuosos dun s\u00f3 f\u00edo etc.). Durante inundaci\u00f3ns, o caudal de auga pode exceder a capacidade da canle e as augas de inundaci\u00f3n verter\u00e1n f\u00f3ra da canle e polo fondo do val, a chaira de inundaci\u00f3n ou a zona de drenaxe.\nUn exemplo de r\u00edo atrapado na s\u00faa canle \u00e9 o Gran Can\u00f3n.\nCanles de fluxo de auga.\nA forma da canle descr\u00edbese en termos de xeometr\u00eda (planta, secci\u00f3ns transversais, perfil) encerrada polos materiais do seu leito e bancos. Esa forma \u00e9 influ\u00edda por d\u00faas forzas principais: a descarga de auga e a subministraci\u00f3n de sedimentos. Para as canles erosionables, a dependencia mutua dos seus par\u00e1metros p\u00f3dese describir polo Principio de Lane (tam\u00e9n co\u00f1ecido como relaci\u00f3n de Lane): o produto da carga de sedimentos e o tama\u00f1o do leito de Bukhara \u00e9 proporcional ao produto da descarga e a pendente da canle.\nCanles n\u00e1uticas.\nUtil\u00edzase como un termo n\u00e1utico para significar o carril dragado e marcado de viaxe segura que unha entidade gobernamental competente \"garante\" que te\u00f1a unha profundidade m\u00ednima no seu ancho m\u00ednimo especificado para todas as embarcaci\u00f3ns que transitan por unha masa de auga. O termo non incl\u00fae as partes navegables por barcos dunha r\u00eda ou r\u00edo que conducen \u00e1s instalaci\u00f3ns portuarias. Cando as canles de dragado atravesan fondos de lodo ou area de ba\u00edas, moitas veces \u00e9 necesario o dragado repetido debido ao movemento posterior inestable dos solos bent\u00f3nicos.\nA responsabilidade de supervisar as condici\u00f3ns de navegabilidade das canles de navegaci\u00f3n a varias instalaci\u00f3ns portuarias var\u00eda, e o traballo de mantemento real \u00e9 frecuentemente realizado por un terceiro. As tormentas, os estados do mar, as inundaci\u00f3ns e a sedimentaci\u00f3n estacional afectan negativamente \u00e1 navegabilidade.\nCanles extraterrestres.\nAs canles naturais extraterrestres at\u00f3panse noutro lugar do Sistema Solar que non sexa a Terra e as m\u00e1is longas e anchas son as canles de sa\u00edda en Marte e as canles de Venus, moitas das cales te\u00f1en decenas de quil\u00f3metros de ancho (a rede de canles que fl\u00fae desde Argyre Planitia en Marte, por exemplo \u00e9 8000\u00a0km de lonxitude e o Baltis Vallis Venus ten 7000\u00a0km fronte aos 6.650\u00a0km do Nilo, a maior canle activa da Terra). Desco\u00f1\u00e9cese a formaci\u00f3n exacta destas grandes canles antigas a\u00ednda que se teoriza que as de Marte puideron formarse debido a inundaci\u00f3ns catastr\u00f3ficas e en Venus pola corrente de lava. Na ciencia planetaria, o termo \"rille\" ou \"rima\" \u00fasase \u00e1s veces para denominar formaci\u00f3ns similares atopadas na L\u00faa e Mercurio que te\u00f1en unha orixe inconclusa. Tam\u00e9n se descubriron canles en Tit\u00e1n. A l\u00faa de Saturno ten as \u00fanicas canles que se co\u00f1ecen cheas de l\u00edquido no Sistema Solar ademais da Terra, a m\u00e1is grande das cales (Vid Flumina) \u00e9 de 400\u00a0km de lonxitude. Crese que se forman a partir de hidrocarburos flu\u00eddos nun ciclo metanol\u00f3xico hipot\u00e9tico."}
{"id": "554235", "revid": "15490", "url": "https://gl.wikipedia.org/wiki?curid=554235", "title": "Fernando S\u00e1nchez Drag\u00f3", "text": "Fernando S\u00e1nchez Drag\u00f3, nado en Madrid o 2 de outubro de 1936 e finado en Castilfr\u00edo de la Sierra (provincia de Soria) o 10 de abril de 2023, foi un escritor e xornalista espa\u00f1ol.\nTraxectoria.\nFamilia.\nS\u00e1nchez Drag\u00f3 era sobri\u00f1o-neto de Modesto S\u00e1nchez Ortiz, director de \"La Vanguardia\", e era neto de Gerardo S\u00e1nchez Ortiz, un dos fundadores da Asociaci\u00f3n da Prensa de Madrid.\u200b\u200b\nFoi o fillo m\u00e1is vello de Elena Drag\u00f3 Carratal\u00e1\u200b\u200b e o fillo \u00fanico e p\u00f3stumo do periodista Fernando S\u00e1nchez Monreal, que fora redacto-xefe do diario \"La Voz\", e que tam\u00e9n fora director e propietario do peri\u00f3dico Noti-Sport e director da axencia de noticias Febus cando se produciu a Guerra civil espa\u00f1ola e durante a que foi asasinado en Burgos en setembro de 1936.\nPrimeiros anos.\nNaceu no barrio de Salamanca,\u200b e ten afirmado que, de neno, pasaba moito tempo falando co seu anxo da garda, chamado Jai.\nEstudou no Colegio del Pilar, de Madrid e estudou e se licenciou en Filolox\u00eda Rom\u00e1nica (1959) e Linguas Modernas, na especialidade de italiano (1962) e acadou o doutoramento en Letras pola Universidad de Madrid, cunha tese sobre Valle-Incl\u00e1n.\nFoi militante comunista durante a s\u00faa mocidade e pasou pola prisi\u00f3n varias veces pola s\u00faa oposici\u00f3n ao franquismo. Por\u00e9n, as s\u00faas posturas foron evolucionando ata o liberalismo e un orientalismo espiritual esot\u00e9rico que rexeita a modernidade, influenciado por Vicente Risco xunto coa filosof\u00eda grega.\nPasamento.\nO 10 de abril de 2023, faleceu na s\u00faa casa de Castilfr\u00edo de la Sierra logo de sufrir un ataque ao coraz\u00f3n.\nV\u00ednculos con Galicia.\nEn 1979 publicou \"G\u00e1rgoris y Habidis. Una historia m\u00e1gica de Espa\u00f1a\", que tivo moito \u00e9xito e recibiu o Premio Nacional de Ensaio. Foi unha obra transgresora e heterodoxa que rachaba co nacionalcatolicismo e centralismo oficiais no franquismo. Nela, analizaba os mitos e lendas dun pos\u00edbel inconsciente colectivo ib\u00e9rico. Influ\u00eddo por Vicente Risco, ab\u00f3rdanse temas vinculados a Galicia como o megalitismo, os celtas, H\u00e9rcules, o priscilianismo, o cami\u00f1o de Santiago, a figura do Ap\u00f3stolo Santiago, a Ra\u00ed\u00f1a Lupa o Santo Graal do Cebreiro, un cap\u00edtulo dedicado a Galicia cun punto de vista galeguista, as relaci\u00f3ns entre Galicia e Irlanda, a licantrop\u00eda, as cidades somerxidas, os dru\u00eddas, Fisterra, San Brand\u00e1n, Santo Andr\u00e9 de Teixido e o cabo Ortegal, a Estaca de Bares, a Santa Compa\u00f1a, Casit\u00e9rides, o n\u00f3 de Salom\u00f3n, os mouros, a escritura \u00f3gmica, Oestrimnios, o curandeirismo.\nEntre outras influencias da abondosa bibliograf\u00eda de m\u00e1is de mil volumes est\u00e1n autores galegos, Benito Jer\u00f3nimo Feijoo alg\u00fans da Xeraci\u00f3n N\u00f3s como L\u00f3pez Cuevillas e Otero Pedrayo ademais de Manuel Murgu\u00eda, Antonio Fraguas, Bouza-Brey, Victoria Armesto, Ram\u00f3n Cabanillas, \u00c1lvaro Cunqueiro, Carr\u00e9 Aldao, Xos\u00e9 Filgueira Valverde, M\u00e9ndez Ferr\u00edn ou Federico Maci\u00f1eira. Tam\u00e9n se documentou coa Revista N\u00f3s.\nO autor chegou a afirmar que a obra influ\u00edu no galeguismo, e foi eloxiada por Eduardo Blanco Amor ou Jos\u00e9 Saramago, amigos do autor. Tam\u00e9n por Carlos Casares, que o definiu como un \"exercicio estil\u00edstico sen precedentes\". Sobre Drag\u00f3 declarou:\nA obra tam\u00e9n foi eloxiada polos historiadores Claudio S\u00e1nchez-Albornoz, Dom\u00ednguez Ortiz e Jos\u00e9 Antonio Maravall. O estilo da obra est\u00e1 inspirado en Valle-Incl\u00e1n, e influ\u00edu, do mesmo xeito, na obra de Ram\u00f3n Sainero.\nEn 1984 publicou \"Finisterre. Sobre viajes, traves\u00edas, naufragios y navegaciones\", obra na que colaborou Valent\u00edn Paz Andrade; e, en 1999, publicou \"Historia m\u00e1gica del Camino de Santiago\".\nPol\u00e9micas.\nNunhas declaraci\u00f3ns no seu libro \"Dios los cr\u00eda y ellos hablan de sexo, drogas, Espa\u00f1a, corrupci\u00f3n\u2026\" (2010) presumiu de ter abusado de d\u00faas nenas menores de idade, de trece anos, cando viv\u00eda no Xap\u00f3n nos sesenta e era profesor de literatura. Segundo a versi\u00f3n do propio S\u00e1nchez Drag\u00f3, afirmou que se tratou de ficci\u00f3n.\nPremios.\nComo xornalista.\nComo xornalista de prensa, radio e televisi\u00f3n traballou en diversos pa\u00edses. Foi Premio Ondas (1988) por \"El mundo por montera\" e Premio Nacional de Fomento da Lectura, do ano 2000, por \"Negro sobre blanco\"."}
{"id": "554236", "revid": "48203", "url": "https://gl.wikipedia.org/wiki?curid=554236", "title": "Frances Cornford", "text": "Frances Crofts Cornford (de solteira Frances Croft Darwin), nada o 30 de marzo de 1886 e finada o 19 de agosto de 1960, foi unha poeta inglesa; debido \u00e1 semellanza do seu nome de pila, o do seu pai e o do seu marido, na s\u00faa familia era co\u00f1ecida antes do seu matrimonio como \"FCD\" e despois do seu matrimonio como \"FCC\" e o seu marido Francis Cornford era co\u00f1ecido como \"FMC\". O seu pai Sir Francis Darwin, fillo de Charles Darwin, outro \"Francis\", era co\u00f1ecido pola s\u00faa familia como \"Frank\" ou como \"t\u00edo Frank\".\nA vida.\nEra filla do bot\u00e1nico Francis Darwin e da s\u00faa compa\u00f1eira Ellen Wordsworth Crofts (1856-1903) do Newnham College, e naceu no seo da familia Darwin\u2014Wedgwood. Era neta do naturalista brit\u00e1nico Charles Darwin. O seu medio irm\u00e1n m\u00e1is vello era o escritor Bernard Darwin. Criouse en Cambridge, entre unha densa rede social de t\u00edas, t\u00edos e curm\u00e1ns, e foi educada en privado. \nEn 1909, Frances Darwin casou con Francis Cornford, un clasicista e poeta. Tiveron cinco fillos:\nEst\u00e1 enterrada na parroquia do cementerio da Ascensi\u00f3n en Cambridge, onde est\u00e1 na mesma tumba que o seu pai Sir Francis Darwin. A s\u00faa nai Ellen Wordsworth Darwin, de solteira Crofts, est\u00e1 enterrada no cemiterio da igrexa de St. Andrews en Girton, Cambridgeshire.\nO seu marido, Francis, foi incinerado no crematorio de Cambridge o 6 de xaneiro de 1943.\nObras.\nFrances Cornford publicou varios libros de versos, inclu\u00edndo o seu debut (como \"FCD\"), \"The Holtbury Idyll\" (1908), \"Poems\" (1910), \"Spring Morning\" (1915), \"Autumn Midnight\" (1923) e \"Different Days\" (1928). \"Mountains and Molehills\" (1935) foi ilustrada con xilograf\u00edas pola s\u00faa curm\u00e1 Gwen Raverat.\nUn dos poemas de Frances Cornford era un dos favoritos de Philip Larkin e Maeve Brennan. \"All Souls' Night\" trata a superstici\u00f3n de que un amante morto aparecerase a un compa\u00f1eiro a\u00ednda fiel nesa data de novembro. Maeve, moitos anos despois da morte de Larkin, volver\u00eda ler o poema no D\u00eda dos Fieis Defuntos: &lt;poem&gt;\nMy love came back to me\nUnder the November tree\nShelterless and dim.\nHe put his hand upon my shoulder,\nHe did not think me strange or older,\nNor I him.\n&lt;/poem&gt;\nCornford \u00e9 posibelmente m\u00e1is lembrada polo seu poema \"To a Fat Lady Seen from the Train\" (\"A unha Se\u00f1ora Gorda Vista desde o Tren\") en \"Poems\" de 1910.&lt;poem&gt;\nO why do you walk through the fields in gloves,\nMissing so much and so much?\nO fat white woman whom nobody loves,\nWhy do you walk through the fields in gloves,\nWhen the grass is soft as the breast of doves\nAnd shivering-sweet to the touch?\nO why do you walk through the fields in gloves,\nMissing so much and so much?\n&lt;/poem&gt;Ao que GK Chesterton respondeu en \"The Fat Lady Answers\" nos seus \"Collected Poems\" of 1927: &lt;poem&gt;\nWhy do you rush through the field in trains,\nGuessing so much and so much.\nWhy do you flash through the flowery meads,\nFat-head poet that nobody reads;\nAnd why do you know such a frightful lot\nAbout people in gloves as such?\n&lt;/poem&gt;\nAs primeiras li\u00f1as deste poema foron pronunciadas por un personaxe da novela de 1939 de Agatha Christie \"Murder is Easy\"."}
{"id": "554237", "revid": "23204", "url": "https://gl.wikipedia.org/wiki?curid=554237", "title": "F. M. Cornford", "text": "Francis Macdonald Cornford , nado o 27 de febreiro de 1874 e finado o 3 de xaneiro de 1943, foi un estudoso e tradutor cl\u00e1sico ingl\u00e9s co\u00f1ecido polos seus traballos sobre a filosof\u00eda antiga, especialmente Plat\u00f3n, Parm\u00e9nides, Tuc\u00eddides e a relixi\u00f3n grega antiga. Frances Cornford, a s\u00faa muller, foi unha poeta destacada. Debido \u00e1 semellanza dos seus nomes, era co\u00f1ecido na familia como \"FMC\" e a s\u00faa esposa como \"FCC\". \nVida temper\u00e1 e familia.\nCornford naceu en Eastbourne, Sussex, o 27 de febreiro de 1874. Asistiu \u00e1 St Paul's School de Londres . \nEn 1909 Cornford casou coa poeta Frances Darwin, filla de Sir Francis Darwin e Ellen Wordsworth Darwin, de solteira Crofts, e neta de Charles Darwin. Tiveron cinco fillos:\nCarreira acad\u00e9mica.\nCornford estudou no Trinity College de Cambridge, onde foi \"Fellow\" desde 1899 e ocupou un posto de profesor desde 1902. Converteuse no primeiro profesor en ocupar a c\u00e1tedra Laurence de Filosof\u00eda Antiga en 1931 e foi elixido membro da Academia Brit\u00e1nica en 1937. Utilizou o enxe\u00f1o e a s\u00e1tira para propagar propostas para reformar o ensino dos cl\u00e1sicos en Cambridge, en \"Microcosmographia Academica\" (1908).\nCornford acu\u00f1ou a frase \"piares xemelgos do platonismo\", refer\u00edndose \u00e1 teor\u00eda das formas por unha banda e, por outra, \u00e1 doutrina da inmortalidade da alma.\nMorreu o 3 de xaneiro de 1943 na s\u00faa casa, Conduit Head en Cambridge. Foi incinerado no crematorio de Cambridge o 6 de xaneiro de 1943. "}
{"id": "554238", "revid": "15490", "url": "https://gl.wikipedia.org/wiki?curid=554238", "title": "John Cornford", "text": "Rupert John Cornford, nado en Cambridge o 27 de decembro de 1915 e finado en Lopera, Xa\u00e9n, o 28 de decembro de 1936, foi un escritor e comunista brit\u00e1nico, ademais de brigadista internacional na Guerra Civil Espa\u00f1ola.\nTraxectoria.\nFillo de Francis Macdonald Cornford, catedr\u00e1tico de cultura cl\u00e1sica na Universidade de Cambridge e de Frances Cornford, era bisneto de Charles Darwin.\nEducouse en Stowe School e o Trinity College as\u00ed como na London School of Economics. Antes de graduarse uniuse ao Partido Comunista de Gran Breta\u00f1a onde se atopou con outros destacados membros do Trinity, como Guy Burgess, Donald Maclean, Kim Philby e James Klugmann, as\u00ed como \u00e1 historiadora Margot Heinemann, da quen foi amante e a quen dedicou varios poemas. En 1933 xa era un activo membro do Partido Comunista. \nDurante a guerra civil espa\u00f1ola foi recrutado na Universidade para formar parte das Brigadas Internacionais. No entanto, integrouse primeiro nas unidades do Partido Obreiro de Unificaci\u00f3n Marxista (POUM) na Fronte de Arag\u00f3n en agosto de 1936, para regresar a Inglaterra e volver de novo a Espa\u00f1a en decembro do mesmo ano, xa como membro da XIV Brigada Internacional. Morreu durante unha acci\u00f3n durante a batalla de Lopera, onde xa falecera o d\u00eda anterior Ralph Fox, na chamada Fronte de Andaluc\u00eda.\nReco\u00f1ecementos.\nEn 1999 inaugurouse en Lopera (Xa\u00e9n) un monumento homenaxe a Ralph Fox, Cornford e o resto de brigadistas no centro do chamado \"Jard\u00edn de los poetas ingleses\".\nObra literaria.\nConsiderado un representante do modernismo po\u00e9tico e o modernismo anglosax\u00f3n, os seus traballos m\u00e1is co\u00f1ecidos son \"The Last Mile to Huesca\" (1936) e \"Poems from Spain\" (1936)."}
{"id": "554241", "revid": "98629", "url": "https://gl.wikipedia.org/wiki?curid=554241", "title": "Sukhoi Su-30", "text": "O Sukhoi Su-30 (ruso: \u0421\u0443\u0445\u043e\u0439 \u0421\u0443-30; designaci\u00f3n OTAN: Flanker-C/G/H) \u00e9 un caza bimotor supermaniobrable de dous asentos desenvolvido na Uni\u00f3n Sovi\u00e9tica por Sukhoi. Tr\u00e1tase dun caza multirrol todo tempo para misi\u00f3ns aire-aire e de inderdici\u00f3n.\nO Su-30 iniciouse como un proxecto de desenvolvemento interno de Sukhoi na familia Sukhoi Su-27. O plan de dese\u00f1o foi renovado e o nome foi feito oficial polo Ministero de Defensa ruso en 1996. O Ministerio de Defensa ordenou da familia Flanker, os Su-27, Su-30, Su-33, Su-34 e Su-35 a s\u00faa fabricaci\u00f3n limitada ou en serie. O Su-30 ten d\u00faas versi\u00f3ns distintas, fabricadas por compa\u00f1\u00edas competidoras: KnAAPO e Irkut Corporation, as d\u00faas baixo o paraugas do grupo Sukhoi.\nKnAAPO fabrica o Su-30MKK e o Su-30MK2, que foron dese\u00f1ados e vendidos para China, e despois a Indonesia, Uganda, Venezuela e Vietnam. Debido \u00e1 participaci\u00f3n de KnAAPO dende as primeiras etapas do desenvolvemento do Su-35, estes son basicamente unha versi\u00f3n bipraza do Su-35 de mediados dos 90. Os chineses elixiron un radar m\u00e1is vello pero m\u00e1is lixeiro polo que os canards pod\u00edan eliminarse ara conseguir unha maior carga \u00fatil. \u00c9 un caza con capacidades de supremac\u00eda a\u00e9rea e de ataque, semellante ao estadounidense F-15E Strike Eagle.\nIrkut serviu tradicionalmente \u00e1 Defensa A\u00e9rea Sovi\u00e9tica e, nos primeiros anos do desenvolvemento do Flanker, tivo a responsabilidade de fabricar o Su-27UB, a versi\u00f3n bipraza de adestramento. Cando a India amosou interese polo Su-30, Irkut ofreceu o Su-30MKI multirrol, orixinado como o Su-27UB modificado con avi\u00f3nica axeitada para cazas. Xunto coas s\u00faas capacidades de ataque a terra, a serie engade caracter\u00edsticas para o rol de superioridade a\u00e9rea, como canards, pulo vectorial, e un radar de longo alcance. Os seus derivados son os Su-30MKM, MKA, e SM para Malaisia, Alxeria, e Rusia respectivamente. A Forza A\u00e9rea de Rusia opera varios Su-30 e tam\u00e9n ordenou a variante Su-30SM.\nDesenvolvemento.\nA\u00ednda que o Su-27 orixinal ti\u00f1a un bo alcance, non ti\u00f1a o suficiente para as Forzas de Defensa A\u00e9rea Sovi\u00e9ticas. As Forzas de Defensa A\u00e9rea necesitaban cubrir a vasta extensi\u00f3n da Uni\u00f3n Sovi\u00e9tica. Por iso, en 1986 iniciouse o desenvolvemento do Su-27PU, unha variante con capacidades melloradas do Su-27 capaz de operar como interceptor de longo alcance ou posto de mando aerotransportado.\nO bipraza Su-27UB de adestramento de combate foi escollido como base para o Su-27PU, debido a que ti\u00f1a o rendemento dun Su-27 monopraza con capacidade para dous tripulantes. Un demostrador de proba de concepto voou o 6 de xu\u00f1o de 1987, e o seu \u00e9xito levou a que se comezase a traballar no desenvolvemento de dous prototipos Su-27PU. O primeiro Su-27PU voou en Irkutsk o 31 de decembro de 1989, e o primeiro dos tre modelos de preproduci\u00f3n voou o 14 de abril de 1992."}
{"id": "554242", "revid": "89787", "url": "https://gl.wikipedia.org/wiki?curid=554242", "title": "Sukhoi Su-34", "text": "O Sukhoi Su-34 (ruso: \u0421\u0443\u0445\u043e\u0439 \u0421\u0443-34; designaci\u00f3n OTAN: Fullback) \u00e9 un avi\u00f3n cazabombardeiro/ataque bimotor todo tempo supers\u00f3nico de alcance medio de orixe sovi\u00e9tico. Voou por vez primeira o 13 de abril de 1990, destinado \u00e1 Forza A\u00e9rea Sovi\u00e9tica, e entrou en servizo en 2014 coa Forza A\u00e9rea de Rusia.\nBaseado no caza de superioridade a\u00e9rea Sukhoi Su-27 Flanker, o Su-34 ten unha cabina blindada con dous asentos, un ao lado do outro. O Su-34 est\u00e1 dese\u00f1ado principalmente para despregamento t\u00e1ctico contra obxectivos terrestres e navais (roles de bombardeo/ataque/interdici\u00f3n t\u00e1cticos, inclu\u00eddos contra obxectivos pequenos e m\u00f3biles) en misi\u00f3ns en solitario ou en grupo tanto de d\u00eda como de noite, baixo todo tipo de condici\u00f3ns meteorol\u00f3xicas e nunha contorna hostil con condici\u00f3ns de fogo inimigo e contramendidas de guerra electr\u00f3nica despregadas, as\u00ed como para misi\u00f3ns de reco\u00f1ecemento. O Su-34 substituir\u00e1 finalmente ao caza de ataque t\u00e1ctico Su-24 e ao bombardeiro de longa distancia Tu-22M."}
{"id": "554245", "revid": "98629", "url": "https://gl.wikipedia.org/wiki?curid=554245", "title": "Manuel Troncoso Juanatey", "text": "Manuel Troncoso Juanatey, nado cara a 1882 e finado en Ponteareas o 21 de outubro de 1918, foi un agrarista e xornalista galego.\nTraxectoria.\nCon 13 anos p\u00faxose \u00e1 fronte da casa de comercio familiar. Republicano, foi elixido vogal do comit\u00e9 republicano de Ponteareas que se formou en 1903. Militante agrarista, cooperou no mantemento de \"El Tea\". Finou aos 39 anos. En 1921 erix\u00edronlle no cemiterio de Ponteareas un mausoleo en homenaxe."}
{"id": "554246", "revid": "4817", "url": "https://gl.wikipedia.org/wiki?curid=554246", "title": "Ikar", "text": ""}
{"id": "554247", "revid": "4817", "url": "https://gl.wikipedia.org/wiki?curid=554247", "title": "Tselina-O", "text": "Tselina-O (\u00edndice GRAU 11F616), foi unha serie de sat\u00e9lites de reco\u00f1ecemento electr\u00f3nico da Uni\u00f3n Sovi\u00e9tica en primeiro lugar e despois de Rusia.\nCaracter\u00edsticas.\nOs sat\u00e9lites Tselina-O eran un dos compo\u00f1entes do sistema de detecci\u00f3n Tselina, compostos polos Tselina-D (capaces de observaci\u00f3n en maior resoluci\u00f3n) e os Tselina-O (coa funci\u00f3n principal de detectar inicialmente as fontes de radio). Os Tselina-O foron desenvolvidos a principios dos anos 1960 e os primeiros non foron lanzados ata 1967 pero o sistema non estivo plenamente operativo ata 1976. Os Tselina-O foron retirados antes que os Tselina-D, cara 1984, co que estes tiveron que asumir todo o traballo de intelixencia electr\u00f3nica desde \u00f3rbita ata a s\u00faa substituci\u00f3n polos Tselina-2.\nTi\u00f1an unha masa duns 434 kg e lanz\u00e1ronse 41 entre 1967 e 1982, dous deles fallados, e todos desde o cosm\u00f3dromo de Plesetsk mediante foguetes Kosmos-3M."}
{"id": "554248", "revid": "1131", "url": "https://gl.wikipedia.org/wiki?curid=554248", "title": "Isolino Mart\u00ednez P\u00e9rez", "text": "Isolino Mart\u00ednez P\u00e9rez, nado cara a 1894 e finado en Mourente (Pontevedra) en xullo de 1971, foi un mestre e pol\u00edtico galego.\nTraxectoria.\nEstudou maxisterio na Escola Normal de Pontevedra. Obtivo o t\u00edtulo de mestre en 1916. Foi mestre na escola de Mourente n\u00famero 1. Comprometido coa Sociedade Agraria e coa de Xuventudes organizaba actividades culturais e impart\u00eda clases nocturnas. Foi membro de Izquierda Republicana. Co golpe de Estado do 18 de xullo de 1936 foi suspendido de emprego e soldo a principios de setembro. Foi trasladado de Mourente a Atios. Despois foi mestre en Tenorio. Finou en Mourente en xullo de 1971 aos 77 anos.\nVida persoal.\nCasou con Carmen Garc\u00eda."}
{"id": "554249", "revid": "4817", "url": "https://gl.wikipedia.org/wiki?curid=554249", "title": "Tselina-R", "text": "Tselina-R (\u00edndice GRAU 11F619M), foi unha serie de sat\u00e9lites de reco\u00f1ecemento electr\u00f3nico da Uni\u00f3n Sovi\u00e9tica en primeiro lugar e despois de Rusia.\nCaracter\u00edsticas.\nOs sat\u00e9lites Tselina-R eran versi\u00f3ns melloradas dos Tselina-D. Ti\u00f1an unha masa de 2000 kg, 2 paneis solares e eran inxectados en \u00f3rbitas de 544 x 566 km. S\u00f3 se lanzaron catro, todos desde o cosm\u00f3dromo de Plesetsk mediante foguetes Tsiklon-3."}
{"id": "554251", "revid": "1131", "url": "https://gl.wikipedia.org/wiki?curid=554251", "title": "Pol\u00edgono de Sab\u00f3n", "text": ""}
{"id": "554252", "revid": "1131", "url": "https://gl.wikipedia.org/wiki?curid=554252", "title": "Zip", "text": "O termo Zip e as siglas ZIP poden referirse a:"}
{"id": "554253", "revid": "89787", "url": "https://gl.wikipedia.org/wiki?curid=554253", "title": "Emma Strada", "text": "Emma Strada , nada en Tur\u00edn o 18 de novembro de 1884 e finada no mesmo lugar o 26 de setembro de 1970, foi unha enxe\u00f1eira italiana, a primeira muller italiana en licenciarse en enxe\u00f1ar\u00eda civil .\nTraxectoria.\nEmma Strada era filla dun enxe\u00f1eiro de cami\u00f1os. Estudou no Liceo classico Massimo d'Azeglio e fixo o exame final en 1903. Tam\u00e9n ti\u00f1a un irm\u00e1n, Eugene. Foi a primeira muller en licenciarse en enxe\u00f1ar\u00eda civil en Italia o 5 de setembro de 1908 no Polit\u00e9cnico de Tur\u00edn. Obtivo a nota m\u00e1is alta e quedou terceiro nun curso de sesenta e dous estudantes.\nO primeiro proxecto de Emma Carrer foi a construci\u00f3n dunha galer\u00eda de acceso a unha mina de Ollomont no Val de Aosta . Posteriormente trasladouse a Calabria (1909-1910), onde se encargou do dese\u00f1o e construci\u00f3n da autov\u00eda de Catanzaro e da construci\u00f3n do ramal calabr\u00e9s do acueduto de Apulia . Durante os anos 1909 a 1915 foi asistente extraordinaria do prof. Luigi Pagliani, profesor e director da Oficina de Hixiene Industrial da Universidade de Tur\u00edn. En 1925 recibiu o encargo de proxectar e dirixir a escavaci\u00f3n dunha mina de ouro preto de Macugnaga, preto do Monte Rosa .\nPara promover o traballo das mulleres no campo da ciencia e da tecnolox\u00eda, en 1957 fundou, xunto con Laura Lange, Ines del Sostre, Lidia Lanzi, Victoria Ilardi, Anna Enrichetta Amour, Alessandra Bonfanti e Adelina Racheli, a Asociaci\u00f3n Italiana de Mulleres Enxe\u00f1eiras e Arquitectos (AIDIA), da que foi a primeira presidenta."}
{"id": "554254", "revid": "23204", "url": "https://gl.wikipedia.org/wiki?curid=554254", "title": "Grunia Sujareva", "text": "Grunia Efimovna Sukhareva (en ; pronunciaci\u00f3n en ruso:\u00a0/\u02c8\u0261run\u02b2\u0259 j\u026a\u02c8f\u02b2im\u0259vn\u0259 \u02c8sux\u0250r\u02b2\u026av\u0259/) nada en K\u00ediv, Imperio Ruso, o 11 de novembro de 1891, e finada en Moscova, Uni\u00f3n Sovi\u00e9tica, o 25 de abril de 1981, foi unha psiquiatra infantil sovi\u00e9tica, pioneira no estudo do autismo.\nTraxectoria.\nSujareva naceu en K\u00ediv, na familia xud\u00eda de Chaim Faitelevich e Rajil Iosifovna Sujareva.\nEntre 1917 e 1921 traballou nun hospital psiqui\u00e1trico de K\u00ediv. Desde 1921 traballou en Moscova e entre 1923 e 1925 dirixiu o Departamento de Psiquiatr\u00eda da Universidade de Kharkov . En 1935 Sujareva fundou a Facultade de Psiquiatr\u00eda Pedi\u00e1trica no Instituto Central de Educaci\u00f3n M\u00e9dica de Posgrao. En 1938 dirixiu unha cl\u00ednica de psicose infantil baixo o Ministerio de Agricultura e Alimentaci\u00f3n (\u041d\u041a\u0417 \u0420\u0421\u0424\u0421\u0420) da RSFSR . Durante moitos anos traballou como xefa do Hospital Psiqui\u00e1trico Kashchenko en Moscova.\nInvestigaci\u00f3n.\nPublicou a primeira descrici\u00f3n detallada dos s\u00edntomas do autismo, en ruso en 1925 e en alem\u00e1n un ano despois. Inicialmente usou o termo \"psicopat\u00eda esquizoide\" (que significaba naquel momento: \"exc\u00e9ntrica\"), pero posteriormente substitu\u00eduno por \"psicopat\u00eda autista\" ( \"evitando\" patol\u00f3xico) para describir o cadro cl\u00ednico do autismo. O artigo publicouse case d\u00faas d\u00e9cadas antes dos informes dos casos Hans Asperger e Leo Kanner, xa que o traballo pioneiro de Sujareva caeu en descr\u00e9dito. Foi a primeira en darlle importancia non s\u00f3 ao tratamento psiqui\u00e1trico sen\u00f3n tam\u00e9n educativo, familiar e sist\u00e9mico das persoas con trastornos do espectro autista (TEA). Como Leo Kanner e a diferenza de Hans Asperger, describiu caracter\u00edsticas en ambos os x\u00e9neros, homes e mulleres, con TEA."}
{"id": "554255", "revid": "89787", "url": "https://gl.wikipedia.org/wiki?curid=554255", "title": "Trastornos do espectro autista", "text": "Os trastornos do espectro do autismo ou TEA (do ingl\u00e9s autistic spectrum disorders ou ASD) abarcan un amplo espectro de trastornos que, na s\u00faa manifestaci\u00f3n fenot\u00edpica, caracter\u00edzanse por deficiencias persistentes na comunicaci\u00f3n social e na interacci\u00f3n social en diversos contextos, unidas a patr\u00f3ns restritivos e repetitivos de comportamento, intereses ou actividades.\u200b Estes trazos han de estar presentes nas primeiras fases do per\u00edodo de desenvolvemento da persoa, a\u00ednda que poden non manifestarse totalmente ata que as demandas sociais superan as s\u00faas limitaci\u00f3ns. Tam\u00e9n poden permanecer enmascarados por estratexias aprendidas.\nA historia do estudo cient\u00edfico do autismo comeza coa publicaci\u00f3n en 1943 do artigo \u00abAutistic perturbations of affective contact\u00bb de Leo Kanner (1943), pero sufrir\u00e1 diversos avatares que atrasar\u00e1n o avance da investigaci\u00f3n. ben entrada a d\u00e9cada de 1960. Non obstante, a primeira descrici\u00f3n cient\u00edfica do TEA at\u00f3pase en 1925, grazas ao traballo da psiquiatra infantil sovi\u00e9tica Grunia Efimovna Sujareva, que ofreceu descrici\u00f3ns detalladas desta condici\u00f3n vinte anos antes, a\u00ednda que, por desgraza, a s\u00faa investigaci\u00f3n, as\u00ed como a primeira. observaci\u00f3ns de Hans Asperger (1944), caeron no esquecemento e foron redescubertas moito m\u00e1is tarde.\nDurante moito tempo, o autismo foi considerado un trastorno infantil . Por\u00e9n, hoxe s\u00e1bese que \u00e9 unha condici\u00f3n permanente que acompa\u00f1a \u00e1 persoa durante todo o seu ciclo vital . A\u00ednda que a s\u00faa etiolox\u00eda a\u00ednda non est\u00e1 aclarada, os trastornos do espectro autista parecen ser causados pola interacci\u00f3n entre unha susceptibilidade xen\u00e9tica herdada e factores epixen\u00e9ticos e ambientais que act\u00faan durante a embriox\u00e9nese . As pol\u00e9micas rodean algunhas causas ambientais propostas; Por exemplo, as hip\u00f3teses das vacinas son bioloxicamente inveros\u00edmiles e foron refutadas por estudos cient\u00edficos.\nAntes da publicaci\u00f3n do DSM-5 en 2013, o denominado \" trastorno autista \" (tam\u00e9n denominado \"autismo cl\u00e1sico ou kanneriano \" ou simplemente \" autismo \") constitu\u00eda, segundo o DSM IV, unha subcategor\u00eda de trastornos xeneralizados do desenvolvemento, dentro do que tam\u00e9n inclu\u00eda o trastorno de Rett, o trastorno desintegrativo da infancia, o trastorno de Asperger e o trastorno xeneralizado do desenvolvemento non especificado doutro xeito. Este \u00faltimo foi diagnosticado cando non se cumpriron todos os criterios para os demais trastornos. Actualmente, esta clasificaci\u00f3n cambiou. O DSM-5 incorpora, segundo os resultados de investigaci\u00f3ns posteriores, o concepto de \"espectro\" proposto por primeira vez por Lorna Wing como resultado dun estudo realizado xunto con Judith Gould en 1979 . \nEn canto \u00e1 intervenci\u00f3n, as terapias que ofrecen un maior apoio cient\u00edfico son as cognitivo-conductuais . Estes est\u00e1n destinados a mellorar a calidade de vida das persoas con TEA.\nAlgunhas cuesti\u00f3ns pendentes de investigaci\u00f3n no TEA son as s\u00faas diversas manifestaci\u00f3ns na idade adulta e nas mulleres. Dise que a s\u00faa incidencia \u00e9 maior nos homes, pero suxeriuse que este dato non \u00e9 exacto porque as manifestaci\u00f3ns no sexo feminino son diferentes do masculino. "}
{"id": "554256", "revid": "104999", "url": "https://gl.wikipedia.org/wiki?curid=554256", "title": "Trastornos del espectro autista", "text": ""}
{"id": "554257", "revid": "5863", "url": "https://gl.wikipedia.org/wiki?curid=554257", "title": "Chengdu J-10", "text": "O Chengdu J-10 (chin\u00e9s simplificado: \u6b7c-10; chin\u00e9s tradicional: \u6bb2-10; designaci\u00f3n OTAN: Firebird) tam\u00e9n co\u00f1ecido como Drag\u00f3n Vigoroso (chin\u00e9s: \u731b\u9f99; pinyin: M\u011bngl\u00f3ng), \u00e9 un avi\u00f3n de combate multirrol mediano capaz de operaci\u00f3ns todo tempo, configurado cunha \u00e1 delata e planos canard, con controis de voo \"fly-by-wire\", e producido por Chengdu Aircraft Corporation (CAC) para a Forza A\u00e9rea do Ex\u00e9rcito Popular de Liberaci\u00f3n e a Forza A\u00e9rea Naval do Ex\u00e9rcito Popular de Liberaci\u00f3n. O J-10 est\u00e1 principalmente dese\u00f1ado para o combate aire-aire, pero tam\u00e9n pode realizar misi\u00f3ns de ataque."}
{"id": "554258", "revid": "89787", "url": "https://gl.wikipedia.org/wiki?curid=554258", "title": "Shenyang J-15", "text": "O Shenyang J-15 (chin\u00e9s: \u6b7c-15), designaci\u00f3n OTAN: Flanker-X2, tam\u00e9n co\u00f1ecido como \"Tibur\u00f3n Voador\" (chin\u00e9s: \u98de\u9ca8; pinyin: F\u0113ish\u0101), \u00e9 un caza multirrol embarcado chin\u00e9s de 4\u00aa xeraci\u00f3n desenvolvido por Shenyang Aircraft Corporation (SAC) e o Instituto 601 para a Forza A\u00e9rea Naval do Ex\u00e9rcito Popular de Liberaci\u00f3n para servir nos portaavi\u00f3ns da Armada do Ex\u00e9rcito Popular de Liberaci\u00f3n.\nUn prototipo sen rematar do Su-33, o T-10K-3, foi mercado por SAC a Ucra\u00edna en 2001 e dise que foi estudado extensamente e a trav\u00e9s de enxe\u00f1er\u00eda inversa comezou a desenvolverse o J-15 xusto despois. A\u00ednda que o J-15 semella estar estruturalmente baseado no prototipo do Su-33, o caza conta con tecnolox\u00edas chinesas, as\u00ed como coa avi\u00f3nica do programa Shenyang J-11B. En febreiro de 2018, as discusi\u00f3ns sobre a substituci\u00f3n do avi\u00f3n apareceron en varios medos chineses, inclu\u00edda a axencia de noticias Xinhua e os principais medios militares do pa\u00eds, discutindo sobre se pertenc\u00eda \u00e1 4\u00aa ou 4,5 xeraci\u00f3n de cazas. As\u00ed, o J-15 \u00e9 visto como un caza embarcado provisional ata que un sucesor de 5\u00aa xeraci\u00f3n entre en servizo, un que poida estar baseado no Chengdu J-20 ou no Shenyang FC-31."}
{"id": "554259", "revid": "89787", "url": "https://gl.wikipedia.org/wiki?curid=554259", "title": "Shenyang J-16", "text": "O Shenyang J-16 (chin\u00e9s: \u6b7c-16) \u00e9 un caza multirrol de ataque chin\u00e9s bimotor desenvolvido a partir do Shenyang J-11 (que \u00e1 s\u00faa vez derivaba do Sukhoi Su-27) e fabricado por Shenyang Aircraft Corporation. Est\u00e1 operado pola Forza A\u00e9rea do Ex\u00e9rcito Popular de Liberaci\u00f3n.\nDese\u00f1o e desenvolvemento.\nNos anos 90 China mercou cazas de superioridade a\u00e9rea Sukhoi Su-27 a Rusia, inclu\u00eddos os producidos baixo licenza como Shenyang J-11A. O J-11A foi desenvolvido posteriormente nas variantes monopraza J-11B e bipraza BS con tecnolox\u00eda ind\u00edxena. O J-16 \u00e9 un avi\u00f3n de ataque derivado do modelo J-11BS.\nO J-16 est\u00e1 equipado cun radar AESA e est\u00e1 impulsado por dous motores turboventilador chineses Shenyang WS-10A. O seu peso reduc\u00eduse grazas ao uso de materiais compostos. Os J-16 recibiron pintura absorbente de radar para reducir a s\u00faa sinatura radar, e mellorar a s\u00faa capacidade de Supresi\u00f3n de Defensas A\u00e9reas Inimigas (SEAD) xunto con c\u00e1psulas con medidas de soporte electr\u00f3nico.\nA versi\u00f3n de guerra electr\u00f3nica do caza, chamada J-16D, desenvolveuse nos anos 2010. O avi\u00f3n supostamente realizou o seu primeiro voo en 2015. O J-16D est\u00e1 dese\u00f1ado para suprimir as defensas a\u00e9reas inimigas (SEAD), \u00e9 capaz de albergar equipo interno de interferencias e transportar varias c\u00e1psulas externas de guerra electr\u00f3nica.\nSegundo o investigador Justin Bronk do Royal United Services Institute, o J-16 ten vantaxes sobre as variantes rusas do Flanker pola s\u00faa ampla aplicaci\u00f3n de materiais compostos, os seus m\u00edsiles de maior alcance, sensores avanzados e avi\u00f3nica. O J-16 representa o paso da industria aeron\u00e1utica chinesa de depender de tenolox\u00eda sovi\u00e9tica a desenvolver derivados modernos que son superiores aos rusos en moitos aspectos.\nOs militares chineses est\u00e1n desenvolvendo capacidades aut\u00f3nomas avanzadas para os seus avi\u00f3ns de combate. En marzo de 2021 informouse que unha variante do J-16 co asento traseiro substitu\u00eddo por un algoritmo de intelixencia artificial chamado \"vitoria de inteixencia\" (chin\u00e9s: \u667a\u80dc; pinyin: \"Zh\u00ec sh\u00e8ng\") estaba sendo probado por Shenyang Aircraft Corporation. Un avi\u00f3n semellante foi visto nunha imaxe de sat\u00e9lite na base experimental preto de Malan, Xinjiang, en xu\u00f1o de 2021."}
{"id": "554260", "revid": "98629", "url": "https://gl.wikipedia.org/wiki?curid=554260", "title": "Mikoyan MiG-35", "text": "O Mikoyan MiG-35 (ruso: \u041c\u0438\u043a\u043e\u044f\u043d \u041c\u0438\u0413-35; designaci\u00f3n OTAN: Fulcrum-F) \u00e9 un caza multirrol ruso dese\u00f1ado por Mikoyan, unha divisi\u00f3n de United Aircraft Corporation (UAC). Comercializado como un caza de xeraci\u00f3n 4++, \u00e9 un desenvolvemento dos cazas MiG-29M/M2 e MiG-29K/KUB. Segundo fontes da industria da defensa rusa o Mikoyan MiG-35 \u00e9 esencialmente unha variante mellorada do MiG-29KR. Moitos consideran MiG-35 un novo nome dado por Mikoyan para a s\u00faa comecializaci\u00f3n. O primeiro prototipo foi unha modificaci\u00f3n do demostrador MiG-29M2 e que recibiu o nome temporal de MiG-35, pero un prototipo posterior era un modelo diferente con equipamento distinto que serviu como base para o MiG-35 actual. Mikoyan presentou oficialmente o MiG-35 ao p\u00fablico internacional durante o festoval a\u00e9reo de Moscova de 2017; os primeiros dous exemplares de produci\u00f3n entraron en servizo no ano 2019.\nA versi\u00f3n monopraza des\u00edgnase MiG-35S e a bipraza MiG-35UB. O caza ten avi\u00f3nicas e un sistema de armas moi mellorados en comparaci\u00f3n coas prmeiras variantes do MiG-29, destacando unha nova capacidade de guiado ao obxectivo de precisi\u00f3n e o sistema de localizaci\u00f3n \u00f3ptica de dese\u00f1o exclusivo, que libera \u00e1 aeronave de depender de sistemas de intercepci\u00f3n controlados dende terra e perm\u00edtelle realizar misi\u00f3ns multirrol independentes. O avi\u00f3n de serie usa un radar PESA e tam\u00e9n existe a opci\u00f3n de instalar un radar AESA. Os avi\u00f3ns de serie non te\u00f1en un control vectorial de pulo como se planeara anteriormente."}
{"id": "554261", "revid": "98629", "url": "https://gl.wikipedia.org/wiki?curid=554261", "title": "Sukhoi Su-35", "text": "Sukhoi Su-35 (ruso: \u0421\u0443\u0445\u043e\u0439 \u0421\u0443-35; designaci\u00f3n OTAN: Flanker-E) \u00e9 a designaci\u00f3n para dous derivados mellorados do caza de superioridade a\u00e9rea Su-27. Estes son avi\u00f3ns supermanobrables bimotores dese\u00f1ados por Sukhoi e fabricados por KnAAPO.\nO tipo foi desenvolvido orixinalmente pola Uni\u00f3n Sovi\u00e9tica a partir do Su-27 e foi co\u00f1ecido como o Su-27M. Incorpora canards e un radar multifunci\u00f3n que lle d\u00e1 capacidades multirrol. O primeiro prototipo realizou o seu voo de estrea en xu\u00f1o de 1988. Tras a disoluci\u00f3n da Uni\u00f3n Sovi\u00e9tica Sukhoi redesignouno como o Su-35 para atraer pedidos de exportaci\u00f3n. Fabric\u00e1ronse 14 avi\u00f3n usados para probas e como demostradores; un exemplar ti\u00f1a motores con vectorizaci\u00f3n de pulo e foi redesignado como o Su-37. Tam\u00e9n foi fabricado un \u00fanico Su-35UB bipraza de adestramento a finais dos 90 que se asemella \u00e1 familia Su-30MK.\nEn 2003 Sukhoi iniciou un segundo programa de modernizaci\u00f3n do Su-27 para servir como avi\u00f3n provisional \u00e1 espera do desenvolvemento do programa Sukhoi PAK FA (Su-57). Tam\u00e9n co\u00f1ecido como o Su-35, esta versi\u00f3n ten unha cabina e un sistema de control de armas redese\u00f1ado e conta con motores con pulo vectorial en lugar dos canards. O tipo realizou o seu primeiro voo en febreiro de 2008. A\u00ednda que foi dese\u00f1ado para a exportaci\u00f3n, a Forza A\u00e9rea de Rusia converteuse no seu primeiro cliente en 2009, coa versi\u00f3n de produci\u00f3n designada Su-35S. A Forza A\u00e9rea do Ex\u00e9rcito Popular de Liberaci\u00f3n chinesa tam\u00e9n realizou pedidos.\nDese\u00f1o e desenvolvemento.\nSu-27 actualizado.\nO primeiro dese\u00f1o de avi\u00f3n en recibir a designaci\u00f3n Su-35 ten as s\u00faas orixes a principios dos 80,nu tempo no que o Su-27 estaba sendo introducido no servizo coa Forza Armadas Sovi\u00e9ticas. A versi\u00f3n definitiva de produci\u00f3n do Su-27, que ti\u00f1a o c\u00f3digo de fabricaci\u00f3n T-10S, comezou a fabricarse en masa en KnAAPO en 1983. O ano seguinte, esta versi\u00f3n do Su-27 acadou acadou a preparaci\u00f3n operativa inicial coas Forzas de Defensa A\u00e9rea Sovi\u00e9ticas. Tras comezar a traballar nunha variante actualizada do Su-27 en 1982, a oficina de dese\u00f1o Sukhoi recibiu instruci\u00f3ns do Consello de Ministros sovi\u00e9tico en decembro de 1983 de usar o Su-27 como base para o desenvolvemento do Su-27M (T-10M). Nikolay Nikitin liderar\u00eda os traballos de dese\u00f1o durante gran parte da existencia do proxecto, baixo a supervisi\u00f3n do director xeral Mikhail Simonov, que fora o dese\u00f1ador xefe do Su-27 xunto con Mikhail Pogosyan.\nA\u00ednda que comparte o dese\u00f1o de \u00e1 e corpo do Su-27, o Su-27M dist\u00ednguise visualmente pola adici\u00f3n de canards. Os canards prob\u00e1ronse por vez primeira en 1985 usando un avi\u00f3n experimental, para complementar o redese\u00f1o do bordo de ataque da \u00e1, redireccionando o fluxo de aire de tal xeito que se eliminan as sacudidas a altos \u00e1ngulos de ataque e que permite que o avi\u00f3n aguante manobras de 10-\"g\" (en comparaci\u00f3n cos 9 \"g\" no Su-27) sen a necesidade de m\u00e1is reforzos estruturais. E m\u00e1is importante a\u00ednda, cando traballa co dese\u00f1o de estabilidade relaxada e o sistema de control de voo \"fly-by-wire\", o dese\u00f1o aerodin\u00e1mico mellora a manobrabilidade do avi\u00f3n e perm\u00edtelle voar brevemente co morro m\u00e1is al\u00f3 da vertical mentres mant\u00e9n o impulso cara a adiante. Debido a isto, en teor\u00eda, durante un combate o piloto poder\u00eda levarntar o morro do Su-27M ata os 120 graos durante dous segundos e disparar m\u00edsiles ao obxectivo. Outros cambios visibles notables en comparaci\u00f3n co dese\u00f1o do T-10S son as derivas m\u00e1is altas, posibilidade de repostaxe en voo e o uso dun tren dianteiro con d\u00faas rodas para soportar o maior peso do avi\u00f3n.\nAdemais do incremento de manobrabilidade, outra caracter\u00edstica que distingu\u00eda ao Su-27M do dese\u00f1o orixinal era o novo sistema de control de armas. A peza central dese sistema era o radar multifunci\u00f3n de antenas en fase N011 Bars con seguimento de pulso Doppler que lle permite detectar obxectivos por debaixo do horizonte. Este foi instalado por primeira vez no terceiro prototipo, e transformou ao Su-27M de ser sinxelamente un caza de defensa a\u00e9rea a ser un avi\u00f3n multirrol capaz de atacat obxectivos en terra. Comparado co radar N001 Myech do Su-27, que pod\u00eda seguir a 10 obxectivos e s\u00f3 dirixir dous m\u00edsiles ao un deles \u00e1 vez, o novo radar code rastrear 15 obxectivos e dirixir m\u00edsiles cara seis deles ao mesmo tempo. O peso extra do radar N011 na fronte do avi\u00f3n precisaba a adici\u00f3n dos canards; os enxe\u00f1eiros s\u00f3 descubrir\u00edan posteriormente as vantaxes aerodin\u00e1micas destes dispositivos. Ademais, un radar de autodefensa N012 instalouse no brazo da cola que se proxecta cara a atr\u00e1s, sendo o primeiro avi\u00f3n do mundo en levar este tipo de radar. Outros cambios son o uso de motores turboventilador actualizados, e o incremento do uso de materiais compostos lixeiros e aliaxes de aluminio-litio na estrutura do avi\u00f3n."}
{"id": "554262", "revid": "4817", "url": "https://gl.wikipedia.org/wiki?curid=554262", "title": "Vasili Tsibliiev", "text": "Vasili Vasiliievich Tsibliiev, nado en Orekhovka (Ucra\u00edna) o 20 de febreiro de 1954, \u00e9 un cosmonauta ruso retirado que formou parte das misi\u00f3ns Soiuz TM-17 e Soiuz TM-25.\nTraxectoria.\nTsibliiev foi seleccionado como candidato a cosmonauta o 26 de marzo de 1987. Participou como comandante nas misi\u00f3ns Soiuz TM-17 e Soiuz TM-25, pasando un total de 381,66 d\u00edas no espazo."}
{"id": "554263", "revid": "865", "url": "https://gl.wikipedia.org/wiki?curid=554263", "title": "Mitsubishi F-2", "text": "O Mitsubishi F-2 \u00e9 un caza multirrol derivado do General Dynamics F-16 Fighting Falcon, e fabrcado por Mitsubishi Heavy Industries e Lockheed Martin para a Forza A\u00e9rea de Autodefensa do Xap\u00f3n, cunha divisi\u00f3n do 60/40% na fabricaci\u00f3n entre Xap\u00f3n e os Estados Unidos. A base do dese\u00f1o do F-2 \u00e9 o F-16 Agile Falcon, unha oferta errada de General Dynamics para proporcionar unha alternativa de baixo custo \u00e1 competici\u00f3n Advanced Tactical Fighter (ATF). A produci\u00f3n comezou en 1996 e o primeiro avi\u00f3n entrou en servizo no ano 2000. Os primeiros 76 entraron en servizo ata 2008, sendo fabricados un total de 98 aparellos. O primeiro radar de varredura electr\u00f3nica activa (AESA) nun avi\u00f3n de combate foi o J/APG-1 introducido no Mitsubishi F-2 en 1995. O F-2 \u00e9 alcumado \"Viper Zero\", unha referencia ao nome non oficial do F-16, \"Viper\", e ao Mitsubishi A6M Zero."}
{"id": "554264", "revid": "5863", "url": "https://gl.wikipedia.org/wiki?curid=554264", "title": "Escudo (arma)", "text": "Un escudo \u00e1 unha arma defensiva activa empregada para protexerse das armas ofensivas. Co\u00f1\u00e9cese polo menos desde a \u00e9poca sumeria (III milenio\u00a0a.\u00a0C., en Mesopotamia) e foi utilizado en Occidente ata o s\u00e9culo XVII, cando se xeneralizaron as armas de fogo individuais e quedou ent\u00f3n obsoleto. Habitualmente se colle co brazo esquerdo e axuda a cubrir o corpo dos embates sen impedir a utilizaci\u00f3n do brazo dereito para contraatacar. O escudo foi utilizado por case todas as culturas humanas para a defensa na loita, tanto a distancia como corpo a corpo, pola s\u00faa versatilidade para cubrir o loitador das agresi\u00f3ns con armas lanzadas ou brandidas.\nCo\u00f1eceu grandes modificaci\u00f3ns tanto nos materiais como na forma a trav\u00e9s do tempo ou por rexi\u00f3ns xeogr\u00e1ficas, adapt\u00e1ndose aos cambios tecnol\u00f3xicos ou \u00e1s t\u00e1cticas para asegurar a m\u00e1xima protecci\u00f3n aos combatentes. Cada vez que se introduc\u00eda unha nova arma de maior potencial letal, espes\u00e1base o escudo ou medraba a calidade dos seus materiais, ata que a p\u00f3lvora, que lanzaba proxect\u00eds perforantes a gran distancia, fixeron in\u00fatil o seu uso no campo de batalla. En numerosas rexi\u00f3ns do globo (Ocean\u00eda, \u00c1frica etc.), os escudos a\u00ednda se utilizaron a comezos do s\u00e9culo XX.\nHistoria.\nCalquera obxecto que permite opor ao adversario unha superficie detr\u00e1s da que se atopa protecci\u00f3n pode ser chamado escudo con toda propiedade, e \u00e1s veces era de \"fortuna\", asegurando unha protecci\u00f3n m\u00ednima cun custo m\u00ednimo. As\u00ed, as milicias helvecias dispu\u00f1an nos primeiros tempos de simples feixes de palla. \nA madeira prevaleceu durante toda a historia para a s\u00faa confecci\u00f3n. Pod\u00eda ser fabricado de diferentes xeitos segundo a clase de protecci\u00f3n do combatente, dun simple trenzado de vimbio, lixeiro e resistente \u00e1 perforaci\u00f3n como na pelta tracia ou como en numerosos modelos africanos, cunha estrutura grosa de pezas formadas e unidas, como o aspis koile dos hoplitas, ou ben pod\u00eda estar feito dunha \u00fanica peza de madeira esculpida como en Ocean\u00eda. Nos equipamentos dos ex\u00e9rcitos organizados estaba recuberto, polo menos na s\u00faa cara externa, dun segundo material que lle confer\u00eda unha mellor resistencia \u00e1 penetraci\u00f3n e permit\u00edalle gardar a s\u00faa integridade durante os golpes.\nNo Imperio bizantino prevaleceu o escudo ovalado. En Occidente, e a partir do s\u00e9culo X, foi bastante com\u00fan o de forma de am\u00e9ndoa, atribu\u00eddo aos normandos, coa punta inferior aguda para chantalo ao facer alto as tropas. A finais do s\u00e9culo XIII e ata o s\u00e9culo XVI tende \u00e1 forma triangular equil\u00e1tera.\nDe ordinario, os escudos recubr\u00edanse de pel e pint\u00e1banse con emblemas ou signos particulares que deron fundamento aos bras\u00f3ns. No s\u00e9culo XVI empreg\u00e1ronse rodelas met\u00e1licas con relevos e incrustaci\u00f3ns de gran luxo para torneos de gala, mentres que algunhas divisi\u00f3ns de tropas de infanter\u00eda as usaban de ferro ou de madeira recuberta con pel s\u00f3 nos asedios de cidades inimigas, perdendo despois toda a s\u00faa importancia o escudo defensivo transformado exclusivamente en her\u00e1ldico.\nOs escudos actuais poden cubrir todo o corpo dun polic\u00eda contra o impacto de balas e outros obxectos pesados que se lles lancen. Adoitan ser transparentes, e tam\u00e9n se empregan uns parecidos \u00e1s rodelas. Nalg\u00fans pa\u00edses asi\u00e1ticos, os polic\u00edas antimot\u00edns empregan escudos redondos de fibras vexetais moi resistentes."}
{"id": "554265", "revid": "98629", "url": "https://gl.wikipedia.org/wiki?curid=554265", "title": "Tsikada", "text": "Tsikada (\u00edndice GRAU 11F643) foi unha serie de sat\u00e9lites de navegaci\u00f3n civ\u00eds da Uni\u00f3n Sovi\u00e9tica en primeiro lugar e despois de Rusia.\nCaracter\u00edsticas.\nOs sat\u00e9lites Tsikada formaban un sistema de navegaci\u00f3n civil usado pola mari\u00f1a mercante sovi\u00e9tica, pola Academia de Ciencias e tam\u00e9n polo ex\u00e9rcito. Era o equivalente ao sistema militar Parus e os sat\u00e9lites eran similares. Ti\u00f1an forma cil\u00edndrica e estaban presurizados. Estabiliz\u00e1banse mediante gradente gravitatorio e ti\u00f1an unha masa duns 820 kg, transmitindo en VHF a frecuencias de 150 e 400 MHz. Usaban \u00f3rbitas de 950 x 1005 km de altura e 82,9\u00ba de inclinaci\u00f3n orbital. O sistema comezou a ser desenvolvido en 1974, cos primeiros sat\u00e9lites lanzados en 1976 e estando plenamente operativo en 1978. Lanz\u00e1ronse un total de 21 sat\u00e9lites Tsikada, un deles fallado, entre 1976 e 1995 e todos mediante o cosm\u00f3dromo de Plesetsk usando foguetes Kosmos-3M. Do sistema participaron tam\u00e9n os sat\u00e9lites de navegaci\u00f3n Nadezhda e Nadezhda-M. Tsikada foi substitu\u00eddo gradualmente polo sistema GLONASS."}
{"id": "554266", "revid": "88215", "url": "https://gl.wikipedia.org/wiki?curid=554266", "title": "Jos\u00e9 Antonio Barrios", "text": "Jos\u00e9 Antonio Barrios Olivero, nado en Santa Cruz de Tenerife o 21 de marzo de 1949, \u00e9 un exfutbolista e exadestrador espa\u00f1ol.\nTraxectoria.\nComo futbolista.\nFormouse na canteira do Tenerife, debutando co primeiro equipo na Segunda Divisi\u00f3n con 17 anos, nun partido contra o Burgos no Plant\u00edo, correspondente \u00e1 tempada 1966/67. Habitual no once titular, disputou un total de 24 partidos de liga e un de Copa na s\u00faa primeira campa\u00f1a, marcando un total de 11 goles. Foi o m\u00e1ximo goleador do equipo na seguinte tempada, con 15 goles, pero o Tenerife acabou descendendo \u00e1 Terceira Divisi\u00f3n.\nA continuaci\u00f3n fichou polo Granada CF, adestrado por Marcel Domingo, co que debutou na Primeira Divisi\u00f3n nun encontro fronte ao M\u00e1laga. Marcou os seus primeiros tres tantos nunha goleada por 4-6 contra o Mallorca no estadio Llu\u00eds Sitjar. Xogou un total de 103 partidos co Granada, marcando 24 goles e acadando un sexto posto en liga na tempada 1971/72, con Jose\u00edto no banco.\nEn 1972 fichou polo Barcelona de Rinus Michels, no que xogou durante as seguintes d\u00faas tempadas. Na primeira delas foi unha peza importante do equipo, sendo titular na maior\u00eda de partidos e anotando 8 goles en liga. Acadou o subcampionato ligueiro por detr\u00e1s do Atl\u00e9tico de Madrid e debutou ademais na Copa da UEFA, marc\u00e1ndolle un gol ao Porto no estadio das Antas.\nNa tempada 1974/75 fichou polo H\u00e9rcules, que se reforzou ese ano con outros xogadores como Santoro, Giuliano, Quique, Juan Carlos ou Arieta II. Na s\u00faa primeira tempada, \u00e1s ordes de Arsenio Iglesias, o conxunto alacantino logrou a mellor clasificaci\u00f3n da s\u00faa historia en Primeira Divisi\u00f3n, un quinto posto, sendo Barrios o m\u00e1ximo goleador do equipo, con 13 tantos. Xogou catro campa\u00f1as no H\u00e9rcules, disputando un total de 137 partidos oficiais, e marcando 48 goles. A continuaci\u00f3n pasou polo Levante, co que logrou o ascenso a Segunda Divisi\u00f3n, e pechou a s\u00faa carreira no mesmo club no que a comezara, o Tenerife.\nXogos Ol\u00edmpicos.\nFoi internacional con Espa\u00f1a nos Xogos Ol\u00edmpicos de 1968 en Cidade de M\u00e9xico, onde foi titular no partido contra o Xap\u00f3n.\nComo adestrador.\nTrala s\u00faa retirada continuou traballando no Tenerife, e foi o director deportivo durante os ascensos de 1987 e 1989, dende Segunda B ata Primeira. Nos seguintes anos foi adestrador de varios equipos, entre eles o Granada e o Vit\u00f3ria de Set\u00fabal, este \u00faltimo na Primeira Liga portuguesa.\nDespois de anos afastado do Tenerife, volveu para traballar como axudante do adestrador Mart\u00edn Marrero primeiro e de Pepe Mor\u00e9 despois. Pasou a dirixir o primeiro equipo a metade da campa\u00f1a 2004/05, facendo unha boa segunda volta, e continuou como adestrador na tempada seguinte. Tras un bo comezo, acadando o liderado despois de catro vitorias nos cinco primeiros partidos, os resultados deixaron de acompa\u00f1ar e despois de 11 xornadas foi apartado do cargo, a\u00ednda que continuou un tempo m\u00e1is no club. O seu posto foi ocupado provisionalmente por Quique Medina, que tras un partido deu paso a Antonio L\u00f3pez Habas."}
{"id": "554267", "revid": "45576", "url": "https://gl.wikipedia.org/wiki?curid=554267", "title": "Gran Premio de Bahrain de 2022", "text": "O Gran Premio de Bahrain de 2022 (co\u00f1ecido oficialmente como Formula 1 Gulf Air Bahrain Grand Prix 2022) foi unha carreira de F\u00f3rmula 1 que celebrouse o 20 de marzo de 2022. Disputouse no Circu\u00edto Internacional de Bahrain en Sakhir, Bahrain. A carreira foi a primeira rolda da tempada de F\u00f3rmula Un e marca a d\u00e9cimo oitava vez que se celebra o Gran Premio de Bahrain como parte do Campionato Mundial de F\u00f3rmula Un.\nAntecedentes.\nEquipos.\nOs pilotos e os equipos foron os mesmos que a lista de inscritos na tempada coa \u00fanica excepci\u00f3n de Sebastian Vettel, que foi substitu\u00eddo por Nico H\u00fclkenberg xa que o primeiro deu positivo por coronavirus. A carreira foi o debut nun Gran Premio Debut de Guanyu Zhou.\nPneus dispo\u00f1ibles.\nO provedor de pneum\u00e1ticos Pirelli levou os compostos de pneum\u00e1ticos C1, C2 e C3 (designados como duro, medio e brando respectivamente) para que os equipos os usaran na carrreira.\nClasificaci\u00f3n.\nA cualificaci\u00f3n durou unha hora e comezou \u00e1s 18:00 hora local do 19 de marzo. Kevin Magnussen de Haas logrou a primeira aparici\u00f3n do equipo na Q3 desde o Gran Premio do Brasil de 2019. Charles Leclerc de Ferrari marcou o mellor tempo, logrando a pole position, por diante de Verstappen e do seu compa\u00f1eiro de equipo Carlos Sainz V\u00e1zquez de Castro\nCarreira.\nA carreira comezou \u00e1s 18:00 hora local do 20 de marzo, correu baixo luz artificial e durou 57 voltas."}
{"id": "554268", "revid": "89787", "url": "https://gl.wikipedia.org/wiki?curid=554268", "title": "Plan Estrat\u00e9xico de Galicia", "text": "O Plan Estrat\u00e9xico de Galicia \u00e9 un documento plurianual que recolle os principais retos, obxectivos e medidas de cara \u00e1 mellora do desenvolvemento econ\u00f3mico e social do pa\u00eds. A s\u00faa elaboraci\u00f3n ten un proceso participativo dos axentes sociais e de expertos, sendo finalmente aprobado pola Xunta de Galicia. Incl\u00fae tam\u00e9n un panel de indicadores de seguimento dos obxectivos aprobados. \nPlan Estrat\u00e9xico de Galicia 2015-2020.\nEste Plan Estrat\u00e9xico centr\u00e1base en impulsar o crecemento econ\u00f3mico de Galicia partindo dun modelo baseado na innovaci\u00f3n e o capital humano, que colabore a acadar unha Galicia moderna e cohesionada social e territorialmente e que permita diminu\u00edr o desemprego, aumentar a produtividade e a renda dos galegos e das galegas colaborando a retomar a senda do crecemento demogr\u00e1fico. \nRematado o seu per\u00edodo de vixencia a Xunta de Galicia presentou os correspondentes informes de seguimento dos indicadores e obxectivos. Os indicadores que contan con datos para o per\u00edodo completo 2015-2020 son os que se presentan resumidos na seguinte t\u00e1boa.\nDos once indicadores s\u00f3 en dous deles o balanzo \u00e9 lixeiramente positivo ao situarse por riba do cen por cen do obxectivo previsto (taxa de emprego e risco de pobreza). Na inmensa maior\u00eda dos indicadores non se acadou o obxectivo previsto polos propios planificadores. \nSendo especialmente negativa a avaliaci\u00f3n do esforzo innovador e da mellora das exportaci\u00f3ns, o crecemento do PIB e o crecemento do emprego.\nChama a atenci\u00f3n que sobre o obxectivo final global de acadar o crecemento demogr\u00e1fico o informe de seguimento non concrete o obxectivo e a s\u00faa avaliaci\u00f3n. Con datos do Instituto Nacional de Estad\u00edstica para o per\u00edodo do Plan, se tomamos como base 100 a situaci\u00f3n do ano 2015, o conxunto de Espa\u00f1a chega a 2020 cunha poboaci\u00f3n maior (102) mentres que Galicia segue a perder poboaci\u00f3n (99).\nPlan Estrat\u00e9xico de Galicia 2022-2030.\nPrevio ao seu proceso de elaboraci\u00f3n participativa foi aprobado o 10 de marzo de 2022 polo Consello da Xunta de Galicia. As metas que se fixan son a plena converxencia con Espa\u00f1a en termos de renda bruta dispo\u00f1ible per c\u00e1pita dos fogares, baixar a taxa de paro en catro puntos, reforzar a sa\u00fade e a calidade de vida, consolidar o sistema educativo entre os mellores de Espa\u00f1a, avanzar cara ao clima de neutralidade, aumentar o peso das enerx\u00edas renovables, potenciar o peso do sector industrial e mellorar a competitividade, favorecendo unha Galicia dixital e innovadora, seguindo a reducir a taxa de exclusi\u00f3n social e garantindo unha Galicia sen fendas de x\u00e9nero."}
{"id": "554269", "revid": "98629", "url": "https://gl.wikipedia.org/wiki?curid=554269", "title": "Pazo de Ron", "text": " \nO pazo de Ron, co\u00f1ecido tam\u00e9n como pazo de Monteser\u00edn, \u00e9 un pazo edificado no centro do concello de Pez\u00f3s pola familia Ron, que chegou a ter gran poder e relevancia no occidente de Asturias. \u00c9 un grande edificio formado por catro \u00e1s ao redor dun patio central. Unha das fachadas, co\u00f1ecida como a traseira, est\u00e1 flanqueada por torres cadradas.\nHistoria.\nA casa se\u00f1orial data dos s\u00e9culos XVII e XVIII e foi propiedade de \u00c1lvaro D\u00edaz, gobernador de Asturias baixo o reinado de Fernando VII. En 1900 pasou a Manuel Monteser\u00edn, un indiano que volvera de Cuba e entre outros cambios en 1909 procedeuse \u00e1 reforma e alteraci\u00f3n da fachada orixinal, estruturada en dous andares separados por imposta, con fiestras no baixo e balc\u00f3ns voados, con peitoril forxado, no andar superior. A porta, no centro, \u00e9 de arco escarzano.\nCaracter\u00edsticas.\nDe planta cadrada, presenta un patio central, rodeado de columnas derivadas das toscanas que sustentan un corredor de madeira acristalado, ao que se abren os cuartos. A capela, de planta rectangular, estaba unida ao pazo pero nunha reforma de 1911 separouse deste, conta cunha pequena espadana. Dentro da casa hai unha talla da Virxe da l\u00e1grima do s\u00e9culo XII.\nNa leira do pazo local\u00edzase unha torre cadrada medieval (Torre de Pez\u00f3s, do s\u00e9culo XII), que ti\u00f1a unha finalidade defensiva, de 9 m de altura e 1,60 m de groso. A localidade de Ron sit\u00faase a poucos quil\u00f3metros, pero xa no concello de San Mart\u00edn de Oscos."}
{"id": "554270", "revid": "89787", "url": "https://gl.wikipedia.org/wiki?curid=554270", "title": "Gerry Hitchens", "text": "Gerald Archibald Hitchens, nado en Rawnsley, Staffordshire, Midlands do Oeste, o 8 de outubro de 1934 e finado en Hope, Clwyd, Gales, o 13 de abril de 1983, foi un futbolista ingl\u00e9s que xogaba como dianteiro centro.\nTraxectoria.\nComezou a traballar nunha mina de carb\u00f3n e a xogar ao f\u00fatbol no Highley Miners Welfare de Shropshire. Posteriormente xogou no Kidderminster Harriers, antes de fichar polo seu primeiro club profesional, o Cardiff City.\nDebutou na primeira divisi\u00f3n inglesa en abril de 1955, contra o Wolverhampton Wanderers, marcando o seu primeiro gol aos tres minutos. Xogaba daquela como interior pero posteriormente pasou \u00e1 posici\u00f3n de dianteiro centro, sendo o m\u00e1ximo goleador do equipo nas d\u00faas tempadas seguintes.\nEn 1957 fichou polo Aston Villa, onde militou as seguintes catro tempadas, marcando 96 goles en 160 partidos. Foi autor de cinco goles na hist\u00f3rica goleada por 11-1 sobre o Charlton Athletic.\nIsto chamou a atenci\u00f3n do Inter de Mil\u00e1n de Helenio Herrera, que o fichou no ver\u00e1n de 1961 por 85.000 libras. Na s\u00faa primeira tempada en Italia foi o m\u00e1ximo goleador do equipo, con 16 goles. O Inter ga\u00f1ou a Serie A en 1963, convert\u00e9ndoo no segundo ingl\u00e9s en ga\u00f1ar o t\u00edtulo italiano despois de Jimmy Greaves e o \u00faltimo ata que Ashley Young o fixo co mesmo club 58 anos despois.\nPermaneceu nove anos en Italia, xogando tam\u00e9n no Torino, o Atalanta e o Cagliari.\nSelecci\u00f3n inglesa.\nDebutou coa selecci\u00f3n de Inglaterra en 1961, marcando o seu primeiro gol cando s\u00f3 transcorreran 90 segundos de partido, na goleada por 8-0 contra M\u00e9xico. D\u00faas semanas despois marcou outros dous goles en Roma na vitoria sobre Italia por 3-2. Participou con Inglaterra no Mundial de 1962 en Chile, disputando dous partidos, un deles a derrota nos cuartos de final contra o Brasil de Garrincha, onde formou dianteira xunto con Bryan Douglas, Jimmy Greaves, Johnny Haynes e Bobby Charlton.\nFoi o primeiro futbolista en xogar coa selecci\u00f3n inglesa, mentres militaba nun equipo estranxeiro. Non obstante, cando Alf Ramsey asumiu o cargo de adestrador de Inglaterra, o per\u00edodo internacional de Hitchens parou, Ramsey preferiu escoller xogadores na casa.\nRetirada e morte.\nRetirouse do f\u00fatbol profesional en 1971, xogando a continuaci\u00f3n no Worcester City e no Merthyr Tydfil, antes de instalarse en Gales, onde xestionou varios negocios.\nMorreu en 1983, mentres xogaba un partido de f\u00fatbol ben\u00e9fico en Hope. Segundos despois de rematar de cabeza un centro por encima da trabe, caeu ao chan e foi trasladado ao Hospital Xeral de Wrexham, pero foi declarado morto ao chegar. Ti\u00f1a 48 anos. As s\u00faas cinzas foron depositadas en Holywell o 20 de abril de 1983."}
{"id": "554272", "revid": "55340", "url": "https://gl.wikipedia.org/wiki?curid=554272", "title": "Pazo de Monteser\u00edn", "text": ""}
{"id": "554273", "revid": "5087", "url": "https://gl.wikipedia.org/wiki?curid=554273", "title": "Mario Obrero", "text": "Mario Garc\u00eda Obrero, co\u00f1ecido como Mario Obrero, nado en Madrid en 2003, \u00e9 un poeta espa\u00f1ol.\nTraxectoria.\nEmpezou a escribir aos 7 anos e en 2019 era alumno de Humanidades no instituto p\u00fablico La Senda de Xetafe.\nOs poemas de \"Peachtree City\" foron escritos entre Atlanta e Xetafe. Antonio Lucas destaca o desconcerto, a celebraci\u00f3n, a iron\u00eda, a paisaxe trascendida e unha absoluta liberdade para facer un acontecemento, unha harmon\u00eda e unha festa de imaxes. En \"Suena la \u00abSonata Gallega\u00bb en un centro comercial de Atlanta\":\nEn \"Cerezas sobre la muerte\" (2022) mestura a po\u00e9tica verbal coa po\u00e9tica pl\u00e1stica a trav\u00e9s de ilustraci\u00f3ns e, nese esp\u00edrito asambleario, as cereixas son un espazo pol\u00edgloto onde conviven sen traduci\u00f3n nin cursiva voces en \u00e9uskaro, asturiano, castel\u00e1n, catal\u00e1n e galego. No libro rec\u00f3llese a experiencia da participaci\u00f3n na \"Ruta al exilio\" promovida polo Ministerio de Dereitos Sociais e Axenda 2030, na que varios mozos percorreron os cami\u00f1os que serviron como fuxida aos exiliados na Guerra civil do 36. No libro dise en galego:\nTam\u00e9n colaborou en Radio Nacional. En 2022 empezou a conducir \"Un pa\u00eds para leerlo\" na segunda cadea de TVE."}
{"id": "554274", "revid": "89787", "url": "https://gl.wikipedia.org/wiki?curid=554274", "title": "Pacto Anticomintern", "text": "O Pacto Anticomintern, Antikomintern ou Anti-Komintern asinouse o 25 de novembro de 1936 entre o Imperio do Xap\u00f3n e a Alema\u00f1a nazi, onde ambas as naci\u00f3ns se comprometeron a tomar medidas para protexerse da ameaza da Internacional Comunista (Komintern). \nHistoria e contido.\nO pacto, basicamente, era espec\u00edfico para garantir a capacidade do \"Eixe\" para atacar unha potencial ameaza sovi\u00e9tica en d\u00faas frontes: ao Leste con Alema\u00f1a e ao Oeste con Xap\u00f3n, tentando deter o avance da Uni\u00f3n Sovi\u00e9tica e pro-Revoluci\u00f3ns da Uni\u00f3n Sovi\u00e9tica en Asia.\nEn caso de ataque da Uni\u00f3n Sovi\u00e9tica contra Alema\u00f1a ou Xap\u00f3n, estes dous \u00faltimos compromet\u00e9ronse a consultar as medidas a tomar para protexer os seus intereses com\u00fans. Tam\u00e9n acordaron que ning\u00fan dos dous concluir\u00eda tratados pol\u00edticos coa Uni\u00f3n Sovi\u00e9tica. Alema\u00f1a, ademais, aceptou reco\u00f1ecer a Manchukuo, o Estado-fantoche xapon\u00e9s en Manchuria. En 1937, Italia uniuse ao Pacto, formando o grupo que m\u00e1is tarde ser\u00eda co\u00f1ecido como o Eixo. En 1939 incorpor\u00e1ronse Espa\u00f1a, Hungr\u00eda e Manchukuo. A pesar do pacto de non agresi\u00f3n xermano-sovi\u00e9tico de 1939 (pacto Molotov-Ribbentrop) e do tratado de neutralidade asinado por Toquio con Moscova, o pacto foi renovado por outros cinco anos en novembro de 1941."}
{"id": "554278", "revid": "98629", "url": "https://gl.wikipedia.org/wiki?curid=554278", "title": "Red Bull Powertrains", "text": "Red Bull Powertrains \u00e9 unha empresa de fabricaci\u00f3n de unidades de potencia da F\u00f3rmula Un propiedade da compa\u00f1\u00eda austr\u00edaca Red Bull GmbH. A compa\u00f1\u00eda formouse en para facerse cargo da construci\u00f3n das unidades de potencia de F\u00f3rmula Un desenvolvidas por Honda a partir de , tras a retirada do fabricante xapon\u00e9s do deporte despois de 2021.\nEn 2022 Honda ensamblar\u00e1 as unidades de potencia e proporcionar\u00e1 soporte para as operaci\u00f3ns en pista e carreiras, antes de que Red Bull Powertrains asuma a total responsabilidade do seu funcionamento a partir de 2023. As unidades de potencia seguen sendo propiedade intelectual de Honda e, debido a unha conxelaci\u00f3n do desenvolvemento, Red Bull Powertrains non os desenvolver\u00e1. \nHistoria.\nEn febreiro de 2021, Red Bull Advanced Technologies asinou un acordo de distribuci\u00f3n exclusiva de motores de F\u00f3rmula Un con Honda para comezar na tempada despois de que o fabricante de autom\u00f3biles xapon\u00e9s abandonase a F\u00f3rmula Un ao final da tempada . Os motores ser\u00e1n adquiridos e renomeados por Red Bull, e subministrados aos seus dous equipos que compiten actualmente na F\u00f3rmula Un, Red Bull Racing e Scuderia AlphaTauri, a partir de 2022.\nO 23 de abril de 2021, anunciouse a contrataci\u00f3n de Ben Hodgkinson como director t\u00e9cnico de Red Bull Powertrains Hodgkinson foi o xefe de enxe\u00f1er\u00eda mec\u00e1nica de Mercedes AMG High Performance Powertrains desde 2017, e traballou na f\u00e1brica de Brixworth durante 20 anos. O 6 de maio, Red Bull anunciou a contrataci\u00f3n de cinco importantes empregados de Mercedes: Steve Blewett (que ser\u00e1 o director de produci\u00f3n da unidade de potencia Red Bull), Omid Mostaghimi (xefe de motor, electr\u00f3nica e recuperaci\u00f3n de enerx\u00eda), Pip Clode (xefe de dese\u00f1o mec\u00e1nico para a recuperaci\u00f3n de enerx\u00eda), Anton Mayo (xefe de dese\u00f1o de unidades de potencia de combusti\u00f3n) e Steve Brodie (l\u00edder de operaci\u00f3ns de motores de combusti\u00f3n)."}
{"id": "554280", "revid": "23204", "url": "https://gl.wikipedia.org/wiki?curid=554280", "title": "Ouj\u00e9-Bougoumou", "text": "Ouj\u00e9-Bougoumou (en cree :\u00a0\u1406\u1489\u1433\u146f\u14a8 ou \"\" ) \u00e9 unha comunidade cree integrada no Gran Consello dos Crees que constit\u00fae unha unha terra reservada cree (terreo de categor\u00eda IA) que se localiza no territorio equivalente Eeyou Istchee, na rexi\u00f3n administrativa de Nord-du-Qu\u00e9bec, no Quebec. En 2011, a Naci\u00f3n Cree de Ouj\u00e9-Bougoumou converteuse na \u00faltima primeira naci\u00f3n en ser reco\u00f1ecida polo goberno canadense.\nToponimia.\nA vila cree de Ouj\u00e9-Bougoumou, literalmente \"a nosa terra\" coa mesma orixe que Chibougamau, \u00e9 un asentamento recente que fundaron en 1989 crees da rexi\u00f3n.\nDemograf\u00eda.\nEn termos de poboaci\u00f3n, Ouj\u00e9-Bougoumou \u00e9 a comunidade m\u00e1is pequena dos cree no norte do Quebec. Os habitantes son principalmente membros da Naci\u00f3n Cree de Ouj\u00e9-Bougoumou. O censo de 2021 d\u00e1balle unha poboaci\u00f3n de 797 habitantes. \nLinguas.\nSegundo o censo de 2016 o cree \u00e9 a lingua materna de 540 habitantes da localidade e a segunda lingua \u00e9 o ingl\u00e9s con 115 falantes e o franc\u00e9s a terceira con 60. Ademais outras 5 persoas afirman que a s\u00faa lingua materna \u00e9 o franc\u00e9s e unha lingua non oficial. Por co\u00f1ecemento das d\u00faas linguas oficiais 540 persoas afirman que falan ingl\u00e9s como primeira lingua oficial, un total de 110 falan ingl\u00e9s e franc\u00e9s, 70 s\u00f3 franc\u00e9s e hai 20 persoas que non falan ningunha das d\u00faas linguas oficiais. Son un total de 590 persoas os que afirman que poden falar cree. A maior\u00eda da poboaci\u00f3n identif\u00edcase como indios norteamericanos, con s\u00f3 70 non nativos. Malia seren 10 persoas as que declaran que te\u00f1en alg\u00fan devanceiro inuit non hai falantes de ningunha lingua inuit.\nRelixi\u00f3n.\nA maior\u00eda da poboaci\u00f3n de Ouj\u00e9-Bougoumou \u00e9 cristi\u00e1 a\u00ednda que seguiron a manter pr\u00e1cticas da relixi\u00f3n tradicional malia unha parte da comunidade manter un cristianismo rigoroso. Non obstante, a comunidade tomou en outubro de 2010 a decisi\u00f3n de prohibir as pr\u00e1cticas espirituais tradicionais, o que provocou tensi\u00f3ns internas. A maior\u00eda da poboaci\u00f3n pertence a igrexa pentecostal, que \u00e9 a \u00fanica que conta cun lugar de culto na comunidade e que comezou a evanxelizar os membros desta naci\u00f3n na d\u00e9cada de 1980 cando loitaban por formar a s\u00faa propia comunidade. A\u00ednda que non contan cun lugar de culto, no censo de 2001 eran 50 persoas as que se identificaban como anglicanas .\nGoberno.\nA Naci\u00f3n Cree de Ouj\u00e9-Bougoumou gob\u00e9rnaa un consello de banda, composto por un xefe, un vicexefe, as\u00ed como por cinco conselleiros. Dende 2015 o xefe \u00e9 Curtis Bosum e o vicexefe Lance Cooper.\nHistoria.\nA Naci\u00f3n Cree de Ouj\u00e9-Bougoumou proceden, na s\u00faa meirande parte, dos cree de Mistissini ao se moveren algunhas familias ao sur do lago Chibougamau ao se establecer en 1926 al\u00ed un posto comercial ao inicio do s\u00e9culo XX, no que constitu\u00eda o primeiro contacto entre europeos e nativos da zona, que se moveu \u00e1 pen\u00ednsula Gouin en 1929 onde foron tam\u00e9n as familias cree, e que seguiu a atraer m\u00e1is cree ata o seu peche en 1942. Na rexi\u00f3n inst\u00e1lanse diversas compa\u00f1\u00edas mineiras e na rexi\u00f3n instal\u00e1ronse campamentos, vilas e cidades de maior\u00eda non nativa e as compa\u00f1\u00edas mineiras fixeron todo o posible por facerse co seu territorio tradicional, ao longo de cincuenta anos forz\u00e1ronos a se recolocar setes veces, primeiro volveron temporalmente a Mistissini pero acabaron por marchar a diversos lugares pr\u00f3ximos a Chibougamau. En 1952 agrup\u00e1ronse na Pointe Mar\u00e9cageuse e en 1962 na ba\u00eda Cach\u00e9e, intentaron lograr o reco\u00f1ecemento como terra reservada polo goberno federal pero este obrigrounos en 1970 volver a Mistissini e destru\u00edu as s\u00faas casas, uns poucos marcharon a Mistissini pero a maior\u00eda esparexeuse en pequenos campamentos en Chibougamau e Chapais e seguiron a loitar para lograren o reco\u00f1ecemento do goberno federal \u00e1 s\u00faa naci\u00f3n e dun lugar propio onde se aveci\u00f1ar, e as\u00ed no ver\u00e1n de 1989 a comunidade Ouj\u00e9-Bougoumou declarou xurisdici\u00f3n sobre o seu territorio, bloqueou o acceso \u00e1 aldea onde viv\u00edan ent\u00f3n e estableceron a s\u00faa propia xustiza e en setembro de 1989 logrouse un acordo co goberno do Quebec para a constru\u00edr unha vila propia permanente e o reco\u00f1ecemento de xurisdici\u00f3n local para o pobo cree Ouj\u00e9-Bougoumou. O goberno federal asinou un acordo en 1992 para axudar a financiar a construci\u00f3n da comunidade de forma permanente, \u00e1 beira do lago Op\u00e9miska. O n\u00facleo urbano dese\u00f1ouno o arquitecto m\u00e9tis Douglas Cardinal, co\u00f1ecido, entre outras obras, polo edificio do Museo Canadense da Historia en Gatineau .\nO departamento de Asuntos Ind\u00edxenas e do Norte do Canad\u00e1 reco\u00f1eceu en 2011 a Naci\u00f3n Cree de Ouj\u00e9-Boufoumou e o 15 de maio de 2014, o asentamento amerindio onde se atopa a localidade conv\u00e9rtese en terra reservada cree (terras de categor\u00eda IA) rexidas polo Acordo da Ba\u00eda de James e o Norte do Quebec . A diferenza das outras naci\u00f3ns crees de Nord-du-Qu\u00e9bec, a naci\u00f3n Ouj\u00e9-Bougoumou non se beneficia de terras da categor\u00eda IB baixo xurisdici\u00f3n provincial.\nDesenvolvemento sostible.\n\u00c1 vila de Ouj\u00e9-Bougoumou premiouna a UNESCO pola s\u00faa construci\u00f3n segundo varios criterios de desenvolvemento sostible, as\u00ed como pola s\u00faa arquitectura tradicional. Dende a comunidade pux\u00e9ronse en marcha varios principios tecnol\u00f3xicos e urban\u00edsticos de vangarda como un sistema de calefacci\u00f3n central totalmente automatizado formado por dous dep\u00f3sitos de ebulici\u00f3n quentados con le\u00f1a e aceite que conectan todos os edificios. As cubas de ebulici\u00f3n abast\u00e9cense de residuos forestais procedentes dun serradoiro pr\u00f3ximo .\nEducaci\u00f3n e cultura.\nO Consello Escolar Cree administra a escola Waapihtiiwewan (\u1427\u140b\u1438\u1426\u144f\u1427\u1401\u1427\u140a\u14d0 \u148b\u1505\u146f\u1455\u14ab\u1489\u1405\u1472\u14a5\u1484) que abriu se inaugurou o 21 de setembro de 1993. Dese\u00f1ouna Douglas Cardinal e conta con curr\u00edculum en cree, en ingl\u00e9s e franc\u00e9s. En 2020 contaba con 152 alumnos \nO Instituto Cultural Cree Aanischaaukamikw abriu as s\u00faas portas o 15 de novembro de 2011 logo de dez anos de planificaci\u00f3n e construci\u00f3n. \"Aanischaaukamikw\" equivale a edificio dos devanceiros. \u00c9 unha instituci\u00f3n cultural que se creou en cooperaci\u00f3n coas outras comunidades crees do norte do Quebecw. Funcina como museo, cunha colecci\u00f3n principal de obxectos hist\u00f3ricos cree, como biblioteca, como centro de ensino e cultural e como centro de documentaci\u00f3n e investigaci\u00f3n."}
{"id": "554281", "revid": "88215", "url": "https://gl.wikipedia.org/wiki?curid=554281", "title": "Patricio Guill\u00e9n Gandini", "text": ""}
{"id": "554284", "revid": "23204", "url": "https://gl.wikipedia.org/wiki?curid=554284", "title": "Verdens verste menneske", "text": ""}
{"id": "554289", "revid": "98629", "url": "https://gl.wikipedia.org/wiki?curid=554289", "title": "R\u00edo Isonzo", "text": "O r\u00edo Isonzo (en italiano) (\"Lusin\u00e7\" en friulano), \"So\u010da\" en esloveno, \"Sontig\" en alem\u00e1n, \"Aesontius\" ou \"Isontius\" en lat\u00edn) \u00e9 un r\u00edo de 140 km de lonxitude que fl\u00fae a trav\u00e9s de Eslovenia occidental e desemboca no nordeste de Italia. \nCaracter\u00edsticas.\n\u00c9 un caracter\u00edstico r\u00edo alpino, cuxa fonte est\u00e1 situada a 1 100 m de altitude, nos Alpes Xulianos, ao oeste do monte Triglav, o pico m\u00e1is alto de Eslovenia. \nDespois de atravesar dito monte, seu curso dir\u00edxese ao sur, percorrendo as localidades de Bovec, Kobarid, Tolmin, Nova Gorica e Gorizia, para, finalmente, desembocar no mar Adri\u00e1tico, cerca da cidade italiana de Monfalcone. As\u00ed, o So\u010da percorre 99 km en Eslovenia e 41 km en Italia.\nO curso actual do r\u00edo \u00e9 o resultado de varios imoportantes cambios que se produciron durante os \u00faltimos 2 000 anos. Segundo o historiador romano Estrab\u00f3n, o r\u00edo chamado \"Aesontius\", na \u00e9poca romana pasaba por Aquileia ata o mar Adri\u00e1tico, era esencialmente o sistema fluvial do Natisone e o Torre. En 585, un corremento de terras cortou a parte superior do leito do r\u00edo Natisone, provocando a s\u00faa posterior captura polo r\u00edo Bontius. A descarga subterr\u00e1nea orixinal do Bontius no Timavo quedou obstru\u00edda, e outra avulsi\u00f3n devolveu o novo curso de auga ao leito do baixo Natisone.\nDurante os s\u00e9culos seguintes, o estuario deste novo r\u00edo, o So\u010da, desprazouse cara ao leste at\u00e9 captar o curto r\u00edo costeiro Sdobba, polo que agora o Isonzo desemboca no mar Adri\u00e1tico. A antiga r\u00eda (do \"Aesontius\", e o primeiro Isonzo) na recentemente formada lagoa de Grado converteuse nun regato costeiro independente.\nBatallas no val do Isonzo.\nO val do Isonzo, ou val do So\u010da foi o escenario dunha das maiores operaci\u00f3ns b\u00e9licas da primeira guerra mundial, entre maio de 1915 e novembro de 1917. \nNese per\u00edodo suced\u00e9ronse as doce batallas do Isonzo na fronte italiana, na que m\u00e1is de 300 000 soldados italianos e austro-h\u00fangaros perderon a vida.\nDeporte.\nAdoitan realizarse carreiras en caiac r\u00edo abaixo."}
{"id": "554290", "revid": "111586", "url": "https://gl.wikipedia.org/wiki?curid=554290", "title": "Common Wealth Party", "text": "O Common Wealth Party foi un partido pol\u00edtico do Reino Unido da d\u00e9cada de 1940. \nNome.\nCommon Wealth Party significa en galego \"Partido pola Riqueza Com\u00fan\". A palabra c\"ommonwealth\" era usada en ingl\u00e9s como sin\u00f3nimo de \"ben com\u00fan\". Segundo o dicionario Barclay do s. XVIII: \"unha forma regular de goberno ou organizaci\u00f3n pol\u00edtica, establecida de com\u00fan acordo; unha forma de goberno na que o poder supremo se aloxa no pobo; unha rep\u00fablica; unha democracia.\" \nO termo era xa historicamente usado para se referir a un per\u00edodo da historia inglesa a mediados do s\u00e9culo XVII, e desde 1931 \u00e1 Commonwealth de Naci\u00f3ns, unha asociaci\u00f3n de Estados soberanos formado polo Reino Unido e antigas colonias brit\u00e1nicas.\nHistoria.\nFundaci\u00f3n.\nCreado o 26 de xullo de 1941, foi cofundado por Tom Wintringham e maioritariamente por antigos militantes do Partido Laborista como Richard Acland, Vernon Bartlett e J. B. Priestley.\nIdeolox\u00eda.\nA formaci\u00f3n ti\u00f1a a s\u00faa orixe no chamado Comit\u00e9 de 1941 e eran contrarios \u00e1 paz asinada polas distintas formaci\u00f3ns con ocasi\u00f3n da segunda guerra mundial. Aplicaron os tres principios b\u00e1sicos que consideraban necesarios para unha pol\u00edtica socialista: propiedade com\u00fan da terra, democracia vital e moralidade na pol\u00edtica.\nElecci\u00f3ns.\nNa primeira ocasi\u00f3n que se presentou a unhas elecci\u00f3ns xerais, obtivo escanos por Eddisbury, Skipton e Chelmsford, rest\u00e1ndollos ao Partido Conservador. No entanto, nas elecci\u00f3ns de 1945 s\u00f3 venceron en Chelmsord. Finalmente o partido foi disolto e a maior\u00eda dos seus membros integr\u00e1ronse no Partido Laborista."}
{"id": "554291", "revid": "35560", "url": "https://gl.wikipedia.org/wiki?curid=554291", "title": "Distribuciones Froiz", "text": ""}
{"id": "554292", "revid": "85894", "url": "https://gl.wikipedia.org/wiki?curid=554292", "title": "Friamonde, Mourulle, Taboada", "text": "Friamonde \u00e9 a \u00fanica entidade de poboaci\u00f3n da parroquia de Mourulle no concello lugu\u00e9s de Taboada, na comarca de Chantada. Ti\u00f1a 13 habitantes no ano 2021 segundo datos do Instituto Galego de Estat\u00edstica, dos cales eran 8 homes e 5 mulleres."}
{"id": "554293", "revid": "89787", "url": "https://gl.wikipedia.org/wiki?curid=554293", "title": "Caiac", "text": "O caiac \u00e9 unha embarcaci\u00f3n de orixe esquim\u00f3 fabricada tradicionalmente con pel de foca e cunha abertura na cuberta que se axusta ao corpo da persoa que a tripula.\nDeporte.\nEn deporte \u00e9 unha variedade de canoa deportiva que se utiliza nos cursos fluviais de gran velocidade e que s\u00f3 ten descuberta a parte onde van os remeiros.\nDe un a catro tripulantes, na s\u00faa orixe era dun s\u00f3 tripulante, e us\u00e1base polos esquim\u00f3s para pescar e cazar. O tripulante ou padexeiro acom\u00f3dase sentado e orientado en direcci\u00f3n ao avance, a diferenza das embarcaci\u00f3ns de remo, e propulsa a embarcaci\u00f3n mediante unha pa de dupla folla ou culler que no necesita de apoio sobre o casco.\n\u00c9 unha embarcaci\u00f3n longa (eslora) e estreita (manga). Nos seus dese\u00f1os tradicionais era de cuberta pechada, s\u00f3 aberta na \"ba\u00f1eira\" onde se sit\u00faan os padexeiros. Existen na actualidade tantos dese\u00f1os e variantes como usos potenciais, pero en xeral pode considerarse unha embarcaci\u00f3n pequena en relaci\u00f3n con outras, en ocasi\u00f3ns de dese\u00f1o extraordinariamente hidrodin\u00e1mico e noutros casos de dese\u00f1o compacto e manobr\u00e1bel. \nDadas as s\u00faas caracter\u00edsticas poden usarse caiacs en augas tranquilas (r\u00edos, encoros, lagos ou piscinas), augas bravas (r\u00edos de monta\u00f1a ou canais de augas bravas) e no mar (incluso en mar aberto). Tal variedade de usos trad\u00facese nunha gran cantidade de modelos: de pista e descenso de r\u00edos, de augas bravas, de caiac extremo, de rodeo, caiacs de surf, caiac de mar, de caiac-polo e de recreo, entre outras. \nTam\u00e9n se denomina as\u00ed unha regata de velocidade na que se emprega este tipo de embarcaci\u00f3n."}
{"id": "554295", "revid": "88215", "url": "https://gl.wikipedia.org/wiki?curid=554295", "title": "Lorenzo Buffon", "text": "Lorenzo Buffon, nado en Majano, Udine, o 19 de decembro de 1929, \u00e9 un exfutbolista italiano que xogaba como porteiro. Disputou 277 partidos co AC Milan, e m\u00e1is tarde xogou tam\u00e9n no seu m\u00e1ximo rival, o Inter de Mil\u00e1n, as\u00ed como noutros clubs italianos, ga\u00f1ando cinco t\u00edtulos da Serie A. Foi 15 veces internacional coa selecci\u00f3n italiana, \u00e1 que capitaneou no Mundial de 1962 en Chile.\nEst\u00e1 amplamente considerado como un dos mellores porteiros da s\u00faa xeraci\u00f3n e un dos mellores porteiros italianos da historia. Foi elixido xunto ao porteiro sovi\u00e9tico Lev Iashin, para representar ao equipo das estrelas da FIFA durante a d\u00e9cada de 1960.\nTraxectoria.\nDisputou un total de 365 partidos en 15 tempadas na Serie A, repartidas entre o AC Milan (1949\u201359), o Genoa (1959\u201360), o Inter de Mil\u00e1n (1960\u201363) e a Fiorentina. (1963\u201364). Comezou a s\u00faa carreira no Portogruaro en 1948 antes de fichar polo Milan na tempada seguinte. Co Mil\u00e1n, debutou na Serie A o 15 de xaneiro de 1950, mantendo a porter\u00eda a cero na vitoria por 1-0 ante a Sampdoria. Xogou 277 partidos co club, e participou na conquista de catro t\u00edtulos da Serie A e d\u00faas Copas Latinas, a pesar de ter como competencia na porter\u00eda a Narciso Soldan. Co Milan, alcanzou tam\u00e9n a final da Copa de Europa de 1957/58 e as semifinais da 1955/56. Con 300 partidos co Milan, \u00e9 un dos \u00fanicos catro porteiros da historia do club que alcanzou este fito, s\u00f3 por detr\u00e1s de Christian Abbiati (380), Sebastiano Rossi (330) e Dida (302).\nPosteriormente xogou unha tempada no Genoa, antes de fichar en 1960 polo rival hist\u00f3rico do Milan, o Inter de Mil\u00e1n, en ambas ocasi\u00f3ns como substituto do que foi considerado como o seu m\u00e1ximo rival ao longo da s\u00faa carreira: Giorgio Ghezzi. Xogou tres tempadas no Inter de Helenio Herrera, ga\u00f1ando o seu quinto t\u00edtulo da Serie A na tempada 1962/63. \nA continuaci\u00f3n xogou na Fiorentina e no Ivrea antes de retirarse en 1965. Trala s\u00faa retirada do f\u00fatbol profesional, traballou como buscador de talentos para o Milan.\nSelecci\u00f3n nacional.\nFoi 15 veces internacional coa selecci\u00f3n italiana entre 1958 e 1962. Debutou o 9 de setembro de 1958 nun amigable contra Francia que rematou 2-2. Capitaneou a \"azzurra\" no Mundial de 1962 en Chile, quedando eliminado na primeira fase.\nVida persoal.\n\u00c9 parente do tam\u00e9n porteiro Gianluigi Buffon, pois \u00e9 curm\u00e1n do seu av\u00f3. Casou coa actriz e celebridade televisiva Edy Campagnoli, que anteriormente mantivera unha relaci\u00f3n co seu rival Giorgio Ghezzi.\nPalmar\u00e9s.\nAC Milan\nInter de Mil\u00e1n"}
{"id": "554296", "revid": "23204", "url": "https://gl.wikipedia.org/wiki?curid=554296", "title": "Introduction (filme)", "text": "Introduction (en ; \"Inteurodeoksyeon\") \u00e9 un filme surcoreano de 2021 escrito e dirixido por Hong Sang-soo. Est\u00e1 protagonizado por Shin Seok-ho, Park Mi-so e Kim Min-hee. O filme estreouse internacionalmente no Festival de Berl\u00edn en marzo de 2021, onde ga\u00f1ou o Oso de Prata \u00f3 mellor gui\u00f3n. Estreouse nos cinemas de Corea do Sur o 27 de maio de 2021.\nEstreouse subtitulado en galego o 12 de marzo de 2022 a trav\u00e9s de NUMAX (Santiago de Compostela).\nPersonaxes.\nO elenco est\u00e1 composto por:"}
{"id": "554298", "revid": "23204", "url": "https://gl.wikipedia.org/wiki?curid=554298", "title": "Inteurodeoksyeon", "text": ""}
{"id": "554301", "revid": "22795", "url": "https://gl.wikipedia.org/wiki?curid=554301", "title": "T\u00edmalo com\u00fan", "text": ""}
{"id": "554302", "revid": "22795", "url": "https://gl.wikipedia.org/wiki?curid=554302", "title": "T\u00edmalo \u00e1rtico", "text": ""}
{"id": "554306", "revid": "23204", "url": "https://gl.wikipedia.org/wiki?curid=554306", "title": "Thymallus baikalensis", "text": ""}
{"id": "554330", "revid": "5863", "url": "https://gl.wikipedia.org/wiki?curid=554330", "title": "Galo de Barcelos", "text": ""}
{"id": "554333", "revid": "114840", "url": "https://gl.wikipedia.org/wiki?curid=554333", "title": "Benedykt Dybowski", "text": "Benedykt Tadeusz Dybowski, nado o 12 de maio de 1833 en Adamaryn, uezd de Novogr\u00fadok, Imperio ruso, e finado en Lw\u00f3w, Segunda Rep\u00fablica Polaca, (hoxe Lviv, Ucra\u00edna), foi un m\u00e9dico e naturalista polaco.\nTraxectoria.\nBenedykt Dybowski naceu en Adamaryn, no uezd de Novogr\u00fadok, Gobernaci\u00f3n de Grodno, Imperio ruso (Hoxe en Belar\u00fas)\nEstudou Medicina na Universidade de Dorpat (actual Tartu, en Estonia), e posteriormente estudou na Universidade de Breslavia, obtendo seu doutoramento na Universidade Humboldt de Berl\u00edn.\nParticipou en varias expedici\u00f3ns para buscar e estudar peixes mari\u00f1os e crust\u00e1ceos. Conseguiu un posto de profesor de Zoolox\u00eda na Universidade de Varsovia, daquela baixo a administraci\u00f3n do Imperio ruso.\nParticipou no Levantamiento de xaneiro, un levantamento na antiga Rep\u00fablica das D\u00faas Naci\u00f3ns (actuais Polonia, Lituania, Belar\u00fas, [[Letonia], e partes de [[Ucra\u00edna]] e de [[Rusia]] occidental) contra o Imperio ruso, en 1863-1864, feito polo que foi arrestado, xulgado e condenado a morte, a\u00ednda que a sentenza foi reducida a 12 anos en [[Siberia]].\nEmpezou a estudar a [[historia natural]] de Siberia e, en 1866, o gobernador Mur\u00e1viov eximiu a Dybowski dos traballos forzados (\"[[k\u00e1torga]]\"), restaurou os seus dereitos civ\u00eds e prop\u00faxolle traballar como doutor nun hospital.\nEstableceuse no pequeno pobo de [[Kultuk]] e comezou un estuio detallado do [[lago Baikal]], con algunha axuda t\u00e9cnica por parte da Sociedade Xeogr\u00e1fica Rusa. \nExerceu como m\u00e9dico para a poboaci\u00f3n ind\u00edxena de [[Kamchatka]], as [[illas Aleutianas]], as [[illas do Comandante]] e a [[illa de Bering]], o que lle supuxo facer catro viaxes ao ano \u00e1s \u00e1reas poboadas da zona.\nTras volver de Asia, proseguiu o seu traballo de investigaci\u00f3n na Universidad de [[Le\u00f3polis]] en 1883. E presidiu a Sociedade Cop\u00e9rnico de Naturalistas Polacos entre 1886 e 1887.\nEn 1921 foille concedido un doutoramento \"honoris causa\" pola Universidade de [[Varsovia]] e, en 1923, outro pola Universidade de [[Vilna]]. En 1927 a Academia de Ciencias da Uni\u00f3n Sovi\u00e9tica elixiu a Dybowski como membro correspondente. \nDybowski pasou os \u00faltimos anos da s\u00faa vida en [[Le\u00f3polis]]. Faleceu aos 97 anos, e foi enterrado no cemiterio leopolitano de [[\u0141yczakowski]], xunto con outros participantes do Levantamiento de 1863.\nA maior parte da s\u00faa colecci\u00f3n de esp\u00e9cimes zool\u00f3xicos e bot\u00e1nicos enc\u00f3ntrase no Museo Zool\u00f3xico de Le\u00f3polis.\nO [[anf\u00edpodo]] \"Gammaracanthuskytodermogammarus loricatobaicalensis\", supostamente procedente do [[lago Baikal]] foi nomeado por el, e foi considerado o [[nome cient\u00edfico]] m\u00e1is longo, a\u00ednda que na actualidade, este nome non se considera v\u00e1lido. O que si se considera v\u00e1lido \u00e9 o nome do [[salm\u00f3nido]] \"Thymallus grubii var. baicalensis\", descrito por el en 1874, e que hoxe est\u00e1 considerado como unha nova [[especie]], \"[[Thymallus baicalensis]]\".\nEn febreiro de 2014, o explorador [[Jacek Pa\u0142kiewicz]] presentou unha placa en memoria de Dybowski en [[Petrop\u00e1vlovsk-Kamchatski]].\nDistinci\u00f3ns.\nFoi membro da Academia de Ciencias de Rusia, e da Academia de Ciencias da Uni\u00f3n Sovi\u00e9tica.\nComendador con Estrela da Orde Polonia Restituta.\nAbreviatura.\nA abreviatura Dybowski empr\u00e9gase para reco\u00f1ecer a Benedykt Dybowski como [[autoridade]] na descrici\u00f3n e [[taxonom\u00eda]] en [[zoolox\u00eda]].\nV\u00e9xase tam\u00e9n.\nLigaz\u00f3ns externas.\n[[Categor\u00eda:Cient\u00edficos de Polonia]]\n[[Categor\u00eda:Cient\u00edficos de Rusia]]\n[[Categor\u00eda:Zo\u00f3logos de Polonia]]\n[[Categor\u00eda:Zo\u00f3logos de Rusia]]\n[[Categor\u00eda:M\u00e9dicos de Rusia]]\n[[Categor\u00eda:Alumnos da Universidade de Tartu]]\n[[Categor\u00eda:Alumnos da Universidade de Wroc\u0142aw]]\n[[Categor\u00eda:Alumnos da Universidade Humboldt de Berl\u00edn]]\n[[Categor\u00eda:Profesores da Universidade de Lviv]]\n[[Categor\u00eda:Nados en Dubrava, distrito de Maladzie\u010dna]]\n[[Categor\u00eda:Nados en 1833]]\n[[Categor\u00eda:Finados en 1930]]"}
{"id": "554336", "revid": "98629", "url": "https://gl.wikipedia.org/wiki?curid=554336", "title": "Tom Wintringham", "text": "Thomas Henry Wintringham, nado o 15 de maio de 1898 e finado o 16 de agosto de 1949, foi un soldado, historiador militar, xornalista, poeta, marxista, pol\u00edtico e autor brit\u00e1nico. Durante a segunda guerra mundial estivo ligado \u00e1 Home Guard e foi un dos fundadores do Common Wealth Party.\nTraxectoria.\nPrimeiros anos.\nNaceu en 1898 en Grimsby, Lincolnshire. Estudou en Holt, Norfolk, e no Balliol College, Oxford. En 1915 foi elixido para unha bolsa de Historia en Balliol, pero durante a primeira guerra mundial aprazou a carreira universitaria para unirse ao Royal Flying Corps, exercendo de mec\u00e1nico e piloto de motocicletas. Ao final da guerra estivo implicado nun breve mot\u00edn de cuarteis. Regresou a Oxford, e fixo unha visita duns meses a Moscova, despois de regresar a Inglaterra e formar un grupo de estudantes co obxectivo de establecer unha secci\u00f3n brit\u00e1nica da Terceira Internacional, un partido comunista. Cando se formou o partido, trasladouse a Londres para estudar para a barra (advogac\u00eda) do Temple, pero de feito traballou a tempo completo en pol\u00edtica.\nPol\u00edtica e a guerra civil espa\u00f1ola.\nEn 1923, Wintringham uniuse ao Partido Comunista de Gran Breta\u00f1a (CPGB). En 1925, foi encarcerado por \"difamaci\u00f3n sediciosa e incitaci\u00f3n ao mot\u00edn\". En 1930, cofundou o xornal comunista \"Daily Worker;\" tam\u00e9n escribiu para o \"Labor Monthly\", e estableceuse como o experto militar do partido. En folletos e artigos do \"LM\", pediu precauci\u00f3ns contra os ataques a\u00e9reos varios anos antes do bombardeo de Guernica. \nA\u00ednda estando no centro da organizaci\u00f3n do CPGB, a mi\u00fado discrepaba da s\u00faa pol\u00edtica, crendo nun comunismo de alianza e cooperaci\u00f3n, m\u00e1is que na ideolox\u00eda dominante no Komintern de \"clase contra clase\". As ideas de Wintringham convert\u00e9ronse en dogma do partido cando o Komintern aceptou a 'Popular Front', unha forma de comunismo pola que estaba preparado para loitar.\nEn 1934, foi fundador e editor do \"Left Review\", a primeira revista literaria brit\u00e1nica con intenci\u00f3n marxista declarada. A\u00ednda financiado polo CPGB, abrazou a escritores de todos os tons do socialismo, independentemente das s\u00faas afiliaci\u00f3ns partidarias. \nAo comezo da guerra civil espa\u00f1ola, Wintringham marchou a Barcelona como xornalista do \"Daily Worker\", pero uniuse, e logo dirixiu, o Batall\u00f3n Brit\u00e1nico das Brigadas Internacionais (alg\u00fans socialistas atribu\u00edronlle a el a idea das brigadas). Tam\u00e9n namorou da xornalista estadounidense, Kitty Bowler, coa que m\u00e1is tarde casou.\nEn febreiro de 1937 foi ferido na batalla de Jarama. Estando ferido f\u00edxose amigo de Ernest Hemingway, quen baseou nel un dos seus personaxes. Pasou uns meses como instrutor de metralladoras. De volta no batall\u00f3n o ver\u00e1n seguinte contraeu febre tifoidea, foi ferido de novo en Quinto en agosto de 1937 e repatriado en outubro. O seu libro \"English Captain\" bas\u00e9ase nesas experiencias.\nEn 1938, o Partido Comunista condenou a Kitty Bowler como esp\u00eda trotskista, pero el negouse a deixala e abandonou o partido, vendo con desconfianza a submisi\u00f3n do partido a Stalin. De volta en Inglaterra, Tom Hopkinson recrutouno para traballar no \"Picture Post\". \nSegunda guerra mundial.\nAo regresar de Espa\u00f1a, Wintringham comezou a pedir unha garda armada para repeler calquera invasi\u00f3n do Eixo, e xa en 1938 comezara a facer campa\u00f1a polo que ser\u00eda a Home Guard. Ensinou \u00e1s tropas t\u00e1cticas de guerrillas, como o movemento co\u00f1ecido como \"monkey crawl\". \nNo estalido da segunda guerra mundial, Wintringham solicitou unha praza de oficial do ex\u00e9rcito, pero foi rexeitado. Cando o Partido Comunista promulgou a s\u00faa pol\u00edtica de manterse f\u00f3ra da guerra debido ao pacto Molotov-Ribbentrop, condenou enerxicamente as s\u00faas decisi\u00f3ns. Debido \u00e1s pol\u00edticas do primeiro ministro Chamberlain, tam\u00e9n imaxinaba que os \"tories\" eran simpatizantes dos nazis e escribiu que deb\u00edan ser destitu\u00eddos do seu cargo. Escribiu ent\u00f3n para o \"Picture Post\", o \"Daily Mirror\" e columnas en \"Tribune\" e \"New Statesman\". Escribiu moitos artigos propagando as s\u00faas opini\u00f3ns co lema \"a people's war for a people's peace\" (unha guerra do pobo pola paz do pobo).\nEn maio de 1940, ap\u00f3s a fuxida de Dunkerque, comezou a escribir en apoio dos Local Defense Volunteers. O 10 de xullo, abriu a \"Home Guard Training School\" en Osterley Park, Londres. Os m\u00e9todos de adestramento base\u00e1ronse na s\u00faa experiencia en Espa\u00f1a; veteranos que loitaran xunto a el formaron voluntarios en demolici\u00f3ns e antitanque. Tam\u00e9n ensinou loita na r\u00faa e guerrilla.\nO ex\u00e9rcito brit\u00e1nico determinou que Tom Wintringham non era de fiar debido ao seu pasado comunista. Despois de setembro de 1940, o ex\u00e9rcito comezou a facerse cargo do adestramento da Home Guard en Osterley e el e os seus compa\u00f1eiros foron gradualmente abandonados. Wintringham dimitiu en abril de 1941. Ir\u00f3nicamente, a pesar das s\u00faas actividades de apoio, nunca se lle permitiu unirse \u00e1 organizaci\u00f3n por mor dunha pol\u00edtica que prohib\u00eda a adhesi\u00f3n a comunistas.\nEn 1942, Wintringham comezou a fundar o Common Wealth Party con Vernon Bartlett, Sir Richard Acland e JB Priestley. Recibiu o 48% dos votos nas elecci\u00f3ns parciais de Midlothian e Peebles Northern en febreiro de 1943, quitando o escano aos \"tories\". Nas elecci\u00f3ns xerais de 1945 presentouse na circunscrici\u00f3n de Aldershot, o candidato do Partido Laborista presentouse para darlle unha clara carreira contra o deputado conservador. A s\u00faa esposa Kitty estaba na mesma circunscrici\u00f3n de Midlothian que estivo tan preto de ga\u00f1ar dous anos antes, pero ning\u00fan dos dous foi elixido. Despois da guerra Wintringham e moitos dos fundadores de Common Wealth sa\u00edron e un\u00edronse ao Partido Laborista, suxerindo a disoluci\u00f3n do CWP.\nVida posterior.\nNos seus \u00faltimos anos traballou principalmente na radio e no cine, producindo programas documentais e escribindo cr\u00edtica. Continuou escribindo sobre a historia militar, opo\u00f1\u00e9ndose ao uso e desenvolvemento de armas at\u00f3micas e defendendo a China de Mao e a Iugoslavia de Tito fronte \u00e1 burocracia monol\u00edtica sovi\u00e9tica. A\u00ednda que reco\u00f1eceu e op\u00faxose \u00e1s purgas e represi\u00f3ns que empa\u00f1aron os logros da Uni\u00f3n Sovi\u00e9tica, nunca aceptou que o propio Stalin fose c\u00f3mplice ou responsable delas.\nAs s\u00faas campa\u00f1as e escritos posteriores centr\u00e1ronse principalmente na formaci\u00f3n dunha \"Garda Mundial\" (World Guard), unha forza neutral de voluntarios (inicialmente) para controlar Palestina e a India dividida, e estar a disposici\u00f3n das Naci\u00f3ns Unidas .\nTom Wintringham morreu o 16 de agosto de 1949, aos 51 anos, tras un ataque card\u00edaco mentres se hospedaba coa s\u00faa irm\u00e1 na granxa dela en Owmby, Lincolnshire. "}
{"id": "554344", "revid": "5863", "url": "https://gl.wikipedia.org/wiki?curid=554344", "title": "Llu\u00eds Bagaria", "text": ""}
{"id": "554345", "revid": "5863", "url": "https://gl.wikipedia.org/wiki?curid=554345", "title": "Llu\u00eds Bagaria i Bou", "text": ""}
{"id": "554346", "revid": "5863", "url": "https://gl.wikipedia.org/wiki?curid=554346", "title": "Llu\u00eds Bagaria Bou", "text": ""}
{"id": "554347", "revid": "5863", "url": "https://gl.wikipedia.org/wiki?curid=554347", "title": "Lu\u00eds Bagar\u00eda", "text": ""}
{"id": "554348", "revid": "5863", "url": "https://gl.wikipedia.org/wiki?curid=554348", "title": "Lu\u00eds Bagaria Bou", "text": ""}
{"id": "554349", "revid": "5863", "url": "https://gl.wikipedia.org/wiki?curid=554349", "title": "Luis Bagaria Bou", "text": ""}
{"id": "554358", "revid": "52566", "url": "https://gl.wikipedia.org/wiki?curid=554358", "title": "Alex McDade", "text": "Alex McDade, nado en 1905 e finado en 1937, foi un poeta e soldado escoc\u00e9s.\nTraxectoria.\nNado en Glasgow, McDade uniuse ao Partido Comunista de Gran Breta\u00f1a despois de presenciar as dificultades econ\u00f3micas e as inxustizas que sufr\u00edan os seus compa\u00f1eiros de traballo. \nNa guerra.\nMarchou a Espa\u00f1a para loitar coa XV Brigada Internacional na guerra civil espa\u00f1ola. Foi comisario pol\u00edtico do batall\u00f3n brit\u00e1nico e resultou ferido na batalla de Jarama en febreiro de 1937. Morreu o primeiro d\u00eda da batalla de Brunete en Villanueva de la Ca\u00f1ada (hoxe na Comunidade de Madrid), o 6 de xullo de 1937. \nPoes\u00eda.\nEscribiu o poema \"Valley of Jarama\" , letra da canci\u00f3n \"Jarama Valley\", tam\u00e9n chamada \"Vale de Jarama\" con m\u00fasica baseada en \"Red River Valley\" canci\u00f3n folcl\u00f3rica dos EUA. Foi publicada en 1938 en \"The Book of the XV International Brigade\" polo Comisariado de Guerra. A canci\u00f3n tivo versi\u00f3ns en ingl\u00e9s, castel\u00e1n, alem\u00e1n (por Ernst Buch) e ruso, e foi versionada tam\u00e9n anos m\u00e1is tarde por Woody Guthrie e Pete Seeger entre outros."}
{"id": "554359", "revid": "5863", "url": "https://gl.wikipedia.org/wiki?curid=554359", "title": "Gustavo de Maeztu", "text": "Gustavo de Maeztu y Whitney, nado en Gasteiz o 30 de agosto de 1887 e finado en Estella o 9 de febreiro de 1947, foi un pintor e escritor espa\u00f1ol, membro fundador da Asociaci\u00f3n de Artistas Vascos. Era irm\u00e1n do escritor Ramiro de Maeztu e da pedagoga Mar\u00eda de Maeztu.\nTraxectoria.\nNado no n\u00famero 48 da r\u00faa de la Florida, recibiu o nome civil de Gustavo de Maeztu e Whitney. Foi bautizado o 2 de setembro na igrexa de San Miguel co nome bautismal de Gustavo Jorge Pelayo Maeztu y Whitney.\nO seu pai foi o enxe\u00f1eiro Manuel de Maeztu y Rodr\u00edguez, hacendado cubano nado en Cienfuegos, de ascendencia rioxana. Fillo de Francisco Maeztu y Eraso, nado na vila de Alcanadre, emigrou a Cuba de mozo, onde casou con Ana Rodr\u00edguez, cubana de Villa Clara. A s\u00faa nai, Juana Whitney Bon\u00e9, nada en Niza, era filla do c\u00f3nsul brit\u00e1nico en Niza, Fernando Whitney, natural de Mil\u00e1n e Sara Bon\u00e9, natural de Londres. Esta diversidade xeogr\u00e1fica na s\u00faa xenealox\u00eda foi a ra\u00edz do seu car\u00e1cter cosmopolita.\nA parella, que nunca chegou a casar, tivo cinco fillos: Ramiro, \u00c1ngela, Miguel, Mar\u00eda e Gustavo. Por\u00e9n, a morte do pai en Santa Clara (Cuba) en 1898 deixou a Juana Whitney e os seus fillos nunha situaci\u00f3n precaria. Isto veu causado por mor dos confusos problemas administrativos ao redor da s\u00faa herdanza. Amais, o pai, Manuel, ti\u00f1a dous enxe\u00f1os de azucre, negocios derivados da pertenza de Cuba a Espa\u00f1a. A independencia de Cuba acabou con esas actividades, co afundimento en 1894 dos negocios familiares na illa. \nA familia mandou a Ramiro, o irm\u00e1n m\u00e1is vello, a Par\u00eds, coa familia materna, a traballar nunha situaci\u00f3n precaria. O resto da familia t\u00edvose que trasladar a Bilbao. Al\u00ed, Juana montou a Academia Anglo-Francesa (logo Academia Maeztu), onde Juana impart\u00eda ingl\u00e9s e \u00c1ngela franc\u00e9s.\nViaxe a Francia, \"El Coitao\", Sevilla e volta.\nTras un primeiro paso formativo por Biscaia, entre abril e xu\u00f1o de 1907 alternou con Paco Durrio, Ignacio Zuloaga ou Tom\u00e1s Meabe por Par\u00eds, onde co\u00f1eceu a Pablo Picasso. Descubriu neses meses, nas s\u00faas visitas ao Museo do Louvre, a pintura espa\u00f1ola de Francisco Herrera el Viejo, Francisco de Zurbar\u00e1n, El Greco, Diego Vel\u00e1zquez e Jos\u00e9 de Ribera.\nEn 1908, de regreso a Espa\u00f1a, instalouse en Bilbao co seu amigo Jos\u00e9 Arrue, tam\u00e9n pintor. Ambos implic\u00e1ronse na creaci\u00f3n do xornal El Coitao, un grupo de mozos de entre vinte e trinta anos, coa axuda de Miguel de Unamuno, Ram\u00f3n Basterra, Juan de la Encina, Tom\u00e1s Meabe e Jos\u00e9 Mar\u00eda Salaverr\u00eda.\nTras esta experiencia, pasaron a Semana Santa e a Feira de Abril en Sevilla, onde o espect\u00e1culo taurino influ\u00edu neles. Al\u00ed xunt\u00e1ronse con outro pintor, o arxentino Pablo Arriar\u00e1n, a quen co\u00f1eceran en Par\u00eds, e coincidiron cos irm\u00e1ns Jos\u00e9 e Manuel Guti\u00e9rrez Solana ou con Ricardo Baroja. Xuntos percorreron Sevilla at\u00e9 finalizar a feira. M\u00e1is tarde, Arriar\u00e1n, Maeztu e Arrue alugaron un cuarto en Triana, fronte \u00e1 Torre del Oro. Al\u00ed viviron e traballaron uns meses at\u00e9 o ver\u00e1n. Nalgunha ocasi\u00f3n visitaron gandar\u00edas como a de Miura.\nEn 1909, nunha Espa\u00f1a convulsa, Maeztu e o seu amigo Tom\u00e1s Moabe foron desterrados a Francia. Al\u00ed alox\u00e1ronse no casar\u00edo \"Lutchienea\", en Saint Jean le Vieux. Aproveitou para continuar pintando e ga\u00f1ando experiencia. Tam\u00e9n desenvolveu m\u00e1is a fondo a s\u00faa faceta literaria, a cal deu lugar, nos anos seguintes, a tres novelas.\nActividade literaria e a Asociaci\u00f3n de Artistas Vascos.\nEn 1910 naceu a Asociaci\u00f3n de Artistas Vascos que, durante vinte e cinco anos, impulsou a s\u00faa imaxe art\u00edstica no estranxeiro. Organizou unha exposici\u00f3n en que participaron varios artistas. Aproveitando a mostra organizada en setembro ao artista Nemesio Mogrobejo, varios artistas, \u00e1 vez que escrib\u00edan nos medios (como o mesmo Gustavo, Tom\u00e1s Meabe ou Juan de la Encina), desenvolveron reuni\u00f3ns e encontros co fin de tratar a fundaci\u00f3n dun C\u00edrculo de Belas Artes.\nEstes anos, amais dos seus frecuentes artigos en prensa, publicou as s\u00faas primeiras novelas. En 1910 publica \u201cAndanzas y episodios del Sr. Doro\u201d e o ano seguinte, \u201cEl gato azul\u201d, cualificada polo autor como novela de acci\u00f3n.\nO 29 de outubro xurdiu o proxecto asociativo. Formaban parte da xunta directiva Alberto Arrue, como presidente, e Gustavo de Maeztu como un dos seus membros.\nNo nacemento do cinema espa\u00f1ol.\nEn 1913, por vencellos familiares, participou como actor no primeiro filme ben documentado de Benito Perojo, \u201cFulano de tal se enamora de Man\u00f3n\u201d, xunto a Consuelo Torres, cupletista co\u00f1ecida como \"Man\u00f3n\". \nXira de Exposici\u00f3ns (1914-1933).\nO 15 de maio de 1914 realizou en Barcelona, nas Galer\u00edas Dalmau, a s\u00faa primeira exposici\u00f3n individual. Foi a primeira dun ciclo que o levou por varias cidades espa\u00f1olas durante os anos seguintes, como Madrid, Donosti, Bilbao, Salamanca ou Gasteiz. Alternando con estas e outras cidades, durante os anos seguintes resaltaron algunhas exposici\u00f3ns internacionacionales:\nEn Navarra, \u00faltimos anos (1933-1947).\nNunha das s\u00faas numerosas viaxes, entre o 1 e o 15 de xullo de 1933, co apoio do doutor Juaristi, expuxo nunha exposici\u00f3n organizada pola Escola de Artes e Oficios de Pamplona. Por primeira vez puid\u00e9ronse ver en Navarra os seus \u00ab\u00f3leos orixinais, unhas estampas ou gravados que chama autolitograf\u00edas e despois, unhas mostras dun procedemento de pintar sobre o cemento (enca\u00fasticas)\u00bb. Aproveitou esa primeira estancia para visitar Navarra, especialmente os mosteiros de Iratxe e de La Oliva.\nO 17 de maio de 1935 a Deputaci\u00f3n Foral de Navarra encargoulle a decoraci\u00f3n mural do novo Sal\u00f3n de Sesi\u00f3ns do Palacio de Navarra en Iru\u00f1ea, traballo que finalizou en maio de 1936. En xu\u00f1o instalouse coa nai na cidade de Estella. Al\u00ed pensaban pasar o ver\u00e1n de 1936, mais vense sorprendidos polo inicio da Guerra Civil espa\u00f1ola. O seu irm\u00e1n Ramiro, quen os visitou en Estella, regresou a Madrid o 12 de xullo. Co golpe de Estado foi apresado e fusilado o 11 de novembro.\nEstes anos, amais de percorrer Navarra, realizou varios murais en edificios constru\u00eddos polo seu amigo V\u00edctor Eusa, como o Hospital de San Juan de Dios. Tam\u00e9n realizou cadros para a familia Baleztena (do Xeneral Zumalac\u00e1rregui) ou para a nova parroquia de San Francisco Javier, cun cadro sobre o santo misioneiro.\nFinou con 59 anos o 9 de febreiro de 1947 en Estella.\nLegado art\u00edstico.\nOs tres centros onde se conservan a maior\u00eda das s\u00faas obras son:\nA s\u00faa obra transcorre entre o costumismo (tanto vasco como castel\u00e1n), a paisaxe, o modernismo e outras influencias."}
{"id": "554360", "revid": "89787", "url": "https://gl.wikipedia.org/wiki?curid=554360", "title": "Charles Donnelly", "text": "Charles Patrick Donnelly, alcumado Charlie, nado o 10 de xullo de 1914 e finado o 27 de febreiro de 1937, foi un poeta irland\u00e9s, republicano e activista pol\u00edtico de esquerdas. Morreu loitando no bando republicano durante a guerra civil espa\u00f1ola.\nTraxectoria.\nNaceu en Killybrackey, preto de Dungannon, condado de Tyrone o 10 de xullo de 1914 nunha familia de gandeiros. O seu pai, Joseph Donnelly, vendeu a s\u00faa granxa en 1917 e a familia mudouse a Dundalke abriu unha tenda de verduras. Joseph Donnelly f\u00edxose bastante pr\u00f3spero, rexentando a s\u00faa tenda, tratando gando e comprando e vendendo propiedades na zona de Dundalk. Ademais de Charles, os Donnelly tiveron outros cinco fillos e d\u00faas fillas. A nai de Charles, Rose, morreu en 1927, cando el ti\u00f1a 13 anos.\nCharles Donnelly recibiu a s\u00faa primeira educaci\u00f3n na escola Christian Brothers en Dundalk. Cando ti\u00f1a 14 anos en 1928, a familia mudouse de novo, esta vez a Dubl\u00edn, onde Joseph comprou unha casa en Mountjoy Square, no norte da cidade. Ingresou na escola O'Connell na North Frederick Street, pero foi expulsado despois de s\u00f3 unhas semanas. Pasou os seguintes meses deambulando polas r\u00faas de Dubl\u00edn durante o tempo escolar antes de que o seu pai descubrise o que pasara. Neste momento tam\u00e9n, Charles co\u00f1eceu e fixo amizade con activistas pol\u00edticos do IRA, do Partido Comunista de Irlanda e do grupo republicano de esquerda, Saor \u00c9ire .\nO seu pai e as s\u00faas t\u00edas conseguiron a Charles unha aprendizaxe cun carpinteiro, pero abandonou iso despois dun ano para matricularse no University College de Dubl\u00edn en 1931, onde estudou L\u00f3xica, Ingl\u00e9s, Historia e Lingua irlandesa. Na universidade comezou a escribir poes\u00eda e prosa para publicaci\u00f3ns estudant\u00eds pero suspendeu os exames de primeiro ano. Nesa \u00e9poca tam\u00e9n se implicou profundamente na esquerda radical e na pol\u00edtica republicana. Deixou a universidade en 1934, tras suspender tres veces os exames e uniuse ao grupo Congreso Republicano Irland\u00e9s. Al\u00ed fixo amizade cos veteranos republicanos Frank Ryan e George Gilmore. Tam\u00e9n se involucrou nunha relaci\u00f3n sentimental con outra activista republicana, Cora Hughes, afillada de Eamon De Valera e m\u00e1is tarde parella de George Gilmore. En xullo de 1934 foi detido e encarcerado durante d\u00faas semanas polo seu papel no piquete nunha panader\u00eda de Dubl\u00edn con outros membros do Congreso. Despois diso, o seu pai expulsouno da casa familiar e pasou un per\u00edodo durmindo en parques arredor de Dubl\u00edn.\nActivismo pol\u00edtico.\nO Congreso Republicano separouse na s\u00faa primeira reuni\u00f3n anual en setembro de 1934, pero Donnelly, de 20 anos, foi elixido membro da Executiva Nacional da organizaci\u00f3n truncada. Despois, escribiu para o xornal do Congreso sobre cuesti\u00f3ns pol\u00edticas e sociais. En xaneiro de 1935, Donnelly foi detido de novo por agredir a unha Garda Sioch\u00e1na (polic\u00eda) nunha manifestaci\u00f3n no Congreso e foi encarcerado durante un mes. En febreiro de 1935 sa\u00edu de Irlanda rumbo a Londres. Na capital brit\u00e1nica traballou para a delegaci\u00f3n de Londres do Congreso Republicano e atopou emprego de diversas formas como lavalouza en pubs e caf\u00e9s e como reporteiro nunha axencia de noticias internacional. Tam\u00e9n escribiu artigos para varias publicaci\u00f3ns da esquerda. Xunto con outros dous poetas, Leslie Daiken e Ewart Milne, foi un dos fundadores dunha publicaci\u00f3n duplicada chamada \"Irish Front\".\nEoin McNamee recordou a Donnelly como \"un home de Dubl\u00edn de aspecto fr\u00e1xil con antecedentes de Tyrone... era algo as\u00ed como un intelectual e claramente o te\u00f3rico do Congreso Republicano Irland\u00e9s en Londres naquel momento.\" \"Estaba ben versado no marxismo, escrib\u00eda para o Congreso e a prensa comunista, e apareceu con frecuencia en plataformas p\u00fablicas de esquerdas.\" \nGuerra civil espa\u00f1ola.\nEn xullo de 1936, ao estalar a guerra civil instou ao Congreso Republicano a enviar combatentes \u00e1s Brigadas Internacionais. El mesmo volveu a Dubl\u00edn coa intenci\u00f3n de organizar tal forza. A finais de 1936, marchara de novo a Londres e uniuse \u00e1s Brigadas. Chegou a Espa\u00f1a o 7 de xaneiro de 1937 e en Albacete atopouse cun continxente irland\u00e9s, dirixido por Frank Ryan, co\u00f1ecido como a Columna Connolly, que vi\u00f1a a Espa\u00f1a para loitar no bando republicano. Donnelly e os seus compa\u00f1eiros estaban adscritos ao batall\u00f3n estadounidense Abraham Lincoln. O 15 de febreiro, tras recibir s\u00f3 un adestramento militar rudimentario, o batall\u00f3n Abraham Lincoln foi lanzado \u00e1 batalla de Jarama, preto de Madrid. Donnelly chegou \u00e1 fronte o 23 de febreiro, onde foi ascendido ao rango de comandante de campo. O 27 de febreiro a s\u00faa unidade foi enviada a un asalto frontal \u00e1s posici\u00f3ns nacionalistas nun outeiro chamado Pingarr\u00f3n. Donnelly e a s\u00faa unidade estiveron atrapados por disparos de metralladoras durante todo o d\u00eda. Pola noite, os nacionalistas lanzaron un contraataque.\nUn veterano canadense recordou, \nA li\u00f1a ser\u00eda m\u00e1is tarde famosa. Uns minutos despois, mentres a s\u00faa unidade se retiraba, Donnelly quedou atrapado nun estalido de disparos. Foi golpeado tres veces, no brazo dereito, no lado dereito e na cabeza. Derrubouse e morreu ao instante. O seu corpo xaceu no campo de batalla at\u00e9 que foi recuperado polo seu compa\u00f1eiro de brigada irland\u00e9s Peter O'Connor o 10 de marzo. Foi enterrado en Jarama nunha tumba sen marcar xunto a varios dos seus compa\u00f1eiros.A colecci\u00f3n da s\u00faa obra, \"The Life and Poems (A vida e os poemas)\", publicouse en 1987. Na v\u00e9spera do 71\u00ba aniversario da s\u00faa morte, o 26 de febreiro de 2008, Charles foi conmemorado co descubrimento dunha placa na s\u00faa alma mater, UCD, \u00e1 que asistiron 150 persoas. A conmemoraci\u00f3n, organizada conxuntamente por un grupo de estudantes da UCD e a familia Donnelly, estivo organizada pola School of English e tam\u00e9n inclu\u00edu unha conferencia de Gerald Dawe sobre a vida e a poes\u00eda de Charlie. En abril de 2008, a delegaci\u00f3n do Partido Laborista da UCD pasou a chamarse Charlie Donnelly Branch na s\u00faa honra.\nA amiga de Donnelly, Blanaid Salkeld, conmem\u00f3rao no seu poema \"Casualties\", escribindo \"Aquel Charlie Donnelly pequeno e fr\u00e1xil/ E ruborizado de xuventude quedou p\u00e1lido/ Pero non de medo, en que estra\u00f1a miseria/ Foi esnaquizado o seu tan ordenado valor\". Un documental de 1976 sobre a Guerra Civil de Cathal O'Shannon tit\u00falase \"'Even The Olives are Bleeding\"'."}
{"id": "554363", "revid": "54334", "url": "https://gl.wikipedia.org/wiki?curid=554363", "title": "Helena Nogueira", "text": "Helena Nogueira \u00e9 unha directora de cine surafricana, a primeira muller en dirixir unha longametraxe en Sur\u00e1frica. \nTraxectoria.\nHelena Nogueira naceu en Mozambique. Estudou na Universidade de Natal e despois no Institut des hautes \u00e9tudes cin\u00e9matographiques de Par\u00eds. \nA primeira pel\u00edcula de Nogueira foi un documental sobre Athol Fugard, e posteriormente dirixiu un documental sobre Ingrid Jonker. A s\u00faa longametraxe de 1988 \"Quest for Truth, Quest for Love\" estaba baseada na primeira novela de Gertrude Stein, \"QED\" . Presentaba a atracci\u00f3n l\u00e9sbica entre unha activista e unha ecoloxista, interpretada por Jana Cilliers e Sandra Prinsloo, co pano de fondo do apartheid de Sur\u00e1frica. "}
{"id": "554366", "revid": "54334", "url": "https://gl.wikipedia.org/wiki?curid=554366", "title": "HAL Tejas", "text": "O HAL Tejas \u00e9 un caza multirrol lixeiro indio con \u00e1 delta dese\u00f1ado por Aeronautical Development Agency (ADA) en colaboraci\u00f3n co Aircraft Research and Design Centre (ARDC) de Hindustan Aeronautics Limited (HAL) para a Forza A\u00e9rea da India e a Armada da India. Procede do programa Light Combat Aircraft (LCA), iniciado nos anos 80 para substitu\u00edr ao vellos cazas MiG-21 da India pero posteriormente formou parte dun programa xeral para a modernizaci\u00f3n da frota. En 2003 o programa LCA pasou a chamarse oficialmente \"Tejas\". \u00c9 o avi\u00f3n m\u00e1is pequeno da s\u00faa clase de avi\u00f3ns contempor\u00e1neos de combate supers\u00f3nicos.\nO Tejas \u00e9 o segundo caza supers\u00f3nico desenvolvido por HAL tras o HAL HF-24 Marut. O Tejas logrou a autorizaci\u00f3n operativa inicial en 2011 e a final en 2019. O primeiro escuadr\u00f3n de Tejas, o No. 45 Squadron IAF \"Flying Daggers,\" estivo operativo en 2016, substitu\u00edndo os seus MiG-21.\nNo presente o Tejas ten tres modelos de produci\u00f3n, o Tejas Mark 1, o Mark 1A e unha variante de adestramento. A Forza A\u00e9rea da India ten un pedido por 40 Tejas Mark 1 e 83 Tejas Mark 1A, inclu\u00eddos avi\u00f3ns de adestramento. A Forza A\u00e9rea ten plans para mercar 324 avi\u00f3ns de todas as variantes, inclu\u00eddo o Tejas Mark 2 que est\u00e1 desenvolvendo HAL. Ag\u00e1rdase que o Tejas Mark 2 estea listo para a fabricaci\u00f3n en serie cara 2026-27."}
{"id": "554370", "revid": "1131", "url": "https://gl.wikipedia.org/wiki?curid=554370", "title": "Pelorde, Pez\u00f3s, Pez\u00f3s", "text": "Pelorde \u00e9 un lugar da parroquia de Pez\u00f3s no concello de Pez\u00f3s que se localiza no occidente de Asturias. \nSituado a 209 metros sobre o nivel do mar, a aldea local\u00edzase a 5,5 km da vila, e capital do concello, de Pez\u00f3s e en 2021 ti\u00f1a unha poboaci\u00f3n de 12 habitantes."}
{"id": "554371", "revid": "55340", "url": "https://gl.wikipedia.org/wiki?curid=554371", "title": "Pelorde", "text": ""}
{"id": "554372", "revid": "5863", "url": "https://gl.wikipedia.org/wiki?curid=554372", "title": "Escudo de Pez\u00f3s", "text": "O escudo de Pez\u00f3s ten a s\u00faa orixe no ideado contra 1895 por Octavio Bellmunt e Ferm\u00edn Canella para ilustrar o terceiro volume da obra \"Asturias\". Constit\u00fae un escudo medio partido e cortado. \nDescrici\u00f3n.\nNo cuarto superior esquerdo, sobre campo de azur, repres\u00e9ntase a Cruz dos Anxos por mor do pasado eclesi\u00e1stico do concello. O cuarto superior dereito, representa unha torre flanqueada por d\u00faas espigas, da que sae un corvo coroado co corno da abundancia. Este cuartel simboliza o poder que ti\u00f1a o concello de Castropol en boa parte da Terra Eo-Navia e na parte inferior, un castelo de pedra flanqueado na porta por un busto de home que toca un corno de caza de prata. Este \u00faltimo cuarto representa as armas da familia Ron. O timbre do escudo \u00e9 unha coroa de Pr\u00edncipe de Asturias."}
{"id": "554373", "revid": "25871", "url": "https://gl.wikipedia.org/wiki?curid=554373", "title": "Dumfries", "text": "Dumfries \u00e9 unha cidade do consello unitario de Dumfries and Galloway, en Escocia, Reino Unido. \nXeograf\u00eda.\nEst\u00e1 situada cerca do fiorde de Solway, a 40 km por estrada da fronteira anglo-escocesa. Dista 101 km de Edimburgo e 459 km de Londres.\nA s\u00faa poboaci\u00f3n no ano 2016 era de 48 229 habitantes.\nHistoria.\nDumfries foi a capital do condado hist\u00f3rico de Dumfriesshire."}
{"id": "554374", "revid": "55340", "url": "https://gl.wikipedia.org/wiki?curid=554374", "title": "Escudo de Pesoz", "text": ""}
{"id": "554375", "revid": "85894", "url": "https://gl.wikipedia.org/wiki?curid=554375", "title": "Uys Krige", "text": "Uys Krige (nome cristianizado en Mattheus Uys Krige) nado o 4 de febreiro de 1910 e finado o 10 de agosto de 1987, foi un escritor, poeta, dramaturgo, tradutor, xogador de rugby, e correspondente de guerra surafricano. Na literatura afrik\u00e1ans, Krige c\u00f3ntase entre os \"Dertigers\" e segundo o seu amigo Jack Cope, unha excepci\u00f3n da s\u00faa xeraci\u00f3n debido \u00e1 s\u00faa hostilidade cara ao nacionalismo afrik\u00e1ner extremo, o supremacismo branco e o seu papel na oposici\u00f3n interna ao apartheid. \nBiograf\u00eda.\nNaceu en Bontebokskloof, preto de Swellendam, na Provincia do Cabo. Cursou estudos superiores na Universidade de Stellenbosch. Desde 1931 at\u00e9 1935 viviu en Francia e Espa\u00f1a, onde aprendeu a falar franc\u00e9s e castel\u00e1n con fluidez. Durante esta \u00e9poca, Krige xogou tam\u00e9n nun equipo de rugby de Toulon, no sur de Francia. En Barcelona descubriuse por primeira vez como prosista e en Madrid fixo as primeiras incursi\u00f3ns no teatro. \nAo seu regreso a Sur\u00e1frica en 1935, comezou a s\u00faa carreira de escritor como correspondente do \"Rand Daily Mail.\" Traballou en \"Die Vaderland\" por un curto per\u00edodo antes de mudarse a Cidade do Cabo a finais de 1936 e ser empregado de \"Die Suiderstem\". Co\u00f1eceu a Lydia Lindeque, unha prometedora actriz local, mentres estaba en Johannesburgo, e casaron o 27 de xaneiro de 1937. Krige observou a pol\u00edtica internacional con crecente preocupaci\u00f3n desde a s\u00faa casa.\nO tempo de Krige no estranxeiro fixo que co\u00f1ecese de primeira man a situaci\u00f3n europea. De volta a Sur\u00e1frica, seguiu ansioso as noticias e discerniu a vol\u00e1til situaci\u00f3n en Europa. Inicialmente, op\u00faxose apaixonadamente \u00e1 participaci\u00f3n de Sur\u00e1frica noutra guerra na que morrer\u00edan decenas de miles de surafricanos e ademais a poboaci\u00f3n ter\u00eda novos motivos para \"agradecer\" a Gran Breta\u00f1a e o colonialismo.\nA guerra civil espa\u00f1ola alertou a Krige dos perigos que supo\u00f1\u00eda o fascismo, e simpatizaba moito coa poboaci\u00f3n espa\u00f1ola. Tomou parte na guerra loitando no bando republicano. A trav\u00e9s de Espa\u00f1a, viu que o fascismo pod\u00eda levar \u00e1 destruci\u00f3n dos valores occidentais que o futuro da democracia en Europa estaba sendo ameazado. Esta foi unha das s\u00faas principais motivaci\u00f3ns para, despois de apoiar o bando republicano na guerra civil, involucrarse tam\u00e9n na segunda guerra mundial.\nMentres en Sur\u00e1frica a prensa afrik\u00e1ans describiu a Franco como un heroe nacionalista, Krige escribiu sobre o conflito sinalando os perigos do fascismo. En 1937, tam\u00e9n pasou a formar parte dun comit\u00e9 que recadaba cartos para axudar aos nenos espa\u00f1ois. A s\u00faa primeira filla, Mar\u00eda-Eulalia, naceu o d\u00eda de Nadal dese ano. Os esforzos de Krige por concienciar \u00e1 poboaci\u00f3n surafricana foron atendidos na s\u00faa maior\u00eda con apat\u00eda. Con todo, m\u00e1is de dous mill\u00f3ns de surafricanos, de todas as clases sociais, participaron na segunda guerra mundial. A radio de propaganda nazi \"Zeesan\" tam\u00e9n emit\u00eda en afrik\u00e1ans e a s\u00faa oposici\u00f3n ao goberno e \u00e1 poboaci\u00f3n recordou a crueldade brit\u00e1nica durante a guerra anglo-b\u00f3er. Tam\u00e9n se deron instruci\u00f3ns sobre como a poboaci\u00f3n pod\u00eda sabotar o esforzo b\u00e9lico e as\u00ed axudar a Alema\u00f1a. \nDurante a segunda guerra mundial, Uys Krige foi correspondente de guerra do ex\u00e9rcito surafricano en \u00c1frica do Norte. Capturado en 1941, foi enviado a Italia, onde estivo internado durante dous anos nun campo de prisioneiros de guerra, do que escapou en setembro de 1943; fuxido nos montes a\u00ednda ocupados polos nazis, foi axudado por campesi\u00f1os italianos, o que contou en \"The Way Out\". Regresou a Sur\u00e1frica en 1946.\nComo escritor e poeta, Krige foi extremadamente vers\u00e1til; a s\u00faa obra incl\u00fae novelas, contos, poemas e obras de teatro, tanto en afrik\u00e1ans como en ingl\u00e9s. En 1968 coeditou con Jack Cope \"\u201cThe Penguin Book of South African Verse\u201d.\"\nObra.\nKrige traduciu ao afrik\u00e1ans a maior parte da obra de William Shakespeare. Tam\u00e9n traduciu do castel\u00e1n obras de Federico Garc\u00eda Lorca, Pablo Neruda e Lope de Vega, e de Baudelaire, Fran\u00e7ois Villon e Paul \u00c9luard do franc\u00e9s. \nO seu irm\u00e1n foi o pintor e debuxante Fran\u00e7ois Krige . As viaxes de ambos a Espa\u00f1a foron plasmadas no libro de Uys \"\"Sol y Sombra\" para o que Fran\u00e7ois realizou provocativas ilustraci\u00f3ns.\nTodas as publicaci\u00f3ns at\u00f3panse editadas en afrik\u00e1ans excepto onde se indica outra cousa. "}
{"id": "554376", "revid": "23204", "url": "https://gl.wikipedia.org/wiki?curid=554376", "title": "Marilyn vos Savant", "text": "Marilyn vos Savant (|\u02ccv\u0252s s\u0259\u02c8v\u0251\u02d0nt|), nada como Marilyn Mach en St. Louis o 11 de agosto de 1946, \u00e9 unha columnista, escritora, conferenciante e dramaturga estadounidense. Foi considerada polo \"Guinness Book of Records\" como a persoa co maior cociente intelectual (CI) rexistrado, categor\u00eda que posteriormente a publicaci\u00f3n retirou. Dende 1986 escribiu \"Ask Marilyn\", unha columna dominical na revista \"Parade\" en que resolve crebacabezas e contesta preguntas sobre diferentes temas. Entre eles destacou unha discusi\u00f3n sobre o problema de Monty Hall, ao que propuxo unha soluci\u00f3n en 1990.\nTraxectoria.\nMarilyn vos Savant \u00e9 filla de Joseph Mach e Marina vos Savant. Savant considera que se deben conservar os apelidos anteriores ao matrimonio, cos fillos adoptando os do pai e as fillas os da nai. A palabra \"savant\", que significa algu\u00e9n que aprende, aparece d\u00faas veces na s\u00faa familia: o apelido da s\u00faa avoa era Savant e o do seu av\u00f3 vos Savant. \u00c9 de ascendencia italiana, checoslovaca, alem\u00e1, e austr\u00edaca, sendo descendente do f\u00edsico e fil\u00f3sofo Ernst Mach.\nDe adolescente, Savant traballou na tenda do seu pai e escribiu para xornais locais con pseud\u00f3nimo. Casou aos dezaseis anos e divorciouse dez anos despois. O seu segundo matrimonio rematou cando ti\u00f1a 35 anos.\nAsisitu ao Meramec Community College e estudou filosof\u00eda na Universidade de Washington en St. Louis, mais deixouna dous anos despois para axudar a s\u00faa familia nun negocio de investimentos. Savant mudouse a Nova York na d\u00e9cada de 1980 para seguir unha carreira como escritora. Antes de comezar a columna \"Ask Marilyn\", escribiu \"Omni I.Q. Quiz Contest\" para a revista \"Omni\", que inclu\u00eda cuestionarios sobre o cociente intelectual e exposici\u00f3ns sobre a intelixencia e a s\u00faa medida.\nSavant casou con Robert Jarvik (un dos desenvolvedores do coraz\u00f3n artificial Jarvik-7 o 23 de agosto de 1987, e foi nomeada directora financeira de Jarvik Heart, Inc. Participou tam\u00e9n na xunta directiva do National Council on Economic Education, na xunta de conselleiros da National Association for Gifted Children e no National Women's History Museum, e como membro do Committee for Skeptical Inquiry. Toastmasters International nomeouna unha das \"Five Outstanding Speakers of 1999\", e en 2003 recibiu un doutoramento en letras honor\u00edfico por The College of New Jersey.\nSalto \u00e1 fama e tests de intelixencia.\nSavant foi inclu\u00edda no \"Guinness Book of World Records\" como \"Maior CI\" entre 1985 e 1989 e entrou no Sal\u00f3n da Fama do Libro Guinness en 1988. Guinness retirou a categor\u00eda en 1990 tras decidir que os tests de intelixencia eran demasiado pouco fiables para designar un \u00fanico posuidor do r\u00e9cord. A inclusi\u00f3n chamou a atenci\u00f3n de todo o pa\u00eds.\nGuinness citou os resultados de vos Savant en dous tests de intelixencia, o Stanford-Binet e o Mega Test. Realizou o test Stanford-Binet, Second Revision de 1937 aos dez anos. Afirmou que o seu primeiro test o realizou en setembro de 1956 e a medida da s\u00faa idade mental era de 22 anos e dez meses, obtendo unha puntuaci\u00f3n de 228. Este foi o n\u00famero inclu\u00eddo no \"Guinness Book of World Records\", aparece nas secci\u00f3ns biogr\u00e1ficas dos seus libros e \u00e9 o que d\u00e1 nas entrevistas.\nO segundo test mencionado por Guinnes foi o Mega Test de Hoeflin, que realizou a mediados da d\u00e9cada de 1980. O Mega Test obt\u00e9n unha puntuaci\u00f3n do CI multiplicando a puntuaci\u00f3n Z normalizada do suxeito, ou a rareza dos datos brutos pola desviaci\u00f3n t\u00edpica e engade o resultado a 100. Os datos brutos de Savant foron de 46 sobre 48, cunha puntuaci\u00f3n Z de 5,4 e unha desviaci\u00f3n de 16, chegando a un CI de 186. O Mega Test foi criticado por psic\u00f3logos profesionais como dese\u00f1ado e puntuado de xeito impropio, \"nada menos que a pulverizaci\u00f3n do n\u00famero\".\nSavant ve os tests de intelixencia como medidas dunha variedade de habilidades mentais e pensa que a intelixencia implica tantos factores que \"intentar medilos \u00e9 in\u00fatil\". Vos Savant \u00e9 membro das sociedades de alto cociente intelectual Mensa International e Mega Society.\n\"Ask Marilyn\".\nDespois da s\u00faa inclusi\u00f3n no \"Guinness Book of World Records\" en 1986, a revista \"Parade\" publicou un perfil dela xunto cunha selecci\u00f3n de preguntas dos lectores e as s\u00faas respostas. \"Parade\" continuou a recibir preguntas, polo que se creou a columna \"Ask Marilyn\". Empregouna para contestar cuesti\u00f3ns sobre moitos temas acad\u00e9micos, resolver crebacabezas propostos polos lectores, dar consellos empregando a l\u00f3xica e dar probas e crebacabezas ideados por ela mesma. Ademais da columna impresa semanal, \"Ask Marilyn\" foi unha columna diaria en li\u00f1a en que resolv\u00eda preguntas controvertidas, corrix\u00eda erros, ampliaba respostas, volv\u00eda publicar artigos e resolv\u00eda cuesti\u00f3ns adicionais.\nTres dos seus libros (\"Ask Marilyn\", \"More Marilyn\" e \"Of Course, I'm for Monogamy\") son recompliaci\u00f3ns de preguntas e respostas de \"Ask Marilyn\". \"The Power of Logical Thinking\" incl\u00fae moitas preguntas e respostas da columna."}
{"id": "554378", "revid": "4817", "url": "https://gl.wikipedia.org/wiki?curid=554378", "title": "Tsiklon-2", "text": "Tsiklon-2, c\u00f3digo GRAU 11K69 e co\u00f1ecido tam\u00e9n como Tsyklon-2, foi un foguete espacial da Uni\u00f3n Sovi\u00e9tica e posteriormente de Ucra\u00edna baseado no m\u00edsil R-36, do cal derivan as d\u00faas primeiras etapas. Foi usado desde o cosm\u00f3dromo de Baikonur para lanzar inicialmente cargas militares e posteriormente sat\u00e9lites civ\u00eds e cient\u00edficos. Foi precedido polo Tsiklon-2A (\u00edndice GRAU 11K67)."}
{"id": "554379", "revid": "4817", "url": "https://gl.wikipedia.org/wiki?curid=554379", "title": "Tsiklon-2A", "text": ""}
{"id": "554381", "revid": "624", "url": "https://gl.wikipedia.org/wiki?curid=554381", "title": "Apsines de G\u00e1dara", "text": "Apsines de G\u00e1dara (en grego \u1f08\u03c8\u03af\u03bd\u03b7\u03c2) foi un sofista e ret\u00f3rico grego do s\u00e9culo III orixinario de G\u00e1dara en Fenicia.\nTraxectoria.\nFloreceu no goberno de Maximino cara ao ano 235. Estudou en Esmirna e Nicomedia. Ensinou ret\u00f3rica en Atenas, onde foi amigo de Fil\u00f3strato, quen eloxiou a forza da s\u00faa palabra e a memoria que ti\u00f1a, e onde discutiu con Front\u00f3n de Emisa. Foi tan distinguido que obtivo a dignidade consular.\nAs s\u00faas obras destacan dous tratados de ret\u00f3rica:"}
{"id": "554383", "revid": "624", "url": "https://gl.wikipedia.org/wiki?curid=554383", "title": "Front\u00f3n de Emisa", "text": "Front\u00f3n de Emisa (lat\u00edn \"Fronto\" en grego \u03a6\u03c1\u03cc\u03bd\u03c4\u03c9\u03bd) foi un orador grego que ensinou ret\u00f3rica en Atenas e escribiu varios discursos durante o reinado de Alexandre Severo no s\u00e9culo III. \nTraxectoria.\nNa \"Antolox\u00eda grega\" cons\u00e9rvanse dous epigramas seus relativos \u00e1 gram\u00e1tica."}
{"id": "554387", "revid": "54334", "url": "https://gl.wikipedia.org/wiki?curid=554387", "title": "C\u00e1ntico das criaturas", "text": "O C\u00e1ntico das criaturas (en italiano: \"Cantico delle creature\"; en lat\u00edn: \"Laudes Creaturarum\"), tam\u00e9n co\u00f1ecido como C\u00e1ntico do irm\u00e1n sol, \u00e9 un c\u00e1ntico relixioso cristi\u00e1n composto por San Francisco de As\u00eds en dialecto umbro a finais de 1224 ou inicios de 1225, pouco antes da s\u00faa morte. \nFrancisco, enfermo e case cego, estaba fortemente decepcionado pola marcha da orde que fundara. Nunha noite de tormento espiritual, sa\u00edu da s\u00faa casoupa e elaborou o c\u00e1ntico como expresi\u00f3n de gabanza a todas as criaturas da tehttps://www.bugattipage.com/jacob/type/68.htmlrra e \u00e1s forzas da natureza. O texto, amais, cont\u00e9n elementos da lingua latina, toscana e italiana. \u00c9 considerada unha das primeiras obras en lingua italiana.\nConforme a tradici\u00f3n, o c\u00e1ntico foi entoado por primeira vez polo propio san Francisco de As\u00eds e polos irm\u00e1ns Le\u00f3n e Anxo, dous dos seus compa\u00f1eiros m\u00e1is pr\u00f3ximos.\nAo contrario ca outros c\u00e1nticos relixiosos da \u00e9poca, non se enfoca unicamente a Deus, a Virxe ou a outros santos, sen\u00f3n que lle agradece ao Creador por criaturas como o \u201cIrm\u00e1n Lume\u201d, a \u201cIrm\u00e1 Auga\u201d, a \u201cIrm\u00e1 Terra\u201d e todas as criaturas do mundo. Mostraba as\u00ed a s\u00faa crenza de que todo o creado era obra divina e que todos os seres deb\u00edan ser tratados como \u201cirm\u00e1ns\u201d e \u201cirm\u00e1s\u201d. Amais, San Francisco advirte do grave risco de marchar deste mundo en pecado mortal.\nHistoricamente, o \"C\u00e1ntico das criaturas\" foi mencionado por primeira vez en \"Vita Prima\" de Tommaso d\u00e1 Celano, en 1228.\nEste c\u00e1ntico inspirou ao papa Francisco para redactar a s\u00faa enc\u00edclica \"Laudato si\"' sobre o coidado da casa com\u00fan, tam\u00e9n co\u00f1ecida como \u00aba enc\u00edclica ecol\u00f3xica\u00bb."}
{"id": "554388", "revid": "23204", "url": "https://gl.wikipedia.org/wiki?curid=554388", "title": "Ober-Ramstadt", "text": "Ober-Ramstadt \u00e9 unha cidade do distrito de Darmstadt-Dieburg, en Hessen, Alema\u00f1a. Est\u00e1 situada 9\u00a0km ao sueste de Darmstadt. En 2020, a s\u00faa poboaci\u00f3n era de 15.127 habitantes. \u00c9 a vila natal de cient\u00edficos como Georg Christoph Lichtenberg e Friedrich Alefeld.\nXeograf\u00eda.\nLocalizaci\u00f3n.\nOber-Ramstadt est\u00e1 situado na \"Bundesstrasse 426\" ao p\u00e9 do Odenwald. O pequeno r\u00edo Modau atravesa Ober-Ramstadt, formando un pequeno lago ao sur da cidade.\nComunidades e zonas veci\u00f1as.\nOber-Ramstadt limita con Ro\u00dfdorf ao norte, ao leste coa cidade de Reinheim, Gro\u00df-Bieberau ao sueste, coa comunidade de Modautal ao sur, ao oeste con M\u00fchltal e ao noroeste coa cidade de Darmstadt.\nDivisi\u00f3ns e distritos.\nDesde 1977, Ober-Ramstadt est\u00e1 formada pola propia cidade m\u00e1is tres \"Stadtteile\" m\u00e1is: \"Modau\", ( ), \"Wembach-Hahn\", ( ) e \"Rohrbach\", (1.534 de xu\u00f1o), cidad\u00e1ns. que se incorporou voluntariamente en 1972.\nHistoria.\nAtop\u00e1ronse vestixios dos primeiros asentamentos que datan da Idade de Pedra tard\u00eda. As probas escritas proceden de 1310, cando Eberhardt, conde de Katzenelnbogen, recibiu as mesmas liberdades e dereitos que a cidade de Frankfurt para a s\u00faa cidade Ramstadt. Isto inclu\u00eda o dereito a celebrar un mercado e constru\u00edr fortificaci\u00f3ns arredor da cidade. Durante e despois da guerra dos Trinta Anos, a maior parte da poboaci\u00f3n morreu, principalmente por mor da peste.\nEn 1699, Ernest Louis, Landgrave de Hesse-Darmstadt permitiu que os valdenses do Piamonte se asentasen nas s\u00faas propiedades en Rohrbach, Wembach e Hahn, desertas como consecuencia da guerra e pestes anteriores. Os valdenses tiveron que fuxir das s\u00faas cidades natais por motivos relixiosos. At\u00e9 finais do s\u00e9culo XIX, as clases impart\u00edanse en lingua francesa.\nDesde o s\u00e9culo XIX, Ober-Ramstadt comezou a industrializarse. En 1895, Eduard Murjahn fundou a Deutsche Amphibolin-Werke (Fabr\u00edas alem\u00e1s de anfibolitas), hoxe l\u00edder do mercado de pinturas e esmaltes en Alema\u00f1a e noutros pa\u00edses. En 1901 instalouse un abastecemento centralizado de auga, seguido da electricidade en 1907.\nA historia da cidade p\u00f3dese ver no museo municipal, situado no antigo concello constru\u00eddo en 1732.\nRelaci\u00f3ns internacionais.\nOber-Ramstadt est\u00e1 irmandado con:"}
{"id": "554389", "revid": "5863", "url": "https://gl.wikipedia.org/wiki?curid=554389", "title": "R (empresa)", "text": ""}
{"id": "554390", "revid": "5863", "url": "https://gl.wikipedia.org/wiki?curid=554390", "title": "Narciso de Gabriel Fern\u00e1ndez", "text": ""}
{"id": "554391", "revid": "98629", "url": "https://gl.wikipedia.org/wiki?curid=554391", "title": "Boeing F/A-18E/F Super Hornet", "text": "Os Boeing F/A-18E/F Super Hornet son cazas multirrol embarcados baseados no McDonnell Douglas F/A-18 Hornet. As variantes F/A-18E monopraza e F/A-18F bipraza sonderivados m\u00e1is grandes e avanzados dos F/A-18C e D Hornet.\nO Super Hornet ten un can\u00f3n rotatorio interno de 20 mm M61 e pode levar m\u00edsiles aire-aire e armas aire-superficie. Pode levar combustible adicional en ata cinco tanques externos e pode ser configurado como unavi\u00b4n de repostaxe en voo engad\u00edndolle un sistema externo de reabastecemento aire-aire.\nDese\u00f1ado e producido inicialmente por McDonnell Douglas, o Super Hornet voou por vez primeira en 1995. A principios de 1997 iniciouse a s\u00faa produci\u00f3n a pequena escala, acad\u00e1ndose a fabricaci\u00f3n a grande escala en setembro dese mesmo ano, tras a fusi\u00f3n de McDonnell Douglas e Boeing o mes anterior. O Super Hornet entrou en servizo coa frota da Armada dos Estados Unidos en 1999, substitu\u00edndo ao Grumman F-14 Tomcat, que foi retirado en 2006; o Super Hornet serviu xunto co Hornet orixinal. A Real Forza A\u00e9rea de Australia, que operou o F/A-18A como o seu principal caza dende 1984, pediu o F/A-18F en 2007 para substitu\u00edr aus seus vellos General Dynamics F-111C. Os Super Hornets australianos entraron en servizo en decembro de 2010.\nDesenvolvemento.\nOrixes.\nO Super Hornet \u00e9 un redese\u00f1o do McDonnell Douglas F/A-18 Hornet. A configuraci\u00f3n das \u00e1s e da cola ten a s\u00faa orixe nun prototipo de Northrop, o P-530, que naceu como unha revisi\u00f3n do lixeiro Northrop F-5E (cunha \u00e1 m\u00e1is grande, d\u00faas derivas e unha distintiva extensi\u00f3n da ra\u00edz do bordo de ataque, ou LERX). Posteriormente chamado Northrop YF-17 \"Cobra\", competiu no programa Lightweight Fighter (LWF) da USAF para producir un caza m\u00e1is pequeno e sinxelo para complementar ao m\u00e1is grande McDonnell Douglas F-15 Eagle; o YF-17 perdeu a competici\u00f3n contra o YF-16.\nA Armada ordenou que o YF-17 fose redese\u00f1ado para chegar ao m\u00e1is grande F/A-18 Hornet para cumprir cun requisito para un caza multirrol que complementase ao m\u00e1is grande e caro Grumman F-14 Tomcat servindo nos roles de interceptor e superioridade a\u00e9rea. O Hornet demostrou ser efectivo pero cun limitado radio de combate. O concepto dun Hornet agrandado prop\u00faxose por vez primeira anos anos 80, o cal foi comercializado por McDonnell Douglas como \"Hornet 2000\". O concepto do Hornet 2000 era o dun F/A-18 avanzado cunha \u00e1 m\u00e1is grande e unha fuselaxe m\u00e1is longa para levar m\u00e1is combustible e motores m\u00e1is potentes.\nO final da guerra fr\u00eda levou a un per\u00edodo de recortes no orzamento militar e a unha considerable reestruturaci\u00f3n. Ao mesmo tempo a aviaci\u00f3n naval estadounidense enfront\u00e1base a varios problemas. O McDonnell Douglas A-12 Avenger II fora cancelado en 1991 despois de que o programa pasase por problemas serios; este ter\u00eda que ser o substituto do obsoleto Grumman A-6 Intruder. A Armada considerou actualizar un dese\u00f1o xa existente como un enfoque m\u00e1is atractivo en vez dun dese\u00f1o totalmente novo. Como alternativa ao A-12, McDonnell Douglas propuxo o \"Super Hornet\" (inicialmente \"Hornet II\" nos 80), unha mellora dos anteriores exitosos modelos F/A-18, que poder\u00eda servir como substituto alternativo para o A-6 Intruder. O dese\u00f1o do Hornet de nova xeraci\u00f3n demostrou ser m\u00e1is atractivo que a actualizaci\u00f3n Quick Strike de Grumman para o F-14 Tomcat, xa que se considerou un salto tecnol\u00f3xico insuficiente en comparaci\u00f3n aos F-14 existentes.\nAt the time, o Grumman F-14 Tomcat era o principal caza de superioridade a\u00e9rea e interceptor da Armada. O ent\u00f3n Secretario de Defensa Dick Cheney describiu o F-14 como tecnolox\u00eda dos 60, e reduciu drasticamente a adquisici\u00f3n do F-14D en 1989 antes de cancelar totalmente a s\u00faa produci\u00f3n en 1991, en favor do actualizado F/A-18E/F. A decisi\u00f3n de substitu\u00edr o Tomcat polos Hornet foi controvertida; o as da guerra de Vietnam e congresista Duke Cunningham criticou o Super Hornet como un dese\u00f1o non probado que compromet\u00eda a superioridade a\u00e9rea. En 1992 a Armada cancelou o programa Navy Advanced Tactical Fighter (NATF), que ter\u00eda sido unha variante embarcada do Lockheed Martin F-22 Raptor da USAF. Como unha alternativa m\u00e1is barata ao NATF, Grumman propuxo melloras substanciais ao F-14 m\u00e1is al\u00f3 do Quick Strike, pero o Congreso rexeitounas por ser demasiado caras e reafirmou o seu compromiso co m\u00e1is barato F/A-18E/F.\nProbas e produci\u00f3n.\nO Super Hornet foi pedido pola Armada estadounidense en 1992. A Armada retivo a designaci\u00f3n F/A-18 para axudar a vender o programa ao Congreso como un \"derivado\" de baixo risco, a\u00ednda que o Super Hornet \u00e9 en gran medida un avi\u00f3n novo. O Hornet e o Super Hornet comparten moitas caracter\u00edsticas, inclu\u00eddo avi\u00f3nica, asentos de execci\u00f3n, radar, armamento, software de misi\u00f3n, e procedementos de mantemento/operaci\u00f3n. O F/A-18E/F inicial manti\u00f1a a meirande parte dos sistemas de avi\u00f3nica dos F/A-18C/D da \u00e9poca. O dese\u00f1o do Super Hornet ampliar\u00edase cheganto a ter un peso en baleiro lixeiramente superior ao do F-15C.\nO primeiro voo do Super Hornet foi o 29 de novembro de 1995. A produci\u00f3n inicial do F/A-18E/F comezou en 1995. As probas de voo comezaron en 1996 aterrando por primeira vez nun portaavi\u00f3ns en 1997. A produci\u00f3n a baixo ritmo iniciouse en marzo de 1997, acad\u00e1ndose a produci\u00f3n a ritmo completo en setembro dese ano. Os voos de proba continuaron durante o ano 1999, rematando con probas no mar e de repostaxe en voo. No programa realiz\u00e1ronse 3 100 voos cunha duraci\u00f3n de 4 600 horas. O Super Hornet underwent U.S. Navy operational tests and evaluations en 1999, e foi aprobado en febreiro de 2000.\nCoa retirada do F-14 en 2006, todos os reactores de combate da Armada ser\u00edan variantes do Hornet ata a entrada en servizo do F-35C Lightning II. O F/A-18E monopraza e o F/A-18F bipraza tomaron o lugar do F-14 Tomcat, o A-6 Intruder, o Lockheed S-3 Viking, e o KA-6D. Unha variante de guerra electr\u00f3nica, o EA-18G Growler, substit\u00fae ao EA-6B Prowler. Durante a \u00e9poca da guere de Vietnam, os roles dos Super Hornet eran realizados por unha combinaci\u00f3n de avi\u00f3ns A-1/A-4/A-7 (ataque lixeiro), A-6 (ataque medio), F-8/F-4 (caza), RA-5C (recon.), KA-3/KA-6 (repostaxe), e EA-6 (guerra electr\u00f3nica). Anticipoiuse que se aforrar\u00edan 1 000 mill\u00f3ns de d\u00f3lares anuais ao substitu\u00edr todos os modelos polo Super Hornet. A Armada considera a compra do Super Hornet un \u00e9xito, cumprindo os requirimentos de custo, calendario e peso."}
{"id": "554392", "revid": "27155", "url": "https://gl.wikipedia.org/wiki?curid=554392", "title": "C\u00e9lula alfa", "text": "As c\u00e9lulas alfa (c\u00e9lulas \u03b1) do p\u00e1ncreas son c\u00e9lulas end\u00f3crinas que se encontran nos illotes pancre\u00e1ticos ou de Langerhans. Son un dos cinco tipos de c\u00e9lulas produtoras de hormonas (c\u00e9lulas alfa, beta, delta, \u00e9psilon e PP) dos illotes pancre\u00e1ticos. Constit\u00faen o 20% das c\u00e9lulas dos illotes humanos e segregan a hormona pept\u00eddica glicag\u00f3n, que fai que se eleve o nivel de glicosa no sangue.\nCaracter\u00edsticas.\nEn roedores, as c\u00e9lulas alfa est\u00e1n localizadas na periferia dos illotes pancre\u00e1ticos, pero en humanos, a arquitectura dos illotes est\u00e1 xeralmente menos organizada e, a\u00ednda que predominan na periferia, poden observarse frecuentemente dentro dos illotes tam\u00e9n. Cando se ollan utilizando un microscopio electr\u00f3nico, as c\u00e9lulas alfa poden identificarse pola posesi\u00f3n duns gr\u00e1nulos caracter\u00edsticos cunha parte central densa grande e un halo branco pequeno. O citoplasma das c\u00e9lulas alfa cont\u00e9n algunhas cisternas de ret\u00edculo endoplasm\u00e1tico e un aparato de Golgi adxacente xustanuclear con gr\u00e1nulos secretorios nacentes.\nFunci\u00f3n.\nAs c\u00e9lulas alfa segregan a hormona glicag\u00f3n. Esta hormona, para elevar os niveis de glicosa, \u00fanese a receptores situados nos hepatocitos (c\u00e9lulas hep\u00e1ticas) e nalgunhas outras c\u00e9lulas (por exemplo, c\u00e9lulas renais). Isto activa un encima, a glic\u00f3xeno fosforilase, que se encontra dentro do hepatocito para hidrolizar o polisac\u00e1rido glic\u00f3xeno dando glicosa. Este proceso denom\u00ednase glicoxen\u00f3lise.\nAs c\u00e9lulas alfa tam\u00e9n xeran o GLP-1 (p\u00e9ptido similar ao glicag\u00f3n 1) e poden ter un efecto protector e rexenerador sobre as c\u00e9lulas beta. Posiblemente poden transdiferenciarse en c\u00e9lulas beta para substitu\u00edr as c\u00e9lulas beta que se perden."}
{"id": "554393", "revid": "1888", "url": "https://gl.wikipedia.org/wiki?curid=554393", "title": "Ana Bel\u00e9n Varela", "text": ""}
{"id": "554394", "revid": "1888", "url": "https://gl.wikipedia.org/wiki?curid=554394", "title": "Paulino Pe\u00f1a \u00c1lvarez", "text": ""}
{"id": "554396", "revid": "1888", "url": "https://gl.wikipedia.org/wiki?curid=554396", "title": "Pablo Bouza Su\u00e1rez", "text": ""}
{"id": "554397", "revid": "89787", "url": "https://gl.wikipedia.org/wiki?curid=554397", "title": "Colombianos en Espa\u00f1a", "text": "A inmigraci\u00f3n colombiana en Espa\u00f1a ref\u00edrese ao asentamento de cidad\u00e1ns de Colombia en Espa\u00f1a. Segundo o INE (Instituto Nacional de Estat\u00edstica de Espa\u00f1a) o n\u00famero de persoas con nacionalidade colombiana residentes en situaci\u00f3n regular \u00e9 de 135.954 en 2016. En 2019, a cifra total era 513.585 colombianos e colombo-espa\u00f1ois.\nCaracter\u00edsticas.\nEn 2016, Espa\u00f1a \u00e9 o pa\u00eds de Europa con maior n\u00famero de residentes colombianos e o terceiro pa\u00eds do mundo seguido dos Estados Unidos e Venezuela con maior n\u00famero de cidad\u00e1ns de nacionalidade colombiana.\nSalientables migraci\u00f3ns cara a Espa\u00f1a, datan dende o ano 1989 a 1995, a\u00ednda que en cifras moi t\u00edmidas, neste caso, comparadas coa producida a causa do terremoto do eixo cafeteiro de 1999. O bo momento econ\u00f3mico de Espa\u00f1a propiciou a posibilidade de traballar a inmigrantes sobre todo nos sectores da construci\u00f3n, agricultores, sector servizos, hostalar\u00eda e turismo. \nDespois do ano 2008, a econom\u00eda espa\u00f1ola sufriu unha das s\u00faas peores crises, traendo consigo a inestabilidade laboral e o desemprego, xerando unha notoria diminuci\u00f3n da emigraci\u00f3n colombiana cara a este pa\u00eds dende o ano 2010, e un retorno flu\u00eddo de colombianos ao seu pa\u00eds de orixe.\nVisado.\nEn decembro de 2015 comezou a exenci\u00f3n de visa a cidad\u00e1ns colombianos para ingresar en todo o Espazo de Schengen por un prazo m\u00e1ximo de 90 d\u00edas dentro de 180 d\u00edas, ao cal Espa\u00f1a \u00e9 estado membro.\nComunidades con maior e menor afluencia de colombianos.\nEntre 2000 e 2006 as cinco comunidades aut\u00f3nomas con maior presenza de persoas orixinarias de Colombia foron Madrid, Catalu\u00f1a, Andaluc\u00eda, Valencia e as Canarias. En 2008, a comunidade colombiana era a m\u00e1is numerosa en relaci\u00f3n \u00e1 poboaci\u00f3n estranxeira nas Canarias.\nPerfil laboral.\nEste grupo de colombianos residentes en Espa\u00f1a desenv\u00f3lvense xeralmente en labores tales como: operarios de construci\u00f3n, empregados do fogar, agricultores, comerciantes, empresarios, estudantes, acad\u00e9micos, futbolistas, artistas, m\u00e9dicos ou odont\u00f3logos.\nPoboaci\u00f3n.\nO Instituto Nacional de Estat\u00edstica cifra en 135.954 os colombianos residentes en Espa\u00f1a no ano 2016. As persoas nadas en Colombia son, segundo o mesmo organismo, 354.461, independentemente da s\u00faa nacionalidade. Isto d\u00e9bese a que o convenio de dobre nacionalidade entre ambos os pa\u00edses permite que os inmigrantes colombianos obte\u00f1an a nacionalidade espa\u00f1ola aos 2 anos de residencia en Espa\u00f1a. Estes inmigrantes nacionalizados non contan como colombianos para as autoridades espa\u00f1olas."}
{"id": "554399", "revid": "23204", "url": "https://gl.wikipedia.org/wiki?curid=554399", "title": "Inmigraci\u00f3n colombiana en Espa\u00f1a", "text": ""}
{"id": "554400", "revid": "1888", "url": "https://gl.wikipedia.org/wiki?curid=554400", "title": "Marisol G\u00e1ndara S\u00e1nchez", "text": ""}
{"id": "554401", "revid": "89787", "url": "https://gl.wikipedia.org/wiki?curid=554401", "title": "Terremoto do eixo cafeteiro de 1999", "text": "O terremoto do eixo cafeteiro de 1999 foi un sismo que afectou enormemente os departamentos de Quind\u00edo e Risaralda, en Colombia. O terremoto ocorreu o d\u00eda luns, 25 de xaneiro de 1999 \u00e1s 13:19 (18:19:17 UTC) cunha magnitude de 6.2 na escala de Richter. Foi o maior terremoto que golpeou Colombia en 16 anos.\nCausas.\nEsta \u00e1rea ten un alto risco s\u00edsmico debido \u00e1 tripla uni\u00f3n que ocorre na esquina da placa suramericana, onde as placas de Naza e Placa do Caribe converxen entre elas.\nR\u00e9plicas.\nForon detectadas 14 r\u00e9plicas do terremoto, a primeira \u00e1s 17:40 de magnitude 5,4 na escala de ritcher (MS). Outras r\u00e9plicas que causaron p\u00e1nico entre os habitantes ocorreron o d\u00eda 29 de xaneiro \u00e1s 23:33 hora local, de magnitude 4,2 (MS) e o d\u00eda 31 de xaneiro \u00e1s 03:03 hora local, de magnitude 3,5 (MS).\nReconto de v\u00edtimas fatais.\nComo o desastre destru\u00edu as principais estruturas de control e axuda na cidade de Armenia (o cuartel da polic\u00eda colapsou inmediatamente, tam\u00e9n a estaci\u00f3n de bombeiros, a oficina de medicina legal e a defensa civil) non houbo medios para un axeitado informe nin un bo reconto de v\u00edtimas.\nO terremoto inicial produciu unha cifra estimada de mortes de preto de 1 000 persoas. A primeira r\u00e9plica do terremoto (17:40) produciu un indeterminado n\u00famero de v\u00edtimas entre as persoas que tentaban remover os seus bens das estruturas semidestru\u00eddas. Os subsecuentes v\u00e1ndalos, roubos \u00e1s v\u00edtimas feridas, ataques \u00e1s tendas e casas, e pelexas por comida, auga e aloxamento incrementaron o n\u00famero total de mortes a preto de 1 185.\nFeridos.\nAs estruturas de moitos hospitais foron afectadas, e os recursos dispo\u00f1ibles para o coidado da sa\u00fade foron insuficientes mesmo antes do evento. Ademais, a \u00e1rea ti\u00f1a plans de reacci\u00f3n en caso de emerxencia limitados e pouca experiencia con triaxe. Como consecuencia, a atenci\u00f3n das v\u00edtimas foi ca\u00f3tica. Preto de 4 000 persoas con varios graos de lesi\u00f3ns.\nImpacto econ\u00f3mico.\nA principal actividade econ\u00f3mica da rexi\u00f3n, a industria do caf\u00e9 de Colombia, foi altamente afectada. Preto de 8 000 leiras cafeteras foron completa ou parcialmente destru\u00eddas, tam\u00e9n 13 000 estruturas de moitos tipos de empresas e industrias foron afectadas e estiveron f\u00f3ra de servizo de maneira temporal ou permanente. Os bancos e as entidades financeiras non puideron entregar di\u00f1eiro por varias semanas."}
{"id": "554408", "revid": "15490", "url": "https://gl.wikipedia.org/wiki?curid=554408", "title": "C\u00f3nsules romanos no Alto Imperio", "text": "As seguintes t\u00e1boas enumeran os c\u00f3nsules do Alto Imperio romano co\u00f1ecidos, agrupados por s\u00e9culos e dinast\u00edas. Cada ano elix\u00edanse dous senadores para ocupar senllos postos ep\u00f3nimos de c\u00f3nsul ordinario e un n\u00famero vari\u00e1bel de c\u00f3nsules substitutos. M\u00e1rcase con NN\u2009 cando se desco\u00f1ece o nome do c\u00f3nsul e a repetici\u00f3n do cargo con n\u00fameros romanos. Os emperadores est\u00e1n en negra. Para os c\u00f3nsules deste per\u00edodo cuxo ano no cargo \u00e9 dubidoso ou desco\u00f1ecido, v\u00e9xase o apartado C\u00f3nsules da Roma Antiga en ano incerto.\nS\u00e9culo\u00a0I\u00a0a.\u00a0C..\nA continuaci\u00f3n segue a lista de c\u00f3nsules romanos do Alto Imperio durante o s\u00e9culo\u00a0I\u00a0a.\u00a0C. agrupados por dinast\u00edas imperiais.\nDinast\u00eda Xulio-Claudia.\nOs c\u00f3nsules romanos do s\u00e9culo\u00a0I\u00a0a.\u00a0C. durante a dinast\u00eda Xulio-Claudia abrangueron o per\u00edodo comprendido entre o 13 de xaneiro do ano 27\u00a0a.\u00a0C., data tradicional da instauraci\u00f3n do imperio, e o 31 de decembro de 1\u00a0a.\u00a0C., \u00faltimo d\u00eda do s\u00e9culo.\nS\u00e9culo\u00a0I.\nA continuaci\u00f3n segue a lista de c\u00f3nsules romanos do Alto Imperio durante o s\u00e9culo\u00a0I agrupados por dinast\u00edas imperiais.\nDinast\u00eda Xulio-Claudia.\nOs c\u00f3nsules romanos do s\u00e9culo\u00a0I durante a dinast\u00eda Xulio-Claudia abrangueron o per\u00edodo comprendido entre o 1 de xaneiro do ano 1, primeiro d\u00eda do s\u00e9culo, e o 9 de xu\u00f1o do ano 68, data da morte de Ner\u00f3n, \u00faltimo representante da dinast\u00eda.\nDinast\u00eda Flavia.\nOs c\u00f3nsules romanos do s\u00e9culo\u00a0I durante a dinast\u00eda Flavia abarcaron o per\u00edodo comprendido entre o 1 de xullo do ano 69, \"dies imperii\" do emperador Vespasiano, e o 18 de setembro do ano 96, data do asasinato de Domiciano, \u00faltimo dos Flavios.\nDinast\u00eda Antonina.\nOs c\u00f3nsules romanos do s\u00e9culo\u00a0I durante a dinast\u00eda Antonina abarcaron o per\u00edodo comprendido entre o 19 de setembro de 96, \"dies imperii\" do emperador Nerva, e o 31 de decembro do ano 100, \u00faltimo d\u00eda do s\u00e9culo.\nS\u00e9culo\u00a0II.\nA continuaci\u00f3n segue a lista de c\u00f3nsules romanos do Alto Imperio durante o s\u00e9culo\u00a0II agrupados por dinast\u00edas imperiais.\nDinast\u00eda Antonina.\nOs c\u00f3nsules romanos do s\u00e9culo\u00a0II durante a dinast\u00eda Antonina abarcaron o per\u00edodo comprendido entre o 1 de xaneiro do ano 101, primeiro d\u00eda do s\u00e9culo, e o 31 de decembro do ano 192, data do asasinato do emperador C\u00f3modo.\nDinast\u00eda Severa.\nOs c\u00f3nsules romanos do s\u00e9culo\u00a0II durante a dinast\u00eda Severa abarcaron o per\u00edodo comprendido entre o 9 de abril do ano 193, \"dies imperii\" do emperador Septimio Severo, e o 31 de decembro do ano 200, \u00faltimo d\u00eda do s\u00e9culo.\nS\u00e9culo\u00a0III.\nA continuaci\u00f3n segue a lista de c\u00f3nsules romanos do Alto Imperio durante o s\u00e9culo\u00a0III agrupados por dinast\u00edas imperiais.\nDinast\u00eda Severa.\nOs c\u00f3nsules romanos do s\u00e9culo\u00a0III durante a dinast\u00eda Severa abarcaron o per\u00edodo comprendido entre o 1 de xaneiro do ano 201, primeiro d\u00eda do s\u00e9culo, e o 18 de marzo do ano 235, data da morte de Alexandre Severo, \u00faltimo representante da dinast\u00eda."}
{"id": "554426", "revid": "1131", "url": "https://gl.wikipedia.org/wiki?curid=554426", "title": "Odessa", "text": "O top\u00f3nimo Odesa ou Odessa pode referirse a:"}
{"id": "554430", "revid": "98629", "url": "https://gl.wikipedia.org/wiki?curid=554430", "title": "Yom Hasho\u00e1", "text": "Yom HaSho\u00e1, tam\u00e9n transcrito Yom Hasho\u00e1 (en , \"yom hash-sho\u2019\u0101h\"; literalmente: D\u00eda da Sho\u00e1 ou D\u00eda do Recordo do Holocausto) \u00e9 un d\u00eda conmemorativo de Israel, que acontece o 27 de Nis\u00e1n do calendario, entre os meses de marzo e abril no calendario gregoriano. Esta xornada, considerada festivo nacional en Israel, \u00e9 lembrada anualmente como d\u00eda de recordo das v\u00edtimas do Holocausto e da valent\u00eda dos resistentes e sobreviventes.\nExiste un equivalente internacional: o D\u00eda Internacional de Conmemoraci\u00f3n en Memoria das V\u00edtimas do Holocausto, que se celebra o 27 de xaneiro (primeiro mes do calendario gregoriano), comparable ao 27 de Nis\u00e1n (primeiro mes do calendario hebreo cultual).\nOrixinalmente, o d\u00eda proposto para o Yom Hasho\u00e1 foi o d\u00eda 15 de Nis\u00e1n, aniversario da revolta do gueto de Varsovia (19 de abril de 1943), pero esta proposta foi rexeitada por causa de coincidir co primeiro d\u00eda de P\u00e9saj. O d\u00eda 27 foi escollido por ser oito d\u00edas antes da conmemoraci\u00f3n de Yom Ha'atzmaut, D\u00eda da Independencia de Israel. O Yom Hasho\u00e1 foi establecido en 1959 como lei en Israel e aprobado por David Ben-Guri\u00f3n e Yitzhak Ben-Zvi.\n\u00c1s 10:00 horas do Yom Hasho\u00e1, as sirenas a\u00e9reas soan durante dous minutos. Os veh\u00edculos de transporte p\u00fablico paran por este per\u00edodo e as persoas permanecen en silencio. Durante o Yom Hasho\u00e1, establecementos p\u00fablicos son pechados, a televisi\u00f3n e a radio transmiten canci\u00f3ns e documentais sobre o Holocausto e todas as bandeiras quedan a media hasta."}
{"id": "554438", "revid": "89787", "url": "https://gl.wikipedia.org/wiki?curid=554438", "title": "C\u00e9lula \u00e9psilon", "text": "As c\u00e9lulas \u00e9psilon (c\u00e9lulas \u03b5) son un dos cinco tipos de c\u00e9lulas end\u00f3crinas que se encontran nas rexi\u00f3ns do p\u00e1ncreas chamadas illotes de Langerhans. As c\u00e9lulas \u00e9psilon producen a hormona ghrelina, que induce o apetito. Descubr\u00edronse primeiramente en ratos. En humanos estas c\u00e9lulas supo\u00f1en menos do 1% de todas as c\u00e9lulas dos illotes. Est\u00e1n conectadas por medio de uni\u00f3ns estreitas que as fan impermeables a compostos hidrosolubles.\nDescubrimento.\nEstas c\u00e9lulas descubr\u00edronse cando uns investigadores estudaron os illotes pancre\u00e1ticos de ratos comparando o tecido pancre\u00e1tico de rato normal durante o desenvolvemento co de ratos knockout. Atoparon que un p\u00e1ncreas de rato normal inclu\u00eda unha poboaci\u00f3n de c\u00e9lulas produtoras de ghrelina. Ata que se fixeron m\u00e1is investigaci\u00f3ns, o que se cr\u00eda era que os xenes \"Nkx2.2\" e \"Pax4\" promov\u00edan a diferenciaci\u00f3n celular de c\u00e9lulas \u03b2, pero na s\u00faa ausencia o que orixinaban era c\u00e9lulas \u03b5. Isto foi confirmado m\u00e1is tarde ao descubrirse que en ausencia tanto do xene \"Nkx2.2\" coma do \"Pax4\", non se pod\u00edan formar c\u00e9lulas \u03b2 e eran substitu\u00eddas por c\u00e9lulas \u03b5. En conxunto, os descubrimentos atoparon que hai unha poboaci\u00f3n de c\u00e9lulas \u03b5 produtoras de ghrelina no p\u00e1ncreas de rato e que o knockout das c\u00e9lulas \u03b2 produtoras de insulina orixina unha enorme cantidade de c\u00e9lulas \u03b5. As c\u00e9lulas son de forma redonda ou oval e adoitan estar no per\u00edmetro dos illotes, \u00e1s veces con extensi\u00f3ns citoplasm\u00e1ticas. Tam\u00e9n se propuxo que as c\u00e9lulas \u03b5 se forman a partir dunha li\u00f1axe cellar similar \u00e1 das c\u00e9lulas \u03b1 e \u03b2, pero descubriuse que est\u00e1n m\u00e1is relacionadas coas c\u00e9lulas \u03b1. As c\u00e9lulas \u03b5 atop\u00e1ronse tam\u00e9n no p\u00e1ncreas de ras \"Xenopus\", peixes siluriformes e peixe cebra, entre outros animais. Isto suxire que esta c\u00e9lula dos illotes est\u00e1 conservada evolutivamente. Un estudo diferente utilizou a hibridaci\u00f3n in situ para o ARNm da ghrelina e conclu\u00edu igualmente que existe unha poboaci\u00f3n diferenciada de c\u00e9lulas dos illotes, previamente non co\u00f1ecida, que eran as c\u00e9lulas \u03b5. Os investigadores esperan que o descubrimento destas c\u00e9lulas produtoras de ghrelina sexa unha axuda no tratamento terap\u00e9utico para bloquear a formaci\u00f3n de c\u00e9lulas \u03b5, o cal poder\u00eda bloquear un cadoiro celular que poder\u00eda axudar no tratamento da diabetes tipo II. Estas c\u00e9lulas dos illotes tam\u00e9n se estudan nos cancros de p\u00e1ncreas, onde se espera que poidan actuar como marcadores de tumores silenciosos.\nAs c\u00e9lulas \u00e9psilon durante o desenvolvemento.\nNos p\u00e1ncreas fetais humanos as c\u00e9lulas \u03b5 est\u00e1n separadas espalladas no tecido primitivo e obs\u00e9rvase que empezan a agregarse formando grupos despois da semana 13 de xestaci\u00f3n. Obs\u00e9rvase un pico nos niveis de ghrelina na semana 14 de xestaci\u00f3n. A partir da semana 21 de xestaci\u00f3n, as c\u00e9lulas \u03b5 est\u00e1n arredor dos illotes humanos en desenvolvemento, formando unha capa case continua no bordo dos illotes. As c\u00e9lulas \u03b5 est\u00e1n centralizadas no p\u00e1ncreas fetal de ratos, e unhas poucas at\u00f3panse no est\u00f3mago. Estes resultados no p\u00e1ncreas de ratos foron descubertos e confirmados co uso de microscopia confocal, que permite ober imaxes de mostras grosas e excl\u00fae \u00e1reas fluorescentes f\u00f3ra do plano focal. Estas c\u00e9lulas dos illotes son a fonte principal de ghrelina durante o desenvolvemento. A ghrelina liberada das c\u00e9lulas \u03b5 promove o crecemento celular e a proliferaci\u00f3n, mentres que tam\u00e9n inhibe a apoptose de c\u00e9lulas beta pancre\u00e1ticas en humanos. Algunhas c\u00e9lulas \u03b5 expresan a citoqueratina 20, un marcador das c\u00e9lulas do conducto e c\u00e9lulas precursoras dos illotes, o que insin\u00faa que estas c\u00e9lulas dos illotes se orixinan a partir de c\u00e9lulas do epitelio do conducto. O desenvolvemento destas c\u00e9lulas deriva do factor de transcrici\u00f3n \"Ngn3\". Os ratos mutantes con xenes Nkx2.2 mostran un incremento de c\u00e9lulas \u03b5. A nivel celular, as c\u00e9lulas \u03b5 coproducen tanto NKX2-2 coma ISL1, pero non NKS6-1 nin PAX6 como se hipotetizaba previamente. Ademais, este tipo de c\u00e9lula coproduce ISL1, que xoga un papel no dsenvolvemento do mes\u00e9nquima da xema pancre\u00e1tica dorsal, e a diferenciaci\u00f3n do epitelio pancre\u00e1tico dorsal en c\u00e9lulas end\u00f3crinas. Un total de 36 xenes est\u00e1n enriquecidos significativamente nas c\u00e9lulas \u03b5 e axudan na inhibici\u00f3n da proteinase, procesamento de hormonas, migraci\u00f3n celular e actividade inmunitaria que as diferencia das c\u00e9lulas \u03b1, \u03b2, \u03b4 e PP. Adicionalmente, as ves\u00edculas secretoras das c\u00e9lulas \u03b5 (de 110\u00b13 nm) son moito menores que as das c\u00e9lulas \u03b1 (de 185\u00b17 nm). A diferenza doutras c\u00e9lulas dos illotes pancre\u00e1ticos, as c\u00e9lulas \u03b5 non producen outras hormonas pancre\u00e1ticas (insulina, glicag\u00f3n, homeost\u00e1tica) e non expresan o p\u00e9ptido CART. Exemplos de xenes espec\u00edficos que infl\u00faen nas c\u00e9lulas \u03b5 son o ACSL1 (acil-CoA sintetase de cadea longa 1) e o DEFB1 (defensina beta 1). P\u00e9nsase que o ACSL1 exerce un papel no procesamento da ghrelina, mentres que a defensina beta 1 produce unha prote\u00edna que pode matar bacterias, virus e l\u00e9vedos para regular a inmunidade. Durante o nacemento, o n\u00famero de c\u00e9lulas \u03b5 dimin\u00fae e fanse raras na idade adulta. Os estudos feitos en roedores como ratos, x\u00e9rbilos do deserto e certas ratas africanas deron resultados moi similares sobre este tema.\nAs c\u00e9lulas \u00e9psilon en adultos.\nOs humanos son a \u00fanica especie co\u00f1ecida que na idade adulta conserva no p\u00e1ncreas c\u00e9lulas \u03b5 produtoras de ghrelina. Como resultado, \u00e9 dif\u00edcil estudar este tipo de c\u00e9lulas en adultos, xa que s\u00f3 se poden observar no p\u00e1ncreas humano. Durante as semanas 15-26 do feto durante o desenvolvemento, as c\u00e9lulas \u03b5 comprenden aproximadamente o 10% das c\u00e9lulas dos illotes, mais despois do nacemento, esta porcentaxe descende ata s\u00f3 un 1% das c\u00e9lulas dos illotes do adulto. As estimaci\u00f3ns do n\u00famero medio de c\u00e9lulas \u03b5 por illote en adultos var\u00edan no seu n\u00famero con resultados diferentes. Un estudo encontrou que en cada illote en adultos est\u00e1n presentes de 3 a 5 c\u00e9lulas \u03b5, e no p\u00e1ncreas hai un total duns mil illotes. Outro estudo observou unha media de 12\u00b11.2 c\u00e9lulas \u03b5 por illote. En mostras de p\u00e1ncreas adultos estas c\u00e9lulas son redondas ou ovais e est\u00e1n localizadas no manto dos illotes en diferentes cantidades, tanto formando grupos coma c\u00e9lulas separadas. En ratos as c\u00e9lulas \u03b5 est\u00e1n presentes nos illotes pancre\u00e1ticos e no est\u00f3mago durante o desenvolvemento, pero enc\u00f3ntranse estritamente s\u00f3 no est\u00f3mago despois de nacer. Tanto en humanos coma en ratos os resultados var\u00edan en se a ghrelina est\u00e1 ou non colocalizada con outras hormonas en etapas da vida adulta ou do desenvolvemento. Debido \u00e1 escaseza de c\u00e9lulas \u03b5 no p\u00e1ncreas adulto, predise que non contin\u00faan producindo grandes cantidades de ghrelina circulantes. O p\u00e1ncreas humano adulto ten unha composici\u00f3n de c\u00e9lulas \u03b5 duns 0,13 gramos. O sexo e a idade non afecta ao n\u00famero medio e c\u00e9lulas \u03b5 nos illotes. Por\u00e9n, atopouse unha relaci\u00f3n inversa entre o IMC e n\u00famero de c\u00e9lulas \u03b5: a medida que se incrementa o peso corporal, descende o n\u00famero de c\u00e9lulas \u03b5. A perda destas c\u00e9lulas debido ao incremento do IMC leva a un aumento da secreci\u00f3n de insulina e un aumento do risco de apoptose e inflamaci\u00f3n nos illotes pancre\u00e1ticos. Os receptores da membrana celular en c\u00e9lulas \u03b5 adultas incl\u00faen o receptor de \u00e1cidos graxos de cadea curta FFAR3, o receptor de \u00e1cidos biliares acoplado \u00e1 prote\u00edna G 1 (GPCR), a subunidade receptora 1 do interfer\u00f3n-\u03b1 e interfer\u00f3n-\u03b2, o receptor do interfer\u00f3n-\u03b3 2, un receptor co\u00f1ecido pola s\u00faa regulaci\u00f3n da captaci\u00f3n de inmunoglobulina G, o receptor do plasmin\u00f3xeno e un receptor de CD320. A variedade de receptores permite a uni\u00f3n de ligandos hormonas, nutrientes, l\u00edpidos e citocinas. O principal factor de v\u00eda metab\u00f3lica celular presente en c\u00e9lulas \u03b5 son membros que forman a v\u00eda metab\u00f3lica dos \u00e1cidos graxos, ACSL1. ACSL1 \u00e9 un encima implicado no primeiro paso da oxidaci\u00f3n de \u00e1cidos graxos e esta v\u00eda funciona nesta c\u00e9lula do illote especificamente para alterar a modificacion de acilos da ghrelina. Os factores de transcrici\u00f3n que son necesarios para a maduraci\u00f3n e preservaci\u00f3n de c\u00e9lulas \u03b5 son un total de 366. As funci\u00f3ns de cada un dos factores de transcrici\u00f3n a\u00ednda non foron estudados."}
{"id": "554444", "revid": "98629", "url": "https://gl.wikipedia.org/wiki?curid=554444", "title": "D\u00eda Internacional da Lembranza do Holocausto", "text": "O D\u00eda de Conmemoraci\u00f3n Anual en Memoria das V\u00edtimas do Holocausto (oficialmente, no Parlamento Galego ), D\u00eda Internacional da Lembranza do Holocausto ou D\u00eda Internacional da Memoria das V\u00edtimas do Holocausto \u00e9 un d\u00eda internacional de lembranza das v\u00edtimas do Holocausto, o xenocidio cometido polos nazis e os seus seguidores que se cobrou a vida de mill\u00f3ns de xudeus, xitanos, Polacos, homosexuais, persoas con discapacidade, comunistas e outros durante a segunda guerra mundial. \nDesignaci\u00f3n da ONU.\nFoi designado o 27 de xaneiro, mediante a resoluci\u00f3n 60/7 da Asemblea Xeral das Naci\u00f3ns Unidas do 1 de novembro de 2005, durante o 42\u00ba pleno desta organizaci\u00f3n.\nA resoluci\u00f3n chegou despois da sesi\u00f3n extraordinaria celebrada o 24 de xaneiro de 2005, na que a Asemblea Xeral conmemorou o 60 aniversario da liberaci\u00f3n dos campos de concentraci\u00f3n e o fin do Holocausto. O 27 de xaneiro \u00e9 a data de 1945 que marca a liberaci\u00f3n do maior campo de exterminio nazi, Auschwitz-Birkenau, polas tropas sovi\u00e9ticas.\nResoluci\u00f3ns previas e outros d\u00edas de lembranza.\nAntes da resoluci\u00f3n 60/7, houbo varios d\u00edas nacionais de conmemoraci\u00f3n, como o D\u00eda da Memoria das V\u00edtimas do Nacionalsocialismo en Alema\u00f1a, creado a trav\u00e9s dun decreto do presidente Roman Herzog o 3 de xaneiro de 1996 e o do Holocausto do Reino Unido, celebrado desde 2001 no 27 de xaneiro. O D\u00eda da Memoria do Holocausto tam\u00e9n \u00e9 unha data celebrada a nivel nacional en Italia.\nEn Galiza.\nDesde a resoluci\u00f3n da ONU en 2005, o Parlamento Galego conmemora a trav\u00e9s dunha declaraci\u00f3n institucional o D\u00eda Internacional da Lembranza do Holocausto, no que condena o Holocausto e a s\u00faa orixe no intento de eliminaci\u00f3n da disidencia pol\u00edtica e ideol\u00f3xica que derivou nun xenocidio que contou coa colaboraci\u00f3n da ditadura franquista e que perseguiu miles de homes e mulleres que fuxiron do Estado espa\u00f1ol despois da derrota da Rep\u00fablica en 1939 e tras a instauraci\u00f3n dun r\u00e9xime fascista. Desde ent\u00f3n, o Parlamento condeou por unanimidade (estando representados nas distintas lexislaturas os partidos do Partido Popular de Galicia, Bloque Nacionalista Galego, Partido dos Socialistas de Galicia e En Marea-Galicia en Com\u00fan), a deportaci\u00f3n de m\u00e1is de 10.000 republicanos espa\u00f1ois coa colaboraci\u00f3n do ditador Francisco Franco co nazismo alem\u00e1n e o fascismo italiano. Segundo algunhas fontes historiogr\u00e1ficas, preto de 200 deles eran orixinarios de Galiza e morreron al\u00ed ou foron liberados pero nunca puideron regresar porque a ditadura franquista, que lles retirara previamente a nacionalidade, lles negou o dereito a regresaren ao seu pa\u00eds de orixe.\nO d\u00eda tam\u00e9n \u00e9 conmemorado por outras instituci\u00f3n como concellos, en particular os de Tui, Monforte de Lemos e Ribadavia, cidades membro da Rede de Xuder\u00edas de Espa\u00f1a e instituci\u00f3ns educativas como colexios e institutos."}
{"id": "554445", "revid": "89787", "url": "https://gl.wikipedia.org/wiki?curid=554445", "title": "Caf\u00e9 de Colombia", "text": "O caf\u00e9 de Colombia \u00e9 unha indicaci\u00f3n xeogr\u00e1fica protexida, que foi reco\u00f1ecida en forma oficial pola Uni\u00f3n Europea o 27 de setembro de 2007. Dita denominaci\u00f3n out\u00f3rgaselle ao caf\u00e9 100\u00a0% ar\u00e1bigo (\"coffea arabica\") producido nas rexi\u00f3ns cafeteiras de Colombia, delimitadas entre a latitude norte 1\u00b0 a 11\u00b015', lonxitude oeste 72\u00b0 a 78\u00b0 e rangos espec\u00edficos de altitude que poden superar os 2000 metros sobre o nivel do mar. O termo caf\u00e9 de Colombia tam\u00e9n \u00e9 unha marca de certificaci\u00f3n rexistrada nos Estados Unidos o 7 de xullo de 1981, e no Canad\u00e1 o 6 de xullo de 1990. As\u00ed mesmo, est\u00e1 reco\u00f1ecido como Denominaci\u00f3n de Orixe Protexida noutros pa\u00edses do mundo, como Ecuador, Bolivia e o Per\u00fa.\nColombia \u00e9 o terceiro pa\u00eds produtor de caf\u00e9 e o maior produtor de caf\u00e9 suave no mundo. Os principais pa\u00edses importadores do caf\u00e9 de Colombia son os Estados Unidos, Alema\u00f1a, o Xap\u00f3n, os Pa\u00edses Baixos e Suecia. \nO caf\u00e9 foi o produto primordial dentro das actividades comerciais colombianas, rexistrando exportaci\u00f3ns de at\u00e9 2560 sacos. Dende os anos vinte, Colombia ocupou o primeiro lugar como produtor mundial de caf\u00e9 suave. A asociaci\u00f3n que contrib\u00fae a promover o cultivo de caf\u00e9 en Colombia e a s\u00faa exportaci\u00f3n a mercados internacionais, coa misi\u00f3n de procurar o benestar dos caficultores colombianos \u00e9 a Federaci\u00f3n Nacional de Cafeteiros de Colombia. Os principais departamentos produtores do caf\u00e9 en Colombia son: Nari\u00f1o, Norte de Santander, Antioquia, Valle del Cauca, Cundinamarca, Huila, Cauca, Tolima, Caldas, Quind\u00edo e Risaralda, co\u00f1ecidos os catro \u00faltimos como o Eixo Cafeteiro."}
{"id": "554447", "revid": "89787", "url": "https://gl.wikipedia.org/wiki?curid=554447", "title": "C\u00f3nsules romanos no Baixo Imperio", "text": "As seguintes t\u00e1boas listan os c\u00f3nsules romanos do Baixo Imperio co\u00f1ecidos agrupados por s\u00e9culos. Cada ano elix\u00edanse dous senadores para ocupar senllos postos ep\u00f3nimos de c\u00f3nsul ordinario e un n\u00famero vari\u00e1bel de c\u00f3nsules substitutos. M\u00e1rcase con NN cando se desco\u00f1ece o nome do consular e a repetici\u00f3n do cargo con n\u00fameros romanos a partir da primeira iteraci\u00f3n.\nS\u00e9culo VI.\nDesde o ano 566, o cargo de c\u00f3nsul foi s\u00f3 un t\u00edtulo honorario dos emperadores orientais. O consulado foi finalmente abolido por Le\u00f3n VI o Sabio (r. 886-912) como parte das s\u00faas reformas."}
{"id": "554449", "revid": "5863", "url": "https://gl.wikipedia.org/wiki?curid=554449", "title": "PAC/CAC JF-17 Thunder", "text": "O PAC JF-17 Thunder (urd\u00fa: \u062c\u06d2 \u0627\u06cc\u0641-17 \u06af\u0631\u062c), ou CAC FC-1 Xiaolong (pinyin: Xi\u0101o L\u00f3ng; lit. 'Drag\u00f3n Feroz'), \u00e9 un avi\u00f3n de combate multirrol lixeiro de cuarta xeraci\u00f3n desenvolvido conxuntamente por Pakistan Aeronautical Complex (PAC) e Chengdu Aircraft Corporation (CAC) de China. Foi dese\u00f1ado para substitu\u00edr os avi\u00f3ns de combate A-5C, F-7P/PG, Mirage III, e Mirage V na Forza A\u00e9rea de Paquist\u00e1n. O JF-17 pode ser usado para m\u00faltiples roles, como intercepci\u00f3n, ataque a terra, anti buque, e reco\u00f1ecemento. A designaci\u00f3n paquistan\u00ed \"JF-17\" significa \"Joint Fighter-17\", co \"-17\" indicando que, na visi\u00f3n da Forza A\u00e9rea, \u00e9 o sucesor do F-16. A designaci\u00f3n chinesa \"FC-1 Xiaolong\" v\u00e9n de \"Fighter China-1 Drag\u00f3n Feroz\".\nO JF-17 pode utilizar distintos tipos de munici\u00f3n, como m\u00edsiles aire-aire, aire-superficie e anti-buque, e un autocan\u00f3n de 23 mm GSh-23-2. Impulsado por un turboventilador con posqueimador Guizhou WS-13 ou Klimov RD-93, pode acadar unha velocidade m\u00e1xima de Mach 1,6. O JF-17 \u00e9 a espi\u00f1a dorsal da Forza A\u00e9rea de Paquist\u00e1n, complementando ao Lockheed Martin F-16 Fighting Falcon custando a metade. O JF-17 foi introducido na Forza A\u00e9rea de Paquist\u00e1n en febreiro de 2010.\nO 58% do JF-17, inclu\u00edda a s\u00faa fuselaxe dianteira, as \u00e1s, e o estabilizador vertical, fabr\u00edcase en Paquist\u00e1n, mentres que o 42% \u00e9 producido na China, realiz\u00e1ndose a montaxe final en Paquist\u00e1n. En 2015 Paquist\u00e1n fabricou 16 JF-17. En 2016, PAC ti\u00f1a a capacidade de producir 20 JF-17 por ano. En abril de 2017, PAC fabricara 70 avi\u00f3ns Block 1 e 33 Block 2 para a Forza A\u00e9rea. En 2016 os JF-17 acumularan m\u00e1is de 19 000 horas de voo na Forza A\u00e9rea. En 2017 comezou a desenvolverse unha variante de dous asentos co\u00f1ecida como JF-17B para mellorar a s\u00faa capacidade operativa, para adestramento de conversi\u00f3n, e adestramento de combate inicial. A variante JF-17B Block 2 comezou a producirse en serie en 2018 e en decembro de 2020 entreg\u00e1ranse 26 avi\u00f3ns. Ese mesmo mes PAC comezou a produci\u00f3n en serie da versi\u00f3n m\u00e1is avanzada Block 3, cun radar de varredura electr\u00f3nica activa (AESA), o motor ruso m\u00e1is potente Klimov RD-93MA, un Head-Up Display (HUD) m\u00e1is grande e avanzado, contramedidas electr\u00f3nicas, un soporte adicional, e unha capacidade de armamanto mellorada.\nOs JF-17 da Forza A\u00e9rea de Paquist\u00e1n viron acci\u00f3n militar, tanto aire-aire como aire-terra, no bombardeo de posici\u00f3ns terroristas en Wazirist\u00e1n do Norte preto da fronteira con Afganist\u00e1n durante operaci\u00f3ns antiterroristas e 2014 e 2017, usando tanto munici\u00f3ns guiadas como convencionais, derrubando un drone militar iraniano n Balochist\u00e1n en 2017, na operaci\u00f3n Swift Retort durante os ataques a\u00e9reos a Jammu e Caxemira, e en escaramuzas a\u00e9reas entre India e Paquist\u00e1n."}
{"id": "554450", "revid": "85894", "url": "https://gl.wikipedia.org/wiki?curid=554450", "title": "Val Superior do Medio Rin", "text": "A Garganta do Rin \u00e9 un nome popular para o Val Alto do Medio Rin, unha secci\u00f3n de 65\u00a0km do Rin entre Coblenza e Bingen nos estados de Renania-Palatinado e Hesse en Alema\u00f1a. Engad\u00eduse \u00e1 lista de Patrimonio da Humanidade da UNESCO en xu\u00f1o de 2002 por unha combinaci\u00f3n \u00fanica de raz\u00f3ns xeol\u00f3xicas, hist\u00f3ricas, culturais e industriais.\nAs rochas da rexi\u00f3n foron depositadas no per\u00edodo Dev\u00f3nico e co\u00f1\u00e9cense como Facies renanas. Este \u00e9 un tipo de rocha sedimentaria con f\u00f3siles que consiste principalmente en lousas. As rochas sufriron un considerable pregamento durante o per\u00edodo Carbon\u00edfero. O desfiladeiro esculpiuse durante un levantamento moito m\u00e1is recente para deixar o r\u00edo contido dentro de paredes empinadas de 200 m de altura, sendo a caracter\u00edstica m\u00e1is famosa a rocha Loreley.\nA garganta produce o seu propio microclima e actuou como un corredor para especies que non se atopan na rexi\u00f3n. As s\u00faas ladeiras foron socalcoss durante moito tempo para a agricultura, en particular a viticultura que presenta boas condici\u00f3ns nas ladeiras orientadas ao sur. A maior\u00eda dos vi\u00f1edos pertencen \u00e1 rexi\u00f3n vin\u00edcola Mittelrhein, pero as partes m\u00e1is ao sur da garganta do Rin caen en Rheingau e Nahe.\nO r\u00edo foi unha importante ruta comercial cara ao centro de Europa desde a prehistoria e unha serie de pequenos asentamentos creceron ao longo das marxes. De tama\u00f1o limitado, moitas destas cidades antigas conservan hoxe unha sensaci\u00f3n hist\u00f3rica. Co aumento da riqueza, apareceron moitos castelos e o val converteuse nunha rexi\u00f3n central do Sacro Imperio Romano Xerm\u00e1nico. Estivo no centro da Guerra dos Trinta Anos, que deixou moitos dos castelos en ru\u00ednas, unha atracci\u00f3n particular para os cruceiros actuais que seguen o r\u00edo. Nun tempo formando fronteira de Francia, no s\u00e9culo XIX o val pasou a formar parte de Prusia e a s\u00faa paisaxe converteuse na imaxe por excelencia de Alema\u00f1a.\nEsta parte do Rin ten unha grande importancia no folclore, como un lendario castelo no Rin que \u00e9 o escenario da \u00f3pera \"G\u00f6tterd\u00e4mmerung\". Os festivais anuais Rhine in Flames incl\u00faen espect\u00e1culos de fogos artificiais espectaculares en Sankt Goar en setembro e Koblenz en agosto, sendo a mellor vista desde un convoi de barcos."}
{"id": "554451", "revid": "89787", "url": "https://gl.wikipedia.org/wiki?curid=554451", "title": "Miguel Alonso", "text": "Miguel Alonso Fern\u00e1ndez, co\u00f1ecido como Miguel Alonso, nado en Ferrol o 12 de xu\u00f1o de 1984, \u00e9 un psic\u00f3logo, m\u00fasico e escritor galego.\nTraxectoria.\nEstudou no Rodolfo Ucha Pi\u00f1eiro e licenciouse en Psicolox\u00eda pola Universidade de Santiago de Compostela. Conta con varios discos publicados. Deuse a co\u00f1ecer con \"Aprendiz de poeta\" (maqueta), seguiu con \"Est\u00e1 escrito en la calle\" e despois \"A noite dos cans.\"\nComo poeta e escritor de relatos curtos participou en diferentes publicaci\u00f3ns colectivas, como \"Pegadas\", \"Dez Anos na Porta\" e \"Aldeas sen voz\".\nTraballa en obradoiros para colexios, como \u201cCreaCANci\u00f3ns\u201d onde comp\u00f3n cos alumnos canci\u00f3ns. Traballa no proxecto Minguante, unha mestura de pop e m\u00fasica de autor, con \u00d3scar Mart\u00ednez, e coa banda infantil M\u00fasica Mi\u00fada, contacontos musical, xunto a Irene Quinteiro, Manu Pazos e \u00d3scar Mart\u00ednez."}
{"id": "554452", "revid": "59564", "url": "https://gl.wikipedia.org/wiki?curid=554452", "title": "Miguel Alonso Fern\u00e1ndez", "text": ""}
{"id": "554454", "revid": "89787", "url": "https://gl.wikipedia.org/wiki?curid=554454", "title": "Ma\u00df", "text": "Unha Ma\u00df \u00e9 unha xerra de cervexa que cont\u00e9n o volume dun \"Ma\u00df\". Esta medida equival\u00eda orixinalmente a 1,069 litros e, co sistema m\u00e9trico, converteuse nun litro exacto.\nOrixe.\nO \"Ma\u00dfkanne\" era no s\u00e9culo XIX unha unidade de medida reco\u00f1ecida en toda Europa. En consecuencia, un Ma\u00df debe entenderse simplemente como unha unidade de volume e, polo tanto, como unha medida de cervexa .\nEn Baviera e en Austria, a xerra util\u00edzase tanto para cervexa soa como para bebidas de cervexa mixtas, como a Radler ou a Goa\u00df. Nunha Ma\u00df tam\u00e9n se poden servir outras bebidas alcoh\u00f3licas, como a Schnee ou a Latern.\nHistoria.\nAs cuncas de cervexa de barro (Keferloher), com\u00fans no pasado, utiliz\u00e1ronse a finais do s\u00e9culo XIX e principios do XX, cando foi sendo cada vez m\u00e1is substitu\u00eddo polo vidro. En Franconia, e entre a xente entendida, a\u00ednda se prefire a xerra de barro porque a cervexa mantense m\u00e1is fr\u00eda nela. Por\u00e9n, non se pode dicir a primeira vista se se serviu correctamente. Se se pide unha Ma\u00df en Baviera (\u201c\u00a1Oa Ma\u00df!\u201d se se enfatiza o n\u00famero, en caso contrario, \u201ca Ma\u00df!\u201d), ent\u00e9ndese que se trata dunha cervexa Lager ou, en festas como o Oktoberfest, dunha M\u00e4rzen.\nAt\u00e9 1811, defin\u00edronse diferentes cantidades para a Ma\u00df no ent\u00f3n Reino de Baviera (por exemplo, 1,17 litros en W\u00fcrzburg). Estas foron estandarizadas como 1,069 litros (\"Ma\u00df b\u00e1vara\") e as\u00ed axust\u00e1ronse aproximadamente \u00e1 medida b\u00e1vara hist\u00f3rica de 50 polgadas c\u00fabicas Karl, \u00e9 dicir, 1072,327 ml. En 1871 (segundo outra fonte, o 29 de abril de 1869) a medida converteuse ao sistema m\u00e9trico coa fundaci\u00f3n do Imperio Alem\u00e1n e finalmente fixouse exactamente nun litro. Por\u00e9n, os fabricantes de xerras seguiron a empregar a antiga medida polo menos at\u00e9 1885.\nUsos.\nTradicionalmente, o suco continuo sobre os \"ollos\" serv\u00eda como est\u00e1ndar para as xerras de vidro. A nova versi\u00f3n da \"Mess- und Eichgesetz\" (a Lei de Medici\u00f3n e Calibraci\u00f3n) de 2013 esixe desde 2015 xerras cunha marca de calibraci\u00f3n separada, duns 3 mm por riba da fenda.\n\u00c9 particularmente co\u00f1ecida a xerra da Oktoberfest de M\u00fanic, unha peza de coleccionista cun dese\u00f1o distinto cada ano, xa que mostra o dese\u00f1o do cartel. A diferenza da xerra de vidro en que se serve a cervexa nos postos do festival, estoutra est\u00e1 feita de gres.\nAs xerras de barro tradicionais poden ter unha tapa de peltre. Para poder fixala mellor, adoita haber unha amosega na asa da xerra, a\u00ednda que esta non te\u00f1a tapa. Esta caracter\u00edstica persiste nas xerras de vidro modernas. Ao contrario da crenza popular, non se trata dun punto de ruptura controlada para reducir o risco de lesi\u00f3ns nas pelexas. Coas xerras de barro, o cliente dificilmente pod\u00eda ver o nivel de recheo, polo que \u00e1s veces era enganado. En 1899 creouse a \"Verein gegen betr\u00fcgerisches Einschenken\" (que se pode traducir como a \"Asociaci\u00f3n contra a fraude no enchido das xerras\"), a trav\u00e9s da cal os inspectores voluntarios comproban o recheo das xerras para evitar a fraude."}
{"id": "554459", "revid": "89787", "url": "https://gl.wikipedia.org/wiki?curid=554459", "title": "Bergpark Wilhelmsh\u00f6he", "text": "Bergpark Wilhelmsh\u00f6he \u00e9 un parque paisax\u00edstico en Kassel, Alema\u00f1a. A \u00e1rea do parque \u00e9 de 2\u00b44 km\u00b2, polo que \u00e9 o parque monta\u00f1oso m\u00e1is grande de Europa. A construci\u00f3n do \"Bergpark\", ou \"parque de monta\u00f1a\", comezou en 1689 a instancias dos Landgraves de Hesse-Kassel e levou uns 150 anos. O parque est\u00e1 aberto ao p\u00fablico hoxe. Desde 2013, \u00e9 Patrimonio da Humanidade da UNESCO.\nXeograf\u00eda.\nLocalizaci\u00f3n.\nBad Wilhelmsh\u00f6he, un \"Stadtteil\" 8distrito) de Kassel, no norte de Hesse, est\u00e1 situado ao oeste do centro da cidade ao p\u00e9 da cordilleira Habichtswald. Tam\u00e9n \u00e9 co\u00f1ecida pola estaci\u00f3n de Kassel-Wilhelmsh\u00f6he na li\u00f1a Ferrocarril de alta velocidade Hannover\u2013W\u00fcrzburg.\nHistoria.\nPresentado orixinalmente no estilo barroco do giardino all'italiana e do xard\u00edn formal franc\u00e9s, con funci\u00f3n de auga que baixaba en cascada ata o Schloss Wilhelmsh\u00f6he , posteriormente reorganizouse nun xard\u00edn paisax\u00edstico ingl\u00e9s.\nEn 1143, os C\u00f3engos Regulares de Maguncia estableceron o mosteiro de Wei\u00dfenstein no lugar do actual Schloss Wilhelmsh\u00f6he, que foi disolto no curso da Reforma Protestante. O landgrave Filipe I de Hesse utilizou os edificios restantes como pavill\u00f3n de caza, reconstru\u00eddo en gran parte polo seu descendente Maurice de Hesse- Kassel de 1606 a 1610.\n1696\u20131806.\nO Bergpark xurdiu como un parque barroco baixo o Landgrave Carlos I de Hesse-Kassel. En 1701, o arquitecto italiano Giovanni Francesco Guerniero iniciou a construci\u00f3n do monumento de H\u00e9rcules e das cascadas xigantes. En 1785, Guillerme I, Elector de Hesse, Guillermo IX, Landgrave de Hesse iniciou unha grande extensi\u00f3n do parque, e ao ano seguinte o seu arquitecto, Simon Louis du Ry, dese\u00f1ou o edificio Neocl\u00e1sico do palacio Schloss Wilhelmsh\u00f6he.\nMentres tanto, os ideais do paisaxismo cambiaron do barroco franc\u00e9s ao xard\u00edn ingl\u00e9s. No transcurso da ampliaci\u00f3n e modificaci\u00f3ns, Heinrich Christoph Jussow, ademais de contribu\u00edr ao dese\u00f1o do palacio, creou construci\u00f3ns que a\u00ednda hoxe caracterizan o parque: ru\u00ednas artificiais como o L\u00f6wenburg (Kassel) (Castelo do Le\u00f3n) e o acueduto romano, as\u00ed como extensi\u00f3ns do xard\u00edn acu\u00e1tico como o Lac, o estanque da fonte e o \"Teufelsbr\u00fccke\" (Ponte do Dia\u00f1o) co \"H\u00f6llenteich\" (Ponte do Inferno). En 1793, Karl Steinh\u00f6fer engadiu a Fervenza Steinh\u00f6fer ao xard\u00edn acu\u00e1tico.\n1806\u20131866.\nKassel converteuse na capital do recentemente creado Reino de Westfalia, un vasalo estado de Francia, gobernado polo irm\u00e1n de Napole\u00f3n, J\u00e9r\u00f4me Bonaparte. Mantivo a corte no palacio de Wilhelmsh\u00f6he (que pasou a chamarse \"Napoleonsh\u00f6he\") ata 1813, tras a derrota de Napole\u00f3n e a restauraci\u00f3n do electorado. O chambel\u00e1n xefe do rei e gobernador de \"Napoleonsh\u00f6he\" era o conde Heinrich von Blumenthal. En 1826, Guillame II, elector de Hesse ordenou a \u00faltima gran construci\u00f3n do Bergpark Wilhelmsh\u00f6he, a \"grosser Wasserfall\" (Gran Fervenza).\n1866\u20131918.\nDespois de estar do lado de Austria na Guerra austro-prusiana para a supremac\u00eda en Alema\u00f1a, o principado foi anexionado polo Reino de Prusia en 1866. A administraci\u00f3n prusiana uniu Nassau, Frankfurt e Hesse-Kassel na nova provincia prusiana de Hesse-Nassau. Kassel deixou de ser unha residencia principesca, rematou a dinast\u00eda dos creadores do parque.\nEn 1870, despois da Batalla de Sedan, o emperador franc\u00e9s Napole\u00f3n III foi enviado como prisioneiro ao Schloss Wilhelmsh\u00f6he antes de exiliarse en Gran Breta\u00f1a. Desde 1899, o emperador alem\u00e1n Guillerme II, que foi \u00e1 escola en Kassel, escolleu a Wilhelmsh\u00f6he como residencia de ver\u00e1n, o que converteu o castelo e o parque nun centro da pol\u00edtica europea durante as d\u00faas d\u00e9cadas seguintes. Despois do armisticio que puxo fin \u00e1 primeira guerra mundial, a Oberste Heeresleitung dirixida por Paul von Hindenburg organizou e dirixiu a retirada e desmobilizaci\u00f3n das tropas alem\u00e1s de aqu\u00ed a partir de novembro de 1918 a febreiro de 1919.\nS\u00e9culos XX e XXI.\nO Schloss Wilhelmsh\u00f6he foi danado polas bombas aliadas na segunda guerra mundial. De 1968 a 1974, reconstru\u00eduse como museo de arte. Alberga unha colecci\u00f3n de papel pintado, unha colecci\u00f3n de antig\u00fcidades greco-romanas e unha galer\u00eda de pinturas de vellos mestres. A colecci\u00f3n c\u00e9ntrase nos s\u00e9culos XVI e XVII e cont\u00e9n obras mestras de pintores alem\u00e1ns, italianos, franceses e espa\u00f1ois. Comprende a segunda colecci\u00f3n m\u00e1is grande de Rembrandts en Alema\u00f1a. Entre elas figuran os famosos \"Saskia\" de Rembrandt e \"O home do sombreiro holgado\" de Frans Hals.\nEn 1972, o chanceler da Alema\u00f1a Occidental Willy Brandt e o primeiro ministro da Rep\u00fablica Democr\u00e1tica Alem\u00e1 Willi Stoph reun\u00edronse no Schloss Wilhelmsh\u00f6he para negociar entr os dous estados alem\u00e1ns.\nNo s\u00e9culo XX non se fixeron ampliaci\u00f3ns do Parque. No s\u00e9culo XXI prod\u00facense amplas reformas do monumento e das fervenzas de H\u00e9rcules, que a\u00ednda est\u00e1n en marcha; gran parte do monumento segue envolto en estadais.\nDescrici\u00f3n.\nO parque comprende unha superficie duns 2\u00b44 km\u00b2, que se estende ata a monta\u00f1a Karlsberg co Monumento de H\u00e9rcules no cume a 526,2 m..\nH\u00e9rcules.\nO H\u00e9rcules de Kassel \u00e9 unha estatua de cobre que representa ao antigo semideus grego Heracles (Gr. \u0397\u03c1\u03b1\u03ba\u03bb\u03ae\u03c2, en alem\u00e1n Herkules). \u00c9 unha copia da estatua de H\u00e9rcules Farnese do s\u00e9culo III, creada por Johann Jacob Anthoni, un ourive de Augsburgo.\nHoxe.\nBergpark Wilhelmsh\u00f6he est\u00e1 administrado polo Estado de Hesse e est\u00e1 afiliado \u00e1 Rede Europea de Patrimonio de Xard\u00edns desde 2009. O 23 de xu\u00f1o de 2013 proclamouse Patrimonio da Humanidade durante a reuni\u00f3n da UNESCO en Phnom Penh. Forma parte da Museumslandschaft Hessen Kassel.\nAvaliaci\u00f3n.\nO historiador da arte Georg Dehio (1850\u20131932), inspirador da disciplina moderna de preservaci\u00f3n hist\u00f3rica, describiu o parque como \"posiblemente a combinaci\u00f3n m\u00e1is grandiosa de paisaxe e arquitectura que o Barroco se atreveu a facer en ning\u00fan lugar\" (\"vielleicht das Grandioseste, was irgendwo der Barock in Verbindung von Architektur und Landschaft gewagt hat.\")."}
{"id": "554461", "revid": "5863", "url": "https://gl.wikipedia.org/wiki?curid=554461", "title": "Megan Maxwell", "text": "Megan Maxwell, pseud\u00f3nimo de Mar\u00eda del Carmen Rodr\u00edguez del \u00c1lamo L\u00e1zaro, nada en N\u00fcrnberg o 26 de febreiro de 1965, \u00e9 unha escritora espa\u00f1ola de novela rom\u00e1ntica e dos subx\u00e9neros rom\u00e1nticos \"chick lit\" e \"highlander\"."}
{"id": "554462", "revid": "5863", "url": "https://gl.wikipedia.org/wiki?curid=554462", "title": "Mar\u00eda del Carmen Rodr\u00edguez del \u00c1lamo L\u00e1zaro", "text": ""}
{"id": "554463", "revid": "5863", "url": "https://gl.wikipedia.org/wiki?curid=554463", "title": "Mar\u00eda del Carmen Rodr\u00edguez del \u00c1lamo", "text": ""}
{"id": "554464", "revid": "5863", "url": "https://gl.wikipedia.org/wiki?curid=554464", "title": "Carmen Rodr\u00edguez del \u00c1lamo", "text": ""}
{"id": "554466", "revid": "5863", "url": "https://gl.wikipedia.org/wiki?curid=554466", "title": "Mar\u00eda del Carmen Mendiz\u00e1bal Garc\u00eda", "text": ""}
{"id": "554468", "revid": "5863", "url": "https://gl.wikipedia.org/wiki?curid=554468", "title": "Guillermo Carbajon Mart\u00ednez", "text": ""}
{"id": "554469", "revid": "5863", "url": "https://gl.wikipedia.org/wiki?curid=554469", "title": "Pedro Reyes Rodr\u00edguez", "text": ""}
{"id": "554470", "revid": "5863", "url": "https://gl.wikipedia.org/wiki?curid=554470", "title": "Rub\u00e9n Rodr\u00edguez Rodr\u00edguez", "text": ""}
{"id": "554471", "revid": "5863", "url": "https://gl.wikipedia.org/wiki?curid=554471", "title": "Miriam S\u00e1nchez C\u00e1mara", "text": ""}
{"id": "554472", "revid": "5863", "url": "https://gl.wikipedia.org/wiki?curid=554472", "title": "\u00c1ngela Mar\u00eda Fern\u00e1ndez Gonz\u00e1lez", "text": ""}
{"id": "554474", "revid": "5863", "url": "https://gl.wikipedia.org/wiki?curid=554474", "title": "Amaia Salamanca Ur\u00edzar", "text": ""}
{"id": "554475", "revid": "5863", "url": "https://gl.wikipedia.org/wiki?curid=554475", "title": "Arturo Fern\u00e1ndez Rodr\u00edguez", "text": ""}
{"id": "554476", "revid": "5863", "url": "https://gl.wikipedia.org/wiki?curid=554476", "title": "Manuel Jabois Sueiro", "text": ""}
{"id": "554477", "revid": "23204", "url": "https://gl.wikipedia.org/wiki?curid=554477", "title": "Guizhou JL-9", "text": "O Guizhou JL-9, tam\u00e9n co\u00f1ecido como FTC-2000 Mountain Eagle (chin\u00e9s: \u5c71\u9e70; pinyin: Sh\u0101ny\u012bng), \u00e9 unha familia de avi\u00f3ns de adestramento avanzado e combate lixeiro desenvolvida por Guizhou Aviation Industry Import/Export Company (GAIEC) para a Forza A\u00e9rea do Ex\u00e9rcito Popular de Liberaci\u00f3n e a Forza A\u00e9rea Naval do Ex\u00e9rcito Popular de Liberaci\u00f3n.\nDesenvolvemento.\nO FTC-2000 iniciouse como unha iniciativa privada de GAIEC para desenvolver un adestrador barato para avi\u00f3ns de cuarta xeraci\u00f3n. O adestrador revelouse na China International Aviation &amp; Aerospace Exhibition de 2001. O avi\u00f3n fabr\u00edcase nunha planta de montaxe de GAIC en Anshun, Guizhou.\nO FTC-2000, como JL-9, competiu co Hongdu JL-10 para cumprir cos requirimentos dun adestrador avanzado para a Forza A\u00e9rea e a Armada chinesas. O JL-10 \u00e9 tecnoloxicamente m\u00e1is avanzado, pero tam\u00e9n m\u00e1is caro que o JL-9. En 2013 os dous avi\u00f3ns entraron en produci\u00f3n.\nUnha variante embarcada revelouse polos medios estatais chineses en 2011. Designado JL-9G, ten un tren de aterraxe reforzado, unha \u00e1 m\u00e1is grande e entradas supers\u00f3nicas sen desviadores, pero demostrou non ser axeitado para aterraxes detidas e o seu uso limitouse a operaci\u00f3ns baseadas en terra.\nO 5 de setembro de 2018 a axencia de noticias estatal Xinhua informou que GAIC comezara a produci\u00f3n en serie da variante FTC-2000G. O 28 de setembro informouse de que o primeiro FTC-2000G de serie realizara o seu primeiro voo. En abril de 2020 China informou que un pa\u00eds sen especificar do sueste asi\u00e1tico fixera un pedido polo FTC-2000G, agard\u00e1ndose as s\u00faas entregas entre 2021 e 2023.\nDese\u00f1o.\nO FTC-2000 desenvolveuse a partir do JJ-7/FT-7, a versi\u00f3n de adestramento de dous asentos do Chengdu J-7; o J-7 \u00e9 unha variante chinesa do MiG-21. O FTC-2000 usa unha nova \u00e1, unha fuselaxe diantaira con tomas de aire laterais, e unha cabina de cristal; mant\u00e9n o motor, a cola e os controis mec\u00e1nicos do JJ-7/FT-7."}
{"id": "554478", "revid": "5863", "url": "https://gl.wikipedia.org/wiki?curid=554478", "title": "Bel\u00e9n Esteban Men\u00e9ndez", "text": ""}
{"id": "554479", "revid": "5863", "url": "https://gl.wikipedia.org/wiki?curid=554479", "title": "Isabela Garcia Costa", "text": ""}
{"id": "554480", "revid": "5863", "url": "https://gl.wikipedia.org/wiki?curid=554480", "title": "Xoel Y\u00e1\u00f1ez Fern\u00e1ndez", "text": ""}
{"id": "554481", "revid": "5863", "url": "https://gl.wikipedia.org/wiki?curid=554481", "title": "Roc\u00edo P\u00e9rez Armenteros", "text": ""}
{"id": "554482", "revid": "5863", "url": "https://gl.wikipedia.org/wiki?curid=554482", "title": "Samuel Bronshtein", "text": ""}
{"id": "554483", "revid": "5863", "url": "https://gl.wikipedia.org/wiki?curid=554483", "title": "Raquel Atanes Andr\u00e9s", "text": ""}
{"id": "554484", "revid": "5863", "url": "https://gl.wikipedia.org/wiki?curid=554484", "title": "Isabel R\u00e1bago R\u00edos", "text": ""}
{"id": "554485", "revid": "5863", "url": "https://gl.wikipedia.org/wiki?curid=554485", "title": "Mar\u00eda Isabel R\u00e1bago R\u00edos", "text": ""}
{"id": "554487", "revid": "89787", "url": "https://gl.wikipedia.org/wiki?curid=554487", "title": "AI Song Contest 2021", "text": "AI Song Contest 2021 foi a segunda edici\u00f3n do festival das intelixencias artificiais. O festival ga\u00f1ouno Estados Unidos grazas a M.O.G.I.I.7.E.D. coa canci\u00f3n \"Listen to Your Body Choir\", quen recibiu un presente de teenage engineering, unha empresa e fabricante sueco de produtos electr\u00f3nicos de consumo, que foi un OP-Z. O concurso celebrouse o 6 de xullo de 2021 e foi coorganizado por Wallifornia MusicTech, un centro de tecnolox\u00eda e entretemento belga, e DeepMusic.ai, unha empresa estadounidense que promove a colaboraci\u00f3n entre m\u00fasicos e investigadores de IA. O concurso tivo lugar no AI &amp; Creation Day, unha conferencia virtual de 1 d\u00eda que formou parte do Cumio de M\u00fasica e Innovaci\u00f3n de 4 d\u00edas organizado por Wallifornia MusicTech. \nFormato.\nAo contrario que no Eurovisi\u00f3n, un pa\u00eds pode competir con m\u00e1is de un representante.\nPresentadores e panelistas.\nAo longo do D\u00eda da Creaci\u00f3n e da IA, discut\u00edronse varios temas relacionados coa intelixencia artificial (IA), a m\u00fasica e o AI Song Contest, inclu\u00edndo a cerimonia de entrega de premios do AI Song Contest na que o ga\u00f1ador do AI Song Contest 2021. Estes temas foron discutidos por varios presentadores, panelistas e equipos que compiten no AI Song Contest 2021. Os presentadores foron a doutora Rebecca Fiebrink, Sophie Goossens, Rujing Stacy Huang, Lamtharn Hantrakul, Anna Huang, Hendrik Vincent Koops, Ryan Groves, o doutor John Ashley Burgoyne e o presentador e escritor de televisi\u00f3n neerland\u00e9s Cesar Majorana, que presentou a cerimonia. Entre os panelistas que non competiron no concurso figuran o artista brit\u00e1nico-iraniano Ashkan Kooshanejad, a enxe\u00f1eira de ML M. Stella Tavella, a cantautora inglesa Imogen Heap, a inform\u00e1tica estadounidense Carol E. Reiley, o inform\u00e1tico estadounidense Ajay Kapur, o director executivo belga G\u00e9r\u00f4me Vanherf, O compositor estadounidense Mark Simos e a compa\u00f1\u00eda australiana de m\u00fasica e tecnolox\u00eda Uncanny Valley (que participou e ga\u00f1ou o AI \u200b\u200bSong Contest 2020 representando a Australia coa canci\u00f3n \"Beautiful the World\"). Os panelistas que competiron no concurso incl\u00faen STHLM, Diwas ft. Chepang, Kutumba &amp; Hari Maharjan Project, Menara, Gonimix &amp; Andino, H:Ai:N, MOGII7.ED, CJ Carr (membro de Dadabots) e Sound Obsessed. Representaron a Suecia, Nepal, Espa\u00f1a, Corea do Sur, Estados Unidos e Alema\u00f1a no concurso, respectivamente. Todos os equipos participantes estiveron presentes na entrega de premios, onde C\u00e9sar Majorana deu a co\u00f1ecer os puntos da votaci\u00f3n en li\u00f1a e Imogen Heap anunciou os puntos do xurado.\nXurado.\nO xurado est\u00e1 composto por oito expertos en IA, que avaliaron cada entrada base\u00e1ndose no uso da intelixencia artificial no proceso de composici\u00f3n das canci\u00f3ns. Cada membro do xurado tam\u00e9n apareceu como presentador ou panelista no AI &amp; Creation Day.\nCesar Majorana foi o presentador do programa e Imogen Heap coidaba dos votos do xurado."}
{"id": "554491", "revid": "89787", "url": "https://gl.wikipedia.org/wiki?curid=554491", "title": "HESA Saeqeh", "text": "O HESA Saeqeh (persa: \u0635\u0627\u0639\u0642\u0647, \"raio\"), tam\u00e9n escrito Sa'eqeh; Saegheh, ou Saeqeh-80, \u00e9 un caza monopraza iraniano derivado do estadounidense Northrop F-5. Un produto conxunto da Forza A\u00e9rea de Ir\u00e1n e o Ministerio de Defensa, \u00e9 a segunda xeraci\u00f3n do caza iraniano HESA Azarakhsh.\nDesenvolvemento.\nO primeiro prototipo do reactor foi visto na televisi\u00f3n estatal realizando un voo de proba en xullo de 2004. Segundo a traduci\u00f3n realizada polo Instituto de investigaci\u00f3ns de medios de comunicaci\u00f3n no Oriente Medio (MEMRI) dunha transmisi\u00f3n da Rede de Noticias da Rep\u00fablica Isl\u00e1mica de Ir\u00e1n (IRINN), o Saeqeh converteuse nunha aeronave operacional o 6 de setembro de 2006 cando este participou nun exercicio militar do tipo xogo de guerra co\u00f1ecido en Occidente como \"Blow of Zolfaqar\". Naquel exercicio, o cal comezou o 19 de agosto de 2006, o novo caza realizou acci\u00f3ns descritas como \"unha misi\u00f3n para bombardear brancos virtuais\", e \"unha misi\u00f3n de bombardeo simulado\". Dous prototipos, os cales parecen diferir daquel que foi amosado previamente, realizaron unha pasada no aeropuorto Mehrabad en Teher\u00e1n o 20 de setembro de 2007.Tres prototipos participaron nun desfile militar o 22 de setembro de 2007.\nIr\u00e1n anunciou que probar\u00eda as outras tres variantes do Saeqeh nun futuro pr\u00f3ximo. Hassan Parvaneh, o executor do proxecto, dixo o 20 de setembro de 2007 que a fabricaci\u00f3n da terceira xeraci\u00f3n do Saeqeh estaba encami\u00f1ada e agregou que o novo tipo diferir\u00eda das xeraci\u00f3ns anteriores debido a importantes cambios nos seus sistemas de armas, aerodin\u00e1mica e alcance operacional.\nEn setembro de 2010 Ir\u00e1n amosou o primeiro escuadr\u00f3n de cazas Saeqeh durante un festival a\u00e9reo celebrado durante os desfiles miltares ao principio da Semana da Defensa Sagrada de Ir\u00e1n segundo a axencia de noticias FARS. En maio de 2012 o ministro de defensa Ahmad Vahidi dixo que tres novas xeraci\u00f3ns de cazas Saeqeh ser\u00edan fabricadas e entregadas \u00e1 Forza A\u00e9rea.\nO 26 de agosto de 2012, o viceprimeiro ministro de defensa Mohammad Eslami anunciou que unha versi\u00f3n actualizada do Saeqeh ser\u00eda introducido na Forza A\u00e9rea de Ir\u00e1n cara finais de 2013.\nDese\u00f1o.\nPublicouse moi pouca informaci\u00f3n sobre as especificaci\u00f3ns do Saeqeh. O comandante da Forza A\u00e9rea de Ir\u00e1n, o xeneral de brigada Ahmad Mighani, dixo que o Saeqeh est\u00e1 actualizado en termos de equilibrio aerodin\u00e1mico e de sistemas de m\u00edsiles e radar. O director da Organizaci\u00f3n de Aviaci\u00f3n do Ministerio de Defensa e Lox\u00edstica das Forzas Armadas, Majid Hedayat, describiu o Saeqeh como un avi\u00f3n lox\u00edstico e de combate con gran manobrabilidade e habilidade para bombardear obxectivos pr\u00f3ximos. O avi\u00f3n asem\u00e9llase a un Northrop F-5 con dous estabilizadores verticais en vez dun.\nEn 2008 Ir\u00e1n anunciou que o avi\u00f3n ti\u00f1a un alcance de 3 000 km. Ten un radar Phazotron-NIIR N019 co\u00f1ecido como \"Baaz\" cun alcance de 80 km que pode seguir a 10 obxectivos e pode atacar a dous deles ao mesmo tempo.\nAs diferenzas visuais entre o Saeqeh e o Northrop F-5E orixinal lim\u00edtanse a d\u00faas derivas en vez dunha, \"strakes\" adicionais nas \u00e1s e entradas de aire modificadas. A fuselaxe, o tren de aterraxe, os motores, o armamento e os instrumentos da cabina parecen ser id\u00e9nticos aos do F-5E, o que indica que o Saequeh non \u00e9un caza de nova de construci\u00f3n, sen\u00f3n unha modificaci\u00f3n do Northrop F-5."}
{"id": "554492", "revid": "98629", "url": "https://gl.wikipedia.org/wiki?curid=554492", "title": "Gram\u00e1tica da lingua franca nova", "text": "A gram\u00e1tica de lingua franca nova (elefen) \u00e9 unha simplificaci\u00f3n da gram\u00e1tica com\u00fan das linguas romances espa\u00f1ola, francesa, italiana, catal\u00e1 e portuguesa. Par\u00e9cese \u00e1 dos crioulos das linguas romances como o haitiano, o caboverdiano, o papiamento e o chabacano.\nAlfabeto e pronuncia.\nO elefen utiliza o alfabeto m\u00e1is co\u00f1ecido do mundo: o latino.\nK, Q, W e Y non aparecen nos nomes com\u00fans. Util\u00edzanse para conservar a forma orixinal dos nomes propios as\u00ed como dos nomes escritos en linguas estranxeiras.\nNunhas cen palabras internacionais de orixe non rom\u00e1nico, podemos escribir W no canto de U, e Y no canto de I, para presentar unha ortograf\u00eda m\u00e1is f\u00e1cil de reco\u00f1ecer: ioga/yoga, piniin/pinyin, sueter/sweter, ueb/web. \u00c1 parte destes casos, usamos K, Q, W e Y s\u00f3 para conservar as formas orixinais de nomes propios e de palabras estranxeiras.\nA H non \u00e9 com\u00fan pero p\u00f3dese atopar en nomes t\u00e9cnicos e culturais.\nFrases.\nA maior\u00eda das frases en elefen conte\u00f1en un grupo verbal, que representa xeralmente unha acci\u00f3n. Un grupo verbal consiste nun verbo e nos modificadores, tales como adverbios ou grupos preposicionais.\nSuxeito e obxecto.\nOs dous sintagmas nominais m\u00e1is importantes son o suxeito e o obxecto. O seu sentido preciso depende do verbo, pero grosso modo, o suxeito \u00e9 o que realiza a acci\u00f3n, e o obxecto, o que est\u00e1 directamente relacionado con ela.\nEn elefen, o suxeito precede sempre ao verbo e o obxecto vai detr\u00e1s:\nNalg\u00fans casos, por estilo ou clarificaci\u00f3n, p\u00f3dese po\u00f1er o obxecto do verbo ao comezo da frase. Nestes casos, o obxecto debe estar seguido dunha coma, e un pronome para o obxecto que \u00e9 usado despois do verbo:\nA maior\u00eda dos verbos necesitan un suxeito, pero hai moitos que non necesitan un obxecto.\nComplementos.\nO atributo \u00e9 un elemento frecuente na frase. Tr\u00e1tase dun elemento descritivo complementario, o cal pode ir precedido de verbos como es (ser/estar), deveni (converterse), pare (parecer) e resta (permanecer):\nPreposici\u00f3ns.\nOutro elemento importante na frase \u00e9 o grupo preposicional, que necesita un substantivo ou verbo que lle preceda ou lle una \u00e1 frase.\n\"Me dona a tu esta poma\". \u2013 Eu douche esta maz\u00e1\nProposici\u00f3ns.\nAlgunhas frases conte\u00f1en tam\u00e9n proposici\u00f3ns, que son como pequenas frases no interior da frase principal (proposici\u00f3ns subordinadas). Poden modificar aos sintagmas nominais, os sintagmas verbais ou a oraci\u00f3n principal:\nSubstantivos.\nOs substantivos adoitan ser introducidos por determinantes, e poden ir seguidos de adxectivos e de grupos preposicionais, para crear un grupo nominal. Os substantivos representan os obxectos f\u00edsicos, tales como persoas, lugares ou cosas pero igualmente representan conceptos abstractos, similares gramaticalmente.\nPlural.\nEng\u00e1dese - s ao substantivo para formar o plural. Se o substantivo en singular termina en consoante, eng\u00e1dese -es. A terminaci\u00f3n do plural non modifica a acentuaci\u00f3n da palabra:\nOs adxectivos, que modifican a un substantivo, non cambian en plural. Pero se os empregamos como substantivos, d\u00e9bese engadir a marca de plural cando sexa necesario:\nAlg\u00fans substantivos, plurais noutras linguas, son singulares en elefen:\nSubstantivos contables e non contables.\nDo mesmo xeito que en moitas outras linguas, o elefen distingue substantivos contables e non contables. Un substantivo contable pode ser modificado por un n\u00famero e toma a -s do plural. Os substantivos contables representan en xeral os obxectos f\u00edsicos, identificables individualmente, tales como casas, gatos ou pensamentos: Por exemplo:\nPola contra, os substantivos non contables non toman en xeral a - s do plural. Os substantivos non contables representan en xeral as masas sen individualidade definida, tales como l\u00edquidos (auga, zume), po (azucre, area), substancias (metal, madeira), ou calidades abstractas (elegancia, lentitude). Cando os modifican un n\u00famero ou un cuantitativo, eng\u00e1deselles unha unidade de medida para aclarar. Por exemplo:\nP\u00f3dense utilizar substantivos non contables como contables. Tr\u00e1tase de situaci\u00f3ns particulares:\n+ On no pote compara la belias de Paris e Venezia. \u2013 Non se poden comparar as belezas de Par\u00eds e Venecia.\nX\u00e9nero.\nOs substantivos non adoitan indicar o seu x\u00e9nero. Para distinguilos, util\u00edzanse os adxectivos mas e fema:\nCon todo, para alg\u00fans nomes de parentesco, o masculino toma unha -o e o feminino una -a:\nPero para algunhas parellas util\u00edzanse nomes diferentes para cada sexo:\nO sufijo -esa \u00e9 raro e serve para formar a variante feminina dalgunhas condici\u00f3ns sociais hist\u00f3ricas:\nGrupos nominais.\nUn grupo nominal consiste nun substantivo e os seus modificadores: determinantes, que preceden ao substantivo, e os adxectivos e grupos preposicionais, que lle seguen.\nOs dous grupos nominais principais na oraci\u00f3n son o suxeito e o obxecto. O suxeito precede ao verbo, e o obxecto s\u00e9guelle. Outros grupos nominais son habitualmente introducidos por preposici\u00f3ns para aclarar o seu papel.\nUn grupo nominal debe normalmente conter un determinante \u2013 \u00e1s veces, simplemente unha marca de plural -s. Pero esta regra non se aplica aos nomes propios, nin aos d\u00edas da semana, nin aos meses nin \u00e1s linguas nin aos substantivos non contables:\nRel\u00e1xase a regra cando o grupo nominal segue a unha preposici\u00f3n, sobre todo nas expresi\u00f3ns fixas:\nUn adxectivo ou determinante pode ser modificado por un adverbio que lle precede. Tendo en conta que son parecidos aos adxectivos, nunha enumeraci\u00f3n, est\u00e1n separados por unha coma ou por e. Ao falar, \u00e9 a melod\u00eda da oraci\u00f3n a que marca a diferenza:\n\u00c1s veces un substantivo util\u00edzase para simbolizar un membro calquera da s\u00faa clase. Neste caso, pouco importa se se utiliza a ou un, ou se o substantivo at\u00f3pase en singular ou en plural.\nUn arpa es un strumento musical. \u2013 Unha arpa es un instrumento musical.\nUn pronome \u00e9 unha variante particular dun grupo nominal. Normalmente, non se pode modificar.\nAposici\u00f3n.\nDinse que dous grupos nominais at\u00f3panse en aposici\u00f3n cando o segundo segue directamente ao primeiro e os dous representan \u00e1 mesma persoa ou cousa. Na maior\u00eda dos casos, o segundo identifica a persoa ou cousa:\nOs acr\u00f3nimos e as letras simples poden seguir directamente a un substantivo para modificalo:\n\u00c1s veces, dous substantivos apl\u00edcanse por igual a un obxecto ou persoa. Nestes casos, os substantivos \u00fanense cun gui\u00f3n:\nEn todos os casos, a marca de plural (- s ou -es) apl\u00edcase a ambos os substantivos:\nO verbo nomi (que significa \u201cchamar/nomear\u201d) constit\u00fae un caso \u00e1 parte:\nDeterminantes.\nUn determinante \u00e9 unha palabra que modifica un substantivo para describir a s\u00faa identidade e a s\u00faa cantidade. \u00c1 parte da - s do plural (que \u00e9 considerado como un determinante en elefen), os determinantes col\u00f3canse sempre diante do substantivo.\nExisten diferentes clases de determinantes. Velaqu\u00ed un exemplo tipo de cada un deles: tota, la, esta, cual, cada, mea, multe, otra.\nPredeterminantes.\nTota significa \u201ctodo\u201d ou \u201ctodos\u201d. Indica a totalidade do substantivo que describe. Ao contrario que cada, tota trata o todo como unha unidade, e non como individuos separados:\nAmbos significa \u201cos dous\u201d. P\u00f3dese empregar no canto de tota, cando se di que toda a cantidade lim\u00edtase a d\u00faas. O substantivo debe estar en plural:\nSem\u00e1nticamente, tota e ambos non se diferencian dos cuantitativos, pero tr\u00e1taselles como unha clase \u00e1 parte pola s\u00faa sintaxe: col\u00f3canse diante de calquera outro determinante no grupo nominal, inclu\u00edndo la.\nTam\u00e9n poden ser utilizados como pronomes.\nPronomes.\nUn pronome \u00e9 unha palabra que substit\u00fae a un grupo nominal m\u00e1is longo.\nAdxectivos.\nUn adxectivo \u00e9 unha palabra que modifica o sentido dun substantivo. Representa as calidades do que \u00e9 indicado polo substantivo.\nEn elefen, os adxectivos non var\u00edan en x\u00e9nero nin en n\u00famero.\nOrde das palabras.\nA maior parte dos adxectivos col\u00f3canse detr\u00e1s do substantivo ao que modifican. Con todo bon (\u201cbo/a\u201d) e mal (\u201cmalo/a\u201d) ad\u00f3itanse colocar diante do substantivo, salvo se son eles mesmos os modificados:\nNa maior\u00eda dos casos, \u00e9 posible engadir m\u00e1is dun adxectivo cualificativo sen causar confusi\u00f3n. Pero nalg\u00fans casos, un dos adxectivos pode ser entendido como un adverbio o que altera o significado do adxectivo seguinte. P\u00f3dese colocar e entre os adxectivos para evitar confusi\u00f3n:\nNalg\u00fans casos, p\u00f3dese colocar un adxectivo diante do substantivo: por raz\u00f3ns de estilo en poes\u00edas ou narraci\u00f3ns, ou cando se trata de adxectivos de peso similar:\nOs adxectivos que m\u00e1is conve\u00f1en para este uso son os m\u00e1is simples e curtos, como bela, fea, nova, vea, grande, e peti.\nComparaci\u00f3n.\nF\u00f3rmanse os adxectivos de comparaci\u00f3n engadindo os adverbios plu (\u201cm\u00e1is\u201d) e min (\u201cmenos\u201d). \u201cQue\u201d \u00e9 ca en elefen:\nLa cosina es plu calda ca la jardin. \u2013 A coci\u00f1a \u00e9 m\u00e1is calorosa que o xard\u00edn.\nEsta leto es min comfortosa ca me ia previde. \u2013 A coci\u00f1a \u00e9 m\u00e1is calorosa que o xard\u00edn.\nF\u00f3rmanse os adxectivos superlativos engadindo os adverbios la plu (\u201co m\u00e1is\u201d) e la min (\u201co menos\u201d):\nLa sol es la ojeto la plu calda en la sistem solal. \u2013 O sol \u00e9 o astro m\u00e1is quente do sistema solar.\nEl ia ave un fia la plu bela en la mundo. \u2013 Ti\u00f1a un filla, a m\u00e1is bela do mundo.\nP\u00f3dese combinar un ordinal coa construci\u00f3n superlativa:\nVega es la stela sinco la plu briliante en la sielo de note. \u2013 Vega \u00e9 a quinta estrela m\u00e1is brillante no firmamento.\nEl ia deveni la om tre de la plu ricas en la mundo. \u2013 Converteuse no terceiro home m\u00e1is rico do mundo.\nOs comparativos de igualdade f\u00f3rmanse coa combinaci\u00f3n tan\u2026 como\u2026 (\u201ctan\u2026 como\u2026\u201d):\nLa arbor ia es tan alta como un casa. \u2013 A \u00e1rbore \u00e9 tan grande como a casa.\nAdxectivos como substantivos.\nP\u00f3dese transformar un adxectivo nun substantivo cuxo sentido \u00e9 un ser que pos\u00fae a calidade dese adxectivo. O substantivo resultante segue as regras habituais dos substantivos: toma a -s do plural, depende de determinantes e pode ser modificado por adxectivos:\nPreguntas.\nHai tres tipos de preguntas: aquelas que poden ser contestadas cun simple \u201csi\u201d ou \u201cnon\u201d, as que presentan unha gama de opci\u00f3ns para elixir, e as que piden unha informaci\u00f3n particular.\nAdemais, as preguntas poden ser directas (\u201cOnde imos?\u201d) ou indirectas (\u201cPregunteiche cara a onde imos\u201d, \u201cNon se o que son\u201d). As preguntas directas terminan cun signo de interrogaci\u00f3n (?).\nPreguntas do tipo si/non.\nUnha frase pode converterse nunha pregunta do tipo afirmativo/negativo mediante o uso de esce (\u201c\u00e9 certo que\u2026\u201d) ao comezo da frase:\nHai outras d\u00faas formas. Na conversaci\u00f3n, en preguntas que propo\u00f1en unha posibilidade e lim\u00edtanse a pedir a confirmaci\u00f3n, p\u00f3dese engadir ao final da frase se? ou non? E nas preguntas moi simples, p\u00f3dese elevar o ton da voz ao final da frase:\nA resposta a unha pregunta do tipo se/non \u00e9 se (\u201cse\u201d) ou non (\u201cnon\u201d). Se indica que a posibilidade expresada pola pregunta \u00e9 verdadeira; non indica que \u00e9 falsa:\nSe unha pregunta \u00e9 negativa, se e non ten o mesmo significado que se a pregunta fose positiva pero pode crear unha confusi\u00f3n que se pode evitar respondendo cunha frase completa:\nAbreviaturas.\nEn elefen util\u00edzanse un certo n\u00famero de abreviaturas. As letras non van seguidas de puntos.\nUtil\u00edzanse moitas abreviaturas para palabras ou frases correntes. Non se utilizan mai\u00fasculas, salvo en caso de inicio de frase."}
{"id": "554493", "revid": "124656", "url": "https://gl.wikipedia.org/wiki?curid=554493", "title": "Pablo Lago Sanmart\u00edn", "text": "Pablo Lago Sanmart\u00edn, nado en 1978, \u00e9 un pol\u00edtico galego do PSdeG-PSOE.\nTraxectoria.\nRexentou un estanco en Bri\u00f3n. Nas elecci\u00f3ns municipais de 2019 foi o n\u00famero 2 do PSdeG-PSOE en Bri\u00f3n, sendo primeiro tenente de alcalde e concelleiro de urbanismo, servizos b\u00e1sicos e limpeza. Trala dimisi\u00f3n de Xos\u00e9 Lu\u00eds Garc\u00eda en setembro de 2020, foi elixido novo alcalde de Bri\u00f3n. Nas municipais de 2023 encabezou a candidatura do PSdeG-PSOE e, se ben perdeu a maior\u00eda absoluta, foi reelixido alcalde como cabeza da lista m\u00e1is votada."}
{"id": "554495", "revid": "89787", "url": "https://gl.wikipedia.org/wiki?curid=554495", "title": "Pichi Alonso", "text": "\u00c1ngel Alonso Herrera, co\u00f1ecido como Pichi Alonso, nado en Benicarl\u00f3 o 17 de decembro de 1954, \u00e9 un exfutbolista e exadestrador espa\u00f1ol. Xogaba como dianteiro centro e destacou especialmente no Zaragoza, club do que \u00e9 o terceiro m\u00e1ximo goleador hist\u00f3rico, s\u00f3 por detr\u00e1s de Marcelino e Joaqu\u00edn Murillo.\nTraxectoria.\nComo futbolista.\nDebutou na Segunda Divisi\u00f3n na tempada 1975/76, mentres xogaba nas filas do Castell\u00f3n. Marcou 8 goles en liga na s\u00faa primeira campa\u00f1a, cifra que aumentou ata 12 na segunda.\nEn 1977 fichou polo Real Zaragoza, adestrado por Arsenio Iglesias. Na s\u00faa primeira tempada en Zaragoza proclamouse campi\u00f3n da Segunda Divisi\u00f3n, contribu\u00edndo con 22 goles, rexistro que o colocou no segundo posto da t\u00e1boa de m\u00e1ximos goleadores da competici\u00f3n, s\u00f3 por detr\u00e1s do galego Alfonso Castro, con 24. Xogou co Zaragoza en Primeira Divisi\u00f3n durante as seguintes catro campa\u00f1as, rematando sempre entre os oito m\u00e1ximos goleadores da liga. Na \u00faltima delas, 1981/82 foi o segundo m\u00e1ximo anotador da liga con 16 goles, a\u00ednda que lonxe dos 26 de Quini.\nEn 1982 fichou polo FC Barcelona, no que xogou durante catro tempadas, ga\u00f1ando varios t\u00edtulos, pero con menor participaci\u00f3n que nos equipos anteriores. Durante a s\u00faa etapa no Camp Nou marcou un triplete ante o IFK G\u00f6teborg nas semifinais da Copa de Europa, que serviron para empatar a eliminatoria e forzar a pr\u00f3rroga e a quenda de penaltis na que finalmente o club catal\u00e1n conseguiu o pase \u00e1 final. Disputou tam\u00e9n a final contra o Steaua de Bucarest, entrando dende o banco nos minutos finais da pr\u00f3rroga, como substituto do escoc\u00e9s Steven Archibald. Realizou un dos lanzamentos da quenda de penaltis, pero foi detido polo gardameta roman\u00e9s Helmuth Duckadam, que parou aquela noite todos os penaltis, sendo deste xeito o t\u00edtulo para o Steaua.\nNa tempada 1986/87 pasou ao Espanyol, onde recuperou a titularidade, e as boas cifras goleadoras, rematando a s\u00faa primeira campa\u00f1a con 17 dianas, s\u00f3 superado na liga por Hugo S\u00e1nchez, Lineker e Magdaleno. Xogou no Espanyol durante tres tempadas ata a s\u00faa retirada en 1989. Como futbolista, marcou un total de 107 goles en 261 partidos na Primeira Divisi\u00f3n.\nComo adestrador.\nRetirado como futbolista, obtivo o t\u00edtulo de adestrador e debutou no banco do Figueres de Segunda Divisi\u00f3n, na tempada 1992\u201393, que rematou co descenso do equipo catal\u00e1n. Posteriormente desenvolveu tarefas t\u00e9cnicas como segundo adestrador de V\u00edctor Mu\u00f1oz no RCD Mallorca.\nDurante a d\u00e9cada de 1990 compaxinou o seu traballo como comentarista deportivo en TV3, a televisi\u00f3n auton\u00f3mica de Catalu\u00f1a, como adestrador da selecci\u00f3n de f\u00fatbol de Catalu\u00f1a. Foi substitu\u00eddo por Pere Gratac\u00f3s como t\u00e9cnico de Catalu\u00f1a en 2005 (acumulando un total de 10 anos \u00e1 fronte e s\u00f3 3 derrotas ante a Arxentina e o , d\u00faas veces. En 2006 marchou a Ucra\u00edna, onde adestrou durante uns meses o Metalurh Donetsk.\nTras esa breve experiencia, volveu a TV3 para retomar o seu traballo como analista t\u00e9cnico en partidos de f\u00fatbol e como comentarista de diferentes programas da cadea. En setembro de 2012 incorporouse a Canal+ para realizar o mesmo traballo."}
{"id": "554496", "revid": "98629", "url": "https://gl.wikipedia.org/wiki?curid=554496", "title": "Jes\u00fas Alonso Fern\u00e1ndez", "text": "Jes\u00fas Alonso Fern\u00e1ndez, nado en Boiro o 20 de decembro de 1929 e finado o 27 de maio de 2022, foi un empresario e pol\u00edtico galego. Foi o fundador e presidente do grupo Jealsa-Rianxeira e alcalde de Boiro durante 8 anos.\nTraxectoria empresarial.\nDe adolescente seus pais mand\u00e1rono estudar comercio a Vilagarc\u00eda. Unha vez titulado, e tras traballar nun banco na capital arous\u00e1, regresou a Boiro, onde a s\u00faa familia rexentaba unha tenda de tecidos e paqueter\u00eda. Deste negocio montou unha empresa de confecci\u00f3n m\u00e1is grande en 1954, Jealfer, da cal abriu unha factor\u00eda m\u00e1is grande en 1960. No ano 1958 fundou a empresa conserveira Jealsa, situada no porto do Bodi\u00f3n, na parroquia boirense de Abanqueiro, a cal a d\u00eda de hoxe \u00e9 l\u00edder mundial en manufacturaci\u00f3n de at\u00fan e d\u00e1 emprego a m\u00e1is de 2000 persoas en Boiro e a comarca do Barbanza. O grupo Jealsa facturou 704 mill\u00f3ns de euros (2021) e est\u00e1 presidido na actualidade por Jes\u00fas Manuel Alonso Escur\u00eds, fillo de Jes\u00fas Alonso Fern\u00e1ndez.\nJes\u00fas Alonso tam\u00e9n foi socio fundador, en 1974, xunto cos outros empresarios espa\u00f1ois, de Albacora.\nCoa chegada do s\u00e9culo XXI, a empresa decidiu dar o salto e emprende a s\u00faa internacionalizaci\u00f3n no continente americano. A primeira empresa que se pon en marcha \u00e9 IACASA, en Guatemala, no ano 2000. En 2002, Jealsa comprou Pesquera Trans Antartic en Chile, propietaria da marca de conservas \"Robinson Crusoe\". En 2010, Jes\u00fas Alonso toma a iniciativa de expandir Jealsa no Brasil, onde tam\u00e9n constru\u00edu e puxo en marcha unha planta conserveira propia; no Brasil, tam\u00e9n impulsa Crusoe Foods e introd\u00facea no seu estado Cear\u00e1. Na actualidade, Crusoe Foods, con oficina comercial en Fortaleza e S\u00e3o Paulo, ten unha planta de produci\u00f3n en S\u00e3o Gonzalo de Amarante e \u00e9 unha das primeiras empresas conserveiras do Brasil. \nTraxectoria pol\u00edtica.\nCoa chegada da democracia militou en Alianza Popular. Nas elecci\u00f3ns municipais de 1991 encabezou a candidatura do PPdeG en Boiro, mellorando os resultados de 1987, sendo a segunda forza m\u00e1is votada con seis concelleiros, pero sen conseguir ga\u00f1arlle \u00f3 PSdeG-PSOE de Manuel Velo Velo, polo que foi o voceiro popular na oposici\u00f3n. Nas municipais de 1995 foi elixido alcalde ao lograr unha ampla maior\u00eda absoluta con 11 concelleiros de 17. No 1999 mantivo a maior\u00eda absoluta malia perder 1000 votos e 2 concelleiros, polo que quedou con 9 concelleiros, tan s\u00f3 1 por riba dos grupos da oposici\u00f3n. No 2003 logrou 8 concelleiros e perdeu a maior\u00eda absoluta, polo que os demais grupos se uniron e fixeron alcalde ao nacionalista Xos\u00e9 Deira Tri\u00f1anes. En decembro de 2003 dimitiu como concelleiro, sendo substitu\u00eddo como voceiro do PPdeG por Manuel L\u00f3pez Outeiral. Tras a s\u00faa morte decret\u00e1ronse en Boiro tres d\u00edas de loito oficial.\nVida persoal.\nCasou con Pura Escur\u00eds Batalla, coa que tivo 5 fillos, Puri, Jes\u00fas M., Juan L., Javier e Miguel."}
{"id": "554497", "revid": "6016936", "url": "https://gl.wikipedia.org/wiki?curid=554497", "title": "*", "text": ""}
{"id": "554503", "revid": "88215", "url": "https://gl.wikipedia.org/wiki?curid=554503", "title": "\u00c1ngel Alonso Herrera", "text": ""}
{"id": "554504", "revid": "88215", "url": "https://gl.wikipedia.org/wiki?curid=554504", "title": "Heriberto Herrera", "text": "Heriberto Herrera Udrizar, nado en Guarambar\u00e9 o 24 de abril de 1926 e finado en Asunci\u00f3n o 26 de xullo de 1996, foi un futbolista e adestrador paraguaio. Xogaba de defensa e foi internacional coas selecci\u00f3ns do Paraguai e Espa\u00f1a.\nTraxectoria.\nComo futbolista.\nNado na cidade paraguaia de Guarambar\u00e9 era fillo dun espa\u00f1ol. Comezou a xogar ao f\u00fatbol no Teniente Fari\u00f1a, antes de fichar en 1947 polo Club Nacional, no que xogou ata 1953. As s\u00faas grande actuaci\u00f3ns no Campionato Suramericano que ga\u00f1ou Paraguai, agradaron ao emisario do Atl\u00e9tico de Madrid presente no Per\u00fa, e este tramitou a s\u00faa contrataci\u00f3n, xunto \u00e1 dos seus compa\u00f1eiros Adolfo Riquelme e Atilio L\u00f3pez. Militou no club madrile\u00f1o ata 1959.\nSelecci\u00f3ns nacionais.\nFoi internacional coa selecci\u00f3n de Paraguai, coa que ga\u00f1ou a Copa Am\u00e9rica de 1953 contra o Brasil, sendo elixido mellor xogador do torneo. En 1957 xogou un partido coa selecci\u00f3n espa\u00f1ola, correspondente \u00e1 clasificaci\u00f3n para o Mundial de 1958, enfront\u00e1ndose a Su\u00edza no Santiago Bernab\u00e9u.\nComo adestrador.\nComezou a s\u00faa carreira como adestrador en 1959, inmediatamente despois de colgar as botas. O seu primeiro equipo foi o Rayo Vallecano, ao que chegou nas derradeiras xornadas da tempada 1958/59, co equipo como \u00faltimo clasificado da Segunda Divisi\u00f3n. Conseguiu sacar o equipo dos postos de descenso directo e acadar a promoci\u00f3n de permanencia, e a continuaci\u00f3n conseguiu a salvaci\u00f3n ao derrotar ao Celta Turista. Entre as tempadas 1960/61 e 1962/63 conseguiu tres ascensos consecutivos \u00e1 Primeira Divisi\u00f3n con tres equipos diferentes: Tenerife, Valladolid e Espanyol.\nTralos seus \u00e9xitos en Segunda deu o salto \u00e1 Primeira, collendo en 1963 as rendas do Elche. Na s\u00faa \u00fanica campa\u00f1a co equipo verde e branco, acadou o quinto posto da liga, o mellor resultado da historia do club.\nA continuaci\u00f3n marchou a Italia, para asinar como novo adestrador da Juventus, \u00e1 que dirixiu entre 1964 e 1969. Ga\u00f1ou a Serie A na tempada 1966/67 e unha Copa de Italia na tempada 1964/65, nos dous casos xusto por diante do Inter de Mil\u00e1n de Helenio Herrera, adestrador co que foi comparado durante toda a s\u00faa carreira debido ao parecido dos seus nomes. \nAdemais levou o equipo piemont\u00e9s \u00e1 final da Copa de Feiras na tempada 1964/65 e \u00e1s semifinais da Copa de Europa 1967/68, onde caeu contra o Benfica de Otto Gl\u00f3ria. Deixou o club en 1969 despois de 1962 partidos, sendo na actualidade o cuarto adestrador con m\u00e1is partidos na historia da Juventus.\nA continuaci\u00f3n foi contratado polo Inter de Mil\u00e1n, ao que levou ao segundo posto da Serie A na tempada 1969/70. Pasou logo polos bancos da Sampdoria e a Atalanta, antes de regresar en 1975 a Espa\u00f1a, onde adestrou varios equipos, entre eles o Valencia e por segunda vez o Elche.\nMorreu en Asunci\u00f3n en 1996."}
{"id": "554506", "revid": "85894", "url": "https://gl.wikipedia.org/wiki?curid=554506", "title": "Jos\u00e9 del R\u00edo Dieste", "text": "Jos\u00e9 del R\u00edo Dieste, nado en Boiro, \u00e9 un pol\u00edtico galego.\nTraxectoria.\nMari\u00f1eiro. Foi o n\u00famero 8 das listas do PSdeG-PSOE en Boiro nas elecci\u00f3ns municipais de 1983, se ben non resultou elixido. Nas municipais de 1987 foi elixido concelleiro polo PSdeG-PSOE, que obtivo a maior\u00eda absoluta. Por\u00e9n, el e outros ed\u00eds socialistas ali\u00e1ronse cos partidos da oposici\u00f3n (AP, CDS e CPG) para facer unha moci\u00f3n de censura contra o alcalde Manuel Velo Velo en febreiro de 1988. A moci\u00f3n votouse finalmente o 19 de agosto de 1988, sendo elixido novo alcalde de Boiro. Concorreu \u00e1s municipais de 1991 encabezando a candidatura do BNG, por\u00e9n non conservou a alcald\u00eda xa que foi amplamente derrotado polo PSdeG-PSOE, sendo a terceira forza pol\u00edtica tralos socialistas e populares con tan s\u00f3 3 concelleiros, polo que Velo recuperou a alcald\u00eda. Nas municipais de 1995 encabezou de novo o BNG de Boiro, pero perdeu toda a s\u00faa representaci\u00f3n na corporaci\u00f3n, habendo incluso papeletas nacionalistas co seu nome tachado."}
{"id": "554511", "revid": "98629", "url": "https://gl.wikipedia.org/wiki?curid=554511", "title": "Francisco L\u00f3pez Silva", "text": "Francisco L\u00f3pez Silva, \"Paquito\", nado en Cabo de Cruz (Boiro) en 1932, \u00e9 un pol\u00edtico e empresario galego.\nTraxectoria.\nFundadou en 1947 a empresa de conxelados Paquito SL. Foi nomeado alcalde de Boiro en 1975. Encabezou a candidatura de UCD nas primeiras elecci\u00f3ns democr\u00e1ticas e foi elixido alcalde con maior\u00eda simple. Foi de novo candidato \u00e1 alcald\u00eda nas municipais de 1983, nesta ocasi\u00f3n polo Partido Gallego Independiente, conseguindo de novo maior\u00eda simple pero perdendo a alcald\u00eda en favor do socialista Manuel Velo Velo, que recibiu o apoio de AP e unha candidatura comunista.\nVida persoal.\nCasou con Dolores Outeiral Becerra e tiveron 7 fillos, entre eles Manuel L\u00f3pez Outeiral, deputado auton\u00f3mico e concelleiro en Boiro polo PPdeG."}
{"id": "554518", "revid": "22795", "url": "https://gl.wikipedia.org/wiki?curid=554518", "title": "Thymallus baicalensis", "text": "Thymallus baicalensis \u00e9 unha especie de peixe oste\u00edctio da familia dos salm\u00f3nidos, subfamilia dos timalinos e do seu \u00fanico x\u00e9nero, \"Thymallus\",\nTaxonom\u00eda.\nDescrici\u00f3n.\nA especie foi descrita en 1874 polo m\u00e9dico e naturalista polaco Benedykt Dybowski., baixo o nome de \"Thymallus grubii var. baicalensis\".\nSin\u00f3nimos.\nAdemais de polo nome actualmemnte v\u00e1lido, a especie co\u00f1eceuse tam\u00e9n polos sin\u00f3nimos:\nNota taxon\u00f3mica.\nAnteriormente consider\u00e1base unha subespecie do t\u00edmalo \u00e1rtico, \"Thymallus arcticus baicalensis\", pero actualmente \u00e9 unha das varias especies de t\u00edmalo de Siberia e Asia oriental, as m\u00e1is pr\u00f3ximas das cales son \"Thymallys nikolskyi\", \"T. svetovidovi\", \"T. brevicephalus\" e \"T. brevirostris\". A distinci\u00f3n destes taxons est\u00e1 apoiada pola filoxenia das s\u00faas li\u00f1axes de ADN mitocondrial. \"T. baicalensis\" tam\u00e9n se disgtingue por un patr\u00f3n de coloraci\u00f3n distinto da aleta dorsal.\nDistribuci\u00f3n.\n\"Thymallus baicalensis\" enc\u00f3ntrase no lago Baikal, e en toda a conca do r\u00edo Ienisei, e tam\u00e9n nalg\u00fans afluentes orientais do r\u00edo Obi.\nCaracter\u00edsticas e biolox\u00eda.\nO t\u00edmalo do Baikal pode chegar a medir at\u00e9 38 cm de lonxitude e a 1,2 kg de peso. Despr\u00e1zase principalmente por fondos pedregosos a pouca profundidade, aliment\u00e1ndose de larvas de tric\u00f3pteros e de plec\u00f3pteros, crust\u00e1ceos da orde dos anf\u00edpodos e de ovos de peixes. "}
{"id": "554533", "revid": "98629", "url": "https://gl.wikipedia.org/wiki?curid=554533", "title": "Saab 17", "text": "O Saab 17 \u00e9 un avi\u00f3n sueco de reco\u00f1ecemento/bombardeo en picado dos anos 40 desenvolvido orixinalmente por ASJA antes de fusionarse con Saab. Foi o primeiro avi\u00f3n de revestimento totalmente met\u00e1lico desenvolvido en Suecia.\nDese\u00f1o e desenvolvemento.\nO proxecto iniciouse en resposta a unha solicitude en 1938 da \"Flygvapnet\" (Forza A\u00e9rea de Suecia) por un avi\u00f3n de reco\u00f1ecemento que substitu\u00edse ao obsoleto sesquiplano Fokker S 6 (C.Ve). Os traballos de dese\u00f1o comezaron a finais dos anos 30 como o L 10 de ASJA, pero unha vez que se soubo que a \"Flygvapnet\" asignara as designaci\u00f3ns B 17 e S 17 para as versi\u00f3ns de bombardeiro e reco\u00f1ecemento respectivamente, pasou a co\u00f1ecerse como Saab 17.\nO dese\u00f1o elixido foi un monoplano convencional de \u00e1 media cantilever cunha longa cabina e un motor radial no morro. As superficies de control estaban cubertas de tea, pero o resto do avi\u00f3n estaba recuberto de duraluminio. Pod\u00eda ser equipado con rodas ou esqu\u00eds, sendo as d\u00faas opci\u00f3ns retractables debaixo da \u00e1 deixando uns prominentes carenados, e cando levaba rodas as portas do tren de aterraxe pod\u00edan ser usadas como freos de picado. Tam\u00e9n ti\u00f1a unha roda de cola retractable. Constru\u00eduse unha versi\u00f3n con flotadores en pequenas cantidades para tarefas de reco\u00f1ecemento costeiro substitu\u00edndo ao obsoleto Svenska S 5, con enormes carenados que un\u00edan os frotadores coas \u00e1s onde deber\u00edan estar as rodas. Para manter a estabilidade engad\u00edronse pequenas aletas verticais no estabilizador horizontal. Reforz\u00e1ronse as \u00e1s para que puidese ser usado como bombardeiro en picado e instal\u00e1ronse soportes para bombas baixo elas, xunto cunha pequena bodega para bombas baixo a cabina, a\u00ednda que alg\u00fans exemplares usaron un soporte convencional baixo a fuselaxe, mentres que nas versi\u00f3ns de bombardeo, instalouse unha muleta para afastar a bomba durante ataques en picado e evitar que golpease a h\u00e9lice. As versi\u00f3ns de reco\u00f1ecemento non ti\u00f1an a muleta. Instal\u00e1ronse flaps divididos en catro segmentos na parte inferior do bordo de sa\u00edda das \u00e1s.\nPed\u00edronse dous prototipos do L 10, estando o primeiro equipado cun motor radial Bristol Mercury XII de 880 cabalos fabricado por Nohaben en Suecia, e o segundo levando un Pratt &amp; Whitney R-1830 Twin Wasp C radial importado de 1 065 cabalos.\nA subministraci\u00f3n de motores axeitados foi un gran problema, e fixo que o avi\u00f3n fose constu\u00eddo en tres versi\u00f3ns con distintos motores. O definitivo B 17A usaba o motor de fabricaci\u00f3n sueca STWC-3 (Swedish Twin Wasp C-3), unha copia sen licenza do R-1830. O B 17B usaba un Bristol Mercury XXIV fabricado por Svenska Flygmotor AB (SFA) en Suecia, e o B 17C usaba un Piaggio P.XI radial de 1 060 cabalos importado de Italia. O goberno dos Estados Unidos rexeitou unha solicitude para mercar unha licenza de fabricaci\u00f3n do Twin Wasp, polo que se fabricou unha copia elaborada por enxe\u00f1er\u00eda inversa co\u00f1ecida como STWC-3 para suplementar e substitu\u00edr os motores Mercury de menor potencia que xa se fabricaban baixo licenza. Ata que a produci\u00f3n alcanzou a demanda, os primeiros avi\u00f3ns entregados voaban aos seus destinos, os motores desmont\u00e1banse e envi\u00e1banse de novo para ser usados nos seguintes avi\u00f3ns entregados.\nHistorial operacional.\nO primeiro voo do Saab 17 foi o 18 de maio de 1940 e as primeiras entregas de bombardeiros en picado \u00e1 \"Flygvapnet\" comezaron en marzo de 1942, mentres que as de avi\u00f3ns reco\u00f1ecemento comezaron no mes de xu\u00f1o dese ano, e o tipo estivo operativo en setembro cando se levaron a cabo os primeiros exercicios. Inmediatamente apareceron problemas por fallos nas \u00e1s, e precis\u00e1ronse modificaci\u00f3ns adicionais antes de que puidese autorizarse como bombardeiro en picado, quedando limitado a ataques superficiais a partir de ent\u00f3n. O derradeiro avi\u00f3n entregouse o 31 de agosto de 1944.\nUn B 17 usouse para probar o asento exectable que Saab desenvolvera para usar no caza Saab 21, que foi lanzado con \u00e9xito por primeira vez o 27 de febreiro de 1944 cun manequ\u00edn.\nStig Wennerstr\u00f6m conseguiu certa fama en Suecia por exectarse exitosamente dun B 17 dende baixa altitude xunto coseu artilleiro, pero posteriormente converter\u00edase nun esp\u00eda para a Uni\u00f3n Sovi\u00e9tica.\nDurante varios meses a finais de 1944 e principios de 1945 quince B 17As foron operados pola Brigada Dinamarquesa en Suecia (Danforce), unha unidade de 5 000 homes (inclu\u00eddos 50 pilotos) en Suecia que se formaran para axudar na liberaci\u00f3n de Dinamarca dos nazis, para evitar que na s\u00faa retirada os alem\u00e1ns usasen civ\u00eds como escudos humanos, e para levar a cabo t\u00e1cticas de terra queimada como xa fixeran noutros lugares. Por\u00e9n, debido \u00e1 rendici\u00f3n alem\u00e1 o 7 de maio de 1945, os avi\u00f3ns xa non eran necesarios e regresaron ao control da \"Flygvapnet\" un par de meses despois.\nOs r\u00e1pidos avances na aviaci\u00f3n relacionados coa mellora na aerodin\u00e1mica, con motores de maior potencia e finalmente a introduci\u00f3n de reactores, fixeron que o Saab 17 tivese unha carreira curta e que fose retirado gradualmente da primeira li\u00f1a entre 1948 e 1950, a\u00ednda que os derradeiros exemplares retir\u00e1ronse de roles secundarios en 1954. Durante os seguintes anos algunhas unidades vender\u00edanse a distintos operadores.\nDebido aos esforzos de Carl Gustaf von Rosen, a Forza A\u00e9rea de Etiop\u00eda mercou 47 unidades que foron operadas dende 1947 ata 1968.\nA partir de 1951, 19 B 17 foron prestados a \"Svensk Flygtjanst AB\" e AVIA para ser usados como remolcadores de obxectivos e pint\u00e1ronse de amarelo con marcas civ\u00eds. Un deles, un B 17A SE-BYF vendeuse \u00e1 \"\u00d6sterreichische Luftstreitkr\u00e4fte\" en 1957, onde continuou sendo usado como remolcador de obxectivos ata que foi retirado en 1963. Dous B 17As vend\u00e9ronse \u00e1 \"Ilmavoimat\" finesa en 1959 e 1960, tam\u00e9n como remolcadores de obxectivos. Ning\u00fan dos avi\u00f3ns fineses duraron moito xa que quedaron destru\u00eddos en accidentes."}
{"id": "554538", "revid": "5863", "url": "https://gl.wikipedia.org/wiki?curid=554538", "title": "Elecci\u00f3ns lexislativas de Colombia de 2022", "text": "As elecci\u00f3ns lexislativas de Colombia de 2022 realiz\u00e1ronse o domingo 13 de marzo de 2022. Nelas elix\u00edronse os membros de ambas as c\u00e1maras do Congreso de Colombia.\nNo Senado da Rep\u00fablica elix\u00edronse 108 senadores, dos cales 100 son de circunscrici\u00f3n nacional, d\u00faas de circunscrici\u00f3n especial ind\u00edxena, cinco que representan ao partido Com\u00fans (tralo acordado no proceso de paz da Habana), e un senador restante quen ser\u00e1 o candidato \u00e1 Presidencia da Rep\u00fablica que ocupe o segundo lugar das elecci\u00f3ns para elixir presidente.\nNa C\u00e1mara de Representantes elix\u00edsense 188 parlamentarios, dos cales 161 corresponden aos 32 departamentos e ao Distrito Capital, dous pola circunscrici\u00f3n das comunidades afrodescendentes, un pola circunscrici\u00f3n das comunidades ind\u00edxenas, un para os raizais de San Andr\u00e9s e Providencia, e un pola circunscrici\u00f3n internacional. O n\u00famero de representantes completarase con dezaseis representantes das v\u00edtimas do conflito, cinco do partido Com\u00fans, e un \u00faltimo que se outorga \u00e1 f\u00f3rmula vicepresidencial que ocupe o segundo lugar nas elecci\u00f3ns presidenciais.\nDistribuci\u00f3n de escanos.\nC\u00e1mara de Representantes.\nEste \u00e9 unha listaxe das candidaturas que se presentaron ao Congreso, xa sexa por medio de partidos pol\u00edticos con personar\u00eda xur\u00eddica, ou grupos significativos de cidad\u00e1ns (G.S.C) que se sumar\u00e1n ao proceso de recolecci\u00f3n de sinaturas. Est\u00e1n organizados de acordo coa s\u00faa posici\u00f3n na tarxeta electoral.\nSen personar\u00eda.\nMoitos partidos e movementos pol\u00edticos que fan parte das coalici\u00f3ns que se presentar\u00e1n en listas ao Congreso en 2022 non te\u00f1en personar\u00eda xur\u00eddica, \u00e9 dicir, o Consello Nacional Electoral non os reco\u00f1ece oficialmente. Este \u00e9 o caso do Partido del Trabajo de Colombia, Compromiso Ciudadano, En Marcha, ou Solidaridad, entre outros."}
{"id": "554543", "revid": "65337", "url": "https://gl.wikipedia.org/wiki?curid=554543", "title": "D\u00f3lar da Liberdade sentada", "text": "O d\u00f3lar da Liberdade sentada (en ingl\u00e9s: \"Seated Liberty dollar\") foi unha moeda dun d\u00f3lar de prata cu\u00f1ada pola Casa da Moeda dos Estados Unidos entre 1840 e 1873, dese\u00f1ada polo seu gravador xefe, Christian Gobrecht.\nFoi a derradeira moeda de prata deste valor cu\u00f1ada antes da aprobaci\u00f3n da Lei da Moeda de 1873, que supuxo unha interrupci\u00f3n temporal da emisi\u00f3n do d\u00f3lar de prata.\nO anverso desta moeda bas\u00e9ase no do anterior \"d\u00f3lar Gobrecht\", ao que substit\u00fae, cu\u00f1ado de xeito experimental entre 1836 e 1839. No reverso, no entanto, non se utilizou a aguia do d\u00f3lar Gobrecht, sen\u00f3n que no canto dela a \"US Mint\" utilizou unha aguia her\u00e1ldica baseada nun antigo dese\u00f1o do que fora gravador da ceca, John Reich, utilizado por vez primeira en moedas de 1807.\nInicialmente os d\u00f3lares da Liberdade sentada produc\u00edronse na Ceca de Filadelfia, e en 1846 a cu\u00f1axe estendeuse \u00e1 Ceca de Nova Orle\u00e1ns. A finais da d\u00e9cada de 1840 o prezo da prata aumentou en relaci\u00f3n ao do ouro por mor do incremento da oferta deste \u00faltimo provocado pola febre do ouro de California. Isto levou ao acaparamento, \u00e1 exportaci\u00f3n e \u00e1 fundici\u00f3n de moedas dun d\u00f3lar de prata. \nA Lei da Moeda de 1853 reduciu o peso de todas as moedas de prata, a partir da de cinco centavos, coa excepci\u00f3n da dun d\u00f3lar, mais tam\u00e9n esixiu un pagamento complementario \u00e1s persoas que quixesen que a s\u00faa prata fose convertida en moedas dun d\u00f3lar na casa de moeda. Dado que nesa \u00e9poca non abundaban os depositantes de prata na ceca, a produci\u00f3n seguiu a ser moi baixa. Nos derradeiros anos da serie, no entanto, produciuse m\u00e1is cantidade de prata nos Estados Unidos, co conseguinte aumento das cu\u00f1axes.\nEn 1866 introduciuse a inscrici\u00f3n no reverso do d\u00f3lar da Liberdade sentada, dado que a principios desa d\u00e9cada se fixera preceptiva a inclusi\u00f3n deste lema nacional en toda a moeda do pa\u00eds. \nA produci\u00f3n do d\u00f3lar da Liberdade sentada det\u00edvose logo da aprobaci\u00f3n da Lei da Moeda de 1873, que autorizou a emisi\u00f3n do d\u00f3lar de comercio para o seu uso no comercio exterior. Finalmente, coa aprobaci\u00f3n da Lei Bland-Allison en 1878, a produci\u00f3n do d\u00f3lar de prata retomouse, mais xa cun novo modelo, que se co\u00f1eceu como \"d\u00f3lar Morgan\".\nAntecedentes.\nA Lei da Moeda de 1792 determinou que tanto a prata como o ouro ter\u00edan curso legal e especificaba os pesos que, en cada un destes metais, equival\u00edan a un d\u00f3lar como unidade monetaria. A Casa da Moeda dos Estados Unidos cu\u00f1aba o ouro e a prata unicamente cando os depositantes lle proporcionaban ese metal, que logo se lles devolv\u00eda convertido en moeda. A flutuaci\u00f3n dos prezos dos produtos b\u00e1sicos no mercado significaba que calquera dos dous metais pod\u00eda estar sobrevalorado con respecto ao outro, o que levaba a poboaci\u00f3n ao seu acaparamento ou \u00e1 s\u00faa fundici\u00f3n, e nas d\u00e9cadas posteriores a 1792 eran adoito as moedas de prata as que corr\u00edan esa sorte. \nEn 1806, o presidente Thomas Jefferson ordenou oficialmente que se detivese a produci\u00f3n de moedas dun d\u00f3lar de prata, a\u00ednda que de facto xa estaba paralizada desde 1804. Isto levouse a cabo, en parte, para evitar que as moedas fosen exportadas ao estranxeiro para a s\u00faa fundici\u00f3n, o que supor\u00eda unha carga para a incipiente Casa da Moeda, a cambio de escasos beneficios. Durante o seguinte cuarto de s\u00e9culo, a moeda de prata que se cu\u00f1aba normalmente para os depositantes de metal era a de medio d\u00f3lar. En 1831, o daquela director da \"US Mint\", Samuel Moore, solicitoulle ao presidente Andrew Jackson que levantase a restrici\u00f3n contra a cu\u00f1axe de moedas dun d\u00f3lar, e o presidente accedeu en abril dese mesmo ano. Malia a aprobaci\u00f3n para retomar a cu\u00f1axe destas moedas, non se cu\u00f1ou ning\u00fan novo d\u00f3lar ata 1836.\nA Casa da Moeda atravesou unha serie de cambios importantes na d\u00e9cada de 1830, \u00e1 medida que se \u00edan adoptando novas tecnolox\u00edas. En 1828, a ceca, cuxa autorizaci\u00f3n estivera ata aquel momento suxeita a renovaci\u00f3ns peri\u00f3dicas por parte do Congreso desde a s\u00faa creaci\u00f3n en 1792, recibiu un status xa permanente. O Congreso autorizou a construci\u00f3n dun novo edificio para a ceca en Filadelfia, que se inaugurou en 1832, e tam\u00e9n axustou o contido do metal precioso das moedas estadounidenses en 1834 e en 1837, co que logrou un equilibrio para que estas moedas puidesen coexistir na circulaci\u00f3n xunto con outras moedas estranxeiras \u2014principalmente moeda colonial espa\u00f1ola\u2014. En 1836 introduciuse a primeira m\u00e1quina de vapor na Casa da Moeda dos EEUU, e en 1835 o Congreso autorizou a creaci\u00f3n dunha serie de cecas sucursais da \"US Mint\" en Xeorxia \u2014Ceca de Dahlonega\u2014, en Carolina do Norte \u2014Ceca de Charlotte\u2014 e en Luisiana \u2014Ceca de Nova Orle\u00e1ns\". As cecas de Charlotte e de Dahlonega s\u00f3 cu\u00f1aron ouro, para atender as necesidades dos mineiros do Sur, que lle subministraban ese metal, en tanto que a de Nova Orle\u00e1ns tam\u00e9n cu\u00f1ou moedas de prata, entre elas, o \"d\u00f3lar da Liberdade sentada\".\nO d\u00f3lar Gobrecht.\nA mediados de 1835, o novo director da Casa da Moeda dos Estados Unidos encargoulles aos artistas Titian Peale e Thomas Sully a creaci\u00f3n de novos dese\u00f1os para as moedas do pa\u00eds. O 1 de agosto de 1835, Patterson prop\u00faxolle a Sully que crease un dese\u00f1o para o anverso consistente na representaci\u00f3n da Liberdade sentada nun penedo, sostendo na man dereita un \"pau da liberdade\" rematado nun \"pileus\", o toucado que os romanos lles daban aos escravos emancipados. Tam\u00e9n lle propuxo a creaci\u00f3n dun dese\u00f1o para o reverso consistente nunha \"aguia erguendo o voo no medio dunha constelaci\u00f3n irregularmente esparexida de vinte e catro estrelas\". Patterson pediu que a ave tivese un aspecto natural e criticou os dese\u00f1os que se usaban daquela nas moedas do pa\u00eds, por seren pouco naturais, principalmente polo escudo que adoitaba po\u00f1erse no peito das aguias. \nO gravador xefe da Casa da Moeda dos EEUU, William Kneass, preparou un esbozo concibido consonte as indicaci\u00f3ns de Patterson, mais sufriu un ataque de apoplex\u00eda que o deixou parcialmente paralizado. M\u00e1is tarde, en 1835, contratouse a Christian Gobrecht como debuxante e gravador de cu\u00f1os na Casa da Moeda, como axudante de Kneass; a\u00ednda que nominalmente era un subordinado seu, Gobrecht realizou realmente unha gran parte do traballo para a Casa da Moeda ata o falecemento de Kneass en 1840, cando foi nomeado formalmente como novo gravador xefe.\nSully preparou os esbozos para a obra, que Gobrecht utilizou como gu\u00eda para gravar as pranchas, que logo foron aprobadas polos funcionarios encargados do Goberno e, a partir de a\u00ed cre\u00e1ronse os primeiros cu\u00f1os e cu\u00f1\u00e1ronse as primeiras moedas de proba. O dese\u00f1o non estivo exento de pol\u00e9mica; o antigo director da ceca, Samuel Moore, desaprobara o uso do \"pileus\". Citando o expresidente Thomas Jefferson, Moore escribiulle ao secretario do Tesouro, Levi Woodbury, para lle dicir: \"non somos escravos emancipados\".\nLogo dunha serie de probas e modificaci\u00f3ns ao longo de 1836, en decembro dese ano cu\u00f1ouse o primeiro dos que se co\u00f1ecer\u00edan como d\u00f3lares Gobrecht, cunha lei de 892 mil\u00e9simas de prata, unha especificaci\u00f3n determinada pola Lei da Moeda de 1792. A nova Lei da Moeda do 18 de xaneiro de 1837 cambiou a lei da prata das moedas estadounidenses a 900 mil\u00e9simas, e os d\u00f3lares Gobrecht adoptaron ese novo padr\u00f3n. A partir de 1837 utilizouse unha variante do anverso deste d\u00f3lar, que representaba a liberdade sentada, nas moedas de prata de valor inferior ao d\u00f3lar; excepto na moeda de cinco centavos, suprimida en 1873, este dese\u00f1o permaneceu nestas moedas durante m\u00e1is de 50 anos.\nA cu\u00f1axe do d\u00f3lar Gobrecht mant\u00edvose, con tiraxes pequenas, ata 1839, cando cesou definitivamente a s\u00faa produci\u00f3n. As moedas emit\u00edranse a modo de proba para comprobar o seu grao de aceptaci\u00f3n pola poboaci\u00f3n. \nA casa da Moeda adquiriu en 1837 uns novos equipamentos para o gravado de retratos, o que lle permitiu a Gobrecht traballar con modelos de gran tama\u00f1o para s\u00faas posteriores versi\u00f3ns da moeda dun d\u00f3lar de prata. Este equipamento, similar a un pant\u00f3grafo, reduc\u00eda mecanicamente o dese\u00f1o do modelo a un cubo de aceiro no que posteriormente se pod\u00eda producir o cu\u00f1o, operaci\u00f3n que anteriormente cumpr\u00eda facer \u00e1 man.\nProduci\u00f3n.\nDese\u00f1o.\nAntes da produci\u00f3n dunha nova moeda dun d\u00f3lar en 1840, Patterson revisou o modelo que ata ent\u00f3n estaba en uso e optou por substitu\u00edr a aguia en voo do reverso dese\u00f1ada por Gobrecht por unha aguia calva ollando \u00e1 esquerda, baseada nun dese\u00f1o dun antigo gravador da casa da moeda, John Reich, un dese\u00f1o que xa se utilizara por vez primeira en moedas de prata e de ouro en 1807. Canto \u00e1s causas deste cambio, co que se acadou un reverso com\u00fan coas moedas de medio d\u00f3lar e dun cuarto de d\u00f3lar, o historiador numism\u00e1tico Walter Breen especula con que ter\u00eda sido un funcionario do Tesouro o que se decantara polo dese\u00f1o de Reich.\nO anverso do d\u00f3lar Gobrecht ti\u00f1a un relevo alto, pero os funcionarios da Casa da Moeda dos EEUU consideraron que este deber\u00eda rebaixarse algo para a nova moeda, que se producir\u00eda xa en cantidades moi superiores. O director Patterson contratou a Robert Ball Hughes, un artista de Filadelfia, para estas lixeiras modificaci\u00f3ns do dese\u00f1o. Como parte destes cambios, ampliouse tam\u00e9n o tama\u00f1o da cabeza da Liberdade, engrosouse o pano e reduciuse o relevo xeral, ademais do engadido das trece estrelas. No anterior \"d\u00f3lar Gobrecht\", co seu maior relevo, a representaci\u00f3n da Liberdade semella unha estatua nun z\u00f3colo, en tanto que no \"d\u00f3lar da liberdade sentada\" aparece como m\u00e1is plana, semellando m\u00e1is ben un gravado.\nO historiador da arte Cornelius Vermeule vinculou o aspecto do anverso co Neoclasicismo, salientando as semellanzas da Liberdade de Gobrecht coas antigas estatuas romanas de m\u00e1rmore. A escola neocl\u00e1sica era popular nos Estados Unidos na primeira metade do s\u00e9culo XIX e non s\u00f3 nos artistas oficiais; Vermeule indicou que \"resulta case dolorosamente evidente que consultaron fontes tanto os gravadores das moedas dos Estados Unidos como os cortadores de l\u00e1pidas desde Maine ata Illinois\". \nO reverso retomou o motivo do escudo sobre o peito da aguia, que Vermeule describiu como \"a mesma aguia antinatural e pouco art\u00edstica co escudo no peito que a dun protector dun \u00e1rbitro de b\u00e9isbol\". Pola s\u00faa banda, segundo o numism\u00e1tico David Lange, o novo reverso de Reich e Gobrecht \u00e9 co\u00f1ecido entre os coleccionistas como a aguia da \"sadwicheira\". Breen, na s\u00faa obra exhaustiva sobre as moedas dos Estados Unidos, qu\u00e9ixase das supostas \"melloras\" inflixidas por Robert Ball Hughes na representaci\u00f3n da Liberdade e di que \"se trata dun desastre lamentable, en comparaci\u00f3n coa concepci\u00f3n orixinal de Sully-Gobrecht de 1836-1839\".\nLanzamento.\nEn xullo de 1840 cu\u00f1ouse unha pequena tiraxe de 12.500 unidades, que se distribu\u00edron entre os depositantes para \u00edrense afacendo a elas. O proceso de posta en circulaci\u00f3n das novas moedas viuse facilitado por unha autorizaci\u00f3n do Congreso en 1837 dun fondo de reserva para a Casa da Moeda, que permit\u00eda dar aos depositantes o pagamento en moeda sen esperar a que o seu metal pasase polo proceso de cu\u00f1axe. Os produtores de prata comezaron a depositar o metal necesario para iniciar unha produci\u00f3n m\u00e1is numerosa a finais de 1840: cu\u00f1\u00e1ronse 41.000 pezas en novembro e outras 7.505 en decembro. E os dep\u00f3sitos aumentaron o ano seguinte, cando chegaron a cu\u00f1arse 173.000 exemplares. Todas estas moedas foron cu\u00f1adas na Ceca de Filadelfia ata 1846, ano en que se fabricaron 59.000 moedas na Ceca de Nova Orle\u00e1ns.\nA partir da descuberta de ouro en California, este metal comezou a facerse moi presente no \u00e1mbito comercial estadounidense, o que provocou que o prezo do ouro diminu\u00edse con respecto ao da prata, facendo que as moedas de prata valesen m\u00e1is polo seu metal que polo seu valor facial. Por tal motivo comezaron a exportarse ao estranxeiro e tam\u00e9n a fundirse. Ao resultar rendible exportar a prata, era pouca a que se lle proporcionaba \u00e1 Casa da Moeda, o que deu lugar a un baixo n\u00famero de cu\u00f1axes do d\u00f3lar de prata: 1.300 exemplares en 1851 e 1.100 en 1852. A rareza dos esp\u00e9cimes con estas datas reco\u00f1eceuse a finais da d\u00e9cada de 1850 e alg\u00fans empregados da Casa da Moeda fixeron recu\u00f1axes extraoficiais para llas vender directamente aos coleccionistas.\nO congreso aprobou unha nova Lei da Moeda en febreiro de 1853, pola que se reduciu nun 6,9 % o peso da prata de todas as moedas do sistema desde os cinco centavos ata o medio d\u00f3lar, polo que o d\u00f3lar non se viu afectado. Esta nova lei aboliu tam\u00e9n a pr\u00e1ctica de depositar o metal na Casa da Moeda para o cu\u00f1ar e converter en moeda, tam\u00e9n coa excepci\u00f3n das moedas dun d\u00f3lar, \u00e1s que se lles impuxo un cargo pola cu\u00f1axe dun 0,5 %. Consonte un informe do Senado, presentado xunto co proxecto de lei do que logo se converteu na Lei da Moeda de 1853, estes cambios foron concibidos como un recurso transitorio, coa idea de que a libre cu\u00f1axe da prata se restablecer\u00eda cando o prezo deste metal se estabilizase. As fontes diverxen canto \u00e1 explicaci\u00f3n de por que o Congreso decidiu eximir o d\u00f3lar da revisi\u00f3n da cu\u00f1axe da prata; o historiador numism\u00e1tico Robert W. Julian suxire que se fixo por mor da s\u00faa condici\u00f3n de \"buque insignia\" das moedas estadounidenses. Pola s\u00faa banda, Don Taxay, na s\u00faa historia da ceca e da moeda dos EEUU, sinala que \"o d\u00f3lar de prata, que a lei deixou sen cambios para preservar un circulante bimet\u00e1lico, seguiu export\u00e1ndose e raramente se utilizou no comercio; sen se decatar, o pa\u00eds entrou no padr\u00f3n ouro\". Julian concordou con isto e sinalou que a lei institu\u00edu un padr\u00f3n ouro \"de facto\" no pa\u00eds, xa que esix\u00eda que a moeda de prata se pagase en ouro. O d\u00f3lar de prata da Liberdade sentada seguiu en circulaci\u00f3n, a\u00ednda que cunha escasa presenza. A partir de 1854 envi\u00e1ronse grandes cantidades a California ante a necesidade de moeda mi\u00fada naquel Estado. Os prezos da prata mantiv\u00e9ronse altos na d\u00e9cada de 1860 e houbo poucas achegas de metal \u00e1 Casa da Moeda para a cu\u00f1axe de novos d\u00f3lares. Para satisfacer a demanda dos coleccionistas, a ceca chegou a vender exemplares soltos sen circular por 1,08 d\u00f3lares.\nDerradeiros anos.\nO numism\u00e1tico e comerciante de moedas Q. David Bowers considerou que a maior\u00eda dos d\u00f3lares da Liberdade sentada cu\u00f1ados despois de 1853 foron enviados \u00e1 China para pagar t\u00e9, seda e bens de luxo. No entanto, R. W. Julian sostivo que a produci\u00f3n continua do d\u00f3lar tivo pouco que ver co comercio con Oriente \u2014onde os bens se aboaban en prata\u2014, e suxeriu, pola contra, que as moedas se enviaban ao Oeste do pa\u00eds para seren utilizadas al\u00ed. Por\u00e9n, a\u00ednda que o Departamento de Gravado da \"US Mint\" enviou cu\u00f1os \u00e1s instalaci\u00f3ns da Ceca de California en repetidas ocasi\u00f3ns a partir de 1858, esta s\u00f3 os utilizou nunha ocasi\u00f3n antes de 1870; cu\u00f1ou 20.000 d\u00f3lares en 1859, o mesmo ano en que se cu\u00f1aron 255.700 en Filadelfia e 360.000 en Nova Orle\u00e1ns. A produci\u00f3n en Nova Orle\u00e1ns viuse interrompida logo de 1860 pola Guerra Civil e non cu\u00f1ou m\u00e1is d\u00f3lares de prata ata 1879, xa finalizada a serie da Liberdade sentada. \nLogo do estoupido da guerra de 1861 introduc\u00edronse na circulaci\u00f3n os billetes verdes inflacionistas e desapareceron dela as moedas de prata e de ouro. En abril de 1863, o novo director da Casa da Moeda dos EEUU, James Pollock, avogou pola eliminaci\u00f3n do d\u00f3lar de prata sinalando nunha carta que esta moeda \"xa non entra no noso sistema monetario; as poucas pezas que se fabrican dest\u00ednanse ao comercio asi\u00e1tico e a outros mercados estranxeiros, e non se ven na circulaci\u00f3n\".\nEn novembro de 1861, o reverendo M. R. Watkinson suxeriu nunha carta que colocase alg\u00fan lema de car\u00e1cter relixioso nas moedas estadounidenses, para reflectir a crecente relixiosidade da cidadan\u00eda do pa\u00eds logo do estoupido da guerra civil. Nun informe do 21 de outubro anterior, dirixido ao secretario do Tesouro, Salmon P. Chase, o director Pollock expresou o seu propio desexo de adornar as moedas estadounidenses cun lema relixioso, e a Casa da Moeda comezou a produciu cu\u00f1axes de proba con lemas diversos, como \"God Our Trust\" e \"In God We Trust.\" Este \u00faltimo foi o seleccionado finalmente e a primeira vez que se utilizou foi na moeda de dous centavos de 1864. O ano seguinte aprobouse unha lei que permit\u00eda ao Tesouro colocar o lema en calquera moeda \u00e1 s\u00faa discreci\u00f3n e, deste xeito, o lema acabou por colocarse en todo o resto das moedas do pa\u00eds en 1866.\nA escaseza de moeda circulante continuou despois de acabar a guerra civil, por mor, en gran medida, da importante d\u00e9beda contra\u00edda polo Goberno federal. Como resultado, as moedas comezaron a cotizarse cunha prima salientable con respecto aos billetes verdes, que circulaban como moita amplitude. Nesta situaci\u00f3n, a\u00ednda que Goberno era reticente a emitir moedas de prata, a Casa da Moeda continuou coa cu\u00f1axe destas moedas, que se acumulaban nas s\u00faas b\u00f3vedas \u00e1 espera do momento en que puidesen entrar no mercado. \nO d\u00f3lar da Liberdade sentada foi a primeira moeda que se cu\u00f1ou na Ceca de Carson City. A primeira tiraxe nesta ceca constou de 2.303 exemplares coas que se lle pagou a s\u00faa prata a un tal A. Wright, o 11 de febreiro de 1870. O d\u00f3lar cu\u00f1ouse en Carson City entre 1870 e 1873, coa s\u00faa maior tiraxe anual no primeiro ano, cando alcanzou as 11.758 moedas. A maior cantidade cu\u00f1ada nunha soa ceca foi no ano 1872 en Filadelfia, con 1.105.500 pezas, e en 1871 tam\u00e9n se superou o mill\u00f3n.\nAbolici\u00f3n e consecuencias.\nA partir de 1859, atop\u00e1ronse grandes cantidades de prata no territorio de Nevada e noutros lugares do Oeste dos Estados Unidos. En 1869, o daquela director da \"US Mint\", Henry Linderman, comezou a defender a fin da aceptaci\u00f3n de dep\u00f3sitos de prata para seren cu\u00f1ados en d\u00f3lares. A\u00ednda que os d\u00f3lares de prata non se cu\u00f1aron en grandes cantidades, Linderman viu que a minar\u00eda do Oeste aumentar\u00eda logo da finalizaci\u00f3n do ferrocarril transcontinental, como as\u00ed foi, xa que a produci\u00f3n de prata nos Estados Unidos aumentou de 10 mill\u00f3ns de onzas troy en 1867 a m\u00e1is de 22 mill\u00f3ns cinco anos despois. Linderman previu que estas actividades aumentar\u00edan a demanda de prata, facendo que o seu prezo caese por baixo dos 1,2929 d\u00f3lares por onza, onde se situaba o prezo da prata que levaba unha moeda dun d\u00f3lar. Adiantou tam\u00e9n que os provedores de prata acudir\u00edan novamente \u00e1 Casa da Moeda para dar sa\u00edda ao seu produto cu\u00f1\u00e1ndoo en d\u00f3lares. Linderman tem\u00eda que a monetizaci\u00f3n desa prata barata expulsar\u00eda o ouro do comercio, por mor da Lei de Gresham.\nA\u00ednda que os defensores da prata denominaron m\u00e1is tarde a Lei da Moeda de 1873 como \"Crime do 73\" e afirmaron que se aprobara de xeito enganoso, o proxecto de lei debateuse durante cinco sesi\u00f3ns no Congreso, leuse na s\u00faa totalidade tanto na C\u00e1mara de Representantes como no Senado e imprimiuse en varias ocasi\u00f3ns. Logo de aprobada por ambas as c\u00e1maras do Congreso, foi asinada como lei polo presidente Ulysses S. Grant o 12 de febreiro de 1873.\nA Lei da moeda de 1873 puxo fin \u00e1 produci\u00f3n da moeda dun d\u00f3lar est\u00e1ndar, co dese\u00f1o da Liberdade sentada, e autorizou a emisi\u00f3n dun novo d\u00f3lar de comercio, lixeiramente m\u00e1is pesado que o d\u00f3lar com\u00fan e destinado aos pagamentos en prata aos comerciantes chineses. Malia non estar inicialmente destinado \u00e1 s\u00faa circulaci\u00f3n nos Estados Unidos, engadiuse unha cl\u00e1usula pola que se autorizaba o seu uso al\u00ed ata cantidades non superiores aos cinco d\u00f3lares. Cando os prezos da prata caeron en picado na metade da d\u00e9cada de 1870, apareceron mill\u00f3ns en circulaci\u00f3n, primeiro no Oeste e logo en todo o territorio dos EEUU, o que causou problemas no comercio cando os bancos insist\u00edan en que o seu l\u00edmite legal era de cinco d\u00f3lares. A isto seguiron outras situaci\u00f3ns abusivas, como a s\u00faa compra por parte das empresas ao prezo da prata \u2014daquela a 0,80 d\u00f3lares\u2014 para o pagamento das n\u00f3minas; os traballadores non ti\u00f1an m\u00e1is remedio que aceptalos como d\u00f3lares. En resposta \u00e1s queixas, o Congreso puxo fin \u00e1 s\u00faa condici\u00f3n de moeda de curso legal en 1876, detivo a produci\u00f3n do d\u00f3lar de comercio \u2014excepto pequenas tiraxes para os coleccionistas\u2014 en 1878, e acordou trocar os que non tivesen contramarcas comerciais chinesas en 1887.\nParalelamente, a Lei Bland-Allison, de 1878 autorizaba a creaci\u00f3n dunha moeda dun d\u00f3lar que substituir\u00eda a da Liberdade sentada na circulaci\u00f3n com\u00fan, co\u00f1ecida como \"d\u00f3lar Morgan\", polo apelido do seu gravador, George T. Morgan.\nColeccionismo.\nA gran cantidade de moedas que se destinaron \u00e1 s\u00faa fundici\u00f3n por parte dos particulares sinaladamente nos primeiros anos da serie fai que moitas destas moedas se consideren hoxe como raras. A estas fundici\u00f3ns privadas c\u00f3mpre engadirlles outras catro a grande escala, producidas en 1861 e 1862, das que se acumulaban na delegaci\u00f3n do Tesouro en Nova York, que foron enviadas \u00e1 Ceca de Filadelfia para a s\u00faa conversi\u00f3n en moedas de valores faciais inferiores. A edici\u00f3n de 2014 do cat\u00e1logo de R. S. Yeoman titulado \"A Guide Book of United States Coins\" non incl\u00fae ning\u00fan d\u00f3lar da Liberdade sentada nun estado de conservaci\u00f3n minimamente aceptable para o coleccionismo por menos de 280 d\u00f3lares.\nEntre as datas clave desta serie para o coleccionismo est\u00e1 a de 1866 da Ceca de Filadelfia (carente de marca de ceca) correspondente ao primeiro tipo, \u00e9 dicir, cu\u00f1ada antes da inclusi\u00f3n do lema ; desta variedade co\u00f1\u00e9cense unicamente dous exemplares, un deles vendido en poxa p\u00fablica en 2021 por \"Heritage Auctions\" por 1.050.000 d\u00f3lares. \nOutra das grandes rarezas do d\u00f3lar da Liberdade sentada \u00e9 a de 1870 cu\u00f1ada na Ceca de San Francisco (con marca de ceca \"S\" 1870 baixo a aguia), cuxa cu\u00f1axe se desco\u00f1eceu durante moito tempo, ao non quedar reflectida nos rexistros da ceca. Eses rexistros indican que en maio de 1870 a Ceca de San Francisco devolveu \u00e1 central de Filadelfia os cu\u00f1os do reverso do d\u00f3lar porque foran enviados, por erro, sen a correspondente marca de ceca. Non hai rexistro ning\u00fan de cu\u00f1os do anverso enviados a esta ceca para o d\u00f3lar de 1870, a\u00ednda que \u00e9 unha evidencia que as moedas existen. Breen enumerou en 1988 doce exemplares co\u00f1ecidos desta moeda e especulou con que puideron ser cu\u00f1ados como moedas de presentaci\u00f3n. Un destes exemplares foi vendido en poxa p\u00fablica en maio de 2003 pola casa de poxas numism\u00e1ticas \"Stack's\" por 1.092.500 d\u00f3lares. \nUn misterio similar \u00e9 o que rodea o d\u00f3lar de 1873 tam\u00e9n da Ceca de San Francisco, cuxa existencia non se co\u00f1ece malia constar rexistros da cu\u00f1axe de 700 exemplares. Co\u00f1\u00e9cese que dous esp\u00e9cimes foron enviados logo da s\u00faa cu\u00f1axe, de xeito rutineiro, a Filadelfia para seren examinados pola Comisi\u00f3n de Ensaios dos Estados Unidos en 1874, mais ao parecer non se conservaron. Breen suxire que o resto da tiraxe foi refundida xunto coas moedas de prata obsoletas."}
{"id": "554544", "revid": "65337", "url": "https://gl.wikipedia.org/wiki?curid=554544", "title": "D\u00f3lar Liberdade sentada", "text": ""}
{"id": "554545", "revid": "65337", "url": "https://gl.wikipedia.org/wiki?curid=554545", "title": "D\u00f3lar da Liberdade sedente", "text": ""}
{"id": "554546", "revid": "65337", "url": "https://gl.wikipedia.org/wiki?curid=554546", "title": "D\u00f3lar Liberdade sedente", "text": ""}
{"id": "554547", "revid": "65337", "url": "https://gl.wikipedia.org/wiki?curid=554547", "title": "D\u00f3lar Seated Liberty", "text": ""}
{"id": "554551", "revid": "15490", "url": "https://gl.wikipedia.org/wiki?curid=554551", "title": "Loba Capitolina", "text": ""}
{"id": "554554", "revid": "127505", "url": "https://gl.wikipedia.org/wiki?curid=554554", "title": "Fastos", "text": "Na Roma antiga, os fastos (en lat\u00edn: fasti) eran listas cronol\u00f3xicas en forma de calendario ou outros rexistros diacr\u00f3nicos ou plans de eventos relixiosos oficiais e que, xeralmente, estaban gravados en pedra. Despois do declive do Imperio Romano, a palabra fastos seguiu us\u00e1ndose para rexistros similares na Europa cristi\u00e1 e, despois, en todo Occidente.\nOs asuntos p\u00fablicos, inclu\u00eddos os asuntos oficiais do estado romano, ti\u00f1an que levarse a cabo os d\u00edas de festa (lat\u00edn: \"dies fasti;\" en galego: \"d\u00edas permitidos\") e as festas convert\u00e9ronse nos rexistros destes asuntos. Ademais deste sentido m\u00e1is amplo da palabra, tam\u00e9n estaban os fastos que rexistraban tipos espec\u00edficos de acontecementos, como os fastos triunfales (\"fasti triumphales\"), listas de triunfos celebrados polos xenerais romanos. As divisi\u00f3ns temporais utilizadas base\u00e1ronse todas no calendario romano.\nOs rexistros anuais dos fastos animaron aos historiadores a escribir en orde cronol\u00f3xica, dando lugar aos \"annales\" (\"anais\"), que, \u00e1 s\u00faa vez, influ\u00edron no desenvolvemento da historiograf\u00eda romana. O Fastos do poeta augustano Ovidio \u00e9 un poema elex\u00edaco sobre relixi\u00f3n e costumes romanos estruturado pola secuencia das festas romanas de xaneiro a xu\u00f1o.\nEtimolox\u00eda.\n\"Fasti\" \u00e9 o plural do adxectivo latino \"fastus\" a\u00ednda que era moi usado como substantivo. A palabra deriva do termo \"fas\", que significa \"o que est\u00e1 permitido\", \u00e9 dicir, \"o que \u00e9 l\u00edcito aos ollos dos deuses\". As\u00ed, os \"fasti dies\" eran aqueles nos que se pod\u00edan realizar negocios sen incorrer en impiedade ou falta de fe; opux\u00e9ronselles os d\u00edas nefastos (\"dies nefasti\"), nos que non pod\u00edan reunirse asembleas e tribunais. \nA palabra fastos pasou despois a designar propiamente as listas organizadas cronoloxicamente. Esta estrutura temporal era a que distingu\u00eda os fastos da \"regesta\", unha simple relaci\u00f3n de propiedades ou bens (como terras), ou documentos, ou mesmo as transacci\u00f3ns de transferencia de propiedade.\nCalendario.\nO calendario romano divid\u00edase en \"dies fasti\" (os d\u00edas axeitados para que o pretor administrase xustiza) e \"dies nefasti\" (aqueles nos que se prohib\u00edan os actos xudiciais e se dedicaban a divindades superiores ou infernais). Como a poboaci\u00f3n romana, que precisaba moito este tipo de informaci\u00f3n, era basicamente analfabeta, a informaci\u00f3n, despois da s\u00faa elaboraci\u00f3n, fac\u00edase p\u00fablica l\u00e9ndoa no foro a principios de cada mes e peg\u00e1ndoa nos muros de diversos edificios como a Regia (sede do Colexio de Pont\u00edfices) ou na Rostra do Foro Romano. Este acontecemento pasou a chamarse \"calendae\" (\u201cchamada\u201d). Os \"calendaria\" eran competencia exclusiva do Colexio de Pont\u00edfices, un colexio de maxistrados sacerdotais. Deste xeito puxeron en co\u00f1ecemento dos populares os d\u00edas dispo\u00f1ibles para negocios, reuni\u00f3ns electorais, festas, malos agoiros e festas m\u00f3biles. Os d\u00edas do mes calcul\u00e1banse a partir de tres referencias: calendas, nonas e idus e sempre retrocedendo destas datas: \u00ab3 d\u00edas antes dos idus de abril\u00bb, \u00ab4 d\u00edas antes dos nones de maio\u00bb, etc.\nOs Fastos Di\u00farnos (\"Fasti Diurni\"), forma para se refeir ao calendario com\u00fan, estaban divididos en urbanos e rurais (\"urbani et rustici\"), eran unha especie de anuario, con datas e instruci\u00f3ns para as cerimonias relixiosas, d\u00edas de mercado, divisi\u00f3ns de meses e temas similares. No 304 a. C., Cneo Flavio, secretario pontificio, foi quen rematou co monopolio patricio do seu uso e introduciu o costume de publicar t\u00e1boas gravadas en pedra, tipicamente nas catro caras dun monumento rectangular, coa informaci\u00f3n necesaria e breves referencias a acontecementos importantes como vitorias, triunfos. e prodixios. \nEsta lista \u00e9 a orixe do \"calendarium\" escrito, o calendario romano, no que os d\u00edas se dividen en semanas de oito d\u00edas cada unha e se indican coas letras A a H. Cada d\u00eda tam\u00e9n est\u00e1 marcado por unha letra que revela o seu estado, ag\u00e1s que se indique expresamente:\nOs campesi\u00f1os que traballaban no rural ti\u00f1an menos festas, sacrificios, cerimonias e d\u00edas festivos que os cidad\u00e1ns urbanos. Os calendarios agr\u00edcolas (\"menologia rustica\") conti\u00f1an pouco m\u00e1is que a cerimonia das calendas, nonas e idus, as feiras, os signos do zod\u00edaco, o aumento e diminuci\u00f3n da duraci\u00f3n dos d\u00edas, os deuses patr\u00f3ns de cada d\u00eda e algunhas instruci\u00f3ns sobre que tarefas agr\u00edcolar compr\u00eda realizar cada mes.\nXa se descubriron un n\u00famero considerable de calendarios, pero ning\u00fan parece ser m\u00e1is antigo que a \u00e9poca de Augusto (reinado 27 a. C - 14 d. C.). O Calendario Prenestino, descuberto en 1770, organizado polo famoso gram\u00e1tico Marco Verrio Flaco, cont\u00e9n os meses de xaneiro, marzo, abril e decembro, ademais dunha parte de febreiro. As t\u00e1boas relatan as festas e os triunfos de Augusto e Tiberio (reinado 14\u201337). A\u00ednda existen dous calendarios completos: unha lista oficial de Fil\u00f3calo (354) e unha versi\u00f3n cristi\u00e1 dun calendario oficial de Polemio Silvio (448). \nCr\u00f3nicas romanas oficiais.\n\"Fasti magistrales\".\nOs fastos maxistrais (en lat\u00edn: \"fasti magistrales\"), tam\u00e9n chamados \"anales\" (\"annales\") ou \"historias\" (\"historici\"), estaban relacionadas coas diversas festas, pr\u00e1cticas relixiosas, deuses e maxistrados. Ademais, trataron asuntos relacionados cos emperadores, os seus aniversarios, cargos, d\u00edas consagrados a eles, con festas e cerimonias creadas para homenaxealos ou na s\u00faa memoria. Chegaron a chamarse \"magni\" (\"grandes\"), como forma de distinguilos do calendario com\u00fan (os fastos di\u00farnos, \"fasti diurni\" en lat\u00edn). \n\"Fasti consulares\".\nOs fastos consulares (\"fasti consulares\") eran as cr\u00f3nicas oficiais nas que os anos estaban marcados polos seus respectivos c\u00f3nsules e outros maxistrados, normalmente co acontecemento principal dos seus mandatos, pero non sempre. Os c\u00f3nsules estaban obrigados a manter estas escrituras e a presentalas ano con ano so Senado.\nUn exemplo famoso son os Fastos Capitolinos. Esta \u00e9 unha denominaci\u00f3n actual porque foron depositados en 1547 no patio do Palazzo dei Conservatori no Outeiro Capitolino por orde do cardeal Alessandro Farnese, quen os gardou temporalmente na s\u00faa vila trala s\u00faa escavaci\u00f3n no foro romano en 1545-1546 (financiada por el). Miguel Anxo, quen dese\u00f1ou o conxunto de tres pazos no outeiro, tam\u00e9n restaurou as t\u00e1boas dos \"fasti\". O Palazzo \u00e9 hoxe un dos Museos Capitolinos, que te\u00f1en unha dobre funci\u00f3n como museos e edificios do goberno italiano. Os fastos capitolinos est\u00e1n situados na \"Sala della Lupa\", xunto coa famosa famosa Loba Capitolina (\"Lupa\"). Tam\u00e9n se colocaron al\u00ed m\u00e1is fragmentos descubertos durante o Renacemento.\nDescubrimento.\nOs fastos consulares foron descubertos como 30 fragmentos de m\u00e1rmore no foro. Con eles estaban 26 fragmentos de \"Acta Triumpharum\", chamados \"fasti triumphales\". \u00c1mbalas d\u00faas listas foron restauradas como rexistros distintos. A restauraci\u00f3n baseouse case na s\u00faa totalidade nas observaci\u00f3ns de Onofrio Panvinio e Pirro Ligorio, que os atoparan na parte superior dun foxo no que se v\u00eda unha partedun muro no que se percib\u00edan inscrici\u00f3ns que estaban entre pilastras. Os dous falara con Miguel Anxo para evitar romper os materiais pois o papa Paulo III autorizara a extracci\u00f3n de pedra para a bas\u00edlica de san Pedro en 1540 e, Miguel Anxo que estaba a traballar no dese\u00f1o da bas\u00edlica, tam\u00e9n protestou. No entanto, o papa seguira o criterio xeneralizado que imperaba no Renacemento de arrinca-las estruturas do pasado para reutilizalas en construci\u00f3ns que consideraban a\u00ednda m\u00e1is magn\u00edficas. Por iso, a\u00ednda que os estudosos tentaron para salvar o que poidesen, os canteiros non se detiveron o m\u00e1is m\u00ednimo e seguiron esnaquizando edificios.\nEntre o 15 de agosto e o 14 de setembro de 1546, desapareceu todo rastro de estruturas nesa parte do foro. A pedra foi vendida a cortadores para a s\u00faa reutilizaci\u00f3n ou a caleiros para a creaci\u00f3n de cemento mentres o cardeal Farnese encargou aos estudosos vixiar as escavaci\u00f3ns e, estes, mov\u00e9ronse con rapidez para rescatar o que puidesen, mesmo afundindo t\u00faneles ao lado para buscar fragmentos. Posteriormente, apareceron m\u00e1is fragmentos incrustados nos edificios que estaban en uso, mostrando que a zona fora explotada pouco intensamente, e po\u00f1endo en d\u00fabida a localizaci\u00f3n da fonte orixinal dos fragmentos.\nEst\u00edmase que as listas consulares estaban en catro entaboamentos de varios metros de altura: I cubrindo AUC 1-364; II, 365-461; III, 462-600; IV, 601-745, correndo ata 766 na marxe. Non se publicaron, por\u00e9n, como d\u00faas listas; en cambio, Marliani en 1549 (primeira publicaci\u00f3n, Roma), Sigonius en 1550 (M\u00f3dena), Robortelli en 1555 (Venecia) e outros optaron por combinar a informaci\u00f3n nunha lista unificada, que se levou adiante baixo o nome de \"fasti capitolini\". Os editores colleron certas liberdades, como cubrir os maxistrados desaparecidos doutros rexistros como lles pareceu mellor e cubrir as datas desaparecidas AUC para dar a aparencia dunha cr\u00f3nica continua anual, ao tempo que ocultaron os problemas. Normalmente as representaci\u00f3ns baixo o nome \"capitolini\" non son iso. De feito, hab\u00eda d\u00faas listas orixinais diferentes colocadas baixo ese nome \u00e1s que se engadiron fragmentos atopados en 1816-1818, 1872-1878 e unha final do r\u00edo T\u00edber en 1888, sen restaurar. Todos os fragmentos pasaron a ser CIL, en d\u00faas subdivisi\u00f3n: I baixo \"Fragmenta Quae Dicuntur Capitolini (Fragmentos chamados Capitolinos)\" e II: \"Cetera Quae Supersunt Fragmenta (Outros fragmentos restantes).\"\nContido.\nA lista unificada indica os maxistrados de cada AUC desde o primeiro ano do primeiro rei ata a morte de Augusto. Os entaboamentos de m\u00e1rmore foron erixidos por orde de Augusto, a partir da informaci\u00f3n de que dispo\u00f1\u00edan ent\u00f3n os romanos, a\u00ednda que se desco\u00f1ece a natureza e a validez desta informaci\u00f3n. O grao de detalle fai pensar que estaban baseados en cr\u00f3nicas republicanas anteriores. A identificaci\u00f3n da s\u00faa antiga localizaci\u00f3n \u00e9 controvertida. As d\u00faas teor\u00edas son que estaban na \"regia\", ou palacio, do Colexio de Pont\u00edfices ou formaban parte da mesma, ou que estaban nun arco conmemorativo que constru\u00edra Augusto. \nOs \"fasti\" establecen unha lista de reis seguida dos c\u00f3nsules republicanos para cada ano, cos \"magistri equitum\" e os tribunos militares durante anos nos que estes maxistrados eran hom\u00f3nimos en lugar de c\u00f3nsules; \u00e9 dicir, unha vez comezada a pr\u00e1ctica de nomear o ano dos xefes de Estado, ti\u00f1a que haber un xefe de Estado xa fose rei, ditador, c\u00f3nsul, mestre ou tribuno, independentemente do \u00f3rgano que ocupase o poder. \nA lista presenta varios esquemas de citas. \u00c1 dereita est\u00e1n anos desde o inicio da Rep\u00fablica precedidos por \"an.\" ou \"ann.\" para \"anno (\"\"no ano\"). \u00c1 esquerda, cada dez anos hai un n\u00famero que indica o ano da AUC que comeza por CCXC (os editores normalmente enchen estes esquemas; a lista raramente se cita tal e como est\u00e1). A duraci\u00f3n do reinado d\u00e1se para os reis (a suma non coincide coa primeira AUC republicana). Ademais, ind\u00edcanse \"lustra\", per\u00edodos de 5 anos, (\"purgaci\u00f3n\", unha cerimonia que limpa a cidade do pecado) e os censores que as realizan polo que a lista, \u00e1s veces, \u00e9 chamada \"fasti censorii\" polos estudosos modernos e declarada como unha terceira \"fasti capitolini\". \nFeeney argumenta que o esquema m\u00faltiple \u00e9 unha evidencia de que os fastos eran m\u00e1is da \u00e9poca augusta que republicanos. Os reis te\u00f1en prioridade na parte superior e as AUC na esquerda, coma supepo\u00f1\u00e9ndose a un fasto antigamente republicano. Ademais, a \"lustra\" de 5 anos data do 28 a. C. cando se constru\u00edu o templo de Marte Ultor (\"Marte o Vingador\"), o deus imperial, que tivo prioridade sobre o templo de X\u00fapiter no Capitolio. Despois dese tempo, o emperador debeu ser un dos censores, que agora presid\u00eda a cerimonia de bater no cravo anual en Marte Ultor en lugar de X\u00fapiter (o escenario deste cravo marcou a transici\u00f3n do ano).\nDataci\u00f3ns.\nAs datas republicanas que se dan \u00e1 dereita son as da cronolox\u00eda varroniana; \u00e9 dicir, as calculadas polo estudoso Marco Terencio Varr\u00f3n. Segundo el, a Rep\u00fablica comeza no ano 510-509 a. C., mediante un c\u00e1lculo actual , e tam\u00e9n foron as datas imperiais oficiais. Tam\u00e9n existiron moitas outras datas e cronolox\u00edas, en particular as de Livio, coas que o emperador debeu estar familiarizado, pero non prohibiu o seu uso en contextos non oficiais. A cronolox\u00eda das AUC non se corresponde exactamente; pois \u00e9 un ano posterior as datas ofreecidas por Varr\u00f3n. Censorino, que repasou os c\u00e1lculos de Varr\u00f3n, explica que Ulpio e Pontiano foron c\u00f3nsules no ano 1014 dende a refundaci\u00f3n dos xogos ol\u00edmpicos (776 a. C.); \u00e9 dicir, a Olimpiada 254.2 (segundo ano da 254\u00aa Olimp\u00edada) e que este ano foi AUC 991; o que v\u00e9n ser, con c\u00e1lculos modernos, o 1 de xaneiro do 238 d.C. Polo tanto, o AUC 1 de Varr\u00f3n foi o 754/753 a.C. As identificaci\u00f3ns posteriores de Ulpio e Pontiano seguen a ser un misterio, xa que soamente son nomeados por Censorino, malia que os nomes son irrelevantes para o argumento. \nA rep\u00fablica comezou en opini\u00f3n de Varr\u00f3n no 245 AUC (509 a. C.). Solino observou que Caio Pompeio Galo e Quinto Verranio eran c\u00f3nsules na Olimp\u00edada 207.1, e que este ano era 801 AUC, contando desde a fundaci\u00f3n de Roma na Olimpiada 7.1. Segundo os c\u00e1lculos modernos, corresponder\u00eda co ano 49. El confiaba no esquema oficial de dataci\u00f3ns, que deb\u00edan ser os \"fasti consulares\". Na cronolox\u00eda de Varr\u00f3n este \u00e9 o AUC 802. A resta simple mostra que o AUC 1 no \"fasti\" de Augusto corresponde co 753/752 a. C. Os \"fasti\" dan ao comezo da rep\u00fablica unha data de AUC 244 (510 a. C.), pero alg\u00fans editores \"corrixen\" todas as AUC a Varr\u00f3n. Do mesmo xeito, os \"fasti\" corren at\u00e9 a morte de Augusto no ano 13 (que ser\u00eda o 14 na dataci\u00f3n varroniana). Esta non \u00e9 unha diferenza sobre a data de inicio da Rep\u00fablica ou sobre o ano da morte de Augusto pois permanecen nos mesmos anos en relaci\u00f3n aos acontecementos circundantes en calquera dos casos; en cambio, o ano de AUC 1 si que \u00e9 diferente. \n\"Fasti triumphales\".\nOs fastos triunfais (\"fasti triumphales\") conti\u00f1an unha listaxe, por orde cronol\u00f3xica, dos xenerais que conseguiran un triunfo, ademais do nome do pobo conquistado e dos sacerdotes. Cons\u00e9rvanse nunha extensa inscrici\u00f3n nos Museos Capitolinos de Roma. \nFragmentos dunha destas listas atop\u00e1ronse entre os fragmentos dos Fastos Capitolinos na d\u00e9cada de 1550, e tam\u00e9n foron restaurados por Miguel Anxo e est\u00e1n na mesma habitaci\u00f3n ca eles. As Actas triunfales (\"acta triumphorum\") est\u00e1n en catro paneis, comezando por R\u00f3mulo e rematando no derradeiro triunfo non celebrado p\u00f2r un membro da familia real, Lucio Cornelio Balbo, no ano 19 a. C. no principado de Augusto. \nA obra \"De fasti et triumphi Romanorum a Romulo usque ad Carolum V\", do anticuario renacentista Onofrio Panvinio (1557) continuou a lista dende esa data, e o derradeiro triunfo rexistrado, por el, foi a Entrada Real do emperador do Sacro, Carlos V (reinado de 1519 a 1556) en Roma, o 15 de abril de 1536, suceso que foi destrito coma un triunfo romano \"sobre os infieis\" e que se realizou durante a marcha de regreso do ex\u00e9rcito de Carlos despois da s\u00faa conquista de Tunes en 1535.\n\"Fasti Potentini\".\nOs \"Fasti Potentini\" son unha lista de c\u00f3nsules de Potentia en Lucania que, probablemente, data de principios do s\u00e9culo II. Dan un rexistro parcial dos c\u00f3nsules dende 86 ao 93 d.C. e do 112 ao 116. \n\"Annales Pontificum\".\nOs Anais Pontificios (\"Annales Pontificum\"), tam\u00e9n co\u00f1ecidos como Anais M\u00e1ximos (\"Annales Maximi\") ou Anais dos Sacerdotes, expo\u00f1\u00edanse anualmente en p\u00fablico nunha t\u00e1boa branca e tam\u00e9n en d\u00edas espec\u00edficos de observancia, mencionando as marabillas do per\u00edodo. Entre os outros fastos sacerdotais est\u00e1n os fastos augurais (\"fasti augurales\"), dos \u00e1ugures. \n\"Fasti\" existentes.\nDescubr\u00edronse un n\u00famero considerable de \"fasti\". O calendario praenestino (\"Fasti praenestini\"), descuberto en 1770, en Praeste (actual Palestrina), e organizado polo famoso gram\u00e1tico Marco Verrio Flaco, cont\u00e9n os meses de xaneiro, marzo, abril e decembro, e unha parte de febreiro. As t\u00e1boas dan conta das festas, e tam\u00e9n dos triunfos de Augusto e Tiberio. A\u00ednda existen dous calendarios completos, unha lista oficial de Fil\u00f3calo (354) e unha versi\u00f3n cristi\u00e1 do calendario oficial, feita por Polemio Silvio (448).\n\"Fasti\" modernos.\nNa \u00e9poca actual, a palabra \"fasti\" e os seus reflexos nas linguas modernas utiliz\u00e1ronse formalmente para escritos case oficiais de car\u00e1cter diacr\u00f3nico. Alg\u00fans exemplos son a historia oficial e as tradici\u00f3ns dun rexemento en Escocia, o \"Fasti Ecclesiae Scoticanae: the succession of ministers in the Church of Scotland from the reformation\", cuxo primeiro volume foi producido en 1915 e que a\u00ednda se actualiza a intervalos irregulares. Entre 1946 e 1987 a Asociaci\u00f3n Internacional de Arqueolox\u00eda Cl\u00e1sica (AIAC) publicou o \"Fasti Archaeologici\", que conti\u00f1a resumos de escavaci\u00f3ns nos territorios do antigo Imperio Romano. O \"Fasti\" deixou de publicarse en papel en 2000 para actualizarse online e, este \"Fasti\" Online, cont\u00e9n agora informes sobre escavaci\u00f3ns dende o ano 2000 en 13 pa\u00edses, especialmente Italia, Bulgaria, Roman\u00eda, Macedonia, Malta e Albania. Tam\u00e9n mant\u00e9n unha revista en li\u00f1a, \"Fasti Online Documents &amp; Research\", que publica informes completos e provisionais sobre xacementos arqueol\u00f3xicos en Italia. \nNa cultura popular.\nNa popular serie de HBO titulada Rome, os episodios comezan cun sacerdote berrando os Fastos no Foro."}
{"id": "554556", "revid": "23204", "url": "https://gl.wikipedia.org/wiki?curid=554556", "title": "C'era una volta in America", "text": ""}
{"id": "554559", "revid": "89787", "url": "https://gl.wikipedia.org/wiki?curid=554559", "title": "Prosopium", "text": "Prosopium \u00e9 un x\u00e9nero de peixes oste\u00edctios da familia dos salm\u00f3nidos, subfamilia dos coregoninos.\nTaxonom\u00eda.\nDescrici\u00f3n.\nO x\u00e9nero foi descrito en 1878 polo naturalista estadounidense, especializado en ictiolox\u00eda, David Starr Jordan.\nEtimolox\u00eda.\nO nome cient\u00edfico \"Prosopium\" est\u00e1 tirado do nome do grego antigo \u03c0\u03c1\u03bf\u03c3\u03c9\u03c0\u03b5\u1f35\u03bf\u03bd \"pros\u014dpe\u00edon\", \"m\u00e1scara\".\nSin\u00f3nimo.\nAdemais de polo nome actualmente v\u00e1lido, o x\u00e9nero co\u00f1eceuse tam\u00e9n polo sin\u00f3nimo:\nEspecies.\nNa actualidade reco\u00f1\u00e9cense no x\u00e9nero as seguintes seis especies:\nNota taxon\u00f3mica.\nAs especies de \"Prosopium\" estiveron antigamente clasificadas no moi similar x\u00e9nero \"Coregonus\", at\u00e9 que Koelz, en 1929, elevou o daquela subx\u00e9nero \"Prosopium\" \u00e1 categor\u00eda de x\u00e9nero. \nDistribuci\u00f3n.\nSon peixes dulciacu\u00edcolas que habitan nas zonas setentrionais de Am\u00e9rica do Norte e do leste de Rusia, onde viven nos lagos e nos r\u00edos grandes, visitando estes \u00faltimos as augas salobres. \nCaracter\u00edsticas.\nAnatomica e xeneticamente son simlares aos outros cor\u00e9gonos, pero co corpo m\u00e1is cil\u00edndrico.\nSon salm\u00f3nidos de cor de prateada a branca, co corpo de secci\u00f3n arredondada, cun pequeno foci\u00f1o coa boca na parte inferior. Ambas as mand\u00edbulas carecen de dentes. No primeiro arco branquial hai de 13 a 45 espi\u00f1as branquiais curtas e fortes. A aleta dorsal est\u00e1 sustentada por de 10 a 14 raios, e a aleta caudal est\u00e1 bifurcada."}
{"id": "554560", "revid": "89787", "url": "https://gl.wikipedia.org/wiki?curid=554560", "title": "Mikhail Tiurin", "text": "Mikhail Vladislavovich Tiurin, nado en Kolomna (Rusia) o 2 de marzo de 1960, \u00e9 un cosmonauta ruso que formou parte das misi\u00f3ns STS-105, STS-108, Soiuz TMA-9 e Soiuz TMA-11M e foi membro das expedici\u00f3ns 3, 14, 38 e 39 \u00e1 Estaci\u00f3n Espacial Internacional.\nTraxectoria.\nTiurin graduouse como enxe\u00f1eiro con especializaci\u00f3n en modelos matem\u00e1ticos aplicados \u00e1 mec\u00e1nica de voo polo Instituto de Aviaci\u00f3n de Moscova en 1984. Traballou na corporaci\u00f3n Energia como enxe\u00f1eiro ata ser selecccionado como cosmonauta en 1993. Participou como nas misi\u00f3ns STS-105, STS-108, Soiuz TMA-9 e Soiuz TMA-11M, sendo membro das expedici\u00f3ns 3, 14, 38 e 39 \u00e1 Estaci\u00f3n Espacial Internacional e pasando 532,12 d\u00edas no espazo."}
{"id": "554568", "revid": "5312", "url": "https://gl.wikipedia.org/wiki?curid=554568", "title": "Manuel Velo Velo", "text": "Manuel Velo Velo, nado en Coristanco en 1941, \u00e9 un pol\u00edtico, empresario e relaci\u00f3ns p\u00fablicas galego. \nTraxectoria.\nT\u00e9cnico titulado en Relaci\u00f3ns P\u00fablicas pola Facultade de Ciencias da Informaci\u00f3n de Madrid. Estabelecido en Boiro dende 1967. Foi secretario xeral da Asociaci\u00f3n Galega de Relaci\u00f3ns P\u00fablicas e vogal do Consello Superior de Relaci\u00f3ns P\u00fablicas de Espa\u00f1a. Militante do PSdeG-PSOE, foi candidato \u00f3 Congreso por este partido nas elecci\u00f3ns xerais de 1979, se ben non resultou elixido. Tam\u00e9n foi candidato \u00e1 alcald\u00eda de Boiro nas municipais dese mesmo ano, logrando 3 concelleiros, por detr\u00e1s de UCD e a candidatura comunista da AMDG.\nNas municipais de 1983 volveu encabeza-la candidatura socialista en Boiro, subiu a 5 concelleiros e foi elixido alcalde co apoio de AP e a AMDG. Nas municipais de 1987 foi reelixido alcalde cunha ampla maior\u00eda absoluta de 11 dos 17 concelleiros. Por\u00e9n, en febreiro de 1988 varios ed\u00eds socialistas ali\u00e1ronse cos grupos da oposici\u00f3n (AP, CDS e CPG) e presentaron unha moci\u00f3n de censura que sair\u00eda triunfante o 19 de agosto dese mesmo ano e que o substituir\u00eda polo ata ent\u00f3n socialista Jos\u00e9 del R\u00edo Dieste. Conseguiu recupera-la alcald\u00eda nas municipais de 1991 logrando 8 concelleiros, a\u00ednda que perdeu a maior\u00eda absoluta, mentres que os ex-socialistas (agora integrados no BNG) sumaron tan s\u00f3 3 ed\u00eds. Gobernou en minor\u00eda ata 1992, cando chegou a un acordo co edil nacionalista Manuel Regueira.\nFoi membro da Executiva Nacional Galega do PSdeG en diversas ocasi\u00f3ns, coma no mandato de Francisco V\u00e1zquez nos anos 90. Durante o seu mandato Boiro experimentou unha notable mellora en termos urban\u00edsticos, econ\u00f3micos e de calidade de vida. Houbo unha grande apertura, ordenada, de novas r\u00faas no n\u00facleo urbano, consegu\u00edronse novas infraestruturas e conseguiuse dinamiza-lo comercio, o turismo e a promoci\u00f3n exterior do municipio con eventos como a Boiromostra (logo Expobarbanza) e diversos programas educativos de intercambio para a mocidade. Tam\u00e9n se chegaron a ofrecer terreos para a construci\u00f3n do Hospital Comarcal do Barbanza, planificado durante o goberno socialista de Fernando Gonz\u00e1lez Laxe na Xunta de Galicia. Por\u00e9n, en 1993 o goberno de Manuel Fraga desbotou esa idea e decidiu situa-lo hospital en Ribeira.\nNas municipais de 1995 perdeu a alcald\u00eda fronte a Jes\u00fas Alonso Fern\u00e1ndez, do PPdeG, que logrou maior\u00eda absoluta, e pasou \u00e1 oposici\u00f3n. Exerceu como portavoz socialista durante todo o mandato, e volveu se-lo candidato socialista nas municipais de 1999, nas cales perdeu de novo fronte \u00f3 PPdeG, experimentando populares e socialistas un notable descenso en favor do BNG. En setembro dese mesmo ano foi expedientado pola executiva local socialista por insinuar no mes de agosto que no partido hab\u00eda unha \"toupa\" do alcalde Jes\u00fas Alonso. En agosto de 2002 a comisi\u00f3n federal do partido ratificou unha suspensi\u00f3n de militancia polas s\u00faas declaraci\u00f3ns. Logo desta decisi\u00f3n, Velo anunciou que encabezar\u00eda un novo partido.\nDesta forma, nas municipais de 2003 foi o cabeza de lista da formaci\u00f3n independente Iniciativa Cidad\u00e1 de Boiro (ICBoiro), que logrou un concelleiro chave na conformaci\u00f3n do goberno do municipio, dado a que o PPdeG perdera a maior\u00eda absoluta e a suma de BNG e PSdeG tampouco daba. Finalmente apoiou ao nacionalista Xos\u00e9 Deira como alcalde, integrando un tripartito con nacionalistas e socialistas, no cal foi segundo tenente de alcalde e concelleiro de turismo. En setembro de 2006 foi expulsado do equipo de goberno por mor dunha serie de discrepancias acerca da construci\u00f3n dun centro comercial. Nas municipais de 2007 encabezou de novo ICBoiro e subiu ata 2 concelleiros; por\u00e9n, non foi necesario para ning\u00fan pacto de goberno, xa que nesta ocasi\u00f3n BNG e PSdeG lograron maior\u00eda absoluta. Nas municipais de 2011 empeorou os seus resultados e conseguiu tan s\u00f3 un concelleiro, circunstancia que sumada \u00e1 maior\u00eda absoluta lograda polo PPdeG motivou a s\u00faa renuncia a recolle-la acta de concelleiro.\nRegresou \u00e1 pol\u00edtica nas municipais de 2015 encabezando de novo ICBoiro, que logrou subir a 2 concelleiros, a\u00ednda que se situou na oposici\u00f3n ao goberno do PPdeG, que revalidou a maior\u00eda absoluta. Nas municipais de 2019 encabezou de novo ICBoiro, baixando a 1 concelleiro, pero sendo chave de goberno dada a perda da maior\u00eda absoluta por parte dos populares. Apoiou a investidura do socialista Jos\u00e9 Ram\u00f3n Romero Garc\u00eda, o que supuxo que o PSdeG recuperase a alcald\u00eda 24 anos despois da s\u00faa derrota. Por\u00e9n, a negativa inicial dos socialistas a estableceren unha coalici\u00f3n situouno na oposici\u00f3n, ante o cal, e aducindo ademais o cansazo de tantos anos en pol\u00edtica, presentou a s\u00faa dimisi\u00f3n como concelleiro en marzo de 2021.\nVida persoal.\nEst\u00e1 casado e ten dous fillos. Un deles \u00e9 Fran Velo, m\u00fasico e integrante do grupo Os Heredeiros da Crus."}
{"id": "554571", "revid": "23204", "url": "https://gl.wikipedia.org/wiki?curid=554571", "title": "Saab 18", "text": "O Saab 18 foi un avi\u00f3n bimotor de bombardeo e reco\u00f1ecemento dese\u00f1ado e constru\u00eddo por Svenska Aeroplan AB (SAAB) para ser usado na Forza A\u00e9rea de Suecia en resposta a unha competici\u00f3n de dese\u00f1o de 1938. Debido a atrasos, non entrou en servizo ata 1944, pero converteuse rapidamente no bombardeiro est\u00e1ndar da Forza A\u00e9rea. Realizou os roles de bombardeiro, reco\u00f1ecemento e ataque ao chan, e tam\u00e9n axudou ao desenvolvemento de asentos exectables e m\u00edsiles guiados aire-superficie ata ser substitu\u00eddo polo Saab Lansen a finais dos anos 50.\nDese\u00f1o e desenvolvemento.\nDese\u00f1ado como substituto do Junkers Ju 86 en servizo coa Forza A\u00e9rea sueca, o requirimento que levou ao Saab 18 solicitaba un avi\u00f3n r\u00e1pido de reco\u00f1ecemento de tres asentos.\nAB Svenska J\u00e4rnv\u00e4gsverkst\u00e4dernas Aeroplanavdelning (ASJA), SAAB, e AB G\u00f6taverken (GV) enviaron dese\u00f1os para que fosen considerados pola Forza A\u00e9rea sueca. O GV8 de GV paec\u00eda ser o m\u00e1is adaptado aos requisitos, por\u00e9n, o seu custo e a marcha do seu xefe de dese\u00f1o fixo que Saab, que mentres tanto fusion\u00e1rase con ASJA, fose premiada cun contrato para desenvolver o seu aparello.\nComo varios estadounidenses traballaban entre o persoal de dese\u00f1o de Saab e ASJA, o dese\u00f1o do Saab 18 compart\u00eda algunhas semallanzas con avi\u00f3ns estadounidenses. O estoupido da segunda guerra mundial en 1939 levou a un cambio de prioridades na Forza A\u00e9rea, e acelerouse a produci\u00f3n do Saab 17, a expensas do traballo no Saab 18, que, xunto cun cambio de requisitos para engadirlle o rol de bombardeiro medio \u00e1 especificaci\u00f3n, polo que o primeiro voo do avi\u00f3n atrasouse ata o 19 de xu\u00f1o de 1942.\nManexado por unha tripulaci\u00f3n de tres persoas (un piloto e un navegante baixo unha c\u00fapula acristalada, e un bombardeiro no morro) o prototipo do Saab 18 era un monoplano de \u00e1 media con dous estabilizadores verticais, e estaba impulsado por dous motores radiais Pratt &amp; Whitney R-1830 Twin Wasp. O armamento consist\u00eda en tres metralladoras de 13,2 mm, unha fixa que disparaba cara a diante e estaba controlada polo piloto, e as outras en monturas flexibles operadas polo navegante e o bombardeiro. Na bodega interna pod\u00edan levarse ata 1 000 kg de bombas, e nos soportes externos baixo as \u00e1s pod\u00eda levar ata oito bombas de 50 kg. \nAs probas de voo mostraron que o avi\u00f3n necesitaba m\u00e1is potencia. Por\u00e9n, xa que non hab\u00eda unha perspectiva inmediata para a adquisici\u00f3n de motores m\u00e1is potentes, o Saab 18 entrou en produci\u00f3n nas versi\u00f3ns de bombardeiro (B 18A) e reco\u00f1ecemento (S 18A).\nHistorial operacional.\nO B 18A entrou en servizo en xu\u00f1o de 1944 e rapidamente converteuse no bombardeiro medio est\u00e1ndar de Suecia. A medida que os motores en li\u00f1a refrixerados por l\u00edquido Daimler-Benz DB 605 fabricados baixo licenza estaban dispo\u00f1ibles, estes incorpor\u00e1ronse ao mellorado Saab 18B, que voou por vez primeira o 10 de xullo de 1944.\nOrdenado para a produci\u00f3n como o bombardeiro en picado B 18B, o dese\u00f1o 18B desenvolveuse posteriormente no T 18B, que foi planeado como un torpedeiro. Por\u00e9n, debido a dificultades cos torpedos, o T 18B desenvolveuse no seu lugar como un avi\u00f3n de ataque ao chan pesado, montando un can\u00f3n autom\u00e1tico de 57 mm m/47 baixo o morro.\nA finais dos anos 40 eliminouse a posici\u00f3n do terceiro tripulante; a subministraci\u00f3n de foguetes aire-superficie e melloras miras de bombardeo eliminaran a necesidade dun bombardeiro. Nesa \u00e9poca o Saab 18 ga\u00f1\u00e1rase unha reputaci\u00f3n de sufrir un alto grao de desgaste, e isto levou \u00e1 decisi\u00f3n de equipar todos os avi\u00f3ns superviventes con asentos exectables para o piloto e o navegante/artilleiro.\nA produci\u00f3n do Saab 18 chegou \u00e1s 245 unidades, sendo o derradeiro T 18B entregado en 1948. Usado en probas dos primeiros m\u00edsiles aire-superficie suecos, o Saab 18 permaneceu como unha das principais plataformas suecas de ataque ao chan e reco\u00f1ecemento ata finais dos anos 50, cando foi substitu\u00eddo polo reactor con \u00e1 en frecha Saab 32 Lansen, sendo os B 18B e T 18B substitu\u00eddos polo A 32A en 1958, e os S 18A por S 32C ata 1959."}
{"id": "554572", "revid": "22570", "url": "https://gl.wikipedia.org/wiki?curid=554572", "title": "Dimetilhidracina asim\u00e9trica", "text": "A dimetilhidracina asim\u00e9trica, tam\u00e9n co\u00f1ecida como UDMH e 1,1-dimetilhidracina, \u00e9 un composto qu\u00edmico l\u00edquido incoloro a temperatura e presi\u00f3n ambiente, irritante, corrosivo, inflamable e con olor a amon\u00edaco. Ten como f\u00f3rmula H2NN(CH3)2 e \u00fasase como propelente para foguetes espaciais. As mostras de UDMH v\u00f3lvense amarelas ao ser expostas ao aire, absorbendo os\u00edxeno e di\u00f3xido de carbono. \u00c9 misturable con auga, etanol e queroseno. En concentraci\u00f3ns de entre o 2,5% e o 95% os seus vapores son inflamables. Non \u00e9 sensible aos impactos."}
{"id": "554573", "revid": "4817", "url": "https://gl.wikipedia.org/wiki?curid=554573", "title": "UDMH", "text": ""}
{"id": "554574", "revid": "4817", "url": "https://gl.wikipedia.org/wiki?curid=554574", "title": "1,1-dimetilhidracina", "text": ""}
{"id": "554576", "revid": "89787", "url": "https://gl.wikipedia.org/wiki?curid=554576", "title": "Mario Corso", "text": "Mario Corso, nado en San Michele Extra, Verona, o 25 de agosto de 1941 e finado en Mil\u00e1n o 20 de xu\u00f1o de 2020, foi un futbolista e adestrador italiano, que xogaba como centrocampista.\nConsiderado como un dos xogadores italianos m\u00e1is inventivos e imaxinativos da historia, o seu nome est\u00e1 vencellado ao Inter do Mil\u00e1n, no que xogou de 1958 a 1973, antes de fichar polo Genoa, onde rematou a s\u00faa carreira en 1975. Disputou 502 partidos coa camiseta \"nerazzurra\", coa que marcou 94 goles e ga\u00f1ou catro campionatos da Serie A, d\u00faas Copas de Europa e d\u00faas Copas Intercontinentais. Tam\u00e9n foi adestrador de varios equipos, entre eles o propio Inter, ao que dirixiu na tempada 1985/86.\nFoi 23 veces internacional coa selecci\u00f3n italiana, coa que marcou 4 goles. Candidato tres veces ao Bal\u00f3n de Ouro, quedou na s\u00e9tima posto na edici\u00f3n de 1964.\nTraxectoria.\nComo xogador.\nNaceu en San Michele Extra, un suburbio de Verona. Comezou a xogar no Azzurra Verona, un club do distrito de San Giovanni in Valle, en Verona, e despois pasou polo Audace San Michele antes de ser descuberto polo Inter, no que ingresou o 20 de xu\u00f1o de 1958, xunto con Mario Da Pozzo e Claudio Guglielmoni. O prezo total da operaci\u00f3n foi de nove mill\u00f3ns de liras e o seu primeiro salario foi de 70\u00a0000 liras ao mes. Debutou cos \"nerazzurri\" o 29 de xu\u00f1o de 1958, con 16 anos e 10 meses de idade, nun partido da Copa de Italia ante o Monza, no que entrou como substituto de Claudio Guglielmoni, vencendo por 3-1. O 13 de xullo marcou o seu primeiro gol, na vitoria por 3-0 ante o Como, tam\u00e9n na Copa de Italia, convert\u00e9ndose no goleador m\u00e1is novo da historia do Inter. O 23 de novembro do mesmo ano debutou na Serie A, nunha goleada por 5-1 sobre a Sampdoria. Marcou o seu primeiro gol na Serie A, con 17 anos e 97 d\u00edas, o 30 de novembro de 1958, nun empate 2-2 ante o Bologna.\nNos seguintes anos foi un dos piares e s\u00edmbolos do \"Grande Inter\", dirixido por Helenio Herrera, xunto a xogadores como Sandro Mazzola, Giacinto Facchetti ou o galego Luis Su\u00e1rez. Con todo, a s\u00faa relaci\u00f3n co t\u00e9cnico Helenio Herrera non era boa e este ped\u00eda cada ano a venda do xogador, chocando coa negativa do presidente Angelo Moratti. Xogou no Inter ata 1971, ga\u00f1ando catro t\u00edtulos de liga (1963, 1965, 1966 e 1971), d\u00faas Copas de Europa (1964 e 1965) e d\u00faas Copas Intercontinentais, e exercendo como capit\u00e1n nos \u00faltimos anos. O 26 de setembro de 1964 marcou o \u00fanico gol do partido de desempate da Copa Intercontinental contra o Independiente no Santiago Bernab\u00e9u, d\u00e1ndolle ao club milan\u00e9s a vitoria e o seu primeiro t\u00edtulo de campi\u00f3n do mundo.\nEn 1973, tralo regreso de Herrera ao banco interista, foi finalmente traspasado, sendo o seu destino o Genoa. A s\u00faa primeira tempada no club l\u00edgur rematou co descenso \u00e1 Serie B. A comezos do ano seguinte sufriu unha grave lesi\u00f3n, fracturando unha tibia, Non chegou a recuperarse totalmente, fractur\u00e1ndose de novo durante un adestramento e po\u00f1endo fin \u00e1 s\u00faa carreira.\nSelecci\u00f3n nacional.\nFoi 23 veces internacional coa selecci\u00f3n italiana entre 1961 e 1971, marcando 4 goles. Coa camiseta \"azzurra\", por\u00e9n, non puido igualar os resultados obtidos nos seus clubs. Debutou internacionalmente en 1961, nun partido amigable perdido ante Inglaterra por 2-3. O 15 de outubro do mesmo ano marcou os seus primeiros goles ante Israel, nun partido correspondente \u00e1 clasificaci\u00f3n para o Mundial.\nTrala chegada ao banco da selecci\u00f3n da terna Giovanni Ferrari - Helenio Herrera - Paolo Mazza, foi exclu\u00eddo desta e non foi convocado para o Mundial de 1962 en Chile, indo no seu lugar Gianni Rivera, con 18 anos. O Mundial rematou sen gloria para a selecci\u00f3n italiana, eliminada na primeira fase e rodeada da pol\u00e9mica, motivada en gran parte pola exclusi\u00f3n de Corso.\nTampouco foi convocado para o Mundial de 1966, por un conflito persoal co adestrador Edmondo Fabbri, e tam\u00e9n co segundo adestrador, Ferruccio Valcareggi, m\u00e1is tarde sucesor de Fabbri, que tam\u00e9n o exclu\u00edu da Eurocopa de 1968, ga\u00f1ada por Italia. O 9 de outubro de 1971 xogou o seu \u00faltimo partido coa selecci\u00f3n nacional, nun Italia-Suecia (3-0).\nEn 1967 a FIFA inclu\u00eduno nunha selecci\u00f3n do Resto do Mundo, nun amigable contra Espa\u00f1a en homenaxe ao porteiro Ricardo Zamora. Compartiu once titular con xogadores como Gianni Rivera, M\u00e1rio Coluna ou Eus\u00e9bio e logrou a vitoria por 3-0.\nComo adestrador.\nDespois de retirarse dos terreos de xogo, obtivo o t\u00edtulo de adestrador, sendo o seu primeiro equipo o filial do Napoli, co que conseguiu o t\u00edtulo do Campionato Primavera 1. M\u00e1is tarde dirixiu outros dous equipos do Sur: o Lecce e o Catanzaro. Co equipo do Salento conseguiu a permanencia no campionato da Serie B 1982/83, mentres que no equipo calabr\u00e9s foi destitu\u00eddo tras s\u00f3 10 partidos xornadas.\nDe volta ao Inter, adestrou o equipo xuvenil, ata que en novembro de 1985 o presidente Ernesto Pellegrini confioulle o primeiro equipo para substitu\u00edr a Ilario Castagner. Debutou o 24 de novembro, cun empate 1-1 ante a Juventus de Trapattoni. O 6 de abril de 1986 ga\u00f1ou o derbi contra o Milan por 1-0, no que foi o primeiro derbi de Silvio Berlusconi ao mando dos milaneses. O Inter acabou o campionato na sexta posici\u00f3n, por diante do Milan, clasific\u00e1ndose para a Copa da UEFA. Non continuou no banco do Inter na seguinte tempada, ocupando o seu lugar Trapattoni.\nNa tempada 1987/88 dirixiu o Mantova, ao que levou a ga\u00f1ar o campionato da Serie C2 ese ano a un sexto posto ao ano seguinte na C1. Posteriormente pasou polos bancos do Barletta e o Verona, antes de regresar ao Inter como observador.\nVida persoal.\nCasou con Enrica. Faleceu o 20 de xu\u00f1o de 2020 aos 78 anos, tras unha breve hospitalizaci\u00f3n."}
{"id": "554577", "revid": "4817", "url": "https://gl.wikipedia.org/wiki?curid=554577", "title": "UGATUSAT", "text": "UGATUSAT (\"Ufimskii Gosudarstvennii Aviatsionnii Tekhnicheskii Universitet Satellite\") \u00e9 un sat\u00e9lite artificial ruso lanzado nun foguete Soiuz 2-1b Fregat desde o cosm\u00f3dromo de Baikonur o 17 de setembro de 2009.\nCaracter\u00edsticas.\nA misi\u00f3n de UGATUSAT era observar a Terra mediante unha c\u00e1mara con 50 m de resoluci\u00f3n para monitorizar recursos h\u00eddricos e forestais, proporcionando experiencia ao estudantes que axudaron a dese\u00f1alo e constru\u00edlo."}
{"id": "554578", "revid": "89787", "url": "https://gl.wikipedia.org/wiki?curid=554578", "title": "Stenodus", "text": "Stenodus \u00e9 un x\u00e9nero de peixes oste\u00edctios da familia dos salm\u00f3nidos, un dos tres comprendidos na subfamilia dos coregoninos.\nTaxonom\u00eda.\nDescrici\u00f3n.\nO x\u00e9nero foi descrito en 1836 polo explorador, m\u00e9dico cirurxi\u00e1n, militar e naturalista escoc\u00e9s John Richardson, e publicado en: Richardson. J. \"Fishes\". En Back, G. \"Narrative of the Arctic land expedition to the mouth of the Great Fish River, and along the shores of the Arctic Ocean in the years 1833, 1834, and 1835\". Londres. 1-663.\nEtimolox\u00eda.\nO nome cient\u00edfico \"Stenodus\" est\u00e1 formado pola uni\u00f3n dos elementos do lat\u00edn cient\u00edfico \"sten\"- e -\"odus\", tirados do grego antigo \u03c3\u03c4\u03b5\u03bd\u03cc\u03c2 \"sten\u00f3s\", \"estreito\", e \u1f40\u03b4\u03bf\u03cd\u03c2, odo\u00fas, \"dente\", respectivamente. Literalmente, \"os de dentes estreitos\".\nSin\u00f3nimo.\nAdemais de polo seu nome actualmente v\u00e1lido, o x\u00e9nero co\u00f1eceuse tam\u00e9n polo sin\u00f3nimo:\nEspecies.\nO x\u00e9nero comprende tan s\u00f3 d\u00faas especies:\nNota etimol\u00f3xica.\nAt\u00e9 datas recentes consider\u00e1base un x\u00e9nero monoespec\u00edfico con d\u00faas subespecies, pero recentemente consid\u00e9ranse as d\u00faas especies citadas.\nCaracter\u00edsticas.\nSon peixes dulciacu\u00edcolas que habitan en r\u00edos que desembocan no oc\u00e9ano \u00c1rtico e en r\u00edos tributarios do mar Caspio.\nAnatomica e xeneticamente son silimares aos outros cor\u00e9gonos, pero de corpo m\u00e1is esvelto.\nAs especies do x\u00e9nero \"Stenodus\" dist\u00ednguese dos outros cor\u00e9gonos polo seu moito maior tama\u00f1o e a s\u00faa morfolox\u00eda, especializada na depredaci\u00f3n. \nRelaci\u00f3ns co home.\nSon especies de escasa pesca comercial, pero que presentan un gran potencial para o seu potencial cultivo en acuicultura, e te\u00f1en un grande interese na pesca deportiva."}
{"id": "554579", "revid": "98629", "url": "https://gl.wikipedia.org/wiki?curid=554579", "title": "US-A", "text": "US-A (acr\u00f3nimo de \"Upravliaemi Sputnik Aktivnii\", ou \"Sat\u00e9lite Controlado Activamente\"), co\u00f1ecidos como RORSAT en occidente, foi unha serie de sat\u00e9lites de reco\u00f1ecemento mediante radar da Uni\u00f3n Sovi\u00e9tica en primeiro lugar e despois de Rusia.\nCaracter\u00edsticas.\nOs sat\u00e9lites US-A eran sat\u00e9lites de reco\u00f1emento mediante radar adicados fundamentalmente a vixiar os oc\u00e9anos. Os requirimentos de enerx\u00eda do sistema de radar fixo que se decidira alimentalos mediante enerx\u00eda nuclear. Ao finalizar a s\u00faa misi\u00f3n, o compartimento do reactor nuclear separ\u00e1base e era enviado a unha \u00f3rbita superior para evitar que caera na superficie terrestre. A pesar diso dous dos sat\u00e9lites non foron capaces de enviar o seu reactor a unha \u00f3rbita segura: o reactor do denominado Kosmos 954 (US-A 15) acabou caendo sobre Canad\u00e1, contaminando 124\u00a0000 km2, e o de Kosmos 1402 (US-A 22) caeu sobre o Atl\u00e1ntico Sur.\nLanz\u00e1ronse 32 US-A, un deles fallando en chegar a \u00f3rbita. Todos foron lanzados desde o cosm\u00f3dromo de Baikonur mediante foguetes Tsiklon-2. As versi\u00f3ns pasivas dos US-A denomin\u00e1ronse US-P e US-PM."}
{"id": "554580", "revid": "4817", "url": "https://gl.wikipedia.org/wiki?curid=554580", "title": "RORSAT", "text": ""}
{"id": "554581", "revid": "15490", "url": "https://gl.wikipedia.org/wiki?curid=554581", "title": "Batall\u00f3n Vuillemin", "text": ""}
{"id": "554582", "revid": "15490", "url": "https://gl.wikipedia.org/wiki?curid=554582", "title": "Batall\u00f3n Seis de Febreiro", "text": ""}
{"id": "554585", "revid": "82922", "url": "https://gl.wikipedia.org/wiki?curid=554585", "title": "Quique Pe\u00f3n", "text": ""}
{"id": "554586", "revid": "82922", "url": "https://gl.wikipedia.org/wiki?curid=554586", "title": "Enrique Pe\u00f3n", "text": ""}
{"id": "554589", "revid": "89787", "url": "https://gl.wikipedia.org/wiki?curid=554589", "title": "Stenodus nelma", "text": "Stenodus nelma \u00e9 unha especie de peixe oste\u00edctio da familia dos salm\u00f3nidos, subfamilia dos coregoninos, unha das d\u00faas comprendidos no x\u00e9nero \"Stenodus\".\nTaxonom\u00eda.\nDescrici\u00f3n.\nA eslopecie foi descrita en 1773 polo m\u00e9dico, zo\u00f3logo e bot\u00e1nico alem\u00e1n, que traballou en Rusia, Peter Simon Pallas, baixo o nome de \"Salmo nelma\".\nSin\u00f3nimos.\nAdemais de polo nome actualmente v\u00e1lido, a especie co\u00f1ecuese tam\u00e9n polos sin\u00f3nimos:\nNota taxon\u00f3mica.\n\"Stenodus nelma\" foi considerada anteriormente como unha subespecie de \"Stenodus leucichthys\" (\"Stenodus leucichthys nelma\"). \"Stenodus leucichthys\" \u00e9 unha especie euroasi\u00e1tica restrinxida \u00e1 conca do mar Caspio, e hoxe extinta en estado salvaxe, pero que contin\u00faa viva en catividade. \nDistribuci\u00f3n.\n\"Stenodus nelma\" \u00e9 unha especie de peixe an\u00e1dromo que est\u00e1 moi estendida nos r\u00edos \u00e1rticos, desde a pen\u00ednsula de Kola (conca do mar Branco) cara ao leste a trav\u00e9s de Siberia at\u00e9 o r\u00edo An\u00e1dyr, e tam\u00e9n nas concas norteamericanas dos r\u00edos Yuk\u00f3n e Mackenzie, pero as s\u00faas poboaci\u00f3ns est\u00e1n diminu\u00edndo nalg\u00fanhas destas zonas pola sobrepesca (\u00e9 unha especie comercial) e a poluci\u00f3n. \nBiolox\u00eda.\n\"Stenodus nelma\" habita na zona pel\u00e1xica do mar con salinidade de at\u00e9 20 ppt. Vive en r\u00edos grandes e lagos das terras baixas. Prefire augas fr\u00edas con temperaturas inferiores aos 16\u00a0\u00b0C. Alim\u00e9ntase e inverna nos tramos m\u00e1is baixos dos grandes r\u00edos, deltas, r\u00edas e mar, \u00e1s veces lonxe da costa. An\u00e1dromo ou semian\u00e1dromo, emprende a migraci\u00f3n para desovar nos r\u00edos, mov\u00e9ndose r\u00edo arriba at\u00e9 longas distancias. As poboaci\u00f3ns dos lagos migran cara aos afluentes. Os xuven\u00eds depredan pequenos crust\u00e1ceos, larvas de insectos e peixes pequenos, pasando a ser exclusivamente pisc\u00edvoros cando alcanzan uns 30 cm de lomxituide. Alim\u00e9ntase activamente de todos os peixes dispo\u00f1\u00edbeis. A desova ten lugar en augas pouco profundas (de 2 a 3 m) con fondos de area e grava.\nAmeazas.\nA especie est\u00e1 localmente ameazada pola sobrepesca e a contaminaci\u00f3n.\nEstado de conservaci\u00f3n.\nA Uni\u00f3n Internacional para a Conservaci\u00f3n da Natureza e dos Recursos Naturais, considerando que \u00e9 unha especie moi estendida, e a\u00ednda que as poboaci\u00f3ns nos r\u00edos europeos e siberianos est\u00e1n a diminu\u00edr debido \u00e1 sobrepesca e \u00e1 contaminaci\u00f3n, pero non a un ritmo que permita cualificar a especie como ameazada ou case ameazada, polo que cualifica o seu staus como \"LC\" (pouco peocupante). "}
{"id": "554592", "revid": "89787", "url": "https://gl.wikipedia.org/wiki?curid=554592", "title": "Turning Red", "text": "Turning Red \u00e9 un filme estadounidense de 2022 producido por Pixar Animation Studios e distribu\u00eddo por Walt Disney Studios Motion Pictures. Foi dirixido por Domee Shi, no seu debut como directora, e escrito por Shi e Julia Cho. Est\u00e1 protagonizado polas voces de Rosalie Chiang, Sandra Oh, Ava Morse, Hyein Park, Maitreyi Ramakrishnan, Orion Lee, Wai Ching Ho, Tristan Allerick Chen e James Hong.\nAmbientado en Toronto, Ontario en 2002, \"Turning Red\" conta a historia de Meilin \"Mei\" Lee, unha adolescente chinesa-canadense de 13 anos que se transforma nun panda vermello cando se atopa nun estado de fortes emci\u00f3ns. Inspirado na experiencia de Shi en Toronto, o filme comezou a desenvolverse en 2018 despois de que ela llo propuxesae a Pixar en outubro de 2017. \u00c9 o primeiro filme de Pixar dirixido exclusivamente por unha muller e o segundo que presenta un personaxe principal asi\u00e1tico despois de \"Up\" (2009).\nDespois dunha proxecci\u00f3n especial que tivo lugar en Londres nos Everyman Borough Yards o 21 de febreiro de 2022, \"Turning Red\" tivo a s\u00faa estrea mundial o 1 de marzo, e estreouse no servizo de streaming Disney+ o 11 de marzo. Tam\u00e9n tivo proxecci\u00f3ns limitadas en El Capitan Theatre, AMC Empire 25 e Grand Lake Theatre. Estreouse en cinemas na maior\u00eda dos pa\u00edses que non te\u00f1en Disney+, e recibiu aclamaci\u00f3n da cr\u00edtica pola s\u00faa historia, humor, animaci\u00f3n, interpretaci\u00f3ns vocais e uso da cultura."}
{"id": "554594", "revid": "88215", "url": "https://gl.wikipedia.org/wiki?curid=554594", "title": "Aristide Guarneri", "text": "Aristide Guarneri, nado en Cremona o 7 de marzo de 1938, \u00e9 un exfutbolista italiano, que xogaba como defensa. Formou con Armando Picchi a parella de centrais do Inter de Mil\u00e1n de Helenio Herrera, co que conquistou tres t\u00edtulos da Serie A, d\u00faas Copas de Europa e d\u00faas Copas Intercontinentais. Foi internacional coa selecci\u00f3n italiana, coa que ga\u00f1ou a Eurocopa de 1968.\nTraxectoria.\nComo xogador.\nComezou a xogar na Juventina (equipo xuvenil de Cremona) e no Codogno (na Promozione), pasando en 1957 ao Como, da Serie B. Ga\u00f1ou a titularidade debido \u00e1 exclusi\u00f3n dun compa\u00f1eiro por motivos disciplinarios, e o t\u00e9cnico arxentino Hugo Lamanna colocouno como lateral esquerdo.\nEn 1958 fichou polo Inter, onde foi utilizado por primeira vez como defensa central polo adestrador Giulio Cappelli debido \u00e1s decepcionantes actuaci\u00f3ns do titular Cardarelli, e a proposta de Gianni Invernizzi, designado inicialmente para o posto. Debutou cos \"nerazzurri\" o 10 de outubro no triunfo por 8-0 ante o SPAL, e pronto se converteu nun titular indiscutible. A partir de 1962 formou con Armando Picchi a parella defensiva de centrais do \"Grande Inter\" adestrado por Helenio Herrera. Ga\u00f1ou tres t\u00edtulos da Serie A, d\u00faas Copas de Europa e d\u00faas Copas Intercontinentais. \nDeixou o Inter en 1967 para xogar unha tempada no Bologna e outra no Napoli, onde ofreceu un rendemento por baixo das expectativas. En 1969 volveu unha \u00faltima tempada ao Inter, onde Heriberto Herrera substitu\u00edra a Helenio no banco, pero non atopou espazo co t\u00e9cnico paraguaio, disputando s\u00f3 dous partidos da Copa de Feiras e tres ao final do campionato.\nEn xaneiro de 1971, a pesar de ser solicitado polo Palermo, pasou a xogar no Cremonese, da Serie D, deixando o Inter tras 335 partidos e catro goles. Co equipo da s\u00faa terra obtivo o ascenso \u00e1 Serie C, xogando outros dous anos como capit\u00e1n na terceira categor\u00eda antes de retirarse en 1973, aos 35 anos.\nSelecci\u00f3n italiana.\nDebutou coa selecci\u00f3n italiana o 12 de maio de 1963 nunha vitoria por 3-0 contra o Brasil campi\u00f3n do mundo. Xogou un total de 21 partidos coa \"azzurra\", coa que participou no Mundial de 1966 e na Eurocopa de 1968, logrando o t\u00edtulo nesta \u00faltima. Disputou a final contra Iugoslavia, que precisou dun partido de desempate. Anotou o seu \u00fanico gol internacional en 1966, nun amigable contra a URSS, onde lle marcou ao hist\u00f3rico gardameta Lev Iashin.\nComo adestrador.\nTrala s\u00faa retirada pasou a ser adestrador do equipo xuvenil do Cremonese, co que ga\u00f1ou o campionato de Serie C xuvenil en 1974. M\u00e1is tarde foi segundo adestrador de Giancarlo Danova no Sant'Angelo e no Parma e adestrou a Fiorenzuola, na Interregionale, e a Viadana e a Soresinese en competici\u00f3ns de afeccionados. Na tempada 1991/92 foi segundo adestrador do coru\u00f1\u00e9s Luis Su\u00e1rez no banco do Inter, trala destituci\u00f3n de Corrado Orrico.\nTrala s\u00faa experiencia como adestrador, realizou diversas funci\u00f3ns no Inter de Mil\u00e1n, entre elas a de observador na procura de novos talentos para o club.\nCaracter\u00edsticas t\u00e9cnicas.\nComezou a s\u00faa carreira xogando como lateral, pasando logo ao posto de defensa central, papel no que prefer\u00eda o xogo da anticipaci\u00f3n \u00e1s intervenci\u00f3ns sobre o rival. Non foi nunca expulsado na s\u00faa carreira, polo que era alcumado \"lo stopper gentiluomo\" (\"o central cabaleiro\")."}
{"id": "554600", "revid": "65337", "url": "https://gl.wikipedia.org/wiki?curid=554600", "title": "Greenback", "text": "Os greenbacks (en galego: \"dorso verde\") son billetes de emerxencia emitidos polos Estados Unidos de Am\u00e9rica durante a s\u00faa guerra civil, caracterizados pola cor verde dos seus reversos, o que lles d\u00e1 o nome.\nEstas emisi\u00f3ns de di\u00f1eiro fiduciario tiveron curso legal para a maior\u00eda dos prop\u00f3sitos e contaban con diversas promesas de pagamento posterior en moeda, a\u00ednda que non estaban sustentadas nas reservas de ouro nin de prata existentes.\nExistiron en d\u00faas das formas dos billetes do d\u00f3lar estadounidense: os \"Demand Notes\", emitidos entre 1861 e 1862, e os \"United States Notes\", emitidas en 1862 e 1863. \nHistoria.\nAntecedentes.\nAntes da guerra civil, os Estados Unidos utilizaban moeda de ouro e de prata como moeda oficial, cu\u00f1ada pola Casa da Moeda dos Estados Unidos. Os bancos privados emit\u00edan tam\u00e9n papel moeda en forma de billetes, que pod\u00edan trocarse por di\u00f1eiro en efectivo nas oficinas deses bancos. Estes billetes s\u00f3 ti\u00f1an valor se o banco emisor os trocaba, polo que se este ca\u00eda en creba, os billetes perd\u00edan o seu valor. O Goberno federal tam\u00e9n emit\u00eda, \u00e1s veces, billetes do Tesouro, para pedir di\u00f1eiro prestado \u00e1 poboaci\u00f3n durante as etapas de dificultades econ\u00f3micas, a\u00ednda que as propostas dun papel moeda federal resultaban politicamente pol\u00e9micas, xa que lembraban as emisi\u00f3ns de \"moeda continental\" emitida durante a Revoluci\u00f3n Americana. Estes eran, nominalmente, pagadoiros en prata, a\u00ednda que se depreciaron axi\u00f1a por mor da falsificaci\u00f3n brit\u00e1nica e a dificultade do Congreso Continental para recadar di\u00f1eiro dos estados. \nO per\u00edodo da presidencia de James Buchanan caracteriz\u00e1rase por un d\u00e9ficit cr\u00f3nico, en tanto que o pa\u00eds ca\u00eda no P\u00e1nico de 1857. O movemento de secesi\u00f3n do Sur empeorou a situaci\u00f3n, xa que o Goberno perdeu importantes ingresos fiscais. Durante a transici\u00f3n presidencial seguiuse funcionando con pr\u00e9stamos bancarios privados a tipos de xuros de ata o 12 por cento e alg\u00fans bancos chegaron a pedir ata o 36 por cento. Salmon P. Chase, como secretario do Tesouro da Administraci\u00f3n entrante de Abraham Lincoln, atopou os bancos m\u00e1is receptivos, a\u00ednda que tivo problemas para manter suficientes moedas no Tesouro para facer fronte aos gastos xerados pola guerra civil.\n\"Demand Notes\".\nNeste contexto, a primeira medida tomada para financiar a guerra tivo lugar en xullo de 1861, cando o Congreso autorizou a emisi\u00f3n de 50 mill\u00f3ns de d\u00f3lares en papel moeda do tipo co\u00f1ecido como \"Demand Notes\" \u2014unha especie de \"bonos \u00e1 vista\"\u2014; non devindicaban xuros, mais pod\u00edan trocarse por di\u00f1eiro en especie \"a demanda\". Non tiveron curso legal ata marzo de 1862 pero, igual que os billetes do Tesouro, pod\u00edan utilizarse para pagar os dereitos alfandegueiros. De xeito diferente aos billetes estatais e a alg\u00fans de bancos privados, estes \"Demand Notes\" estaban impresos por ambas as s\u00faas faces, e os seus reversos estaban impresos con tinta verde, o que lles proporcionou o apelativo de \"greenbacks\". Ao principio ti\u00f1an un desconto con respecto ao ouro mais, ao seren totalmente trocables por ouro, pux\u00e9ronse axi\u00f1a \u00e1 par. En decembro de 1861, o Goberno viuse obrigado a suspender o reembolso e os \"greenbacks\" diminu\u00edron. Chase autorizou o pagamento de xuros sobre os Demand Notes, o que mantivo o seu valor. &lt;gallery caption=\"&lt;small&gt;\"Greenbacks\" da serie de \"Demand Notes\" (1861)&lt;/small&gt;\"&gt;\nFicheiro:US-$5-DN-1861-Fr.1.jpg|\nFicheiro:US-$10-DN-1861-Fr.7.jpg|\nFicheiro:US-$20-DN-1861-Fr.12.jpg|\n&lt;/gallery&gt;\nO \u00faltimo papel moeda do tipo co\u00f1ecido como \"United States Note\", tam\u00e9n chamado \"Legal Tender Note\", non pod\u00eda utilizarse para pagar os dereitos de alf\u00e1ndega nin os xuros da d\u00e9beda p\u00fablica, que s\u00f3 se pod\u00edan pagar con ouro ou con \"Demand Notes\". Xa que logo, os importadores seguiron utilizando os \"Demand Notes\" no canto do ouro. En marzo de 1862, os \"Demand Notes\" pasaron a ter curso legal. \u00c1 medida que se utilizaban para pagar as taxas alfandegueiras, \u00edanse retirando da circulaci\u00f3n, ata o punto de que a mediados de 1863 xa desaparecera o 95 %.\n\"United States Notes\".\nA cantidade de \"Demand Notes\" emitidos resultara moi insuficiente para facer fronte aos gastos que a guerra lle supu\u00f1a ao Goberno. A soluci\u00f3n veu da man de Edmund Dick Taylor (1804-1891), un pol\u00edtico e empresario de Illinois que serv\u00eda como oficial voluntario. Taylor reuniuse con Lincoln en xaneiro de 1862 e suxeriu a emisi\u00f3n de papel moeda sen apoio. Esta idea non foi inicialmente do agrado do presidente, a\u00ednda que hab\u00eda unha presi\u00f3n crecente no Congreso por facer algo. O Goberno pod\u00eda imprimir o seu propio di\u00f1eiro ou endebedarse a perpetuidade cos seus acredores estranxeiros. Isto fixo que Lincoln acabase por apoiar axi\u00f1a a proposta de Taylor e o 25 de febreiro de 1862 o Congreso aprobou a primeira Lei do Curso Legal (\"Legal Tender Act\"), pola que se autorizaba a emisi\u00f3n de 150 mill\u00f3ns de d\u00f3lares en papel moeda do tipo \"United States Notes\", tam\u00e9n co\u00f1ecido como \"Legal Tender Notes\". \nComo o reverso destes billetes estaba tam\u00e9n impreso en tinta de cor verde, recibiron igualmente o apelativo de \"greenbacks\" por parte da poboaci\u00f3n, que os consideraba equivalentes aos anteriores \"Demand Notes\", tam\u00e9n co\u00f1ecidos con tal alcume. Os \"United States Notes\" foron emitidos polo Goberno dos Estados Unidos para o pagamento do traballo e dos bens.\nAnteriormente, o secretario do Tesouro Chase fixera gravar o lema \"In God We Trust\" en todo o di\u00f1eiro emitido nos Estados Unidos. Durante unha reuni\u00f3n do Gabinete discutiuse tam\u00e9n a posibilidade de inclu\u00edlo nos billetes estadounidenses. No entanto, Lincoln comentou con humor, para xustificar a non inclusi\u00f3n: \"se van colocar unha lenda nos \"greenbacks\", eu suxiro a de Pedro e Paulo: \"non te\u00f1o prata nin ouro, pero douche o que te\u00f1o\".\nCalifornia e Oreg\u00f3n desafiaron a Lei do Curso Legal. Hab\u00eda m\u00e1is dispo\u00f1ibilidade de ouro na costa occidental e os comerciantes deses estados non quer\u00edan aceptar os \"United States Notes\" ao seu valor nominal. Mesmo fixeron unha lista negra das persoas que intentaban utilizalos. Pola s\u00faa banda, os bancos de California non aceptaban dep\u00f3sitos en \"greenbacks\" e ese Estado non os aceptaba para o pagamento de impostos. Finalmente, tanto California como Oreg\u00f3n determinaron que os \"greenbacks\" supu\u00f1an unha violaci\u00f3n \u00e1s s\u00faas constituci\u00f3ns estatais.\n\u00c1 medida que o Goberno emit\u00eda centos de mill\u00f3ns de d\u00f3lares en \"greenbacks\", o seu valor fronte ao do ouro diminu\u00eda. En 1862, o descenso foi tal que o ouro chegou a ter unha prima do 29 % e na primavera de 1863 os \"greenbacks\" baixaron m\u00e1is, ata 152 d\u00f3lares contra 100 d\u00f3lares en ouro. Non obstante, logo da vitoria da Uni\u00f3n na batalla de Gettysburg, recuperouse ata os 131 d\u00f3lares fronte aos 100 d\u00f3lares en ouro. En 1864 o seu valor volveu ascender, xa que Grant estaba a facer poucos progresos contra Lee, que se mantivo forte en Richmond durante a maior parte da guerra. O punto m\u00e1is baixo dos \"greenbacks\" produciuse en xullo dese ano, con 258 d\u00f3lares en papel fronte a 100 d\u00f3lares en ouro. A recuperaci\u00f3n do valor comezou a partir da fin da guerra en abril de 1865, chegando a unha paridade de 150 contra 100. Os \"greenbcks\" aumentaron o seu valor ata decembro de 1878, cando chegaron a p\u00f3rse \u00e1 par co ouro. Nese momento, pasaron a ser libremente convertibles en ouro."}
{"id": "554601", "revid": "65337", "url": "https://gl.wikipedia.org/wiki?curid=554601", "title": "Billete verde (Estados Unidos)", "text": ""}
{"id": "554602", "revid": "54334", "url": "https://gl.wikipedia.org/wiki?curid=554602", "title": "Constance Lloyd", "text": "Constance Mary Wilde (de solteira Lloyd), nada en Londres o 2 de xaneiro de 1858 e finada en X\u00e9nova o 7 de abril de 1898, foi unha escritora irlandesa.\nPrimeiros anos de vida e matrimonio.\nFoi filla de Horace Lloyd, un avogado anglo-irland\u00e9s, e de Adelaide Barbara Atkinson, quen casaron en 1855 en Dubl\u00edn. Constance Lloyd naceu na casa dos pais en Harewood Square, Marylebone, Londres. O rexistro dos nacementos non foi obrigatorio at\u00e9 1875, polo que os pais non o fixeron.\nCasou co escritor Oscar Wilde en Saint James' Church (Paddington, Londres) o 29 de maio de 1884. Tiveron dous fillos, Cyril (1885-1915) e Vyvyan (1886-1967).\nEn 1888 Constance Wilde publicou \"There Was Once\", un libro baseado nos contos infant\u00eds que lle ouv\u00eda contar \u00e1 s\u00faa avoa. Ela e o seu marido estiveron implicados no movemento vitoriano da modificaci\u00f3n da vestimenta.\nNon se sabe con certeza en que momento se decatou Constance das relaci\u00f3ns homosexuais do seu marido. En 1891 co\u00f1eceu a Lord Alfred Douglas, o amante deste, cando Wilde o trouxo de visita \u00e1 casa. Nese tempo Wilde viv\u00eda m\u00e1is en hoteis, como o Avondale Hotel, ca na casa familiar de Tite Street. Despois de nacer o segundo fillo, Oscar e Constance practicamente deixaron de ter relaci\u00f3ns sexuais.\nEn 1894, Constance e Oscar atop\u00e1banse en Worthing. Ela comezou a reunir unha colecci\u00f3n de epigramas deste (\"Oscariana\"). Ti\u00f1a a intenci\u00f3n de que fosen publicados por Arthur Humphreys, con quen tivera un amor\u00edo ese ver\u00e1n. Finalmente, dito libro foi publicado por el mesmo o ano seguinte.\nSegundo a autobiograf\u00eda do seu fillo Vyvyan, publicada en 1954, el e mais o seu irm\u00e1n tiveron unha infancia relativamente feliz e Wilde fora un pai agarimoso. Richard Ellman, na s\u00faa biograf\u00eda de Wilde, recolle un intre en que este advertiu os seus fillos sobre os fillos desobedientes que fac\u00edan chorar \u00e1s s\u00faas nais. Ante isto, eles pregunt\u00e1ronlle que suced\u00eda cos pais ausentes que fac\u00edan chorar \u00e1s s\u00faas nais. De todas as maneiras, ela e Wilde terminaron a s\u00faa relaci\u00f3n en bos termos.\nDespois da condena e o encarceramento de Wilde pola s\u00faa condici\u00f3n de homosexual, Constance mudou o seu apelido e o dos seus fillos a Holland para desvincul\u00e1rense daquel esc\u00e1ndalo. Nunca chegaron a divorci\u00e1rense, mais Constance obrigou a Wilde a renunciar aos seus dereitos como pai. Mudouse cos fillos a Su\u00edza e matriculounos nun internado ingl\u00e9s en Alema\u00f1a.\nConstance visitou a Oscar en prisi\u00f3n para comunicarlle a noticia da morte da s\u00faa nai. Tras sa\u00edr en liberdade, Constance negouse a enviarlle di\u00f1eiro mentres seguise vencellado con Douglas, o seu amante.\nDoenza e morte.\nConstance morreu o 7 de abril de 1898, cinco d\u00edas ap\u00f3s unha cirurx\u00eda dirixida por Luigi Maria Bossi. Segundo o xornal \"The Guardian\", \"as teor\u00edas [sobre a s\u00faa morte] \u00edan desde unha lesi\u00f3n de medula debido a unha ca\u00edda por unhas escaleiras at\u00e9 unha s\u00edfilis que lle puido contaxiar o seu marido\". O mesmo xornal tam\u00e9n recolle que Merlin Holland, neto de Oscar Wilde, \"descubr\u00edronse probas m\u00e9dicas a trav\u00e9s de cartas familiares privadas, o cal permitiu que un doutor determinase a causa prob\u00e1bel do pasamento de Constance. As cartas mostran s\u00edntomas asociados actualmente cunha esclerose m\u00faltiple, mais, ao parecer, diagnosticada erroneamente polos seus dous doutores\". Daquela, a esclerose m\u00faltiple era unha doenza pouco co\u00f1ecida.\nConstance consultou con dous m\u00e9dicos. Un deles era un \"descarado doutor\" de Heidelberg (Alema\u00f1a), quen recorreu a remedios de dubidosa efectividade. O segundo, Luigi Maria Bossi, levou a cabo d\u00faas operaci\u00f3ns para extirpar un mioma uterino en 1895 e 1898. Por\u00e9n, Constance finou durante a \u00faltima intervenci\u00f3n.\nDurante a segunda operaci\u00f3n, en abril de 1898, o doutor Bossi probabelmente \"non realizou unha histerectom\u00eda, sen\u00f3n que se limitou a extirpar o tumor\". Por\u00e9n, cinco d\u00edas despois, Constance sufriu uns v\u00f3mitos incontrol\u00e1beis que lle causaron a morte por deshidrataci\u00f3n. Pensouse en que a causa inmediata do falecemento foi un \u00edleo severo, causado por mor da propia cirurx\u00eda ou por unha sepse intraabdominal. \nConstance est\u00e1 sepultada en X\u00e9nova (Italia), no \"Cimitero monumentale di Staglieno\". Unha estatua de Constance n\u00faa e embarazada, situada en Merrion Square Park, Dubl\u00edn, forma parte dun conxunto escult\u00f3rico xunto con outra de Oscar Wilde."}
{"id": "554604", "revid": "1131", "url": "https://gl.wikipedia.org/wiki?curid=554604", "title": "Bertrand Du Guesclin", "text": ""}
{"id": "554605", "revid": "1131", "url": "https://gl.wikipedia.org/wiki?curid=554605", "title": "Benigno \u00c1lvarez", "text": "O nome Benigno \u00c1lvarez pode referirse a:"}
{"id": "554607", "revid": "15490", "url": "https://gl.wikipedia.org/wiki?curid=554607", "title": "Manolo Petaca", "text": "Manuel Fern\u00e1ndez Rey, co\u00f1ecido como Manolo Petaca, nado en Santiago de Compostela, \u00e9 un exfutbolista e exadestrador de f\u00fatbol galego.\nTraxectoria.\nXogou ao f\u00fatbol como centrocampista no Vista Alegre e no Lal\u00edn. Dende 1981 compaxinou o labor de xogador do Lal\u00edn co de adestrador do equipo xuvenil da SD Compostela.\nEn 1986 colleu as rendas do primeiro equipo, substitu\u00edndo a Dagoberto Moll tralo descenso do equipo \u00e1 Terceira Divisi\u00f3n. O equipo renovou case completamente o seu cadro de xogadores, mantendo s\u00f3 ao gardameta Paco e ao capit\u00e1n Villalba, e acabou a tempada no sexto posto. Continuou no banco do equipo compostel\u00e1n na seguinte tempada, ata que foi destitu\u00eddo o 30 de novembro de 1987, sendo substitu\u00eddo por Arsenio Iglesias. Con todo, regresou s\u00f3 uns meses despois, trala marcha de Arsenio ao Deportivo da Coru\u00f1a, e ocupou o banco do equipo de Santiago ata o final de tempada.\nA continuaci\u00f3n regresou ao Vista Alegre, desta vez como adestrador para a tempada 1988/89, pero foi cesado nos primeiros d\u00edas de 1989, debido aos malos resultados. A continuaci\u00f3n adestrou durante tres tempadas ao Flavia, antes de po\u00f1erse \u00e1 fronte do Cacheiras, equipo que manti\u00f1a unha colaboraci\u00f3n co Compostela. Entre 1993 e 1995 adestrou o Negreira. Foi cesado en abril de 1995, e contratado de novo s\u00f3 un mes despois.\nA continuaci\u00f3n adestrou durante varios anos ao Atl\u00e9tico F\u00e1tima, e pasou brevemente polos bancos do Arousa e o \u00d3rdenes, antes de regresar ao Atl\u00e9tico F\u00e1tima. Entre 2005 e 2011 adestrou o Escravitude de Padr\u00f3n.\nF\u00f3ra do seu traballo en clubs, adestrou durante anos diversas selecci\u00f3ns santiaguesas de categor\u00edas inferiores, e en 2001 foi elixido para po\u00f1erse \u00e1 fronte da nova selecci\u00f3n feminina de f\u00fatbol de Galicia. Nos seguintes anos continuou adestrando nas categor\u00edas inferiores da selecci\u00f3n feminina."}
{"id": "554609", "revid": "98629", "url": "https://gl.wikipedia.org/wiki?curid=554609", "title": "Manuel Remui\u00f1\u00e1n Cancela", "text": "Manuel Remui\u00f1\u00e1n Cancela, nado en Verdes (Coristanco) en 1940, \u00e9 un m\u00e9dico e pol\u00edtico galego.\nTraxectoria.\nTraumat\u00f3logo, exerceu no Hospital Juan Canalejo da Coru\u00f1a. En marzo de 1973 foi nomeado alcalde de Coristanco. Presentouse \u00e1s elecci\u00f3ns municipais de 1979 por UCD e logrou a alcald\u00eda cunha ampla maior\u00eda absoluta de 15 dos 17 concelleiros. Nas municipais de 1983 encabezou Coalici\u00f3n Popular e revalidou a alcald\u00eda cunha maior\u00eda absoluta de 12 concelleiros. Encabezou a CPG nas municipais de 1987 e foi reelixido de novo cunha maior\u00eda de 13 ed\u00eds. Durante esta etapa p\u00faxose en marcha a Festa da Pataca.\nDende 1979 foi tam\u00e9n deputado na Deputaci\u00f3n da Coru\u00f1a. Nesta instituci\u00f3n apoiou unha moci\u00f3n de censura do socialista Salvador Fern\u00e1ndez Moreda contra o popular Jos\u00e9 Manuel Romay Beccar\u00eda en xu\u00f1o de 1989. Esta situaci\u00f3n ch\u00e9gase despois de que o PSdeG fose o m\u00e1is votado e chegase a un acordo de goberno coa CPG e que finalmente este grupo optase por pactar a \u00faltima hora con AP. Esta situaci\u00f3n supuxo unha enorme divisi\u00f3n dentro da coalici\u00f3n que se foi acrecentando no tempo e que estalou coa moci\u00f3n de censura, a cal apoiar\u00edan 3 dos seus 5 deputados. Esta circunstancia supuxo que varios ed\u00eds da CPG en Coristanco mostrasen a s\u00faa oposici\u00f3n \u00f3 apoio de Remui\u00f1\u00e1n \u00e1 moci\u00f3n e que, encabezados por Antonio Pensado Pl\u00e1garo, 4 deles pasasen a formar parte do comit\u00e9 local do PPdeG en setembro de 1989. A\u00ednda as\u00ed, varios deses ed\u00eds apoiaran unha moci\u00f3n de confianza do alcalde o anterior 12 de agosto, que dentro da CPG tan s\u00f3 rexeitara Pensado.\nNesta circunstancia, foi candidato do PSdeG-PSOE nas municipais de 1991, mentres que o seu excompa\u00f1eiro Antonio Pensado encabezou o PPdeG. Finalmente foi superado por Pensado, que logrou 8 ed\u00eds fronte a 7 seus, polo que este foi elixido alcalde como cabeza da lista m\u00e1is votada. Neste mandato volveu ser deputado provincial, volvendo a ser Salvador Fern\u00e1ndez Moreda presidente con maior\u00eda absoluta. Nas municipais de 1995 encabezou outra vez a lista socialista pero, pese a incrementalos seus apoios, non consigueu recuperala alcald\u00eda dado que o PPdeG logrou a maior\u00eda absoluta. Nas Elecci\u00f3ns ao Parlamento de Galicia de 1997 foi candidato n\u00famero 12 dos socialistas pola Coru\u00f1a, se ben non resultou elixido. Nas municipais de 1999 encabezou de novo o PSdeG pero empeorou os seus resultados, co que os populares ampliaron a\u00ednda m\u00e1is a s\u00faa maior\u00eda, ante o cal decidiu non tomar posesi\u00f3n como edil e retirarse da primeira li\u00f1a pol\u00edtica, quedando como militante de base socialista. Foi substitu\u00eddo na portavoc\u00eda pola s\u00faa n\u00famero 2 Carmen Villar Cotelo."}
{"id": "554610", "revid": "75491", "url": "https://gl.wikipedia.org/wiki?curid=554610", "title": "Philip Scrubb", "text": "Philip Alexander Scrubb, nado o 27 de novembro de 1992 en Richmond, Columbia Brit\u00e1nica, \u00e9 un xogador canadense de baloncesto profesional.\nTraxectoria profesional.\nO 9 de marzo de 2022, anunciouse a fichaxe de Scrubb ata final de tempada polo Obradoiro CAB da Liga ACB. O 19 de xullo de 2022, Scrubb e o Obradoiro acordaron ampliar a s\u00faa vinculaci\u00f3n por unha tempada m\u00e1is."}
{"id": "554611", "revid": "5863", "url": "https://gl.wikipedia.org/wiki?curid=554611", "title": "Manuel Fern\u00e1ndez Rey", "text": "O nome Manuel Fern\u00e1ndez Rey pode referirse a:"}
{"id": "554612", "revid": "88215", "url": "https://gl.wikipedia.org/wiki?curid=554612", "title": "Dragi Kanatlarovski", "text": ""}
{"id": "554614", "revid": "98629", "url": "https://gl.wikipedia.org/wiki?curid=554614", "title": "N\u00e9boa seca", "text": "A n\u00e9boa seca ou calixe seca \u00e9 un fen\u00f3meno atmosf\u00e9rico que se caracteriza pola presenza de part\u00edculas microsc\u00f3picas suspendidas no aire, como o voaxa ou o fume, que afectan \u00e1 claridade do ceo e reducen a visibilidade. Entre os diferentes procesos que poden provocar n\u00e9boa seca est\u00e1n as actividades agr\u00edcolas en tempos de seca, o tr\u00e1fico, as f\u00e1bricas e os incendios. A diferenza da n\u00e9boa habitual, que \u00e9 h\u00famida (debido \u00e1 presenza de vapor de auga no ar) e ten un ton azul agrisado, a n\u00e9boa seca adoita ser m\u00e1is ben acasta\u00f1ada e, como o seu nome infire, \u00e1rida.\nFormaci\u00f3n.\nO proceso de formaci\u00f3n da n\u00e9boa seca resulta do levantamento de part\u00edculas microsc\u00f3picas que poden ser naturais (como voaxa, sal ou part\u00edcula volc\u00e1nicas) ou artificiais (como a cinza). Cando o vapor de auga non \u00e9 abundante, estas part\u00edculas permanecer\u00e1n secas. No entanto, poden absorber o vapor de auga cando a humidade relativa non excede o punto de saturaci\u00f3n, da mesma forma que se producen as got\u00edculas das nubes e do neboeiro.\nO proceso de captura das mol\u00e9culas de vapor de auga por estes n\u00facleos de condensaci\u00f3n perm\u00edtelles disolver parcialmente e aumentar o seu voluma, mais non provoca a formaci\u00f3n de got\u00edculas. Por\u00e9n, estas \u00abpregot\u00edculas\u00bb poden obstruir a visibilidade se tiveren densidade abondo no ar. Este fen\u00f3meno natural ocorre cando o ar \u00e9 relativamente est\u00e1bel, especialmente nunha situaci\u00f3n de inversi\u00f3n t\u00e9rmica en que aparezan n\u00facleos de condensaci\u00f3n.\nContaminaci\u00f3n atmosf\u00e9rica.\nAdemais de reducir a visibilidade, tam\u00e9n aumentan o risco de que as persoas padezan doenzas respiratorias. De feito, a n\u00e9boa seca densa producida pola contaminaci\u00f3n industrial \u00e9 o que se co\u00f1ece como smog, un dos principais culpables da alta contaminaci\u00f3n atmosf\u00e9rica dalgunhas zonas do planeta. Un dos casos m\u00e1is problem\u00e1ticos \u00e9 no sueste asi\u00e1tico que, desde o 1991, sufren unha intensa n\u00e9boa seca por culpa dos incendios que se producen nas illas de Sumatra e Borneo."}
{"id": "554617", "revid": "15490", "url": "https://gl.wikipedia.org/wiki?curid=554617", "title": "Claudius Colas", "text": "Claudius Colas, nado en Saint-Huruge o 29 de novembro de 1884 e finado na primeira batalla do Marne, o 11 de setembro de 1914, foi un esperantista franc\u00e9s co\u00f1ecido por crear a lingua artificial adjuvilo en 1910. Creou dita lingua para establecer un conflito entre os nacentes movementos do ido."}
{"id": "554623", "revid": "123800", "url": "https://gl.wikipedia.org/wiki?curid=554623", "title": "Mar\u00eda Helo\u00edsa Juana Rojas Corradi", "text": ""}
{"id": "554624", "revid": "123800", "url": "https://gl.wikipedia.org/wiki?curid=554624", "title": "Mar\u00eda Helo\u00edsa Rojas Corradi", "text": ""}
{"id": "554626", "revid": "123800", "url": "https://gl.wikipedia.org/wiki?curid=554626", "title": "Sandrine Bony-L\u00e9na", "text": ""}
{"id": "554628", "revid": "123800", "url": "https://gl.wikipedia.org/wiki?curid=554628", "title": "Liliana Borzacconi Vidal", "text": ""}
{"id": "554631", "revid": "89787", "url": "https://gl.wikipedia.org/wiki?curid=554631", "title": "AI Song Contest 2022", "text": "AI Song Contest 2022 ser\u00e1 o terceira edici\u00f3n do festival das intelixencias artificiais. Como coa segunda edici\u00f3n, celebrarase en ver\u00e1n. Polo momento desco\u00f1\u00e9cense a data e o lugar exactos.\nFormato.\nAo contrario que no Eurovisi\u00f3n, un pa\u00eds pode competir con m\u00e1is de un representante.\nCandidaturas.\nFoi anunciado que se abriron as portas para as presentaci\u00f3ns de canci\u00f3ns e candidaturas at\u00e9 o 1 de xu\u00f1o.\nPolo momento ningunha asociaci\u00f3n ou colectivo confirma a s\u00faa participaci\u00f3n."}
{"id": "554632", "revid": "1131", "url": "https://gl.wikipedia.org/wiki?curid=554632", "title": "Brand\u00e1n de Clonfert", "text": ""}
{"id": "554633", "revid": "1888", "url": "https://gl.wikipedia.org/wiki?curid=554633", "title": "Manuel Ventosinos Pereira", "text": "Manuel Ventosinos Pereira, nado en Ma\u00f1\u00f3n cara a 1899 e finado en Ferrol o 16 de abril de 1937, foi un carabineiro e pol\u00edtico galego.\nTraxectoria.\nCarabineiro veci\u00f1o do Barqueiro. En 1932 conced\u00e9ronlle o premio de constancia de Carabineiro. Logo do golpe de Estado do 18 de xullo de 1936 foi detido. Xulgado en Ferrol por rebeli\u00f3n militar o 15 de marzo de 1937, foi condenado a pena de morte. Foi executado no castelo de San Felipe de Ferrol con Jes\u00fas Casta\u00f1o Galdo, Jes\u00fas Verdeal Maseda, Germ\u00e1n Cervo Maseda, Jes\u00fas Mar\u00eda Fern\u00e1ndez Fern\u00e1ndez e Jos\u00e9 Rivera Vieiro."}
{"id": "554637", "revid": "25871", "url": "https://gl.wikipedia.org/wiki?curid=554637", "title": "Manolo Pe\u00f1a", "text": "Manuel Pe\u00f1a Escontrela, co\u00f1ecido como Manolo Pe\u00f1a, nado en Sarria o 18 de decembro de 1965 e finado en Ponferrada o 13 de novembro de 2012, foi un futbolista galego que xogaba como dianteiro.\nTraxectoria.\nNado en Sarria, pasou a s\u00faa infancia en Toural dos Vaos, no Bierzo, e m\u00e1is tarde en Ponferrada. Despois de xogar coa Ponferradina en Terceira Divisi\u00f3n, e sendo a\u00ednda xuvenil foi incorporado ao Real Valladolid. Debutou co primeiro equipo deste aos 17 anos, nun encontro da Copa do Rei contra a propia Ponferradina no estadio Fuentesnuevas o 7 de setembro de 1983. Tres d\u00edas despois xogou o seu primeiro partido na Primeira Divisi\u00f3n, fronte ao Valencia en Mestalla (3-2). Militou no Valladolid durante sete tempadas, ga\u00f1ando a Copa da Liga en 1984 e sendo a s\u00faa mellor cifra anotadora en liga a da tempada 1987/88, na que marcou oito goles, inclu\u00eddo un triplete contra o Barcelona no Camp Nou, que supuxo a primeira vitoria do Valladolid no estadio barcelon\u00e9s (2-4).\nNa seguinte tempada marcou un hist\u00f3rico gol na pr\u00f3rroga do partido de volta das semifinais da Copa do Rei contra o Deportivo da Coru\u00f1a no Jos\u00e9 Zorrilla, d\u00e1ndolle ao seu club a vitoria e o pase \u00e1 segunda final de Copa da s\u00faa historia. Foi titular na final disputada no estadio Vicente Calder\u00f3n contra o Real Madrid, que se decidiu a favor do equipo branco grazas a un solitario gol de Rafa Gordillo. \nNa tempada 1989/90 debutou en competici\u00f3n europea, disputando os cuartos de final da Recopa de Europa fronte ao Monaco de Ars\u00e8ne Wenger, caendo eliminado na quenda de penaltis. Non foi nunca expulsado na s\u00faa carreira, e non viu sequera un cart\u00f3n amarelo durante os seus primeiros 165 partidos co Valladolid, ata que recibiu un en 1990.\nNo ver\u00e1n de 1990 foi traspasado ao Zaragoza por 50 mill\u00f3ns de pesetas. No equipo aragon\u00e9s militou durante tres tempadas, pero unha lesi\u00f3n nun xeonllo cortou a s\u00faa progresi\u00f3n. Con V\u00edctor Fern\u00e1ndez como adestrador, clasificouse para a Copa da UEFA , competici\u00f3n na que disputou tres partidos.\nEn 1993 deixou Zaragoza e fichou polo C\u00e1diz, de Segunda Divisi\u00f3n, e nos seguintes anos militou no Talavera e de novo na Ponferradina, antes de colgar as botas no ano 2000. Instalado en Ponferrada foi elixido concelleiro de Deportes, cargo que ocupou antes de traballar no \u00e1mbito financeiro. Faleceu na capital berciana o 13 de novembro de 2012 por mor dun cancro, aos 46 anos de idade.\nSelecci\u00f3n espa\u00f1ola.\nFoi internacional coas diferentes categor\u00edas inferiores da selecci\u00f3n espa\u00f1ola. En 1985 disputou a Copa do Mundo sub-20 na Uni\u00f3n Sovi\u00e9tica, proclam\u00e1ndose subcampi\u00f3n tras perder a final contra o Brasil."}
{"id": "554639", "revid": "88215", "url": "https://gl.wikipedia.org/wiki?curid=554639", "title": "Manuel Pe\u00f1a Escontrela", "text": ""}
{"id": "554656", "revid": "75439", "url": "https://gl.wikipedia.org/wiki?curid=554656", "title": "Buscapolo", "text": "O buscapolos \u00e9 unha ferramenta que permite verificar se un determinado cable ou condutor ten unha diferenza de potencial (tensi\u00f3n) con respecto \u00e1 terra f\u00edsica (por exemplo, en tomas el\u00e9ctricas domiciliarias, individualiza que cable \u00e9 a \"fase\" e cal \u00e9 o \"vivo\"). Consiste nun circu\u00edto aberto formado por unha ou m\u00e1is l\u00e1mpadas con puntos de contacto axeitados para a busca. Est\u00e1 formado por unha punta met\u00e1lica nun dos extremos e un mango de pl\u00e1stico, totalmente illado.\nP\u00f3dense atopar en forma de l\u00e1mpada serie, ou en forma de desaparafusador, sendo este \u00faltimo o m\u00e1is utilizado (desaparafusador de neon).\nUtilizaci\u00f3n.\nA forma correcta de utilizar esta ferramenta \u00e9 facendo contacto coa punta met\u00e1lica no condutor que se quere analizar, tocando ao mesmo tempo co dedo a outra punta do buscapolo.\nNo caso de que a persoa ande a tocar calquera superficie que act\u00fae coma terra (de calquera maneira, \u00e9 dicir, por andar descalzo ou estando calzado pola reactancia capacitativa do noso corpo e a terra), p\u00e9chase desa forma o circu\u00edto, a trav\u00e9s do noso corpo e consecuentemente acenderase a l\u00e1mpada. P\u00f3dese comprobar que non \u00e9 estritamente necesario ter contacto coa terra para que se acenda o buscapolos; no caso de que a persoa que estea medindo sube \u00e9 evidente que a circulaci\u00f3n da corrente se produce tam\u00e9n a trav\u00e9s da l\u00e1mpada mentres se carga e descarga altivamente o condensador formado polo noso corpo e a terra f\u00edsica.\nNon existe risco de recibir unha descarga perigosa a trav\u00e9s do buscapolo, debido a que a resistencia das l\u00e1mpadas internas \u00e9 moi alta, e desa maneira circula unha corrente moi pequena, inocua polo noso corpo, pero suficiente como para xerar luminosidade.\nConcepto de polo el\u00e9ctrico.\nNon hai que confundir os conceptos: o buscapolo non individualiza o polo positivo, xa que este non existe como tal nun circu\u00edto de corrente alterna. A polaridade dun circu\u00edto de corrente alterna de 50/60 Hz (dependendo da rexi\u00f3n), como \u00e9 a rede el\u00e9ctrica domiciliaria, cambia xustamente unhas 100/120 veces por segundo, de modo que nunca un cable pode ser o positivo e o outro o negativo continuamente. O que sucede \u00e9 que o buscapolo identifica o cable denominado \"fase\", que pos\u00fae unha diferenza de potencial oscilante con respecto \u00e1 terra f\u00edsica. Difer\u00e9ncianse as\u00ed do outro cable (nas instalaci\u00f3ns monof\u00e1sicas) denominado \"neutro\", o cal por encontrarse aterrado (conectado a terra) polas empresas de enerx\u00eda el\u00e9ctrica, pos\u00fae case o mesmo potencial el\u00e9ctrico que a terra f\u00edsica (en realidade, por mor da circulaci\u00f3n de corrente e a resistencia propia da terra ata o punto onde est\u00e1 aterrado o neutro, adoita haber pequenas tensi\u00f3ns entre o cable neutro e a terra, pero non adoita superar os 5 V no peor dos casos).\nA individualizaci\u00f3n da fase resulta moi \u00fatil cando se realizan novas instalaci\u00f3ns el\u00e9ctricas ou derivaci\u00f3ns dos circu\u00edtos existentes, xa que as normas permiten previr que os condutores da fase se diferencien dos da terra e do neutro. Ademais, esta busca serve para individualizar avar\u00edas ou mal funcionamento nos equipos e os seus gabinetes met\u00e1licos."}
{"id": "554688", "revid": "1131", "url": "https://gl.wikipedia.org/wiki?curid=554688", "title": "Konstantinos Kavafis", "text": ""}
{"id": "554690", "revid": "1888", "url": "https://gl.wikipedia.org/wiki?curid=554690", "title": "Germ\u00e1n Quintela Novoa", "text": ""}
{"id": "554713", "revid": "89787", "url": "https://gl.wikipedia.org/wiki?curid=554713", "title": "Brachymystax", "text": "Brachymystax \u00e9 un x\u00e9nero de peixes oste\u00edctios da orde dos salmoniformes, familia dos salm\u00f3nidos e subfamilia dos salmoninos.\nTaxonom\u00eda.\nDescrici\u00f3n.\nO x\u00e9nero foi descrito en 1866 polo zo\u00f3logo brit\u00e1nico Albert G\u00fcnther.\nEtimolox\u00eda.\nO nome cient\u00edfico \"Brachymystax\" est\u00e1 formado pola uni\u00f3n dos elementos do lat\u00edn cient\u00edfico \"brachy\"- e -\"mixtax\", tirados das voces do grego antigo \u03b2\u03c1\u03b1\u03c7\u03cd\u03c2 \"brach\u00fds\", \"curto\" e \u03bc\u03c5\u03c3\u03c4\u03b1\u03be \"mystax\", \"bigote\", respectivamente, en alusi\u00f3n ao pequeno rebordo que sobresae por riba do \"labio\" superior.\nEspecies.\nNo x\u00e9nero reco\u00f1\u00e9cense tres especies:\nDistribuci\u00f3n.\nViven e r\u00edos e lagos de Mongolia, Casaquist\u00e1n, m\u00e1is amplamente en Siberia (inclu\u00eddo o Extremo Oriente ruso), e no norte da China e en Corea. \nCaracter\u00edsticas.\nTe\u00f1en unha anatom\u00eda parecida \u00e1 doutros salm\u00f3nidos. O tama\u00f1o m\u00e1ximo descrito foi de 70\u00a0cm.\nH\u00e1bitat e biolox\u00eda.\nSon peixes an\u00e1dromos. Cando viven no mar son bentopel\u00e1xicos, e remontan os r\u00edos at\u00e9 a seu treito m\u00e1is alto para reproduc\u00edrense. \nCando en inverno conxelase a parte superior de r\u00edos e lagos, viven ben baixo o xeo. \nSon depredadores de todo animal pequeno que encontren."}
{"id": "554714", "revid": "23204", "url": "https://gl.wikipedia.org/wiki?curid=554714", "title": "Calixe seca", "text": ""}
{"id": "554719", "revid": "1131", "url": "https://gl.wikipedia.org/wiki?curid=554719", "title": "2022 EB5", "text": "2022 EB5 foi un asteroide que chocou coa Terra en 2022. Foi o quinto obxecto impactador na terra descuberto antes do impacto.\n\u00c1s 19:24 UTC do 11 de marzo de 2022, o astr\u00f3nomo Kriszti\u00e1n S\u00e1rneczky descubriu un obxecto brillante mov\u00e9ndose r\u00e1pido usando o telescopio de 60 cm Schmidt telescope do observatorio Piszk\u00e9stet\u0151, en Hungr\u00eda, informando \u00f3 Centro de Planetas Menores (MPC), que designou o obxecto como Sar2593 (rematar\u00eda co nome definitivo de 2022 EB5). An\u00e1lises posteriores determinaron que caer\u00eda a 140 km \u00f3 sur da illa Jan Mayen \u00e1s 21:22:42 UTC, menos de d\u00faas horas despois da s\u00faa descuberta. Ter\u00eda cousa de s\u00f3 1 m de di\u00e1metro, co que non ser\u00eda problema por queimarse na atmosfera na entrada.\nA vixilancia do espazo arredor da Terra para procurar asteroides que poidan impactar e tentar evitar o impacto ou diminu\u00edr as s\u00faas consecuencias v\u00e9n mellorando dende 2008, cando se localizou o primeiro asteroide de impacto certo."}
{"id": "554720", "revid": "98629", "url": "https://gl.wikipedia.org/wiki?curid=554720", "title": "The Weekend Away", "text": "The Weekend Away \u00e9 un filme estadounidense de 2022 dirixido por Kim Farrant a partir dun gui\u00f3n de Sarah Alderson, e baseado na novela hom\u00f3nima de Alderson publicada en 2020. Conta a historia dunha muller chamada Beth (Leighton Meester), que viaxa a Croacia para pasar unha fin de semana coa s\u00faa mellor amiga Kate. Por\u00e9n, Kate p\u00e9rdese e Beth vese na obriga de quedar para descubrir que lle sucedeu. O filme estreouse a trav\u00e9s de Netflix o 3 de marzo de 2022."}
{"id": "554722", "revid": "25871", "url": "https://gl.wikipedia.org/wiki?curid=554722", "title": "Impresora 3D", "text": "Unha impresora 3D \u00e9 un tipo de impresora que fabrica obxectos s\u00f3lidos por impresi\u00f3n de sucesivas capas de determinado material (pl\u00e1stico, metal...). \u00c9 unha m\u00e1quina que se utiliza para producir representaci\u00f3ns f\u00edsicas en 3D de modelos creados por ordenador, mediante unha t\u00e9cnica chamada fabricaci\u00f3n aditiva. Xorden coa necesidade de crear prototipos dun xeito m\u00e1is r\u00e1pido e barato do que se fac\u00eda at\u00e9 ent\u00f3n, a partir de arquivos de dese\u00f1o asistido por ordenador (CAD). \nEn xeral, as impresoras 3D son usadas para fabricar pequenas partes de obxectos, m\u00e1is pequenas que a propia impresora. En 2022 apareceu unha impresora 3D que pode fabricar obxectos moi longos nunha lonxitude, pod\u00e9ndose usar no espazo exterior. \nUnha das principais vantaxes que ten a impresi\u00f3n 3D fronte a outros m\u00e9todos de fabricaci\u00f3n \u00e9 que elimina moitas das restrici\u00f3ns de dese\u00f1o que te\u00f1en estes outros; como por exemplo a posibilidade de desmoldar nas pezas fabricadas por inxecci\u00f3n de pol\u00edmeros. \nA\u00ednda que nun principio a tecnolox\u00eda utiliz\u00e1base basicamente para a fabricaci\u00f3n de prototipos e maquetas por sectores como a arquitectura e o dese\u00f1o industrial, na actualidade, grazas \u00e1 reduci\u00f3n de custos e ao aumento de materiais e tecnolox\u00edas dispo\u00f1ibles, a impresi\u00f3n 3D est\u00e1 a incrementar a s\u00faa presenza, non s\u00f3 no \u00e1mbito industrial, sen\u00f3n tam\u00e9n dom\u00e9stico, educativo e na xeraci\u00f3n de tecidos humanos.\nEtapas.\nCalquera m\u00e9todo de impresi\u00f3n 3D segue o mesmo proceso de impresi\u00f3n e ten cinco pasos obrigatorios e un \u00faltimo paso opcional.\nTipos de impresoras.\nActualmente existen dous tipos de modelos comerciais:\nSegundo o m\u00e9todo utilizado para a compactaci\u00f3n do po, p\u00f3dense clasificar en:\nImpresoras de inxecci\u00f3n de tinta 3D.\nPara as impresoras de tinta util\u00edzase un composto en po, pode ser xeso ou celulosa (o m\u00e1is com\u00fan \u00e9 o xeso). O resultado \u00e9 bastante fr\u00e1xil, polo que a peza debe ser sometida a un ba\u00f1o de cianoacrilato ou resina epoxi para darlle a dureza necesaria. As pezas feitas con po de celulosa p\u00f3dense engadir caucho para facer pezas flexibles. Este sistema ten a vantaxe de que \u00e9 un m\u00e9todo r\u00e1pido e barato, a\u00ednda que as pezas son m\u00e1is fr\u00e1xiles.\nImpresoras l\u00e1ser 3D.\nNo caso das impresoras l\u00e1ser, ao final do proceso de impresi\u00f3n, hai que esperar un tempo a que o material acabado polimerice. A vantaxe deste sistema \u00e9 que as pezas son m\u00e1is resistentes, a\u00ednda que o proceso \u00e9 m\u00e1is lento e m\u00e1is caro.\nImpresoras que inxectan o pol\u00edmero.\nOutro sistema para imprimir pezas en 3D \u00e9 a tecnolox\u00eda de inxecci\u00f3n de pol\u00edmeros con resinas l\u00edquidas que polimerizan con luz ultravioleta. Tr\u00e1tase de fotopol\u00edmeros a base de acr\u00edlicos con diferentes propiedades, presentan vantaxes como: variedade, flexibilidade, mellora da resistencia \u00e1 rotura, cores, etc. Caracter\u00edzase pola s\u00faa precisi\u00f3n e acabado superficial, o que fai que a s\u00faa aplicaci\u00f3n mediante ferramentas sexa moi axeitada. Algunhas partes est\u00e1n totalmente polimerizadas ao final da impresi\u00f3n e non hai tempo de espera engadido, pero a peza debe ser eliminada aplicando un chorro de auga a presi\u00f3n. Esta tecnolox\u00eda foi a primeira en inxectar dous materiais diferentes nun mesmo apartado, o que permite a creaci\u00f3n de materiais dixitais con propiedades \"\u00e1 carta\". As vantaxes desta tecnolox\u00eda son pezas de alta calidade, a\u00ednda que un pouco m\u00e1is caras.\nAs impresoras que imprimen incluso en cor, son as t\u00e9cnicas m\u00e1is evolucionadas nas que as capas se funden cun l\u00edquido mesturado con tinta, co fin de obter as pezas uniformes en cor, cunha capacidade de 2^24 cores diferentes. Os ficheiros que conte\u00f1en os datos destas pezas son como stl, tri\u00e1ngulos, que tam\u00e9n incorporan a funci\u00f3n de cor en cada tri\u00e1ngulo, polo que imprimir texturas tam\u00e9n \u00e9 totalmente factible.\nEsta tecnolox\u00eda \u00e9 relativamente nova e, polo tanto, incorpora as vantaxes inherentes a ela como a sinxeleza de xesti\u00f3n, a fiabilidade e o ambiente de traballo limpo, por citar algunhas. Estas m\u00e1quinas, segundo a tecnolox\u00eda empregada, son capaces de imprimir a m\u00e1is ou menos velocidade, isto est\u00e1 moi relacionado co grosor da capa coa que te\u00f1en que traballar.\nZPrinter.\nNo caso da ZPrinter, que endurece os compostos a base de xeso ou celulosa, a impresora funciona con capas de 0,089 e 0,203 mm, cunha resoluci\u00f3n de 300x450 dpi do eixe xi. Isto trad\u00facese nunha velocidade de impresi\u00f3n entre 2 e 3 cm en vertical, dependendo da xeometr\u00eda das pezas, se \u00e9 a cor ou monocrom\u00e1tica ou o que encheu o cubo.\nO prezo das ZPrinter est\u00e1 por riba dos 20.000\u20ac na s\u00faa versi\u00f3n m\u00e1is barata, a\u00ednda lonxe do mercado de consumo, pero son unha ferramenta moi rendible para os profesionais. Para os modelos profesionais \u00e9 de m\u00e1is de 60.000 \u20ac e a s\u00faa achega e rendibilidade no sector do desenvolvemento de produtos \u00e9 indiscutible.\nMateriais.\nActualmente, as impresoras 3D son capaces de imprimir practicamente en calquera material, esta \u00e9 unha das grandes vantaxes que lles permite evolucionar tan positivamente no mundo empresarial. A continuaci\u00f3n m\u00f3strase unha lista dos principais materiais:\nFabricantes.\nT\u00e1boa de cotas de mercado das impresoras 3D m\u00e1is importantes. "}
{"id": "554723", "revid": "124656", "url": "https://gl.wikipedia.org/wiki?curid=554723", "title": "Manuel \u00cdnsua", "text": "Manuel \"Lalo\" \u00cdnsua \u00cdnsua, nado en Fisterra en 1959, \u00e9 un pol\u00edtico galego do PSdeG-PSOE.\nTraxectoria.\nElectricista de profesi\u00f3n. Nas elecci\u00f3ns municipais de 2003 foi o n\u00famero 3 da candidatura do PSdeG-PSOE en Corcubi\u00f3n. Se ben non resultou elixido nun primeiro momento, a renuncia dun compa\u00f1eiro no mes de xullo f\u00edxoo acceder \u00e1 corporaci\u00f3n e ocupar responsabilidades no goberno dos independentes de AVIC cos socialistas. Nas municipais de 2007 AVIC e o alcalde Francisco Lema Fuentes integr\u00e1ronse no PSdeG, candidatura da cal foi n\u00famero 4 e resultou sela m\u00e1is votada. Por\u00e9n un acordo entre BNG e o PPdeG privou \u00f3s socialistas do goberno, polo que pasaron \u00e1 oposici\u00f3n. En abril de 2008 os socialistas recuperaron o goberno trala dimisi\u00f3n do alcalde Rafael Mouzo e a posterior ruptura do acordo entre nacionalistas e populares. Nas municipais de 2011 foi o n\u00famero 2 da candidatura socialista, que obtivo de novo a vitoria e se mantivo no goberno en minor\u00eda. Nas municipais de 2015 encabezou a lista do PSdeG, trala retirada do alcalde Francisco Lema Fuentes, e foi elixido alcalde como cabeza da lista m\u00e1is votada, gobernando en minor\u00eda. En marzo de 2018 foi elixido coordinador comarcal do PSdeG na Costa Atl\u00e1ntica. Nas municipais de 2019 revalidou de novo a alcald\u00eda, sendo a forza m\u00e1is votada e establecendo un pacto de goberno co Partido Aut\u00f3nomo de Corcubi\u00f3n, que se rompeu en outubro dese mesmo ano, gobernando de novo os socialistas en solitario. Nas municipais de 2023 foi derrotado polo BNG e renunciou a recollela acta de concelleiro."}
{"id": "554724", "revid": "23204", "url": "https://gl.wikipedia.org/wiki?curid=554724", "title": "S\u00e1ndor M\u00e1rai", "text": "S\u00e1ndor K\u00e1roly Henrik Grosschmid de M\u00e1ra, nado en Kassa (Reino de Hungr\u00eda, actualmente Eslovaquia) o 11 de abril de 1900 e finado en San Diego o 21 de febreiro de 1989, foi un escritor e xornalista h\u00fangaro. Co\u00f1ecido como S\u00e1ndor M\u00e1rai (|\u02c8\u0283a\u02d0ndor \u02c8ma\u02d0r\u0252i|) e antigamente en ingl\u00e9s como Alexander M\u00e1rai.\nTraxectoria.\nM\u00e1rai naceu en 1900. Polo seu pai, era parente da familia nobre h\u00fangara Orsz\u00e1gh. En 1919 apoiou de xeito entusiasta a Rep\u00fablica Sovi\u00e9tica H\u00fangara e traballou como xornalista. Uniuse aos comunistas convert\u00e9ndose nun dos fundadores do Grupo Activista e Antinacional de Escritores Comunistas. Trala ca\u00edda da Rep\u00fablica Sovi\u00e9tica, \u00e1 s\u00faa familia pareceulle m\u00e1is seguro que abandonase o pa\u00eds e continuou os estudos en Leipzig. M\u00e1rai viviu en Frankfurt, Berl\u00edn e Par\u00eds e brevemente considerou escribir en alem\u00e1n, mais finalmente escolleu a s\u00faa lingua nai, o h\u00fangaro, para a s\u00faa obra. En \"Egy polg\u00e1r vallom\u00e1sai\", M\u00e1rai identifica a lingua materna co propio concepto de naci\u00f3n. Estableceuse en Krisztinav\u00e1ros, Budapest, en 1928. Na d\u00e9cada de 1930 logrou reco\u00f1ecemento cun estilo realista preciso e claro. Foi quen primeiro escribiu cr\u00edticas da obra de Franz Kafka.\nEscribiu con entusiasmo sobre a primeira e a segunda arbitraxes de Viena, en que como resultado da arbitraxe xermano-italiana, Checoslovaquia e Roman\u00eda tivero que devolver parte dos territorios que Hungr\u00eda perdera no tratado de Trianon. Non obstante, M\u00e1rai foi moi cr\u00edtico cos nazis.\nM\u00e1rai escribiu 46 libros. A s\u00faa obra de 1942 \"A gyerty\u00e1k csonkig \u00e9gnek\" (\"As candeas arden ata o toco\") expresa a nostalxia pola antiga sociedade multi\u00e9tnica e multicultural do Imperio Austro-H\u00fangaro, reminiscencia das obras de Joseph Roth. En 2006 estreouse en Londres unha adaptaci\u00f3n da novela ao escenario escrita por Christopher Hampton.\nTam\u00e9n lle desagradou o r\u00e9xime comunista que tomou o poder despois da segunda guerra mundial e marchou (ou foi expulsado) en 1948. Tras vivir un tempo en Italia, M\u00e1rai estableceuse na cidade de San Diego, nos Estados Unidos. M\u00e1rai uniuse a Radio Free Europe entre 1951 e 1968. M\u00e1rai ficou decepcionado de que as potencias occidentais non axudasen a Revoluci\u00f3n H\u00fangara de 1956.\nContinuou a escribir en h\u00fangaro, e non foi publicado en ingl\u00e9s ata mediados da d\u00e9cada de 1990. Como outras memorias de escritores e pol\u00edticos h\u00fangaros foi publicado primeiro en occidente, xa que non era posible na era K\u00e1d\u00e1r despois de 1956. Despois da morte da s\u00faa esposa en 1986, M\u00e1rai retirouse a\u00ednda m\u00e1is no illamento. En 1987, viv\u00eda cun cancro avanzado e a s\u00faa depresi\u00f3n empeorou cando perdou o seu fillo adoptado, John. Acabou coa s\u00faa vida dun disparo na cabeza en San Diego en 1989. Sobreviv\u00edronlle tres netas, Lisa, Sarah e Jennifer M\u00e1rai.\nEsquecido largo tempo f\u00f3ra de Hungr\u00eda, a s\u00faa obra, formada por poemas, novelas e diarios, foi m\u00e1is tarde \"redescuberta\" e republicada en m\u00faltiples linguas e est\u00e1 considerada parte do canon literario europeo do s\u00e9culo XX."}
{"id": "554725", "revid": "47401", "url": "https://gl.wikipedia.org/wiki?curid=554725", "title": "Sandor Marai", "text": ""}
{"id": "554726", "revid": "1093", "url": "https://gl.wikipedia.org/wiki?curid=554726", "title": "Manuel \u00cdnsua \u00cdnsua", "text": ""}
{"id": "554727", "revid": "839", "url": "https://gl.wikipedia.org/wiki?curid=554727", "title": "Iuri Usachov", "text": "Iuri Vladimirovich Usachov, nado en Donetsk, Rusia, o 9 de outubro de 1957, \u00e9 un cosmonauta ruso que formou parte das misi\u00f3ns STS-101, STS-102, STS-105, Soiuz TM-18 e Soiuz TM-23 e foi membro da expedici\u00f3n 2 \u00e1 Estaci\u00f3n Espacial Internacional.\nTraxectoria.\nUsachov graduouse como enxe\u00f1eiro polo Instituto de Aviaci\u00f3n de Moscova en 1985. Traballou na corporaci\u00f3n Energia como enxe\u00f1eiro ata ser selecccionado como cosmonauta en 1989. Participou nas misi\u00f3ns STS-101, STS-102, STS-105, Soiuz TM-18 e Soiuz TM-23, sendo membro da expedici\u00f3n 2 \u00e1 Estaci\u00f3n Espacial Internacional e pasando 552,93 d\u00edas no espazo."}
{"id": "554729", "revid": "98629", "url": "https://gl.wikipedia.org/wiki?curid=554729", "title": "US-P", "text": "US-P (acr\u00f3nimo de \"Upravlenniye Sputnik Passivny\", ou \"Sat\u00e9lite Controlado Pasivamente\") foi unha serie de sat\u00e9lites de reco\u00f1ecemento mediante radar da Uni\u00f3n Sovi\u00e9tica en primeiro lugar e despois de Rusia.\nCaracter\u00edsticas.\nOs sat\u00e9lites US-P eran sat\u00e9lites de reco\u00f1emento adicados a vixiar os oc\u00e9anos, rexistrando as emisi\u00f3ns radioel\u00e9ctricas de buques civ\u00eds e militares. Eran a versi\u00f3n pasiva dos sat\u00e9lites nucleares de reco\u00f1ecemento US-A, e a diferentes destes, grazas aos seus menores requirimentos de enerx\u00eda, usaban paneis solares. Os dous tipos de sat\u00e9lite compart\u00edan bus. Ti\u00f1an unha masa de 3300 kg e lanz\u00e1ronse 37, todos con \u00e9xito, mediante foguetes Tsiklon-2 dede o cosm\u00f3dromo de Baikonur. Foron substitu\u00eddos polos sat\u00e9lites US-PM."}
{"id": "554730", "revid": "98629", "url": "https://gl.wikipedia.org/wiki?curid=554730", "title": "US-PM", "text": "US-PM (acr\u00f3nimo de \"Upravlenniye Sputnik Passivny Modifikirovanny\", ou \"Sat\u00e9lite Controlado Pasivamente Modificado\") foi unha serie de sat\u00e9lites de reco\u00f1ecemento mediante radar rusos.\nCaracter\u00edsticas.\nOs sat\u00e9lites US-PM eran versi\u00f3ns melloradas dos sat\u00e9lites US-P e co seu mesmo obxectivo: vixiar os oc\u00e9anos, rexistrando as emisi\u00f3ns radioel\u00e9ctricas de buques civ\u00eds e militares. Tam\u00e9n se alimentaban mediante paneis solares e substitu\u00edron tanto aos US-P como \u00e1 versi\u00f3n activa e alimnetada por enerx\u00eda nuclear destes sat\u00e9lites, os US-A. Usaba o mesmo tipo de bus que os anteriores sat\u00e9lites. Ti\u00f1an unha masa de 3300 kg e lanz\u00e1ronse 13, todos con \u00e9xito, mediante foguetes Tsiklon-2 dede o cosm\u00f3dromo de Baikonur a \u00f3rbitas de 420 km de altura e 65\u00ba de inclinaci\u00f3n orbital. Os seus substitutos son os sat\u00e9lites Pion-NKS."}
{"id": "554731", "revid": "98629", "url": "https://gl.wikipedia.org/wiki?curid=554731", "title": "Caralampio", "text": "San Caralampio (en ) foi un sacerdote ou bispo cristi\u00e1n de Magnesia de Meandro (Asia Menor). O nome significa \"que resplandece de alegr\u00eda\" (de \"kara\", alegr\u00eda, e \"lampo\", brillar ). Foi martirizado e morto no ano 202, cando, segundo a tradici\u00f3n, ti\u00f1a 113 anos. \nVida e martirio.\nViviu durante o mandato de Septimio Severo, emperador romano entre os anos 193 e 211.\u200b Caralampio era bispo de Magnesia e difundiu os Evanxeos nesta rexi\u00f3n durante moitos anos. Pero ante o \u00e9xito da s\u00faa predicaci\u00f3n, as autoridades da zona (o proc\u00f3nsul Luciano e o comandante militar Lucio) arrestaron \u00f3 santo e lev\u00e1rono a xu\u00edzo, onde Caralampio se ratificou na s\u00faa fe en Cristo e negouse a ofrecer sacrificios \u00f3s \u00eddolos romanos. En consecuencia foi torturado sen piedade con ganchos de ferro para esgazar a s\u00faa pel, mentres que o santo se limitaba a agradecerllo porque iso lle axudaba a alcanzar a vida eterna. Disque tam\u00e9n que as mans do prefecto Luciano - ou de Lucio-, que participaba persoalmente no martirio, qued\u00e1ronlle apegadas \u00e1 pel do santo, sen que lle fose posible retiralas ata que este pediu a Deus o perd\u00f3n para os seus verdugos e, nese instante, as mans quedaron liberadas .\n\u00d3 ver esta actitude e a resistencia do santo, dous verdugos, Porfirio e Bato , renunciaron \u00f3 culto \u00f3s \u00eddolos e convert\u00e9ronse \u00f3 cristianismo, as\u00ed como tam\u00e9n tres mulleres que estaban presenciando o suplicio . Pero Luciano ordenou que todos eles foran decapitados. Outra versi\u00f3n sit\u00faa agora o momento en que Lucio comezou a torturar persoalmente a Caralampio e a piques estivo de perder as mans.\nO prefecto, alporizado, cuspiu na cara \u00f3 santo e de socato se lle volveu a cabeza, quedando mirando cara a atr\u00e1s. Tanto Luciano como Lucio pediron perd\u00f3n e o santo concedeullo, sandando de novo.\nFinalmente, lev\u00e1rono ante o emperador Septimio Severo, que ordenou que fose decapitado. Cando chegaron \u00f3 lugar da execuci\u00f3n, o santo rezou para que Deus o acollese e nese momento abr\u00edronse os ceos e apareceuse Xes\u00fas, que o chamou canda el e prometeulle o que lle pedise. Caralampio fixo unha \u00fanica petici\u00f3n: que o lugar onde repousaran os seus restos nunca padecera fame nin pestes, o que lle foi concedido. E desta forma, Caralampio morreu antes de que o verdugo fixese caer a espada contra el .\nConmovida polo que vira, a filla de Severo, Galina ou Galena, converteuse \u00f3 cristianismo e foi ela a que o embalsamou e enterrou nunha urna de ouro .\nVeneraci\u00f3n.\nRepres\u00e9ntase como un home de idade avanzada (dise que \u00e9 o santo de m\u00e1is idade entre os m\u00e1rtires), con longa barba branca. Viste casula de bispo e leva na man a palma do martirio. Consid\u00e9rase patr\u00f3n das enfermidades da pel, dos coxos e dos borrachos; tam\u00e9n \u00e9 avogoso das pestes.\nA festividade de San Caralampio cel\u00e9brase o 10 de febreiro , se ben en Melide cel\u00e9brano o segundo domingo de setembro, nunha \"Festa do Vi\u00f1o\" denominada popularmente \"Festa dos borrachos\", que se v\u00e9n festexando desde mediados do s\u00e9culo XX . A relaci\u00f3n do santo co vi\u00f1o deriva dunha versi\u00f3n chusca do martirio, segundo a cal, San Caralampio pediu morrer afogado nun bocoi de vi\u00f1o.\nTam\u00e9n se celebraba o santo en Compostela, cunha romar\u00eda \u00e1 beira do r\u00edo Pelamios, coincidindo con San Xo\u00e1n ou no primeiro domingo de xullo , as\u00ed como en Carballeda de Valdeorras .\nEn calquera caso, Ferro Ruibal afirma que \"non figura ning\u00fan santo con tal nome no santoral romano\" e que as fontes consultadas falan dun m\u00e1rtir en Antioqu\u00eda do s\u00e9culo V.\nSan Caralampio na illa da Toxa.\nPero quizais o Caralampio m\u00e1is afamado sexa o que se venera na capela da Illa da Toxa (O Grove, Pontevedra). Tr\u00e1tase dunha capela constru\u00edda en 1909 polo arquitecto ourens\u00e1n Daniel V\u00e1zquez-Gul\u00edas (1869-1937). Ten planta de cruz latina, dunha soa nave, con cruceiro destacado en altura na s\u00faa parte central e capela maior de forma rectangular. Existiu unha ermida anterior, datada no s\u00e9culo XII, da que non queda memoria nin constancia da s\u00faa posible situaci\u00f3n. A zona onde se levanta a actual capela, constru\u00edda en 1909, era unha salina ata que foi reenchida a principios do s\u00e9culo XX .\nPara solucionar un constante problema de humidades na cabeceira da capela, orientada cara o sur, un albanel local recomendou cubrir esa fachada con cunchas de vieira (unha soluci\u00f3n tradicional galega para protexer as casas da chuvia), e as\u00ed se fixo, a finais dos anos 40 do s\u00e9culo XX. O resultado foi tan bonito a m\u00e1is de eficaz que a xerencia do balneario decidiu cubrir do mesmo xeito toda a capela, un labor que non se rematou ata principios dos anos 50 . Deste peculiar recubrimento v\u00e9nlle a denominaci\u00f3n popular de \"Capela das Cunchas\".\nOs turistas colleron o costume de asinar nas cunchas, que agora mostran os nomes dos visitantes ata a altura que estes poden alcanzar. Na capela existe un cartel pregando que non se faga, xa que non responde a tradici\u00f3n ningunha, pero o certo \u00e9 que a advertencia non ten moito \u00e9xito. Mesmo deuse o caso de turistas que pretenderon arrincar algunha cuncha como recordo da visita .\nO 28 de decembro de 1996, casaron nesta capela Mariano Rajoy Brey, daquela Ministro de Administraciones P\u00fablicas, con Elvira Fern\u00e1ndez Balboa .\nDentro da degradaci\u00f3n xeral da Illa da Toxa nos \u00faltimos anos que afectou a un bo n\u00famero das estruturas da illa, tam\u00e9n a capela careceu do mantemento necesario, polo que no 2020 houbo que suspender os actos de culto polo mal estado do edificio, especialmente das cubertas, para proceder \u00e1 s\u00faa restauraci\u00f3n .\nA capela figura recollida no Cat\u00e1logo de edificios e bens protexidos, dentro do cap\u00edtulo dedicado \u00f3 Patrimonio arquitect\u00f3nico, no PXOM 2020 , descrita na ficha AT/23. Na descrici\u00f3n sin\u00e1lase un bo estado de conservaci\u00f3n, se ben coas \"alteraci\u00f3ns habituais co paso do tempo\". C\u00f3mpre constar que neste documento denom\u00ednase co nome de \"Capela de San Carcampio\", erro que se v\u00e9n arrastrando -polo menos- desde a primeira publicaci\u00f3n das normas subsidiarias de planeamento dos diferentes concellos de Galicia en 1991 .\nVeneraci\u00f3n noutros pa\u00edses.\nDi a tradici\u00f3n que o cranio de San Caralampio se conserva no mosteiro de Santo Estevo en Meteora (en Tesalia, \u00f3 norte de Grecia) se ben tam\u00e9n se conservan numerosas reliquias en diferentes lugares de Grecia. Os numerosos milagres que lle son atribu\u00eddos fai que sexa especialmente querido nese pa\u00eds\u200b, celebr\u00e1ndose a s\u00faa festa con sacrificios de bois \u00f3 estar considerado protector da agricultura.\nTam\u00e9n se celebra en Comit\u00e1n e Altamirano (senllos municipios mexicanos). C\u00f3ntase que a devoci\u00f3n a este santo foi introducida en 1850 por un soldado. Este ti\u00f1a unha novela hist\u00f3rica do santo e un terratenente fixo un cadro para o seu rancho, a partir da imaxe da portada (Caralampio a piques de ser decapitado e Xes\u00fas no ceo). Dunha volta unha epidemia atacou a rexi\u00f3n pero a poboaci\u00f3n onde estaba situado o rancho non padeceu as s\u00faas consecuencias. Por tal motivo, comezouse a venerar como santo patr\u00f3n avogoso contra a peste e as enfermidades infecciosas, e levantouse unha igrexa no seu honor ."}
{"id": "554732", "revid": "85894", "url": "https://gl.wikipedia.org/wiki?curid=554732", "title": "Asociaci\u00f3n Cultural Ard\u00f3briga", "text": "Ard\u00f3briga, asociaci\u00f3n cultural para a protecci\u00f3n do patrimonio \u00e9 unha asociaci\u00f3n cultural creada en Pontedeume o 24 de outubro de 2008 coa finalidade de protexer o patrimonio cultural en xeral, salvagardar as estaci\u00f3ns arqueol\u00f3xicas existentes, e conservar o patrimonio topon\u00edmico.\nA motivaci\u00f3n principal do grupo de persoas que crearon a asociaci\u00f3n foi, nas s\u00faas propias palabras, \"a toma de conciencia do risco de desaparici\u00f3n do patrimonio cultural legado polas xeraci\u00f3ns pasadas e do que a sociedade actual semella non ser quen de transmitir para uso e desfrute das vindeiras\".\nO seu \u00e1mbito de acci\u00f3n \u00e9 o do territorio que hoxe ocupan os concellos de Mi\u00f1o e Pontedeume. Estes dous municipios mante\u00f1en unha estreita relaci\u00f3n desde tempos remotos manifestada na s\u00faa pertenza secular ao arciprestado de Pruzos; na espectacular estaci\u00f3n arqueol\u00f3xica do castro de Centro\u00f1a-Perbes, cuxo soar se espalla por ambos concellos e no que converxen catro l\u00edmites parroquiais; e no santuario do monte de Breamo, de probables orixes precristi\u00e1s.\nActividades.\nAs actividades da asociaci\u00f3n clasif\u00edcanse en dous tipos: as de comunicaci\u00f3n coa sociedade e as de investigaci\u00f3n. Entre as primeiras est\u00e1n as conferencias e charlas, excursi\u00f3ns culturais, obradoiros e publicaci\u00f3ns de artigos e estudos en revistas especializadas. No programa de investigaci\u00f3n destacan os proxectos da toponimia dos concellos de Pontedeume e Mi\u00f1o, os dos castros de Centro\u00f1a e da Insua, e o do Fondo documental e bibliogr\u00e1fico Ard\u00f3briga.\nRecursos.\nPara levar a cabo as actividades mencionadas, a asociaci\u00f3n conta cos seguintes recursos:"}
{"id": "554733", "revid": "6", "url": "https://gl.wikipedia.org/wiki?curid=554733", "title": "Puntos de Lagranxe", "text": ""}
{"id": "554735", "revid": "111586", "url": "https://gl.wikipedia.org/wiki?curid=554735", "title": "Xogo real de Ur", "text": "Xogo real de Ur \u00e9 a denominaci\u00f3n que se deu a d\u00faas pezas arqueol\u00f3xicas, interpretadas como xogos de mesa ou de taboleiro, atopadas nas tumbas reais de Ur por Sir Leonard Woolley na d\u00e9cada de 1920. unha delas exh\u00edbese no Museo Brit\u00e1nico (Londres).\nSon d\u00faas t\u00e1boas con incrustaci\u00f3ns de taracea, que se datan na Primeira Dinast\u00eda de Ur, antes do 2600\u00a0a.\u00a0C., o que as converte nun dos exemplos m\u00e1is antigos deste tipo de obxectos, xunto co antigo xogo exipcio chamado Senet (do que existen rexistros posiblemente anteriores ao s\u00e9culo XXXIII\u00a0a.\u00a0C.) ou as 60 pezas achadas en Shahr-i Sokhta (Ir\u00e1n, datado fai cinco mil anos).\u00a0\nNo xogo real de Ur participaban por dous xogadores, cada un con sete fichas (negras e brancas, como nas damas ou o xadrez), e us\u00e1banse tres dados tetra\u00e9dricos. As regras do xogo son desco\u00f1ecidas pero hai unha posible reconstruci\u00f3n do modo de xogo baseado nunha tabo\u00ed\u00f1a de arxila con escritura cuneiforme de orixe babil\u00f3nico do 177-176\u00a0a.\u00a0C.; e que permite supor que, como o Senet, era un xogo \"de carreiras\" ou \"persecuci\u00f3n\", similar aos actuais parch\u00eds, backgammon ou o xogo da oca.\nunha versi\u00f3n do xogo esgrafiada sobre unha parede foi recentemente descuberta nunha das portas custodiadas por figuras de \"Lamasu\" (touros alados con cabeza humana) do palacio de Sarg\u00f3n II (721-705\u00a0a.\u00a0C.) en Khorsabad, agora no Museo Brit\u00e1nico. Xogos similares foron descubertos noutras esculturas doutros museos."}
{"id": "554739", "revid": "4817", "url": "https://gl.wikipedia.org/wiki?curid=554739", "title": "Lodewijk van den Berg", "text": "Lodewijk van den Berg, nado en Sluiskil (Pa\u00edses Baixos) o 24 de marzo de 1932 e finado o 16 de outubro de 2022, foi un astronauta estadounidense retirado que formou parte da misi\u00f3n STS-51-B.\nTraxectoria.\nVan den Berg era m\u00e1ster en enxe\u00f1ar\u00eda qu\u00edmica pola Universidade T\u00e9cnica de Delft (Pa\u00edses Baixos) en 1961 e en ciencias aplicadas pola Universidade de Delaware en 1972. Ti\u00f1a un doutoramento en ciencias aplicadas por esta mesma \u00faltima universidade en 1975. Participou na misi\u00f3n STS-51-B como especialista de misi\u00f3n, pasando 7,01 d\u00edas no espazo."}
{"id": "554743", "revid": "89787", "url": "https://gl.wikipedia.org/wiki?curid=554743", "title": "Oca (xogo)", "text": "A oca \u00e9 un xogo de mesa no que dous ou m\u00e1is xogadores moven pezas por unha pista nun taboleiro tirando un ou dous dados.\u00a0O obxectivo do xogo \u00e9 alcanzar a praza n\u00famero sesenta e tres antes que calquera dos outros xogadores, evitando obst\u00e1culos como a \"pousada\", a \"ponte\" e a \"morte\".\nConsid\u00e9rase o prototipo de moitos dos xogos de mesa de carreiras comerciais europeos dos s\u00e9culos posteriores. Alcanzou unha gran popularidade no s\u00e9culo XVI. O xogo \u00e9 popular principalmente en Europa e \u00e9 visto como entretemento familiar. As versi\u00f3ns comerciais do xogo apareceron nas d\u00e9cadas de 1880 e 1890, e presentan caracter\u00edsticas t\u00edpicas europeas antigas, como nenos con roupa da \u00e9poca. Alg\u00fans dos elementos xa estaban en versi\u00f3ns anteriores, como o pozo ou as pontes, que alg\u00fans relacionan cos cami\u00f1os a Santiago de Compostela.\nHistoria.\nPrimeira menci\u00f3n documentada.\nAs orixes do xogo son incertas. Segundo Adrien Seville, a menci\u00f3n m\u00e1is antiga rexistrada ao xogo foi nun libro de serm\u00f3ns do frade dominico Gabriele da Barletta publicado en 1480. \nNome.\nEn galego a ave palm\u00edpede da familia dos an\u00e1tidos anserinos ch\u00e1mase ganso. O nome do xogo na gran maior\u00eda dos idiomas prov\u00e9n dese animal, salvo en alem\u00e1n, que ademais de \"G\u00e4nsespiel\" (xogo do ganso) hai outra variante que se chama \"Affenspiel\" (xogo do mono)\nPrecedentes e xogos similares.\nO nome para ganso \u00e9 oca en catal\u00e1n, italiano e castel\u00e1n, e deu lugar a outro xogo de taboleiro con 48 casi\u00f1as chamado xogo da auca, que derivou logo na auca, un precursor da banda dese\u00f1ada. Co mesmo nome, xogo do ganso, hai varios xogos en Internet, alg\u00fans sen relaci\u00f3n coa oca, entre eles o \"Untitled Goose Game\".\nAlg\u00fans conectan o xogo co disco de Phaistos (tam\u00e9n chamado de Festo ou de Festos), pola s\u00faa forma en espiral pero, como sinala Caroline Goodfellow, \"\u00e9 improbable que os dous xogos fosen iguais\". \nOutro xogo antigo con 60 pezas-casi\u00f1a \u00e9 o xogo real de Ur, con semellanzas aos xogos do oware e senet.\nVersi\u00f3ns sobre a orixe.\nO gran duque Francisco I de M\u00e9dicis de Toscana regaloulle unha versi\u00f3n do xogo da oca ao rei Filipe II de Espa\u00f1a nalg\u00fan momento entre 1574 e 1587. En xu\u00f1o de 1597 John Wolfe rex\u00edstraa no \"Stationers' Register\", como \"o xogo novo e m\u00e1is agradable do ganso\".\nUnha teor\u00eda vincula a oca ao Cami\u00f1o de Santiago. Segundo esa hip\u00f3tese, foi inventada pola Orde dos Templarios, que se encargaba de protexer aos que peregrinaban a Compostela, o ganso estar\u00eda relacionado coa pegada do seu animal simb\u00f3lico (pata de ganso) e as 63 casi\u00f1as ser\u00edan as principais paradas do cami\u00f1o franc\u00e9s.\nDescrici\u00f3n.\nO taboleiro consiste nunha pista con espazos numerados consecutivamente, normalmente 63, e adoita estar disposto en espiral co punto de partida no exterior. A peza de cada xogador m\u00f3vese segundo o lanzamento dun ou dous dados. Espallados polo taboleiro hai unha serie de espazos nos que se representa un ganso; aterrar nun ganso perm\u00edtelle ao xogador moverse de novo \u00e1 mesma distancia. Os atallos adicionais, como os espazos marcados cunha ponte, moven o xogador a outra posici\u00f3n especificada. Tam\u00e9n hai alg\u00fans espazos de penalizaci\u00f3n que obrigan ao xogador a retroceder ou perder unha ou m\u00e1is voltas, sendo a m\u00e1is reco\u00f1ecible a marcada cunha caveira que simboliza a morte; ao aterrar neste espazo fai que o xogador sexa enviado de volta para comezar. Nos taboleiros espa\u00f1ois o reverso adoita ser un taboleiro de parch\u00eds.\nNa cultura popular arredor do mundo.\n\"Musee jeu de l'oie\".\nA colecci\u00f3n Pierre Dietsch, formada por 2500 xogos da oca, \u00e9 unha das maiores do mundo. Dietsch, polit\u00e9cnico de orixe alsacia, recompilou esta colecci\u00f3n durante trinta anos, durante as s\u00faas viaxes por Europa; finou en 1999, pouco despois de doar os seus xogos ao concello de Rambouillet no departamento de Yvelines (Illa de Francia). Este dep\u00f3sito deu lugar ao nacemento do Museo da Oca o . 80 ocas, francesas e estranxeiras estiveron en exposici\u00f3n permanente at\u00e9 2011, cando o museo pechou. A colecci\u00f3n, comprada en 2008, permanece en poder do concello, e o museo est\u00e1 situado no restaurado palacio do Rei de Roma, no centro de Rambouillet. "}
{"id": "554745", "revid": "121921", "url": "https://gl.wikipedia.org/wiki?curid=554745", "title": "Neutralidade de x\u00e9neros", "text": ""}
{"id": "554753", "revid": "23204", "url": "https://gl.wikipedia.org/wiki?curid=554753", "title": "Alevismo", "text": "O alevismo ou alevismo anatolio (en , \"Anadolu Alevili\u011fi\" ou \"K\u0131z\u0131lba\u015fl\u0131k\"; en ; en ) \u00e9 unha tradici\u00f3n isl\u00e1mica local, cuxos partidarios seguen as m\u00edsticas ensinanzas isl\u00e1micas alev\u00eds (\"b\u0101\u1e6den\u012b\") de Haji Bektash Veli, quen se sup\u00f3n que ensinou as ensinanzas de Al\u00ed e os doce im\u00e1ns. A diferenza do sunnismo e doutros dodecefalistas xi\u00edtas, os alev\u00eds non te\u00f1en dogmas relixiosos vinculantes, e as ensinanzas son transmitidas por un l\u00edder espiritual. Reco\u00f1ecen os seis artigos de fe do islam, pero poden diferir na s\u00faa interpretaci\u00f3n. Os adeptos do alevismo habitan principalmente en Turqu\u00eda e constit\u00faen arredor do 20% ou 25% da poboaci\u00f3n en Turqu\u00eda.\nHistoria.\nOs alev\u00eds foron v\u00edtimas de pogromos tanto durante a \u00e9poca otom\u00e1 como baixo a rep\u00fablica turca ata 1990.\nPer\u00edodo selx\u00facida.\nDurante a grande expansi\u00f3n turca dende Asia Central a Ir\u00e1n e Anatolia no per\u00edodo selx\u00facida (s\u00e9culos XI-XII), as tribos n\u00f3mades turcom\u00e1s aceptaron unha forma de islam suf\u00ed e pro-ali que coexist\u00eda con alg\u00fans dos seus costumes preisl\u00e1micos. A s\u00faa conversi\u00f3n ao islam neste per\u00edodo conseguiuse en gran parte grazas aos esforzos non dos eruditos textuais (ulema) que expo\u00f1en os puntos m\u00e1is finos da ex\u00e9xese cor\u00e1nica e da lei xaria, sen\u00f3n polos carism\u00e1ticos derviches suf\u00eds cuxo culto ao culto dos santos musulm\u00e1ns, a adivi\u00f1aci\u00f3n m\u00edstica e o milenarismo falaban m\u00e1is directamente \u00e1 mentalidade esteparia. Estas tribos dominaron Anatolia durante s\u00e9culos cos seus guerreiros relixiosos (ghazi) encabezando a campa\u00f1a contra bizantinos e cruzados.\nPer\u00edodo otom\u00e1n.\nComo antes en Khorasan e Asia occidental, os turcom\u00e1ns que encabezaron a entrada dos otom\u00e1ns aos Balc\u00e1ns e a Asia occidental inspir\u00e1ronse m\u00e1is nun islam popular vagamente xi\u00edta que na relixi\u00f3n formal. Moitas veces, as campa\u00f1as otom\u00e1s foron acompa\u00f1adas ou guiadas por derviches de Bekta\u015fi, herdeiros espirituais do santo suf\u00ed do s\u00e9culo XIII Haji Bektash Veli, el mesmo nativo de Khorasan. Despois da conquista de Constantinopla en 1453, o estado otom\u00e1n estaba cada vez m\u00e1is decidido a facer valer o seu control fiscal pero tam\u00e9n xur\u00eddico e pol\u00edtico sobre os conf\u00edns m\u00e1is afastados do Imperio. As revoltas Qizilbash resultantes, unha serie de revoltas milenarias antiestatais da poboaci\u00f3n turcom\u00e1 heterodoxa de Anatolia que culminaron no establecemento dun estado rival militantemente xi\u00edta no veci\u00f1o Ir\u00e1n. O Imperio Otom\u00e1n proclamouse m\u00e1is tarde os seus defensores contra o estado xi\u00edta saf\u00e1vida e as seitas relacionadas. Isto creou unha fenda entre a elite gobernante sunita otom\u00e1 e a poboaci\u00f3n alev\u00ed de Anatolia. Anatolia converteuse nun campo de batalla entre saf\u00e1vidas e otom\u00e1ns, cada un decidido a inclu\u00edlo no seu imperio.\nRep\u00fablica de Turqu\u00eda.\nSegundo Eren Sar\u0131, Alevi viu a Kemal Atat\u00fcrk como un \"salvador do Mahdi enviado para salvalos do xugo otom\u00e1n sunita\". Por\u00e9n, os pogromos contra os alev\u00eds non cesaron despois do establecemento da rep\u00fablica de Atat\u00fcrk. Nos ataques contra os esquerdistas dos anos 70, ultranacionalistas e reaccionarios mataron moitos alev\u00eds. Malatya en 1978, Mara\u015f en 1979 e \u00c7orum en 1980 foron testemu\u00f1as do asasinato de centos de alev\u00eds, o incendio de centos de casas e saqueos.\nCando chegou ao poder en 2003, o ent\u00f3n primeiro ministro Recep Tayyip Erdogan prometeu inicialmente reforzar os dereitos das minor\u00edas. En 2007 comezou unha \"apertura alev\u00ed\" e protexeu aos alev\u00eds dos masacres. Pero o goberno de Erdogan tam\u00e9n fai fincap\u00e9 no ensino da doutrina sunita nas escolas p\u00fablicas, colocou a poucos alev\u00eds en postos gobernamentais como gobernador ou xefe de polic\u00eda; e a\u00ednda que gasta grandes sumas para a construci\u00f3n de mesquitas sunitas, n\u00e9gase a clasificar aos cemevis como lugares de culto oficiais, e moito menos pagar pola s\u00faa construci\u00f3n. En outubro de 2013, decenas de miles de alev\u00eds protestaron pola falta de dereitos alev\u00eds nunha serie de reformas introducidas por Erdogan. En 2015, un cemevi foi confiscado e reutilizado como mesquita, a pesar da presenza doutra mesquita a uns centos de metros. En 2016, o Tribunal Europeo de Dereitos Humanos (TEDH) considerou que os alevis en Turqu\u00eda \"estaban sometidos a unha diferenza de trato para a que non hab\u00eda ningunha xustificaci\u00f3n obxectiva e razoable\"."}
{"id": "554754", "revid": "23204", "url": "https://gl.wikipedia.org/wiki?curid=554754", "title": "Alevismo anatolio", "text": ""}
{"id": "554756", "revid": "85894", "url": "https://gl.wikipedia.org/wiki?curid=554756", "title": "Rufino Rodr\u00edguez Lla\u00fa", "text": "Rufino Rodr\u00edguez Lla\u00fa, nado na Veiga de Cascall\u00e1 (Rubi\u00e1) o 14 de xu\u00f1o de 1920 e finado no Barco de Valdeorras o 11 de maio de 1981, foi un fot\u00f3grafo galego.\nTraxectoria.\nExerceu profesionalmente como Foto Rufino desde o estudio que abriu en 1945 no Barco de Valdeorras, m\u00e1is tarde abriu tenda na R\u00faa de Valdeorras. Coa s\u00faa c\u00e1mara rexistrou todo tipo de escenas da vida social da comarca.\nEn 1990 fotograf\u00edas de Rufino aparecen publicadas no libro \"Cen anos do Barco nas fotos\" (edici\u00f3n do Concello do Barco, Deputaci\u00f3n de Ourense. Recompilaci\u00f3n e notas de Gustavo Docampo) realizado a partir dunha exposici\u00f3n que, co mesmo t\u00edtulo, promoveu a Agrupaci\u00f3n Cultural Sementeira en 1986, reunindo a primeira e m\u00e1is ampla panor\u00e1mica da fotograf\u00eda hist\u00f3rica valdeorresa, recollida en colecci\u00f3ns particulares e inclu\u00edda no programa do festival Outono Fotogr\u00e1fico.\nA obra de Rufino foi obxecto de atenci\u00f3n para investigadores da fotograf\u00eda como Publio L\u00f3pez Mond\u00e9jar, que o incl\u00faiu no seu libro \"Fotograf\u00eda y sociedad en la Espa\u00f1a de Franco: fuentes de la memoria III\" (1996) como un dos fot\u00f3grafos populares que deixaron testemu\u00f1o gr\u00e1fico da sociedade espa\u00f1ola da posguerra.\nEn 1995 o Concello do Barco de Valdeorras, co gallo do cincuenta aniversario de Foto Rufino, dedicoulle unha exposici\u00f3n e p\u00fablicou un cat\u00e1logo baixo o t\u00edtulo de \"Rufino. As fotos de toda unha vida\".\nUnha escolma das imaxes tomadas por Rufino foron publicadas no libro de Gustavo Docampo Paradelo \"O Barco 1885-1969. Memoria fotogr\u00e1fica\" (2006, Centro de Cultura Popular Xaqu\u00edn Lourenzo - Deputaci\u00f3n de Ourense)\nImaxes asinadas por Rufino formaron parte de varias exposici\u00f3ns e foron publicadas en varios cat\u00e1logos editados polo concello do Barco de Valdeorras: \"Vilanova. Imaxes da memoria\" (2007), \"A vella ponte de San Fernando no 50 aniversario da s\u00faa ca\u00edda\" (2009), \"Grandes momentos do baloncesto no Barco. 1949-1989\" (2011) e \"Un s\u00e9culo de f\u00fatbol no Barco\" (2014)."}
{"id": "554757", "revid": "27155", "url": "https://gl.wikipedia.org/wiki?curid=554757", "title": "Difracci\u00f3n (f\u00edsica)", "text": ""}
{"id": "554762", "revid": "89787", "url": "https://gl.wikipedia.org/wiki?curid=554762", "title": "Albaneses de Kosovo", "text": "Os albaneses de Kosovo (en ), tam\u00e9n co\u00f1ecidos como albanokosovares, constit\u00faen o grupo \u00e9tnico m\u00e1is grande en Kosovo. Segundo o censo de 1991 de Iugoslavia, o cal foi boicoteado polos albaneses, hab\u00eda 1\u00a0596\u00a0072 albaneses en Kosovo ou o 81,6% da poboaci\u00f3n. Nas estimaci\u00f3ns do ano 2000, hab\u00eda entre 1\u00a0584\u00a0000 e 1\u00a0733\u00a0600 albaneses en Kosovo ou o 88% da poboaci\u00f3n; no ano 2011, a poboaci\u00f3n albanesa era do 92,93%. Os albaneses de Kosovo son ghegs. Falan o alban\u00e9s nas s\u00faas variedades gheg, m\u00e1is especificamente as do noroeste e do nordeste."}
{"id": "554763", "revid": "23204", "url": "https://gl.wikipedia.org/wiki?curid=554763", "title": "Albanokosovares", "text": ""}
{"id": "554764", "revid": "23204", "url": "https://gl.wikipedia.org/wiki?curid=554764", "title": "Pobo albanokosovar", "text": ""}
{"id": "554769", "revid": "98629", "url": "https://gl.wikipedia.org/wiki?curid=554769", "title": "Cesare Maldini", "text": "Cesare Maldini, nado en Trieste o 5 de febreiro de 1932 e finado en Mil\u00e1n o 3 de abril de 2016, foi un futbolista e adestrador italiano, que xogaba como defensa.\nCapit\u00e1n hist\u00f3rico do Milan, disputou 412 partidos co club e liderouno na conquista da s\u00faa primeira Copa de Europa na tempada 1962/63, ademais de ga\u00f1ar catro t\u00edtulos da Serie A coa camiseta \"rossonera\". Foi tam\u00e9n capit\u00e1n da selecci\u00f3n italiana, coa que disputou o Mundial de 1962 en Chile.\nComo adestrador dirixiu o Milan en d\u00faas ocasi\u00f3ns, as\u00ed como os equipos italianos Foggia, Ternana e Parma. Estivo durante unha frut\u00edfera d\u00e9cada \u00e1 fronte da selecci\u00f3n italiana sub-21, ga\u00f1ando a Eurocopa sub-21 tres veces consecutivas, antes de converterse en seleccionador italiano en 1996. Dirixiu a \"azzurra\" no Mundial de 1998 e a selecci\u00f3n de Paraguai no Mundial de 2002, xa con 70 anos de idade.\nFoi o iniciador dunha saga de futbolistas que continuaron o seu fillo e os seus netos. O seu fillo Paolo Maldini foi tam\u00e9n capit\u00e1n do Milan e da selecci\u00f3n italiana, e pasou \u00e1 historia como un dos mellores defensas de todos os tempos, con 902 partidos coa camiseta milanista e 25 t\u00edtulos, entre eles cinco Ligas de Campi\u00f3ns. Os seus netos Christian e Daniel Maldini son tam\u00e9n futbolistas, o segundo deles xogador tam\u00e9n do Milan dende 2020. \nTraxectoria.\nNaceu en Trieste, nunha familia de orixe eslovena, sendo fillo de Albino Maldini, un mari\u00f1eiro, e de Maria Vodeb.\nComo xogador.\nComezou a s\u00faa carreira como xogador no Triestina da s\u00faa cidade natal, en 1952, e debutou na Serie A o 24 de maio de 1953, nun empate a cero contra o Palermo. Despois de d\u00faas tempadas co Triestina, en 1954 pasou ao Milan, convert\u00e9ndose nos seguintes anos nun s\u00edmbolo do club. \nDebutou coa camiseta do Milan o 19 de setembro de 1954, nunha goleada por 4-0 en liga sobre o seu antigo equipo. F\u00edxose inmediatamente coa titularidade, nun conxunto no que militaban destacados xogadores como Lorenzo Buffon, Zagatti, Nils Liedholm, Gunnar Nordahl ou Schiaffino. Na s\u00faa primeira tempada ga\u00f1ou o seu primeiro t\u00edtulo da Serie A, aos que sumou os das tempadas 1956/57, 1958/59 e 1961/62, as\u00ed como unha Copa Latina. Xogou 347 partidos co Milan na Serie A, marcando 3 goles, e sumou un total de 412 encontros co club en todas as competici\u00f3ns.Foi capit\u00e1n dende 1961 e en 1963 levantou a Copa de Europa tras derrotar na final no estadio de Wembley ao Benfica de M\u00e1rio Coluna e Eus\u00e9bio por 2-1, con dous goles de Jos\u00e9 Altafini. Deste xeito, o Milan converteuse no primeiro equipo italiano en ga\u00f1ar o trofeo continental, mentres que Maldini foi o primeiro capit\u00e1n italiano en erguer a copa. \nXogou o seu \u00faltimo partido co Milan o 22 de maio de 1966, na vitoria por 6-1 ante o Catania. A continuaci\u00f3n deixou o club lombardo, despois de doce tempadas, sendo sucedido como capit\u00e1n por Gianni Rivera, e fichou polo Torino. Xogou unha soa tempada no equipo de Tur\u00edn, antes de retirarse en 1967. Disputou o seu \u00faltimo encontro na Serie A o 28 de maio, nunha derrota por 2-1 ante o Napoli no estadio San Paolo.\nSelecci\u00f3n italiana.\nFoi 14 veces internacional coa selecci\u00f3n italiana entre 1960 e 1963, e dende 1962 foi o seu capit\u00e1n, sucedendo ao gardameta Lorenzo Buffon. Debutou o 6 de xaneiro de 1960, na vitoria por 3-0 sobre Su\u00edza na Copa Internacional de Europa Central de 1955/60. Capitaneou o equipo no Mundial de 1962 en Chile, no que disputou dous encontros, contra Alema\u00f1a Occidental e Su\u00edza. O equipo sufriu unha inesperada e controvertida eliminaci\u00f3n na primeira rolda, a\u00ednda que Maldini foi elixido no Once Ideal do torneo debido \u00e1s s\u00faas boas actuaci\u00f3ns. Xogou o seu derradeiro partido coa selecci\u00f3n en 1963 en Moscova, nun partido de clasificaci\u00f3n para a Eurocopa contra a Uni\u00f3n Sovi\u00e9tica, que rematou con vitoria da URSS por 2-0.\nComo adestrador.\nDespois de retirarse dos terreos de xogo comezou unha carreira de adestrador. Os seus primeiros pasos deunos como axudante de Nereo Rocco no Milan en 1970, e en 1972 colleu as rendas do equipo, pasando Rocco a exercer como director t\u00e9cnico do club. O primeiro partido oficial de Maldini como adestrador do Milan produciuse o 6 de setembro de 1972, nunha vitoria por 1-4 sobre o FA Red Boys Differdange luxemburgu\u00e9s na Recopa de Europa. O equipo de Maldini acabou ga\u00f1ando a Recopa e tam\u00e9n a Copa de Italia, e perdeu por pouco a liga, que acabou en mans da Juventus por un punto de diferenza. \nA seguinte tempada comezou cunha derrota por un resultado global de 6-1 ante o Ajax na Supercopa de Europa, a peor derrota dun equipo italiano nunha final europea. Foi destitu\u00eddo en abril de 1974, tras unha decepcionante derrota por 2-1 ante o Verona, e foi substitu\u00eddo por Giovanni Trapattoni. Nos seguintes anos foi adestrador do Foggia, o Ternana e o Parma, este \u00faltimo na Serie C1, e co que logrou o ascenso \u00e1 Serie B.\nDe 1980 a 1986, foi un dos axudantes de Enzo Bearzot na selecci\u00f3n italiana, e foi o segundo adestrador deste no Mundial de 1982 en Espa\u00f1a, que acabou ga\u00f1ando Italia.\nSelecci\u00f3n italiana sub-21.\nEn 1986 f\u00edxose cargo da selecci\u00f3n italiana sub-21, \u00e1 que adestrou durante os seguintes dez anos, ga\u00f1ando a Eurocopa sub-21 en tres ocasi\u00f3ns consecutivas entre 1992 e 1996. Como seleccionador sub-21 de Italia, foi mentor de moitos xogadores que m\u00e1is tarde tiveron importantes carreiras, como Fabio Cannavaro, Gianluigi Buffon ou Francesco Totti. Tam\u00e9n adestrou as selecci\u00f3ns ol\u00edmpicas representaron a Italia nos Xogos Ol\u00edmpicos de 1992 e 1996.\nMundial de 1998.\nTralos seus \u00e9xitos coa sub-21, foi nomeado adestrador da selecci\u00f3n absoluta en 1986, en substituci\u00f3n de Arrigo Sacchi. Logrou unha crucial vitoria por 0-1 sobre Inglaterra no estadio de Wembley, e mant\u00edvose invicto durante a fase de clasificaci\u00f3n para o Mundial de 1998, conseguindo o pase na repesca, na que superou a Rusia. A pesar das dificultades para clasificarse, os medios e seareiros italianos ti\u00f1an grandes expectativas do equipo de 1998, que inclu\u00eda unha forte defensa, e varios destacados xogadores de ataque, como Christian Vieri, Alessandro Del Piero ou Filippo Inzaghi, que estaban no seu mellor momento. O fillo de Cesare Maldini, Paolo, era o capit\u00e1n do equipo.\nItalia quedou encadrada no grupo B do torneo con Chile, Camer\u00fan e Austria, e logrou o primeiro posto do grupo. Nos oitavos de final derrotou a Noruega por 1-0, caendo finalmente eliminada nos cuartos de final contra a anfitrioa e m\u00e1is tarde campioa, Francia, na quenda de penaltis.\nA\u00ednda que Italia non perdeu ning\u00fan partido no Mundial, Maldini dimitiu tralo torneo debido \u00e1s fortes cr\u00edticas dos medios italianos polas s\u00faas t\u00e1cticas \"ultradefensivas\" e \"anticuadas\", inspiradas no \"catenaccio\". Tam\u00e9n foi criticado por deixar a Gianfranco Zola f\u00f3ra do equipo e pola s\u00faa reticencia a ali\u00f1ar xuntos a Roberto Baggio e Alessandro Del Piero, optando no seu lugar por que un xogador substitu\u00edse ao outro na segunda metade. Estas controvertidas substituci\u00f3ns foron comparadas coas que realizaba Ferruccio Valcareggi alternando a Sandro Mazzola con Gianni Rivera na Copa do Mundo de 1970.\nVolta ao Milan e Mundial de 2002 con Paraguai.\nDespois de traballar como observador do Milan desde febreiro de 1999, volveu brevemente ao banco do equipo en marzo de 2001, exercendo como adestrador interino do club (cuxo capit\u00e1n era o seu fillo Paolo) xunto a Mauro Tassotti, tralo despedimento de Alberto Zaccheroni. A pesar dos malos resultados durante a tempada e a rematar a liga no sexto lugar, Maldini conseguiu unha hist\u00f3rica vitoria por 0-6 ante o Inter no Derbi de Mil\u00e1n, na que foi a peor derrota como local do Inter na Serie A e a maior goleada do Milan no Derbi. Para a seguinte tempada foi substitu\u00eddo por Fatih Terim, a\u00ednda que permaneceu no club como axudante do adestrador.\nEn xaneiro de 2002 converteuse no novo seleccionador de Paraguai. O seu nomeamento causou certa pol\u00e9mica por non ter en conta aos adestradores locais e porque falaba pouco castel\u00e1n. Con todo, Maldini contou co apoio do porteiro estrela Jos\u00e9 Luis Chilavert e de varios outros xogadores. O equipo estaba xa clasificado para o o Mundial de 2002 no momento no que accedeu ao cargo. Converteuse, aos 70 anos, no adestrador de m\u00e1is idade en dirixiu unha selecci\u00f3n nun Mundial, a\u00ednda que no Mundial de 2010 foi superado polo seleccionador de Grecia, o alem\u00e1n Otto Rehhagel.\nA pesar de perder a Chilavert no primeiro partido por sanci\u00f3n, Paraguai conseguiu avanzar aos oitavos de final, despois do empatar 2-2 con Sur\u00e1frica, perder por 3-1 contra Espa\u00f1a e ga\u00f1ar 3-1 a Eslovenia. Nos oitavos foi eliminado por Alema\u00f1a, cun solitario gol de Oliver Neuville no minuto 89.\nTrala retirada.\nDespois do Mundial de 2002, regresou ao Milan como observador de novos talentos. Tam\u00e9n traballou como analista deportivo para varias emisoras de radio e cadeas deportivas, como beIN SPORTS, e tam\u00e9n para Al Jazeera en 2012, xunto con Alessandro Altobelli.\nFaleceu o 3 de abril de 2016, aos 84 anos. Na s\u00faa honra, gardouse un minuto de silencio antes de cada partido de liga en Italia esa fin de semana, mentres que os xogadores do Milan levaron brazaletes negros no seu partido ante a Atalanta. Un dos netos de Maldini, Christian, capitaneou o equipo xuvenil nun partido amigable na s\u00faa honra. O seu funeral celebrouse o 5 de abril, na Bas\u00edlica de Sant'Ambrogio de Mil\u00e1n, e contou coa asistencia de importantes figuras do f\u00fatbol. A s\u00faa muller morreu ese mesmo ano, o 28 de xullo.\nVida persoal.\nCasou en 1962 con Maria Luisa Mazzucchelli, coa que tivo seis fillos: tres homes e tres mulleres. Un dos seus fillos, Paolo, foi tam\u00e9n futbolista, e do mesmo xeito que seu pai, capitaneou o Milan e a selecci\u00f3n italiana, sendo un dos defensas m\u00e1is destacados de ambos conxuntos e da historia do f\u00fatbol. Os dous fillos de Paolo, Christian e Daniel, son tam\u00e9n futbolistas e form\u00e1ronse ambos na canteira do Milan, chegando Daniel ao primeiro equipo en 2020. Cesare \u00e9 ademais t\u00edo de Pero Maldini, co\u00f1ecido analista pol\u00edtico de Croacia.\nPalmar\u00e9s.\nComo xogador.\nMilan \nComo adestrador.\nMilan \nItalia sub-21"}
{"id": "554770", "revid": "6021452", "url": "https://gl.wikipedia.org/wiki?curid=554770", "title": "Ernesto \u00cdnsua Olveira", "text": "Ernesto \u00cdnsua Olveira, nado en Fisterra o 28 de decembro de 1952, \u00e9 un pol\u00edtico e funcionario galego do PSdeG-PSOE.\nTraxectoria.\nFuncionario do ISM, foi o director das delegaci\u00f3ns de Fisterra e Corcubi\u00f3n dende 1978. Foi elixido candidato \u00e1 alcald\u00eda fisterr\u00e1 polo PSdeG-PSOE nas elecci\u00f3ns municipais de 1991. Conseguiu triplicar os resultados dos socialistas, logrando 3 ed\u00eds, e sela segunda forza m\u00e1is votada contribu\u00edndo a acabar coa maior\u00eda absoluta de Valent\u00edn Castreje \u00e1 fronte do PPdeG. Desta forma, explorouse un acordo para lograla alcald\u00eda co apoio do BNG e do CDS, por\u00e9n os candidatos destas formaci\u00f3ns, Tereixa Novo (3 ed\u00eds) e Jos\u00e9 Fernando Carrillo (1 edil), ped\u00edan a alcald\u00eda para eles mesmos. Esta situaci\u00f3n derivou en que os socialistas acordaron investir a Tareixa Novo e que Carrillo se presentase \u00e1 investidura, logrando este o apoio do PPdeG e a alcald\u00eda. Por\u00e9n, as malas relaci\u00f3ns entre o centrista e os populares, derivou en marzo de 1992 nun pacto de goberno do alcalde co PSdeG e BNG, asumindo \u00cdnsua unha tenencia de alcald\u00eda e conceller\u00eda de obras.\nNas municipais de 1995 foi de novo candidato socialista. O goberno tripartito mantivo a maior\u00eda, se ben Carrillo subeu de 1 a 3 concelleiros a costa do PSdeG e do BNG, pasando a sela principal forza dos tres. A\u00ednda as\u00ed, conseguiu que os centristas lle cedesen a alcald\u00eda, polo que foi investido co apoio destes e do BNG, continuando o goberno ata as municipais de 1999, cando decide non presentarse \u00e1 reelecci\u00f3n e volver \u00f3 seu traballo no ISM.\nDurante os 7 anos de goberno tripartito destacou a considerable mellora da promoci\u00f3n tur\u00edstica do concello, moi especialmente vinculada \u00f3 Xacobeo e \u00e1 fin do Cami\u00f1o de Santiago."}
{"id": "554771", "revid": "5132", "url": "https://gl.wikipedia.org/wiki?curid=554771", "title": "Sugar Land Skeeters", "text": ""}
{"id": "554772", "revid": "1131", "url": "https://gl.wikipedia.org/wiki?curid=554772", "title": "Jos\u00e9 Marcote Su\u00e1rez", "text": "Jos\u00e9 Marcote Su\u00e1rez, nado en Fisterra o 28 de marzo de 1961, \u00e9 un pol\u00edtico e profesor galego do PSdeG-PSOE.\nTraxectoria.\nLicenciado en N\u00e1utica pola Universidade da Coru\u00f1a, foi xefe de m\u00e1quinas, profesor naval e director da Escola N\u00e1utica de Ribeira. \u00c9 concelleiro en Fisterra polo PSdeG-PSOE dende as municipais de 2007, nas que foi o n\u00famero 2 da candidatura. En setembro de 2009, trala renuncia de Juan Boullosa Marcote, foi designado portavoz socialista no concello. Foi candidato \u00e1 alcald\u00eda nas municipais de 2011 conseguindo mellorar os resultados de 2007 e acurtando as distancias co PPdeG, pero sen que este perdese a maior\u00eda absoluta. A\u00ednda as\u00ed, socialistas e nacionalistas, sumaron m\u00e1is votos que o PPdeG, mantendo este \u00faltimo a maior\u00eda por unha estreita marxe de votos, o cal sumado distintas irregularidades observadas polas forzas da oposici\u00f3n levou a que se recorresen os resultados, se ben finalmente se desestimaron ditos recursos.\nNas municipais de 2015 conseguiu empatar a 4 concelleiros co PPdeG, os cales sumados \u00f3s 2 do BNG lle deron a alcald\u00eda, conformando un goberno bipartito. Nas municipais de 2019 consegue mellorar os seus resultados, quedando incluso a poucos votos de ser a forza m\u00e1is votada, polo que puido manter a alcald\u00eda e o goberno co BNG. Dende febreiro de 2022 forma parte da Executiva Provincial coru\u00f1esa do PSdeG como secretario de turismo. \nNas municipais de 2023 pasou de 4 a 2 concelleiros e perdeu a alcald\u00eda en favor da candidata de Alternativa dos Veci\u00f1os \u00c1urea Dom\u00ednguez, quen irrompeu con 3 concelleiros e recibiu o apoio de socialistas e nacionalistas na investidura."}
{"id": "554805", "revid": "111586", "url": "https://gl.wikipedia.org/wiki?curid=554805", "title": "Xogo da oca", "text": ""}
{"id": "554849", "revid": "55340", "url": "https://gl.wikipedia.org/wiki?curid=554849", "title": "Cochechas", "text": ""}
{"id": "554850", "revid": "55340", "url": "https://gl.wikipedia.org/wiki?curid=554850", "title": "Orell\u00f3ns", "text": ""}
{"id": "554851", "revid": "55340", "url": "https://gl.wikipedia.org/wiki?curid=554851", "title": "Papeiras", "text": ""}
{"id": "554852", "revid": "55340", "url": "https://gl.wikipedia.org/wiki?curid=554852", "title": "Pezorellos", "text": ""}
{"id": "554853", "revid": "25871", "url": "https://gl.wikipedia.org/wiki?curid=554853", "title": "Lebor na hUidre", "text": "O Lebor na hUidre, ou Libro \"da Vaca Parda\", \u00e9 un manuscrito irland\u00e9s que data de principios do s\u00e9culo XII, que cont\u00e9n documentos sobre a orixe m\u00edtica de Irlanda. O seu t\u00edtulo fai referencia ao animal dun monxe da abad\u00eda de Clonmacnoise, San Ciar\u00e1n. Incl\u00fae historias do \"Ciclo do Ulster\" (inclu\u00edndo a versi\u00f3n m\u00e1is antiga do \"T\u00e1in B\u00f3 C\u00faailnge\"), o \"Ciclo Feniano\", o \"Ciclo Mitol\u00f3xico\" e o \"Ciclo Hist\u00f3rico\" da mitolox\u00eda c\u00e9ltica irlandesa, as\u00ed como textos relixiosos e hist\u00f3ricos. Pertence \u00e1 Real Academia Irlandesa desde 1844, tras ter estado gardado nunha biblioteca privada. Est\u00e1 en mal estado: s\u00f3 quedan sesenta e sete p\u00e1xinas e moitos textos est\u00e1n incompletos.\nEste manuscrito foi escrito no mosteiro de Clonmacnoise, condado de Offaly, e \u00e9 obra de tres escribas: M\u00e1el Muire mac C\u00e9lhair (referido como \"M\") e un segundo escriba (referido como \"AT\u201d) escribiron o manuscrito orixinal, traballando \u00e1 par. Polos anais irlandeses s\u00e1bese que M\u00e1el Muire morreu durante a incursi\u00f3n dos viquingos sobre Clonmacnoise en 1106, o que permite establecer que este texto \u00e9 anterior a esa data. Un terceiro escriba, chamado \"H\", engadiu unha serie de textos e pasaxes \u00e1s veces en p\u00e1xinas novas, borrando certas textos do orixinal. Estas incorporaci\u00f3ns e retiradas datan de finais do s\u00e9culo XII ou do XIII, e sen d\u00fabida antes de 1359, cando o manuscrito foi usado como rescate para liberar a varios membros da familia O'Donnell de Donegal, encarcerados baixo as ordes de Cathal \u00d3g O'Connor de Sligo."}
{"id": "554854", "revid": "1888", "url": "https://gl.wikipedia.org/wiki?curid=554854", "title": "Instituto Argentino de Cultura Gallega", "text": "O Instituto Argentino de Cultura Gallega \u00e9 unha entidade cultural galega de Buenos Aires.\nHistoria.\nCreado en 1969 para continuar o labor da antiga Comisi\u00f3n de Cultura no Centro Gallego de Buenos Aires, que se ocupaba da difusi\u00f3n da cultura galega e a custodia do patrimonio cultural da instituci\u00f3n. Durante un tempo xestionou a editorial Ediciones Galicia que publicou libros e discos. En 1987 estaba presidido por Luis Sobreira Gonz\u00e1lez, sendo secretario Germ\u00e1n Quintela Novoa.\nO Instituto xestiona unha biblioteca, unha librer\u00eda, un teatro e unha sala de exposici\u00f3ns, coida a colecci\u00f3n de obras de arte e obxectos hist\u00f3ricos do Centro Galego e os arquivos da actividade cultural. Organiza cursos e outras actividades."}
{"id": "554856", "revid": "1888", "url": "https://gl.wikipedia.org/wiki?curid=554856", "title": "Instituto Arxentino da Cultura Galega", "text": ""}
{"id": "554862", "revid": "15490", "url": "https://gl.wikipedia.org/wiki?curid=554862", "title": "Cartago Nova", "text": "Cartago Nova foi o nome da cidade de Cartaxena desde a conquista romana at\u00e9 a dominaci\u00f3n bizantina no s\u00e9culo VI\u00a0d.\u00a0C., cando mudou o nome polo de Carthago Spartaria.\nHistoria.\nOrixe.\nCartago Nova foi fundada ao redor do ano -227. co nome de Qart Hadasht (Cidade Nova) polo xeneral cartaxin\u00e9s Asdr\u00fabal o Belo, xenro e sucesor do xeneral Am\u00edlcar Barca, pai de An\u00edbal. Cartago Nova foi a m\u00e1is importante das cidades da pen\u00ednsula, debido a unha posici\u00f3n forte e unha muralla ben constru\u00edda, e estaba provista de portos, lagoas e minas de prata. En Cartago Nova e nas cidades circundantes existiu a salgadura en abundancia, e foi o principal emporio para as mercador\u00edas que vi\u00f1an do mar destinadas aos habitantes do interior, e para os produtos do interior destinados aos estranxeiros.\nCon todo, semella que a cidade non foi fundada \"ex novo\", sen\u00f3n que se fixo sobre un asentamento anterior ib\u00e9rico ou tart\u00e9sico. Hai constancia de intercambios comerciais cos fenicios dende o s\u00e9culo VIII\u00a0a.\u00a0C. ao longo de toda a costa. Ademais, tradicionalmente asociouse Cartaxena coa cidade de Mastia mencionada polo poeta grecolatino Avieno na obra chamada \"Ora maritima\" (que recoll\u00eda as noticias m\u00e1is antigas conservadas sobre a pen\u00ednsula ib\u00e9rica), e tam\u00e9n citada no segundo tratado romano-cartaxin\u00e9s no ano 348\u00a0a.\u00a0C. como \"Mastia Tarseion\" (Mastia dos Tartesios). \nToda a actual costa de Cartaxena e Mazarr\u00f3n era extraordinariamente cobizada na antig\u00fcidade polos seus importantes xacementos minerais de chumbo, prata, cinc e outros minerais. A explotaci\u00f3n e comercializaci\u00f3n de minerais das minas de Cartaxena e Mazarr\u00f3n est\u00e1 documentada dende tempos dos fenicios.\nTrala primeira guerra p\u00fanica, os cartaxineses perderon a s\u00faa principal propiedade no Mediterr\u00e1neo: a illa de Sicilia. O \u00fanico xeneral invicto deste enfrontamento cos romanos, Am\u00edlcar Barca, marchou \u00e1 pen\u00ednsula ib\u00e9rica coa intenci\u00f3n de formar un dominio persoal dos B\u00e1rcidas \u2014dos que el era cabeza\u2014 separado, en certo grao, do control do Senado de Cartago; convertendo a Cartago Nova no centro das s\u00faas operaci\u00f3ns militares e permit\u00edndolle, a maiores, o control das riquezas mineiras do sueste da pen\u00ednsula. Trala morte de Am\u00edlcar nun enfrontamento con tribos hisp\u00e1nicas, o seu fillo An\u00edbal ocupou o seu posto coa intenci\u00f3n de preparar un ex\u00e9rcito o suficientemente poderoso para se enfrontaren aos romanos. Qart Hadasht, converteuse as\u00ed na principal cidade dos cartaxineses na pen\u00ednsula e dela partiu An\u00edbal, cos elefantes, na s\u00faa soada expedici\u00f3n cara a pen\u00ednsula italiana que o levar\u00eda a cruza-los Alpes, no comezo da segunda guerra p\u00fanica no ano 218\u00a0a.\u00a0C.\nConquista romana e per\u00edodo republicano.\nNon hai d\u00fabida, que o primeiro interese de Roma en Hispania foi o de tirar proveito das s\u00faas lendarias riquezas minerais, entre as que se atopaban moi especialmente os xacementos minerais da serra mineira de Cartaxena e Mazarr\u00f3n, en mans de Cartago.\nO xeneral romano Escipi\u00f3n o Africano tomou Qart Hadasht no ano 209\u00a0a.\u00a0C., rebautiz\u00e1ndoa co nome de Cartago Nova en calidade de \"civitas stipendaria\" (comunidade tributaria); posteriormente, recibiu o dereito latino baixo Xulio C\u00e9sar e, finalmente, converteuse en colonia de dereito romano no ano 44 a. C. O asentamento chego a se converter nunha das cidades romanas m\u00e1is importantes de Hispania. A cidade, nos primeiros momentos, pasou a depender administrativamente da provincia de Hispania Citerior.\nAlto Imperio.\nO esplendor romano da cidade de Cartago Nova baseouse, fundamentalmente, na explotaci\u00f3n das minas de prata e chumbo da serra mineira de Cartaxena-A Uni\u00f3n. Nos arredores de Cartaxena e Mazarr\u00f3n v\u00ed\u00f1ase estraendo mineral dende os tempos dos fenicios, e Roma continuou coa explotaci\u00f3n das minas estraendo mineral en grandes cantidades, facendo traballar nelas a un n\u00famero de escravos cuxa cifra oscilaba ao redor dos 40\u00a0000.\nNo ano 44\u00a0a.\u00a0C., a cidade recibiu o t\u00edtulo de colonia baixo a denominaci\u00f3n de \"Colonia Vrbs Iulia Nova Carthago\" (C.V.I.N.C), formada por cidad\u00e1ns de dereito romano.\nAugusto no 27\u00a0a.\u00a0C. decidiu reorganizar Hispania, de xeito que a cidade foi inclu\u00edda na nova provincia imperial \"Hispania Tarraconensis\".\nDa \u00e9poca republicana conserv\u00e1base na cidade un anfiteatro romano. Con todo, \u00e9 durante o mandato de Augusto, cando a cidade foi sometida a un ambicioso programa de urbanizaci\u00f3n e monumentalizaci\u00f3n, que inclu\u00edu, entre outras intervenci\u00f3ns urban\u00edsticas, a construci\u00f3n dun impresionante teatro romano e un foro de grandes dimensi\u00f3ns.\nEntre os mandatos de Tiberio e Claudio, a Tarraconensis foi dividida en sete conventus iuridicus, sendo un destes o \"Conventus Iuridicus Carthaginensis\" cuxa capital se atopaba na cidade.\nA partir do s\u00e9culo II, do mesmo xeito que ocorriu con outras cidades de Hispania, prod\u00facese un lento declive econ\u00f3mico e demogr\u00e1fico na cidade que fai que todo o sector oriental da cidade quedase abandonado, inclu\u00edndo o foro constru\u00eddo na \u00e9poca de Augusto, quedando a cidade reducida ao sector que vai desde o cerro da Concepci\u00f3n ao Molinete. Unha das causas do declive da cidade parece que se debeu ao esgotamento da explotaci\u00f3n mineira.\nBaixo Imperio: creaci\u00f3n da provincia Cartaxinense.\nEste declive viuse freado cando no ano 298, o emperador Diocleciano dividiu a Tarraconense en tres provincias, e constitu\u00edu a provincia romana \"Cartaxinense\", establecendo a capital en Cartago Nova.\nUnha gran parte do sector oriental da cidade foi reurbanizado empregando materiais procedentes dos edificios constru\u00eddos durante o mandato de Augusto como, por exemplo,no mercado monumental, constru\u00eddo sobre os restos do teatro romano aproveitando materiais deste, ou nas termas da r\u00faa Fonda. \nA actividade comercial da cidade reorientouse \u00e1 fabricaci\u00f3n do garum, salsa de pasta de peixe fermentada, da que se atoparon numerosos restos de explotaci\u00f3ns por toda a costa. Un exemplo do cambio de actividade econ\u00f3mica da miner\u00eda \u00e1 fabricaci\u00f3n de garum deuse na vila romana do Paturro. \nCara ao 425, a cidade foi arrasada e saqueada polos v\u00e1ndalos antes de pasar estes a \u00c1frica.\nA cidade debeu reporse do ataque v\u00e1ndalo dalgunha maneira, pois en 461, o emperador Maioriano reuniu na cidade unha frota de 45 barcos coa intenci\u00f3n de invadir e recuperar para o Imperio o Reino v\u00e1ndalo do norte de \u00c1frica. A batalla de Cartaxena saldouse cunha gran derrota da armada romana, que foi totalmente destru\u00edda.\nAntig\u00fcidade tard\u00eda.\nTras ser saqueada polos v\u00e1ndalos cara a 439, e trala ca\u00edda do Imperio romano de Occidente no 476, a cidade pasou a poder visigodo, a\u00ednda que mantendo unha poboaci\u00f3n fortemente romanizada. No marco das guerras civ\u00eds visigodas, a metade do s\u00e9culo VI unha facci\u00f3n pediu axuda ao emperador bizantino Xustiniano I, quen, tras unha curta campa\u00f1a, conquistou unha franxa importante do sur de Hispania e converteu a cidade en capital da provincia de Spania co nome de Carthago Spartaria, e o bispado de Cartaxena converteuse en sede metropolitana.\nArqueolox\u00eda.\nMuseos.\nA maior parte dos restos arqueol\u00f3xicos relacionados con Cartago Nova at\u00f3panse nalg\u00fan destes museos:"}
{"id": "554864", "revid": "85894", "url": "https://gl.wikipedia.org/wiki?curid=554864", "title": "Antolox\u00eda grega", "text": "A Antolox\u00eda grega (en lat\u00edn \"Anthologia Graeca\" e en grego \"\u1f08\u03bd\u03b8\u03bf\u03bb\u03bf\u03b3\u03af\u03b1 \u1f19\u03bb\u03bb\u03b7\u03bd\u03b9\u03ba\u03ae\") \u00e9 o nome dado actualmente ao compendio de epigramas grecolatinos e bizantinos, escritos en grego, e provenientes das d\u00faas colecci\u00f3ns m\u00e1is importantes destes actualmente conservadas: a Antolox\u00eda Palatina, e a Antolox\u00eda Plan\u00fadea.\nComposici\u00f3n.\nDesde, como m\u00ednimo, o s\u00e9culo -VI, popularizouse a poes\u00eda epigram\u00e1tica grega, \u00e9 dicir, a destinada a acompa\u00f1ar calquera obra p\u00e9trea (edificios, estatuas, l\u00e1pidas funerarias, estelas...). A s\u00faa dispersi\u00f3n xeogr\u00e1fica fixo que, nun momento dado, algu\u00e9n se propuxese recompilalas, se non todas, polo menos as de maior arte po\u00e9tica. Naceu as\u00ed a Antolox\u00eda, nome xen\u00e9rico que, no s\u00e9culo -II, se lle deu \u00e1 primeira obra literaria compiladora de epigramas en grego da que temos co\u00f1ecemento: \"A grilanda\" (ou \"coroa\") \"de flores\" de Meleagro de G\u00e1dara.\nPosteriormente a esta obra, foron varias as \"Antolox\u00edas\", que se seguiron escribindo at\u00e9 a Idade Media, cando se compuxeron as d\u00faas \u00fanicas que hoxe d\u00eda sobreviven (a \"Antolox\u00eda Palatina\" e a \"Antolox\u00eda Plan\u00fadea\"), receptoras dos epigramas compilados at\u00e9 a s\u00faa \u00e9poca. Ambas compart\u00edan gran cantidade de material, sendo a Palatina m\u00e1is extensa que a Plan\u00fadea. Dese modo, utilizouse a primeira como base sobre a que engadir unicamente aqueles poemas da segunda que non figuraban, cuxo resultado \u00e9 a que deu en chamarse actualmente \"Antolox\u00eda grega\".\nPara a s\u00faa ordenaci\u00f3n, dividiuse en dezaseis libros, os quince primeiros ser\u00edan propiamente a Antolox\u00eda Palatina, respectando mesmo os seus t\u00edtulos, e o d\u00e9cimo sexto compor\u00edano todos aqueles poemas que aparec\u00edan na \"Antolox\u00eda Plan\u00fadea\" pero non na Palatina (esta forma de ordenaci\u00f3n fai que exista unha enorme confusi\u00f3n entre \"Antolox\u00eda Palatina\" e \"Antolox\u00eda grega\").\nHistoria.\nA \"Coroa\" de Meleagro.\nA\u00ednda que se atoparon papiros en Exipto que conte\u00f1en fragmentos de colecci\u00f3ns de poes\u00eda, a antolox\u00eda epigram\u00e1tica grega m\u00e1is antiga co\u00f1ecida foi compilada por Meleagro de G\u00e1dara no s\u00e9culo -II, baixo o t\u00edtulo \"\u1f08\u03bd\u03b8\u03bf\u03bb\u03bf\u03b3\u03af\u03b1\" (literalmente, \"Flores seleccionadas\"), que se conveu titulala modernamente, \"A grilanda\" (ou \"coroa\") \"de flores\".\nConti\u00f1a, ademais dos poemas do propio compilador, poemas de corenta e seis autores m\u00e1is, entre eles, Alceo de Mitilene, \u00c9veno de Paros, Anacreonte ou Sim\u00f3nides de Ceos. No prefacio da colecci\u00f3n, Meleagro compara, con moita delicadeza, a orde dos poemas \u00e1s flores dunha grilanda unidas polos seus talos, imaxe que pasou \u00e1 posteridade coa palabra \"Antolox\u00eda\" como sin\u00f3nimo de colecci\u00f3n de obras literarias destinadas a futuras xeraci\u00f3ns.\nAs antolox\u00edas posteriores.\nA \"\u1f08\u03bd\u03b8\u03bf\u03bb\u03bf\u03b3\u03af\u03b1\" de Meleagro tivo tanto \u00e9xito, que se incrementou con novos poemas desde a antig\u00fcidade. Os prefacios das edici\u00f3ns de Filipo de Tesal\u00f3nica, Dioxeniano e Agat\u00edas o Escol\u00e1stico, as\u00ed o demostran (cada unha, a\u00ednda que eran obras independentes, ademais de conter varios dos poemas seleccionados por Meleagro, incorporaban os propios dos seus compiladores e outros m\u00e1is dos seus gustos).\nA \"Antolox\u00eda Palatina\".\nA partir do material compilado nunha antolox\u00eda que reun\u00eda todas as anteriores (ou a partir de cada unha delas), comp\u00faxose a edici\u00f3n de Constantino C\u00e9falas no s\u00e9culo X: a chamada \"Antolox\u00eda Palatina\". O seu compilador agregou novas colecci\u00f3ns ao compendio: versos homoer\u00f3ticos recolleitos por Estrat\u00f3n de Sardes no s\u00e9culo II, unha colecci\u00f3n de epigramas cristi\u00e1ns atopados en igrexas, unha colecci\u00f3n de epigramas sat\u00edricos e de banquetes, debidos \u00e1 pluma de Dioxeniano, a descrici\u00f3n de Cristodoro das estatuas do ximnasio bizantino de Zeuxipo e unha colecci\u00f3n de inscrici\u00f3ns albergadas no templo de C\u00edcico.\nA \"Antolox\u00eda\" de Planudes.\nO erudito Maximus Planudes realizou a principios do s\u00e9culo XIV unha edici\u00f3n da \"Antolox\u00eda grega\", \u00e1 que, ademais engadiu algunhas obras, eliminou ou modificou varios poemas que non lle parec\u00edan aut\u00e9nticos. Esta versi\u00f3n foi a \u00fanica co\u00f1ecida no Occidente cristi\u00e1n, Ata que en 1606 Claude Saumaise descubriu en Heidelberg unha colecci\u00f3n m\u00e1is completa baseada na anterior edici\u00f3n de C\u00e9falas, o manuscrito \"Codex Palatinus\" 23. A copia que fixo Saumaise, non ter\u00eda sido publicada antes de 1776, posto que Richard Fran\u00e7ois Philippe Brunck a anexou aos seus \"Analecta\". A primeira edici\u00f3n cr\u00edtica d\u00e9bese a F. Jacobs (13 vol. 1794-1803; revisada en 1813-17). Foi difundida en toda Europa. Un cr\u00edtico do \"Times Literary Supplement\", ao comentar en 1971 a traduci\u00f3n parcial de Robin Skelton da \"Antolox\u00eda\", deixou escrito: \nP\u00f3dese detectar a influencia desta colecci\u00f3n sobre autores tan diferentes como Propercio, Ezra Pound e Edgar Lee Masters. A s\u00faa influencia acrecentouse coa publicaci\u00f3n da s\u00faa traduci\u00f3n sen censuras no s\u00e9culo XX.\nEstilo.\nOs poemas desta antolox\u00eda prove\u00f1en de diversas \u00e9pocas. P\u00f3dese distinguir catro per\u00edodos:\nV\u00e9xase tam\u00e9n.\nBibliograf\u00eda.\nEdici\u00f3ns antigas dixitalizadas:"}
{"id": "554866", "revid": "54334", "url": "https://gl.wikipedia.org/wiki?curid=554866", "title": "John S. Davenport", "text": "John Stewart Davenport, nado en Buffalo o 12 de maio de 1907 e finado en Mount Dora, Florida, o 14 de xu\u00f1o de 2001, foi un numism\u00e1tico e profesor estadounidense, co\u00f1ecido polas s\u00faas catalogaci\u00f3ns dos t\u00e1leros alem\u00e1ns e outras moedas de prata de tama\u00f1o similar emitidas en todo o mundo.\nTraxectoria.\nFormaci\u00f3n e vida acad\u00e9mica.\nJohn Stewart Davenport cursou os seus estudos superiores na Universidade Cornell, onde se licenciou en 1928, e o ano seguinte obtivo o grao de mestrado na Universidade Harvard. En 1934 acadou o seu doutoramento na Universidade de Carolina do Norte.\nLogo da s\u00faa graduaci\u00f3n, entre 1929 e 1931 exerceu como profesor de Literatura inglesa na Universidade Carnegie Mellon, de Pittsburg, entre 1931 e 1945 na Universidade de Tennesee, e a partir de 1945 no \"Knox College\", en Galesburg, Illinois. \nEn 1972 xubilouse da s\u00faa carreira docente e trasladouse a residir en Coral Gables, Florida.\nCarreira numism\u00e1tica.\nDavenport comezou a coleccionar moedas en 1921 e focalizou o seu interese nas emisi\u00f3ns de moeda de prata de gran tama\u00f1o. Ante a escaseza de literatura sobre este asunto en ingl\u00e9s, comezou a publicar catalogaci\u00f3ns parciais na d\u00e9cada de 1940 en revistas especializadas, como \"The Numismatist\" ou a \"Numismatic Scrapbook Magazine\".\nEn 1947 publicou o seu primeiro traballo monogr\u00e1fico sobre estas emisi\u00f3ns en Europa (excepto as alem\u00e1s) a partir do ano 1800, que denominou xenericamente co termo \"coroas\" (\"crowns\"), a\u00ednda que na propia obra admite que tal denominaci\u00f3n ten algo de arbitrario. Con este termo non se limita \u00e1 coroa brit\u00e1nica, sen\u00f3n que se refire a todas as moedas europeas de prata dun tama\u00f1o similar \u00e1 coroa e ao t\u00e1lero dos territorios xermanos. A partir desta publicaci\u00f3n, Davenport continuou ampliando o seu traballo a outras \u00e9pocas e a outras rexi\u00f3ns do mundo durante toda a s\u00faa vida, ata ben entrada a s\u00faa ancianidade\nNas s\u00faas obras, Davenport estableceu a primeira numeraci\u00f3n global que abrangue practicamente todas as emisi\u00f3ns mundiais co\u00f1ecidas deste tipo de moedas, que incl\u00fae 10.063 referencias asignadas aos t\u00e1leros e 8.899 a outras moedas de similar tama\u00f1o.\nJohn S. Davenport mantivo correspondencia con moitos numism\u00e1ticos estadounidenses e europeos do seu tempo, como Hendrik Enno van Gelder, Bernhard Koch, Richard S. Yeoman, Friedrich Wilandt, Gert Hatz e Otto M\u00f8rkholm, entre outros. Gran parte desta correspondencia e outros arquivos coa s\u00faa documentaci\u00f3n numism\u00e1tica est\u00e1 custodiada pola \"American Numismatic Society\", de Nova York.\nEntre outras instituci\u00f3ns de car\u00e1cter asociativo e acad\u00e9mico, Davenport foi membro fundador do Club da Moeda de Miami e membro honorario vitalicio do Gremio Literario Numism\u00e1tico (NLG). As\u00ed mesmo, foi membro da membro da Comisi\u00f3n de Ensaios dos Estados Unidos.\nA s\u00faa afecci\u00f3n ao tabaco ao longo de gran parte da s\u00faa vida fixo que nos seus derradeiros anos precisase un dispositivo e fala far\u00ednxea para se comunicar. John Stewart Davenport finou en Mount Dora, Florida, o 14 de xu\u00f1o de 2001.\nPublicaci\u00f3ns.\nEsta \u00e9 unha escolma dos traballos monogr\u00e1ficos publicados por John S. Davenport ao longo da s\u00faa carreira, centrados nas emisi\u00f3ns de moeda de prata do tama\u00f1o dos t\u00e1leros ou similar en todo o mundo:\nV\u00e9xase tam\u00e9n.\nBibliograf\u00eda.\n "}
{"id": "554868", "revid": "65337", "url": "https://gl.wikipedia.org/wiki?curid=554868", "title": "John Stwart Davenport", "text": ""}
{"id": "554869", "revid": "65337", "url": "https://gl.wikipedia.org/wiki?curid=554869", "title": "D\u00f3lar Sacagawea", "text": "O d\u00f3lar Sacagawea \u00e9 unha moeda dun d\u00f3lar estadounidense introducida en 2000 e emitida ininterrompidamente ata 2008 co mesmo modelo. A partir de 2009 continuou cu\u00f1\u00e1ndose anualmente, mais con reversos diferentes en cada emisi\u00f3n, conmemorativos de diversos aspectos da cultura nativa americana.\nO seu nome d\u00e9bese \u00e1 figura do seu anverso, obra de Glenna Goodacre, que representa un busto de Sacagawea (1788-1812), unha muller shoshone co\u00f1ecida por axudar na expedici\u00f3n de Lewis e Clark na Luisiana. O seu reverso inicial d\u00e9beselle ao artista Thomas D. Rogers e est\u00e1 caracterizado pola figura dunha aguia en voo coas \u00e1s estendidas.\nA s\u00faa cor dourada v\u00e9nlle polo seu revestimento de lat\u00f3n de manganeso, sobre un n\u00facleo de cobre, o que lle confire un aspecto caracter\u00edstico. \nA moeda foi introducida en substituci\u00f3n do d\u00f3lar de Susan B. Anthony, que gozara de escasa popularidade entre o p\u00fablico, malia ter resultado \u00fatil para o seu uso nas m\u00e1quinas expendedoras e no transporte p\u00fablico.\nLogo do seu lanzamento, a Casa da Moeda dos Estados Unidos fixo unha intensa campa\u00f1a de promoci\u00f3n da moeda, con publicidade en prensa, radio e televisi\u00f3n, e tam\u00e9n a trav\u00e9s de asociaci\u00f3ns con marcas comerciais como Walmart e Cheerios. No entanto, o d\u00f3lar Sacagawea tampouco foi merecedor da aceptaci\u00f3n popular e a s\u00faa cu\u00f1axe reduciuse drasticamente no segundo ano da s\u00faa produci\u00f3n. Entre 2007 e 2016 a s\u00faa emisi\u00f3n continuou en paralelo \u00e1 da serie co\u00f1ecida como \"d\u00f3lar presidencial\". En 2012 a s\u00faa tiraxe reduciuse nun 90 %, en li\u00f1a cunha produci\u00f3n similar dos d\u00f3lares presidenciais, a\u00ednda menos populares, por mor das grandes reservas de moedas a\u00ednda non utilizadas de ambas as series.\nA \"US Mint\" considerou tam\u00e9n a posibilidade e cu\u00f1ar o d\u00f3lar Sacagawea en ouro de 22 quilates, para o coleccionismo e o investimento, e mesmo chegou a facer algunhas cu\u00f1axes de proba. No entanto, desbotou axi\u00f1a a idea logo de que se cuestionase a s\u00faa autoridade para realizar este tipo de emisi\u00f3ns. Os escasos exemplares de ouro cu\u00f1ados como proba son propiedade da Casa da Moeda dos EEUU.\nO d\u00f3lar Sacagawea foi galardoado en 2002 co Premio Moeda do Ano \u00e1 moeda m\u00e1is popular de 2000.\nAntecedentes.\nDada a limitada circulaci\u00f3n que tivera o d\u00f3lar Eisanhower, o derradeiro de tama\u00f1o grande, en 1977 decid\u00edrase a creaci\u00f3n dunha moeda de menores dimensi\u00f3ns, coa intenci\u00f3n de que resultase m\u00e1is \u00fatil para a poboaci\u00f3n e se incrementase o seu uso. Neste sentido, o 26 de setembro de 1978, o Congreso aprobou a lei que prev\u00eda a cu\u00f1axe do co\u00f1ecido como d\u00f3lar Susan B. Anthony, na honra desta sufraxista estadounidense. Mais estes novos d\u00f3lares resultaron tam\u00e9n impopulares, en parte pola similitude do seu tama\u00f1o e da s\u00faa cor cos das moedas dun cuarto de d\u00f3lar. Dado o escaso interese que suscitou a nova moeda, a maior\u00eda dos exemplares cu\u00f1ados acabou en dep\u00f3sito nas c\u00e1maras acoirazadas da Casa da Moeda e da Reserva Federal dos EEUU, e a s\u00faa cu\u00f1axe cesou en 1981.\nMalia a s\u00faa impopularidade inicial, a mediados da d\u00e9cada de 1990, as reservas de d\u00f3lares Susan B. Anthony comezaron a minguar, debido fundamentalmente a que a moeda comezou a ser de uso habitual nas m\u00e1quinas expendedoras \u2014entre elas as m\u00e1is de 9.000 m\u00e1quinas de selos postais das oficinas de Correos dos EEUU\u2014, e tam\u00e9n nos sistemas de transporte p\u00fablico. A partir de 1997 present\u00e1ronse no Congreso e no Senado varios proxectos de lei coa intenci\u00f3n de retomar a s\u00faa cu\u00f1axe, para satisfacer a demanda que se \u00eda creando. Mais o 21 de outubro dese mesmo ano, o representante republicano por Minnesota Rod Grams presentou un novo proxecto de lei no Senado no que se solicitaba a emisi\u00f3n dunha nova moeda dun d\u00f3lar, cun novo dese\u00f1o. O mesmo d\u00eda, nunha sesi\u00f3n do Subcomit\u00e9 de Servizos Financeiros da C\u00e1mara de Representantes sobre pol\u00edtica monetaria, os seus membros apoiaron a creaci\u00f3n da nova moeda proposta por Grams e recomendaron que fose dunha cor diferente, dourada, e cun canto distintivo, para evitar a s\u00faa confusi\u00f3n coa moeda dun cuarto de d\u00f3lar. Nesta sesi\u00f3n, Philip N. Diehl, daquela director da Casa da Moeda dos EEUU, calculou que cumprir\u00edan tres meses para comezar a produci\u00f3n da nova moeda dun d\u00f3lar. \nO Senado aprobou a lexislaci\u00f3n necesaria o 9 de novembro de 1997 e a C\u00e1mara de Representantes fixo o propio o 13 de novembro. O 1 de decembro, o presidente Bill Clinton asinou a lei que autorizaba o programa de cu\u00f1axes conmemorativas dos 50 estados dos EEUU (Lei 105-124). A secci\u00f3n cuarta desta lei, titulada \"Lei da moeda dun d\u00f3lar dos EEUU de 1997\", dispu\u00f1a a cu\u00f1axe dunha nova moeda dun d\u00f3lar nestes termos: \"A nova moeda dun d\u00f3lar ser\u00e1 de cor dourada, ter\u00e1 un canto distintivo e contar\u00e1 con caracter\u00edsticas t\u00e1ctiles e visuais que fagan doadamente discernible o seu valor facial\". A lei tam\u00e9n autorizaba o secretario do Tesouro retomar a produci\u00f3n do d\u00f3lar Susan B. Anthony en tanto que non se puidese comezar coa produci\u00f3n dos novos d\u00f3lares; en total, cu\u00f1\u00e1ronse m\u00e1is de 41 mill\u00f3ns de d\u00f3lares de Susan B. Anthony coa data de 1999.\nHistoria do dese\u00f1o.\nEscolla do motivo.\nA\u00ednda que a lei de 1997 esix\u00eda un cambio na aliaxe do novo d\u00f3lar e tam\u00e9n no seu canto, non determinaba os motivos que deber\u00edan aparecer no seu anverso e no seu reverso. \nPara tomar esta decisi\u00f3n, o secretario do Tesouro, Robert Rubin, nomeou un comit\u00e9 asesor composto por nove membros. Rubin, que en virtude do seu cargo estaba autorizado para escoller os motivos da moeda, especificou que esta deber\u00eda ter unha representaci\u00f3n feminina e non poder\u00eda representar unha persoa viva. O comit\u00e9, presidido por Philip N. Diehl \u2014entre cuxas funci\u00f3ns non estaba a votaci\u00f3n acerca dos dese\u00f1os\u2014 reuniuse por vez primeira en Filadelfia en xu\u00f1o de 1998 para debater acerca de 17 propostas presentadas polos seus membros e outras moitas suxesti\u00f3ns populares chegadas por diversos medios. O 9 de xu\u00f1o de 1998, o comit\u00e9 decidiu recomendar a figura de Sacagawea, unha muller shoshone co\u00f1ecida por axudar na expedici\u00f3n de Lewis e Clark na Luisiana, como motivo principal da nova moeda dun d\u00f3lar. \nMalia esta decisi\u00f3n do comit\u00e9, o representante republicano por Delaware Michael Castle avogou por que se fose a Estatua da Liberdade o motivo principal dos novos d\u00f3lares, base\u00e1ndose nunha lexislaci\u00f3n anterior. Nunha carta dirixida \u00e1 C\u00e1mara de representantes, Castle expu\u00f1a as s\u00faas obxecci\u00f3ns, afirmando que \"o obxectivo ao crear unha nova moeda dun d\u00f3lar \u00e9 facela m\u00e1is distintiva cun dese\u00f1o popular que fomente o seu maior uso por parte da poboaci\u00f3n\". Entre o 18 e o 22 de novembro de 1998, a Oficina de Contabilidade Xeral levou a cabo unha enquisa, por encarga de Castle, para aclarar cal dos dous dese\u00f1os ter\u00eda unha maior aceptaci\u00f3n popular. O resultado foi que o 65 % prefer\u00eda a Estatua da Liberdade, fronte ao 27 % que prefer\u00eda a Sacagawea. Malia todo, Sacagawea foi o motivo finalmente escollido como motivo principal dos novos d\u00f3lares.\nDese\u00f1o inicial (2000-2008).\nA partir de a\u00ed, envi\u00e1ronse invitaci\u00f3ns a 23 artistas cunhas directrices acerca do que deb\u00edan representar os dese\u00f1os. No anverso deb\u00edase amosar unha imaxe de Sacagawea e no reverso unha aguia como s\u00edmbolo da paz e da liberdade. Outra directriz ped\u00edalles aos artistas seren \"sensibles \u00e1 autenticidade cultural, tratando de evitar a representaci\u00f3n dun rostro europeo cl\u00e1sico cun toucado nativo americano\". En novembro e en decembro de 1998, a Casa da Moeda dos Estados Unidos convocou un grupo constitu\u00eddo por membros da comunidade ind\u00edxena, profesores, numism\u00e1ticos, historiadores, membros do Congreso, funcionarios do Goberno e outras persoas para a revisi\u00f3n dos dese\u00f1os propostos. Nun principio seleccion\u00e1ronse seis dese\u00f1os para o anverso e sete para o reverso, para os someter a unha consideraci\u00f3n posterior.\nLogo da elaboraci\u00f3n de diversas enquisas e da creaci\u00f3n de varios grupos de discusi\u00f3n, a \"US Mint\" seleccionou como finalistas tres dese\u00f1os para o anverso e catro para o reverso. A Casa da Moeda recibiu arredor de 90.000 correos electr\u00f3nicos en relaci\u00f3n ao proceso de escolla do dese\u00f1o. En resposta \u00e1 gran cantidade de comentarios recibidos, Diehl declarou que internet permitira \"levar a cabo un programa de divulgaci\u00f3n p\u00fablica cun alcance sen precedentes para medir as opini\u00f3ns sobre os dese\u00f1os\". Os sete seleccionados foron enviados \u00e1 Comisi\u00f3n de Belas Artes dos Estados Unidos, que elixiu como ga\u00f1ador para o anverso unha representaci\u00f3n de Sacagawea co seu fillo pequen, Jean Baptiste Charbonneau, obra da escultora Glenna Goodacre (1939-2020). Goodacre utilizou como modelo para Sacagawea unha muller shoshone chamada Randy'L He-dow Teton (nada en 1976), xa que non existe retrato ning\u00fan de \u00e9poca no que basearse. A representaci\u00f3n do neno pequeno foi modelada parcialmente a partir de Adam Scholz, dun ano de idade. Pola s\u00faa banda, para o reverso, a Comisi\u00f3n de Belas artes escolleu a proposta da aguia voadora creada polo escultor e gravador Thomas D. Rogers (nado en 1945). \nRedese\u00f1o da serie (a partir 2009).\nO 20 de setembro de 2007, o presidente George W. Bush asinou a co\u00f1ecida como Lei de moedas dun d\u00f3lar dos nativos americanos (Public Law 110-82). Entre outras cousas, esta nova lei especifica que a moeda dun d\u00f3lar co anverso de Sacagawea debe amosar nos seus reversos \"imaxes que celebren as importantes contribuci\u00f3ns realizadas polas tribos indias e os nativos americanos a t\u00edtulo individual ao desenvolvemento e \u00e1 historia dos Estados Unidos\". Esta lei inclu\u00eda tam\u00e9n a eliminaci\u00f3n da data e a marca de ceca do anverso, e da lenda E PLURIBUS UNUM do reverso, que deb\u00edan ser gravados no canto a partir de ent\u00f3n. \nO programa desta serie anual de moedas esixe, xa que logo, que o reverso do d\u00f3lar Sacagawea represente un novo dese\u00f1o cada ano. Para determinar este dese\u00f1o, os membros das organizaci\u00f3ns consultoras \u2014Comisi\u00f3n de Asuntos Ind\u00edxenas do Senado dos Estados Unidos, Grupo de Ind\u00edxenas Americanos e Congreso Nacional de Ind\u00edxenas Americanos\u2014 designan un representante como enlace coa Casa da Moeda dos Estados Unidos. Logo selecci\u00f3nanse entre 12 e 15 temas tras consultar co Museo Nacional do Indio Americano e co Instituto Smithsoniano. Nese momento, as organizaci\u00f3ns consultoras proporci\u00f3nanlle \u00e1 Casa da Moeda os seus comentarios acerca deses temas propostos e as suxesti\u00f3ns env\u00edanse ao Comit\u00e9 Consultivo Cidad\u00e1n sobre a Moeda, que acaba por recomendar un tema. Logo de revisar as recomendaci\u00f3ns e as achegas das organizaci\u00f3ns colaboradoras final\u00edzase a selecci\u00f3n do tema e, a partir de a\u00ed, real\u00edzanse os dese\u00f1os que o representan, os cales, logo dunha nova serie de novas consultas, volven ao Comit\u00e9 Consultivo Cidad\u00e1n sobre a Moeda para a s\u00faa aprobaci\u00f3n. Sobre a base de todos os comentarios e as recomendaci\u00f3ns recibidas, a \"US Mint\" selecciona un dese\u00f1o final, que se lle prop\u00f3n ao secretario do Tesouro para a s\u00faa aprobaci\u00f3n. \nProduci\u00f3n e lanzamento.\nDespois de ser aprobado o seu dese\u00f1o para o anverso, Goodacre visitou seis veces o Departamento de Gravado da Casa da Moeda de Filadelfia para lles dar o derradeiro toque aos seus dese\u00f1os, e a proposta do reverso de Rogers tam\u00e9n se modificou antes de entrar na fase de produci\u00f3n. Na concepci\u00f3n inicial de Roges figuraba unha paisaxe monta\u00f1osa baixo a aguia en voo, que foi eliminada, e tam\u00e9n se cambiou a disposici\u00f3n doutros elementos. \nA composici\u00f3n seleccionada para a produci\u00f3n do novo d\u00f3lar prev\u00eda un n\u00facleo de cobre puro cun revestimento cunha aliaxe de lat\u00f3n de manganeso composta por un 77 % de cobre, un 12 % de cinc, un 7 % de manganeso e un 4 % de n\u00edquel. Elixiuse esta composici\u00f3n porque con ela a moeda ter\u00eda unha cor dourada, como esix\u00eda a lei, e ao mesmo tempo ser\u00eda electromagneticamente id\u00e9ntica \u00e1 s\u00faa predecesora, o d\u00f3lar Susan B. Anthony, o que facilitar\u00eda a adaptaci\u00f3n das m\u00e1quinas expendedoras. \nA primeira cu\u00f1axe oficial do d\u00f3lar Sacagawea tivo lugar o 18 de novembro de 1999, durante unha cerimonia na que tanto as autoridades como as persoas invitadas tiveron a ocasi\u00f3n de cu\u00f1ar persoalmente alg\u00fans exemplares. Dado que as moedas levaban a data de 2000, non era legalmente posible p\u00f3las en circulaci\u00f3n antes do inicio dese ano, o que motivou que os exemplares cu\u00f1ados individualmente polas persoas invitadas ficasen gardados na Casa da Moeda, e posteriormente envi\u00e1ronselles aos seus propietarios. A produci\u00f3n a grande escala comezou pouco despois desa cerimonia inaugural.\nPolo seu traballo como creadora do anverso do novo d\u00f3lar, Goodacre recibiu unha remuneraci\u00f3n de 5.000 d\u00f3lares, que pediu que lle fose aboada en moedas dun d\u00f3lar Sacagawea. Os d\u00f3lares de 2000 coa marca de ceca \"P\" de Filadelfia utilizados para este pagamento foron cu\u00f1ados en discos provistos dun pulido especial, o que lles conferiu un acabamento \u00fanico. Diehl e os restantes directivos da \"US Mint\" entreg\u00e1ronlle persoalmente as moedas a Goodacre o 5 de abril de 2000. Tam\u00e9n se lles deu un acabamento especial similar aos 75.000 exemplares cu\u00f1ados en 2000 na Ceca de Denver para os inclu\u00edr na serie conmemorativa do cambio de milenio. \nPouco despois da s\u00faa posta en circulaci\u00f3n, descubriuse que os novos d\u00f3lares se empanaban con facilidade e, como consecuencia, perd\u00edan o lustre. En abril de 2000 a Casa da Moeda comezou a probar unha especie de enxaugadura experimental que inhib\u00eda este proceso, a\u00ednda que non se continuou nas emisi\u00f3ns dos anos posteriores.\nMercadotecnia.\nA lei que autorizaba a creaci\u00f3n da nova moeda dun d\u00f3lar tam\u00e9n dispu\u00f1a que o secretario do Tesouro adoptase \"un programa para a promoci\u00f3n do uso destas moedas por parte das empresas comerciais, as autoridades de transporte p\u00fablico e os organismos gobernamentais federais, estatais e locais\". A campa\u00f1a publicitaria inicial da \"US Mint\" tivo un custo aproximado de 41 mill\u00f3ns de d\u00f3lares e consistiu nuns 1.600 anuncios en televisi\u00f3n, radio e prensa escrita, as\u00ed como no establecemento de acordos promocionais coa cadea de tendas \"Wal-Mart\" e coa compa\u00f1\u00eda \"General Mills\". Nos anuncios en televisi\u00f3n aparec\u00eda a cabeza de George Washington superposta noutro corpo e coa voz do actor Michael Keaton, que salientaba os m\u00e9ritos da nova moeda.\nA partir de xaneiro de 2000, a \"US Mint\" comezou a enviar d\u00f3lares Sacagawea \u00e1s tendas das cadeas \"Wal-Mart\" e \"Sam's Club\" esparexidas por todo o pa\u00eds, para facer circular as moedas e, as\u00ed, promover o seu uso. En total, envi\u00e1ronse 100 mill\u00f3ns de exemplares no marco desta promoci\u00f3n. Algunhas asociaci\u00f3ns de comerciantes criticaron a asociaci\u00f3n da Casa da Moeda con estas grandes superficies comerciais, por considerala discriminatoria para o pequeno comercio.\nNesta fase de lanzamento, a \"US Mint\" intensificou as s\u00faas colaboraci\u00f3ns con esas e con outras compa\u00f1\u00edas comerciais, entre elas a empresa alimentaria \"General Mills\", de xeito que 10 mill\u00f3ns de caixas dos seus populares cereais \"Cheerios\" conter\u00edan unha moeda dun c\u00e9ntimo cu\u00f1ada ese ano, e unha de cada 2.000 caixas levar\u00edan un exemplar do novo d\u00f3lar Sacagawea; ademais, unha de cada 4.400 caixas incluir\u00eda un vale que se poder\u00eda trocar por cen destas moedas. M\u00e1is tarde descubriuse que unhas 5.500 das moedas dun d\u00f3lar inclu\u00eddas nas caixas pertenc\u00edan a unha primeira cu\u00f1axe que se diferenciaba da finalmente posta en circulaci\u00f3n no n\u00famero de plumas na cola da aguia, o que sup\u00f3n unha rareza no mundo do coleccionismo numism\u00e1tico.\nD\u00f3lar Sacagawea de ouro.\nEn 1999, a Casa da Moeda dos Estados Unidos cu\u00f1ou unha serie de d\u00f3lares Sacagawea en ouro de 916,7 mil\u00e9simas (22 quilates), para llas ofrecer en venda aos coleccionistas e aos investidores. Durante a produci\u00f3n inicial destas moedas asign\u00f3uselles un valor facial de cinco d\u00f3lares para axudar a distinguilas das da tiraxe ordinaria destinada \u00e1 circulaci\u00f3n. No entanto, en marzo de 2020 este plan da \"US Mint\" viuse interrompido cando alg\u00fans congresistas cuestionaron a autoridade dos directivos da Casa da Moeda para decidiren a cu\u00f1axe dunhas moedas cunha composici\u00f3n diferente \u00e1 legalmente autorizada. A produci\u00f3n a grande escala destas moedas de ouro non chegou a iniciarse, malia a insistencia da ceca p\u00fablica de que dispu\u00f1a da autoridade para o facer, dado que as moedas ser\u00edan consideradas como artigos numism\u00e1ticos e non como moedas de emisi\u00f3n regular para a circulaci\u00f3n. \nTam\u00e9n houbo outra cu\u00f1axe de moedas similares en ouro, a\u00ednda que esta vez mantendo o valor facial inicial dun d\u00f3lar; estas moedas amosan a marca de ceca \"W\" da Ceca de West Point, a\u00ednda que realmente foron cu\u00f1adas na Casa da Moeda de Filadelfia. En total cu\u00f1\u00e1ronse 39 moedas deste tipo, das cales se considerou que s\u00f3 12 ti\u00f1an unha calidade de cu\u00f1axe axeitada e as restantes foron destru\u00eddas. De xeito diferente ao caso anterior das moedas de cinco d\u00f3lares, esta cu\u00f1axe produciuse \"para conmemorar o hist\u00f3rico voo do transbordador espacial \"Columbia\" en xullo de 1999\", segundo o exdirector da Casa da Moeda Edmund C. Moy. Os 12 d\u00f3lares superviventes foron enviados ao Espazo a bordo do \"Columbia\" na misi\u00f3n STS-93 e logo do seu regreso almacen\u00e1ronse no dep\u00f3sito de metais preciosos da \"US Mint\" en Fort Knox, onde permaneceron ata 2007, cando se expuxeron na Feira Mundial do Di\u00f1eiro da Asociaci\u00f3n Numism\u00e1tica Americana en Milwaukee, Wisconsin. Logo deste evento, as moedas foron devoltas a Fort Knox, a\u00ednda que se prev\u00e9 que a \n\"US Mint\" as preste a diversos museos do pa\u00eds para a s\u00faa exposici\u00f3n temporal.\nExemplares h\u00edbridos.\nEn maio de 2000 descubriuse unha moeda defectuosa co dese\u00f1o do anverso habitual das moedas dun cuarto de d\u00f3lar, que reproduce un busto de George Washington, e o reverso da aguia en voo do d\u00f3lar Sacagawea; este exemplar estaba nun rolo de moedas dun d\u00f3lar adquirido nunha oficina bancaria de Mountain Home, Arcansas. Esta moeda h\u00edbrida e non datada, correspondente simultaneamente a dous valores faciais, foi a primeira dunha serie de once que se foron descubrindo e autenticando. As autoridades da Casa da Moeda dos Estados Unidos supo\u00f1en que estas pezas, que amosan a marca de ceca da Casa da Moeda de Filadelfia, foron cu\u00f1adas entre finais de abril e principios de maio de 2000. Estes h\u00edbridos produc\u00edronse a partir das pranchas utilizadas para a cu\u00f1axe das moedas dun d\u00f3lar, revestidas de lat\u00f3n de manganeso, e non a partir das pranchas para o cuarto de d\u00f3lar, que est\u00e1n revestidas de cupron\u00edquel.\nLogo da descuberta inicial, a Casa da Moeda de Filadelfia confiscou un contedor con varios milleiros con pezas err\u00f3neas, e ordenou a s\u00faa destruci\u00f3n. Do mesmo xeito, seguiuse o rastro dalg\u00fans exemplares que se co\u00f1ec\u00eda que xa sa\u00edran das instalaci\u00f3ns e atop\u00e1ronse nunha planta pr\u00f3xima a Filadelfia onde se dispu\u00f1an a ser empaquetadas en tacos, cuxos empregados, seguindo instruci\u00f3ns, as devolveron \u00e1 Casa da Moeda.\nUnha investigaci\u00f3n federal posterior sobre este episodio determinou que as moedas h\u00edbridas foran cu\u00f1adas accidentalmente, a\u00ednda que se culpabilizou a dous antigos empregados da ceca de comercializar con alg\u00fans destes d\u00f3lares err\u00f3neos, o que lles supuxo penas de multa e prisi\u00f3n. En 2002, os directivos da Casa da Moeda anunciaron que, das dez moedas aparecidas logo da descuberta da primeira, d\u00faas entraran na circulaci\u00f3n seguindo canles legais, mais as outras oito eran de dubidosa procedencia, polo que poder\u00edan ser incautadas. No entanto, non se chegou a iniciar ning\u00fan procedemento de incautaci\u00f3n.\nEn agosto de 2011, oito das once moedas h\u00edbridas, inclu\u00edda a descuberta inicialmente en Arcansas, eran propiedade dun coleccionista de Novo M\u00e9xico que as adquiriu entre 2000 e 2003, para o que chegou a pagar 75.000 d\u00f3lares por un s\u00f3 exemplar. Das outras tres documentadas, unha \u00e9 propiedade do seu descubridor, un coleccionista de Missouri, outra foi adquirida por un coleccionista an\u00f3nimo e a terceira, de cuxa existencia se informou por vez primeira en 2011, foi comprada ese mesmo ano por un comerciante de Chicago a un individuo que dixo que a posu\u00eda desde hab\u00eda dez anos. Algunhas destas pezas alcanzaron en poxas numism\u00e1ticas a cantidade de 200.000 d\u00f3lares. Entre eses once esp\u00e9cimes identific\u00e1ronse tres combinaci\u00f3ns de cu\u00f1os diferentes.\nAcollemento.\nA moeda dun d\u00f3lar Sacagawea recibiu cr\u00edticas en todos os sentidos por parte de diversos senadores. Nunha entrevista coa columnista de \"Associated Press\" Suzanne Gamboa, o senador republicano por Texas Phil Gramm cualificou o lanzamento da nova moeda como \"mesqui\u00f1o\". Gramm, que fora un dos senadores que votara a favor do proxecto de lei que a autorizaba, eloxiou a calidade do dese\u00f1o do d\u00f3lar Sacagawea, a\u00ednda que condenou o enfoque da Casa da Moeda no relativo \u00e1 s\u00faa posta en circulaci\u00f3n e \u00e1 s\u00faa promoci\u00f3n. Tam\u00e9n opinou que a \"US Mint\" caera no mesmo erro que cando emitira o d\u00f3lar de Susan B. Anthony ao lanzar unha moeda adaptada \u00e1 industria das m\u00e1quinas expendedoras e non ao cidad\u00e1n medio. \nA tam\u00e9n senadora republicana por Texas Kay Bailey Hutchison criticou tanto o dese\u00f1o do d\u00f3lar Sacagawea como o tama\u00f1o da moeda en relaci\u00f3n coas demais que compu\u00f1an o sistema naquel momento. Hutchison consideraba que carec\u00eda do peso necesario para a distinguir doadamente das moedas de valores inferiores e que, igual que outras moedas que estaban en circulaci\u00f3n, parec\u00eda ser \"di\u00f1eiro de xoguete\". Os senadores Mike DeWine, de Ohio, e Byron Dorgan, de Dakota do Norte, republicano e dem\u00f3crata respectivamente, eloxiaron, pola s\u00faa banda, o dese\u00f1o e o car\u00e1cter distintivo da s\u00faa cor dourada. \nA serie do d\u00f3lar Sacagawea, coas posteriores emisi\u00f3ns conmemorativas posteriores, resultou ser pouco popular no comercio coti\u00e1n. A s\u00faa tiraxe baixou nun 90 % o segundo ano con respecto ao primeiro. Entre 2002 e 2008, os d\u00f3lares Sacagawea cu\u00f1\u00e1ronse unicamente nas cantidades necesarias para atender as necesidades do coleccionismo. O Banco da Reserva Federal non encargou ningunha das series conmemorativas da cultura nativa americana que comezaron a emitirse en 2009. En decembro de 2009, a Reserva Federal indicou que naquel momento hab\u00eda 875 mill\u00f3ns de moedas dun d\u00f3lar \u2014inclu\u00eddo o d\u00f3lar presidencial\u2014nas b\u00f3vedas de almacenaxe das que dispu\u00f1a o Goberno, unha cantidade que se estimaba suficiente para satisfacer a demanda durante doce anos. \nEn 2009, coa introduci\u00f3n dos dese\u00f1os do reverso relacionados coa cultura nativa americana, as novas moedas cu\u00f1\u00e1ronse en cantidades superiores e pux\u00e9ronse novamente en circulaci\u00f3n. No entanto, seguiron a ser impopulares para a poboaci\u00f3n e, logo da emisi\u00f3n de 2011, o secretario do Tesouro, Timothy F. Geithner, anunciou a volta \u00e1s emisi\u00f3ns unicamente destinadas a prop\u00f3sitos exclusivamente relacionados co coleccionismo numism\u00e1tico.\nMalia a s\u00faa falta de aceptaci\u00f3n popular nos Estados Unidos, o d\u00f3lar Sacagawea recibiu un bo acollemento noutras naci\u00f3ns nas que circula o d\u00f3lar estadounidense, como O Salvador ou Ecuador.\nDese\u00f1os e tiraxes en cada ceca.\nNa seguinte t\u00e1boa refl\u00edctense os motivos do reverso dos d\u00f3lares Sacagawea a partir da s\u00faa posta en circulaci\u00f3n en 2000, as\u00ed como os autores do seu dese\u00f1o e do seu gravado, e as tiraxes cu\u00f1adas en cada unha das cecas en que se produciron:\nConxuntos con acabamento especial.\nAdemais das series ordinarias anuais, tam\u00e9n se inseriron d\u00f3lares Sacagawea con acabamento especial (\"proof\") en diversos conxuntos e estoxos de presentaci\u00f3n producidos pola \"US Mint\". Entre eles est\u00e1n os seguintes:"}
{"id": "554872", "revid": "23204", "url": "https://gl.wikipedia.org/wiki?curid=554872", "title": "Od\u00f3n Cobas Garc\u00eda", "text": "Od\u00f3n Casimiro Cobas Garc\u00eda, nado en San Pedro de Vilanova (Vedra) o 1 de abril de 1955, \u00e9 un pol\u00edtico galego do PSdeG-PSOE.\nTraxectoria.\nEstudou Mestr\u00eda Industrial en Santiago de Compostela, sendo top\u00f3grafo de profesi\u00f3n. Pos\u00fae unha pequena explotaci\u00f3n de Albari\u00f1o. Encabezou a candidatura do PSdeG-PSOE en Vedra nas elecci\u00f3ns municipais de 1995, logrando 4 concelleiros e pactando un goberno coa formaci\u00f3n independente AVIVE, polo cal asum\u00eda os dous primeiros anos de lexislatura a alcald\u00eda o independente Pedro Guiti\u00e1n Rodr\u00edguez, e el os dous \u00faltimos. Desta forma, asumiu a alcald\u00eda en xu\u00f1o de 1997. Nas municipais de 1999 foi a candidatura m\u00e1is votada con 6 concelleiros, a un da maior\u00eda absoluta, polo que foi reelixido alcalde e estableceu un pacto de goberno co BNG. Neste mandato foi deputado provincial. Nas municipais de 2003 foi reelixido alcalde \u00f3 lograla maior\u00eda absoluta con 7 ed\u00eds. Nas municipais de 2007 revalidou a alcald\u00eda, pero perdeu a maior\u00eda absoluta \u00f3 baixar a 6 concelleiros, gobernando en minor\u00eda. \nPerdeu a alcald\u00eda nas municipais de 2011, nas cales logrou 5 concelleiros fronte a 6 do PPdeG, polo que este asumiu a alcald\u00eda como cabeza da lista m\u00e1is votada, grazas \u00e1 abstenci\u00f3n de Terra Galega e habendo votado o BNG a favor de Cobas. Volveu a selo candidato socialista nas municipais de 2015, pero non consigueu recuperala alcald\u00eda, dado que o PPdeG logrou a maior\u00eda absoluta. En decembro de 2015 renunciou \u00e1 acta de concelleiro e retirouse da primeira li\u00f1a pol\u00edtica."}
{"id": "554873", "revid": "124656", "url": "https://gl.wikipedia.org/wiki?curid=554873", "title": "Od\u00f3n Casimiro Cobas Garc\u00eda", "text": ""}
{"id": "554875", "revid": "23204", "url": "https://gl.wikipedia.org/wiki?curid=554875", "title": "Kon-Tiki (filme de 2012)", "text": "Kon-Tiki \u00e9 un filme de 2012 dirixido por Joachim R\u00f8nning e Espen Sandberg sobre a expedici\u00f3n Kon-Tiki realizada en 1947. O filme foi rodado principalmente na illa de Malta. O papel de Thor Heyerdahl \u00e9 interpretado por P\u00e5l Sverre Hagen. O filme \u00e9 unha coproduci\u00f3n internacional entre Noruega, Dinamarca, Alema\u00f1a, Suecia e o Reino Unido.\nFoi o filme con maior recadaci\u00f3n nos cinemas de Noruega en 2012, as\u00ed como a produci\u00f3n norueguesa m\u00e1is cara da historia. O filme foi nomeado \u00f3 \u00d3scar \u00f3 mellor filme internacional na 85\u00aa edici\u00f3n dos premios. Foi o quinto nomeamento de Noruega nos premios. Tam\u00e9n estivo nomeado nos Globos de Ouro, convert\u00e9ndose no primeiro filme noruegu\u00e9s en ser nomeado nos \u00d3scars e nos Globos de Ouro."}
{"id": "554877", "revid": "98629", "url": "https://gl.wikipedia.org/wiki?curid=554877", "title": "Against the Ice", "text": "Against the Ice \u00e9 un filme dinamarqu\u00e9s-island\u00e9s de 2022 dirixido por Peter Flinth e escrito por Nikolaj Coster-Waldau e Joe Derrick. Bas\u00e9ase na historia real do capit\u00e1n Ejnar Mikkelsen, quen escribiu a obra \"Two Against the Ice\". Est\u00e1 protagonizado por Coster-Waldau, Joe Cole, Charles Dance e Heida Reed. O filme foi rodado en Islandia e Groenlandia. \"Against the Ice\" estreouse na 72\u00aa edici\u00f3n do Festival Internacional de Cinema de Berl\u00edn o 15 de febreiro de 2022. Estreouse a trav\u00e9s de Netflix o 2 de marzo de 2022, e recibiu valoraci\u00f3ns dispares por parte da cr\u00edtica."}
{"id": "554880", "revid": "124656", "url": "https://gl.wikipedia.org/wiki?curid=554880", "title": "Jos\u00e9 Manuel P\u00e9rez Penas", "text": "Jos\u00e9 Manuel P\u00e9rez Penas, nado en Melide, \u00e9 un pol\u00edtico galego.\nTraxectoria.\nTraballador da CRTVG. Nas elecci\u00f3ns municipais de 1983 foi elixido concelleiro en Melide como n\u00famero 2 de Unidade dos Veci\u00f1os, formaci\u00f3n independente con tendencia nacionalista de esquerda e encabezada por Xos\u00e9 Domingo Fuci\u00f1os. Posteriormente pasou a residir en Oroso, onde ser\u00eda o candidato \u00e1 alcald\u00eda polo BNG nas municipais de 2007, obtendo 1 concelleiro e pactando co PSdeG-PSOE de Manuel Mir\u00e1s Franqueira, sendo primeiro tenente de alcalde e concelleiro de obras e servizos. Nas municipais de 2011 repetiu candidatura e mellorou algo os seus resultados, pero pasou \u00e1 oposici\u00f3n debido a que os socialistas lograran a maior\u00eda absoluta nesa ocasi\u00f3n. Volveu se-lo candidato nas municipais de 2015 logrando resultados similares \u00f3s de 4 anos antes e formando de novo parte da oposici\u00f3n, volvendo a revalida-la maior\u00eda absoluta o PSdeG.\nPosteriormente volveu a residir en Melide, renunciando como concelleiro en Oroso en maio de 2018. Nas elecci\u00f3ns municipais de 2019 foi candidato \u00e1 alcald\u00eda de Melide pola formaci\u00f3n independente Adiante Melide (conformada por varios antigos membros do BNG). En dita convocatoria foi a segunda forza m\u00e1is votada \u00f3 lograr 5 concelleiros, os cales se uniron \u00f3s 2 do PSdeG e o elixiron alcalde en detrimento da candidata e ata ent\u00f3n alcaldesa polo PPdeG, Dalia Garc\u00eda Couso, que lograra 6 concelleiros e perdera a maior\u00eda absoluta. Desta forma, conformou un goberno de coalici\u00f3n cos socialistas.. Nas municipais de 2023 logrou de novo 5 concelleiros, recortando distancias co PPdeG, e conservando a alcald\u00eda co apoio dos concelleiros do BNG e do PSdeG.\nVida persoal.\nEst\u00e1 casado, e ten dous fillos dunha relaci\u00f3n anterior."}
{"id": "554886", "revid": "12452", "url": "https://gl.wikipedia.org/wiki?curid=554886", "title": "Paraucho", "text": ""}
{"id": "554888", "revid": "5863", "url": "https://gl.wikipedia.org/wiki?curid=554888", "title": "Eucharia Nwaichi", "text": ""}
{"id": "554889", "revid": "123800", "url": "https://gl.wikipedia.org/wiki?curid=554889", "title": "E. O. Nwaichi", "text": ""}
{"id": "554892", "revid": "123800", "url": "https://gl.wikipedia.org/wiki?curid=554892", "title": "Hessa Al-Jaber", "text": ""}
{"id": "554895", "revid": "123800", "url": "https://gl.wikipedia.org/wiki?curid=554895", "title": "Ida Holz Bard", "text": ""}
{"id": "554909", "revid": "123800", "url": "https://gl.wikipedia.org/wiki?curid=554909", "title": "Rebeca Uribe", "text": ""}
{"id": "554910", "revid": "23204", "url": "https://gl.wikipedia.org/wiki?curid=554910", "title": "Vadim D. Vladykov", "text": "Vadim Dmitrij Vladykov, nado en Kh\u00e1rkiv, Ucra\u00edna, o 18 de marzo de 1898 e finado en 1986 en Rusia, foi un zo\u00f3logo ruso especializado en ictiolox\u00eda.\nAbreviatura.\nA abreviatura Vladykov empr\u00e9gase para reco\u00f1ecer a Vadim D. Vladykov como autoridade na descrici\u00f3n e taxonom\u00eda en zoolox\u00eda."}
{"id": "554916", "revid": "23204", "url": "https://gl.wikipedia.org/wiki?curid=554916", "title": "James Carson Brevoort", "text": "James Carson Brevoort, nado o 10 de xullo de 1818 en Nova York, e finado na mesma cidade o 7 de decembro de 1887) foi un coleccionista estadounidense de libros raros, numism\u00e1tico e naturalista afeccionado.\nTraxectoria.\nBrevoort recibiu a s\u00faa primeira educaci\u00f3n na s\u00faa casa, en Francia, e en Hofwyl, preto de Berna, Su\u00edza. Despois estudou na \u00c9cole Centrale des Arts et Manufactures de Par\u00eds, e licenciouse en enxe\u00f1ar\u00eda civil. \nAo regresar aos Estados Unidos, acompa\u00f1ou ao seu t\u00edo, James Renwick, un dos comisarios do levantamento dos l\u00edmites do nordeste. En 1838 marchou ao estranxeiro como secretario privado de Washington Irving, ministro dos Estados Unidos en Espa\u00f1a. Despois de cumprir un ano nesta funci\u00f3n, pasou varios anos en viaxes por Europa, e regresou \u00e1 s\u00faa casa en 1843. Dous anos m\u00e1is tarde casou coa filla do xu\u00edz Leffert Lefferts, de Brooklyn, onde residiu despois, servindo na xunta de educaci\u00f3n e como nunha das comisi\u00f3ns das augas. \nEn 1861 foi nomeado \"regent\" da Universidade de Nova York, e ense mesmo ano recibiu o t\u00edtulo de \"LL.D.\" no Williams College. Durante dez anos, a partir de 1863]], foi presidente da Long Island Historical Society. E en 1868, foi elixido membro da American Antiquarian Society. \nDurante dous anos, de marzo de 1876 a febreiro de 1878, foi superintendente da Biblioteca Astor da cidade de Nova York, da que era administrador desde 1852. Supervisou o inicio dun cat\u00e1logo de tarxetas para a colecci\u00f3n Astor. Renunciou como administrador en setembro de 1878. Foi membro da Sociedade Hist\u00f3rica de Nova York, da Academia de Ciencias Naturais, da Sociedade Xeogr\u00e1fica Americana, da Sociedade Hist\u00f3rica de Massachusetts, da Sociedade Hist\u00f3rica de Pensilvania e de numerosas outras asociaci\u00f3ns cient\u00edficas, literari \nJames C. Brevoort foi coleccionista de libros e moedas raras. Do seu pai, Henry Brevoort, herdou uns 6 000 volumes, na s\u00faa maior\u00eda estadounuidenses, que foran recollidos en Europa durante os convulsos anos de 1810 a 1832. A esta biblioteca Brevoort fixo grandes engadidos, de xeito que en 1875 comprend\u00edau uns 10 000 volumes, moitos deles moi raros e custosos. Tam\u00e9n recolleu medallas e manuscritos. Sobre 1875 comezou a regalar moitos dos seus tesouros a varias instituci\u00f3ns. As s\u00faas colecci\u00f3ns tam\u00e9n abarcaron a entomolox\u00eda e a ictiolox\u00eda (libros e esp\u00e9cimes). \nBrevoort trasladouse, nos primeiros anos da s\u00faa vida, desde o seu Manhattan Valley a Yonkers, pero volveu a Manhattan e foi membro do seu Common Council durante moitos anos. En 1852 trasladouse a Rye.\nBrevoort casou con Elizabeth Dorothea Lefferts en 1845, e tiveron un fillo, Henry L. Brevoort (1849-1895). \nMorreu na s\u00faa casa de Brooklyn o 7 de decembro de 1887.\nObras.\nBrevoort colaborou no \"American Journal of Numismatics\" cunha serie de artigos ilustrados sobre \"As primeiras moedas espa\u00f1olas e portuguesas en Am\u00e9rica\". No \"Historical Magazine\" publicou un artigo sobre o descubrimento dos restos de Cristovo Col\u00f3n, e en 1874 preparou un volume, impreso en privado, titulado \"Verrazano the Navigator, or Notes on Giovanni de Verrazano, and on a Planisphere of 1529, illustrating his American Voyage in 1529\", ilustrando a s\u00faa viaxe americana, sendo esta unha revisi\u00f3n e ampliaci\u00f3n dun artigo lido na \"American Geographical Society\" o 28 de novembro de 1871.\nEp\u00f3nimos.\nSeu amigo, o icti\u00f3logo Theodore Nicholas Gill, honrou a Brevoort d\u00e1ndolle o seu nome \u00e1 especie \"Selene brevoortii\", peixe da familia dos car\u00e1nxidos.\nAbreviatura.\nA abreviatura Brevoort empr\u00e9gase para reco\u00f1ecer a James Carson Brevoort como autoridade na descrici\u00f3n e taxonom\u00eda en zoolox\u00eda."}
{"id": "554922", "revid": "123800", "url": "https://gl.wikipedia.org/wiki?curid=554922", "title": "Inez Yau-Sheung Fung", "text": ""}
{"id": "554929", "revid": "1410", "url": "https://gl.wikipedia.org/wiki?curid=554929", "title": "Humberto Francisco Burzio", "text": "Humberto Francisco Burzio, nado en Buenos Aires o 2 de xullo de 1902 e finado na mesma cidade o 18 de agosto de 1980, foi un historiador naval, numism\u00e1tico, militar e diplom\u00e1tico arxentino.\nTraxectoria.\nHumberto Francisco Burzio naceu o 2 de xullo de 1902 en Buenos Aires, fillo de Genoveva Tut\u00e9 e de Francisco Burzio.\nEn 1917 comezou na Escola Superior de Comercio de Buenos Aires os estudos de Perito Mercantil, t\u00edtulo que acadou en 1921.\nEn 1923 ingresou na Armada Arxentina como gardamari\u00f1a contador, especialidade na que se mantivo durante toda a s\u00faa carreira militar, ata o grao de capit\u00e1n de nav\u00edo, co que accedeu ao retiro en 1964. En 1948 formou parte da delegaci\u00f3n oficial do seu pa\u00eds na celebraci\u00f3n en Sevilla do s\u00e9timo centenario da fundaci\u00f3n da Mari\u00f1a de Castela.\nBurzio foi un importante coleccionista de moedas e medallas e dedicou boa parte da s\u00faa vida \u00e1 investigaci\u00f3n numism\u00e1tica e tam\u00e9n sobre a historia mar\u00edtima e militar. Os seus estudos sobre numism\u00e1tica hispanoamericana sit\u00faano como sucesor do chileno Jos\u00e9 Toribio Medina.\nEntre outras entidades acad\u00e9micas e asociativas, foi desde 1939 membro de n\u00famero do Instituto Bonaerense de Numism\u00e1tica e Antig\u00fcidades, que presidiu entre 1951 e 1955. Tam\u00e9n presidiu a Comisi\u00f3n de Numism\u00e1tica e Sixilograf\u00eda Relixiosa; foi membro da Academia Nacional de Historia da Rep\u00fablica Arxentina desde 1946, membro correspondente da Academia Chilena da Historia, socio de honra da Sociedade Iberoamericana de Estudos Numism\u00e1ticos, membro de honra da Sociedade Numism\u00e1tica do Per\u00fa e, desde 1946, membro correspondente da \"American Numismatic Society\".\nNo \u00e1mbito p\u00fablico, Burzio ocupou o posto de Embaixador da Rep\u00fablica Arxentina no Per\u00fa e o de director do o Museo Hist\u00f3rico Nacional da Arxentina. Ademais, foi o creador do Departamento de Estudos Hist\u00f3ricos Navais da Arxentina. \nPublicaci\u00f3ns.\nEsta \u00e9 unha listaxe non exhaustiva dos traballos monogr\u00e1ficos publicados por Humberto Francisco Burzio ao longo da s\u00faa carreira acad\u00e9mica:\""}
{"id": "554941", "revid": "5863", "url": "https://gl.wikipedia.org/wiki?curid=554941", "title": "San Caralampio", "text": ""}
{"id": "554942", "revid": "65337", "url": "https://gl.wikipedia.org/wiki?curid=554942", "title": "Humberto Burzio", "text": ""}
{"id": "554943", "revid": "65337", "url": "https://gl.wikipedia.org/wiki?curid=554943", "title": "Humberto F. Burzio", "text": ""}
{"id": "554966", "revid": "98629", "url": "https://gl.wikipedia.org/wiki?curid=554966", "title": "Boris Gaganelov", "text": "Boris Atanasov Gaganelov (en ), nado en Petrich o 7 de outubro de 1941 e finado en Sof\u00eda o 5 de xu\u00f1o de 2020, foi un futbolista e adestrador b\u00falgaro.\nTraxectoria.\nDefensa hist\u00f3rico do CSKA Sofia, \u00e9 o futbolista con m\u00e1is partidos na historia do club, no que xogou de 1960 a 1974, sumando 350 partidos de liga e 36 en competici\u00f3ns europea (30 na Copa de Europa e 6 na Recopa de Europa). Ga\u00f1ou sete veces a liga b\u00falgara e seis veces a Copa de Bulgaria. Na tempada 1966/67 disputou as semifinais da Copa de Europa contra o Inter de Mil\u00e1n de Helenio Herrera, quedando eliminado tras un partido de desempate.\nFoi 51 veces internacional coa selecci\u00f3n de Bulgaria, 29 delas como capit\u00e1n do equipo. Representou a Bulgaria nos Mundiais de 1966 e 1970, caendo en ambos casos na primeira fase.\nFaleceu o 5 de xu\u00f1o de 2020."}
{"id": "554967", "revid": "88215", "url": "https://gl.wikipedia.org/wiki?curid=554967", "title": "Boris Atanasov Gaganelov", "text": ""}
{"id": "554992", "revid": "122991", "url": "https://gl.wikipedia.org/wiki?curid=554992", "title": "Rufino Rodr\u00edguez Llau", "text": ""}
{"id": "555003", "revid": "5863", "url": "https://gl.wikipedia.org/wiki?curid=555003", "title": "Judith Sutz Vaisman", "text": ""}
{"id": "555011", "revid": "88215", "url": "https://gl.wikipedia.org/wiki?curid=555011", "title": "Felipe Mesones", "text": "Felipe Mesones Temper\u00e1n, nado en Buenos Aires o 9 de febreiro de 1936 e finado en Murcia o 15 de decembro de 2017, foi un futbolista e adestrador arxentino.\nTraxectoria.\nComo xogador.\nXogaba de extremo dereito, era r\u00e1pido, ti\u00f1a facilidade para o desmarque e un forte golpeo do bal\u00f3n. Comezou a s\u00faa carreira futbol\u00edstica no seu pa\u00eds, militando nas filas do Boca Juniors, o San Lorenzo de Almagro e o Atlanta, pasando logo polo Independente Santa Fe de Colombia, no que xogou unha tempada. A continuaci\u00f3n trasladouse a Espa\u00f1a, onde xogou o resto da s\u00faa carreira, pasando polo Real Murcia, Levante, Hospitalet e Europa, retir\u00e1ndose neste \u00faltimo en 1967.\nComo adestrador.\nTras colgar as botas regresou \u00e1 Arxentina, onde comezou a s\u00faa carreira como adestrador dirixindo o San Telmo. A continuaci\u00f3n volveu cruzar o Oc\u00e9ano Atl\u00e1ntico para volver ao f\u00fatbol espa\u00f1ol, no que desenvolveu o resto da s\u00faa carreira como t\u00e9cnico durante as seguintes tres d\u00e9cadas.\nTras unha tempada no Mah\u00f3n, e d\u00faas no Cartagena, de Tercera Divisi\u00f3n, comezou a s\u00faa primeira etapa como adestrador do Real Murcia na tempada 1972/1973 da Segunda Divisi\u00f3n. Na s\u00faa primeira campa\u00f1a proclamouse campi\u00f3n da categor\u00eda, logrando o ascenso \u00e1 Primeira Divisi\u00f3n.\nNa seguinte tempada conseguiu a permanencia, pero na campa\u00f1a 1974/75 foi cesado tras 10 xornadas, sendo substitu\u00eddo por Pusk\u00e1s.\nNas seguintes campa\u00f1as pasou polos bancos do Tenerife, Elxe, H\u00e9rcules, Salamanca, Valladolid, Granada e Cartagena.\nEn 1987 comezou a s\u00faa terceira etapa no Elche, conseguindo o ascenso a Primeira Divisi\u00f3n tras rematar subcampi\u00f3n de Segunda. M\u00e1is tarde pasou d\u00faas tempadas de novo no Murcia, disputando na segunda delas a promoci\u00f3n de ascenso a Primeira, pero sendo derrotado polo Zaragoza. \nPosteriormente pasou polo Salamanca (por terceira vez) e polo Betis, antes de comezar a s\u00faa segunda etapa no Valladolid, co que conseguiu o terceiro ascenso a Primeira da s\u00faa carreira. Nos seguintes anos adestrou varios equipos de Segunda e Segunda B, inclu\u00edda unha terceira etapa no Murcia, convert\u00e9ndose no adestrador que m\u00e1is partidos dirixiu no club (196). Pechou a s\u00faa carreira na tempada 2001/02 no Cartagonova."}
{"id": "555013", "revid": "5863", "url": "https://gl.wikipedia.org/wiki?curid=555013", "title": "Manuel de Falla y Matheu", "text": ""}
{"id": "555028", "revid": "89787", "url": "https://gl.wikipedia.org/wiki?curid=555028", "title": "Anxo Rei", "text": "\u00c1ngel Rey N\u00fa\u00f1ez, m\u00e1is co\u00f1ecido como Anxo Rei, nado en Rubi\u00e1 o 16 de febreiro de 1957, \u00e9 un cantautor galego.\nTraxectoria.\nLeva m\u00e1is de corenta anos cantando e compo\u00f1endo canci\u00f3ns, con letras propias e con poemas de Rosal\u00eda de Castro, Celso Emilio Ferreiro, Ant\u00f3n Tovar, Dar\u00edo Xoh\u00e1n Cabana, Xos\u00e9 Rodr\u00edguez Ferrer ou Florencio Delgado Gurriar\u00e1n. Con versos deste \u00faltimo gravou en 2003 \"Fronteira de cego\u00f1as\", o seu primeiro disco\nA s\u00faa discograf\u00eda compl\u00e9tase con \"A rabela da pluma\" (2006) con poemas de Ant\u00f3n Tovar; \"Ao son da auga\" (2009); \"O a\u00f1o pita\u00f1o\" (2012), para p\u00fablico infantil; Rosa (2016), dedicado \u00e1 s\u00faa compa\u00f1\u00e9ira e producido polo m\u00fasico valdeorr\u00e9s Jorge Fen\u00e1ndez Ojea, que tam\u00e9n lle fixo os arranxos. Finalmente participou no disco colectivo Poes\u00eda Galega en M\u00fasica (2015). No ano 2012 presentou no Barco, na XII edici\u00f3n da Festa do Botelo, unha canci\u00f3n dedicada ao botelo, embutido moi aprezado na comarca valdeorresa.\nAnxo Rei traballou como celador no Servizo Galego de Sa\u00fade ata a s\u00faa xubilaci\u00f3n. Ten participado en numerosos festivais e ofrecido recitais en localidades de toda Galicia."}
{"id": "555029", "revid": "1131", "url": "https://gl.wikipedia.org/wiki?curid=555029", "title": "Vilarrube", "text": ""}
{"id": "555038", "revid": "75439", "url": "https://gl.wikipedia.org/wiki?curid=555038", "title": "Selene brevoortii", "text": "Selene brevoortii \u00e9 unha especie de peixe da orde dos perciformes, familia dos car\u00e1nxidos, unha das oito iclu\u00eddas no x\u00e9nero \"Selene\".\nTaxonom\u00eda.\nDescrici\u00f3n.\nA especie foi descrita en 1863 polo icti\u00f3logo estadounidense Theodore Nicholas Gill, baixo o nome de \"Argyriosus brevoortii\".\nEtimolox\u00edas.\nPara a do x\u00e9nero, ver \"Selene\".\nO ep\u00edteto espec\u00edfico, \"brevoortii\", \u00e9 unha homenaxe que Gill lle fixo ao seu amigo, o seu compatriota James Carson Brevoort, icti\u00f3logo afeccionado, dado o seu interese polos peixes da familia dos car\u00e1nxidos. \nSin\u00f3nimos.\nAdemais de polo nome actualmentge v\u00e1lido, a especie co\u00f1eceuse tam\u00e9n polos sin\u00f3nimos:\nDistribuci\u00f3n.\n\"Selene brevoortii\" \u00e9 unha especie orixinaria das augas m\u00e1is c\u00e1lidas do Pac\u00edfico oriental, onde se encontra desde o extremo sur de California, Estados Unidos at\u00e9 o norte do Per\u00fa (e ocasionalmente at\u00e9 o norte de Chile). \nA s\u00faa \u00e1rea de dispersi\u00f3n est\u00e9ndese entre os 27\u00b0 N at\u00e9 os 18\u00b0 S, e desde os 112\u00b0 W at\u00e9 os 70\u00b0 W.\nH\u00e1bitat e caracter\u00edsticas.\n\u00c9 unha especie bentopel\u00e1xica que se encontra xeralmente preto da costa, a profundidades inferiores aos 50 m. \nCoa s\u00faa forma de \"lua chea\", pode alcanzar at\u00e9 os 38 cm de lonxitude, a\u00ednda que a s\u00faa lonxitde media \u00e9 duns 20 cm. \nO corpo, sen escamas, est\u00e1 e fortemente comprimido. A rama inferior do primeiro arco branquial ten de 29 a 34 branquias. A primeira aleta dorsal est\u00e1 sustentada por 8 raios duros, seguidos por outra secci\u00f3n con de 20 a 23 raios brandos. Os l\u00f3bulos anteriores da segunda aleta dorsal e da aleta anal son moi longos nos adultos. A coloraci\u00f3n do corpo dos adutos \u00e9 dourada ou prateada, con reflexos azuis met\u00e1licos; os xuven\u00eds son amarelados, con barras transversais indistintas, interrompidas, escuras.\nBiolox\u00eda.\nOs adultos at\u00f3panse en augas costeiras pouco profundas en pequenos cardumes preto do fondo.\nAlim\u00e9ntanse de luras, camar\u00f3ns, poliquetos e pequenos peixes.\nRelaci\u00f3ns co home.\n\u00c9 un peixe de pouca importancia para a pesca comercial, pero \u00e9 unha especie popular na pesca deportiva. Comercial\u00edzase fresco e salgado. Capt\u00faranos pescadores artesanais mediante redes de enmalle. A especie \u00e9 un peixe comercial importante no golfo de Montijo, Panam\u00e1.\nEstado de conservaci\u00f3n.\nA Uni\u00f3n Internacional para a Conservaci\u00f3n da Natureza e dos Recursos Naturais, tendo en conta que esta especie est\u00e1 moi estendida no Pac\u00edfico oriental tropical, que non hai grandes ameazas para ela, e que non hai indicios na actualidade dunha diminuci\u00f3n das s\u00faas poboaci\u00f3s, cualifica o seu status como \"LC\" (pouco preocupante). Est\u00e1 catalogado como Preocupaci\u00f3n Menor."}
{"id": "555049", "revid": "22795", "url": "https://gl.wikipedia.org/wiki?curid=555049", "title": "Selene (hom\u00f3nimos)", "text": "O nome Selene pode referirse a:"}
{"id": "555050", "revid": "22795", "url": "https://gl.wikipedia.org/wiki?curid=555050", "title": "Selene (x\u00e9nero)", "text": "Selene \u00e9 un x\u00e9nero de peixes tele\u00f3steos da orde dos perciformes e familia dos car\u00e1nxidos.\nTaxonom\u00eda.\nDescrici\u00f3n.\nO x\u00e9nero foi descrito en 1802 polo zo\u00f3logo, pol\u00edtico e m\u00fasico franc\u00e9s Bernard Germain \u00c9tienne de Laville-sur-Illon, conde de Lac\u00e9p\u00e8de.\nEtimolox\u00eda.\nO nome cient\u00edfico \"Selene\" deriva de Selene (en grego antigo \u03a3\u03b5\u03bb\u03ae\u03bd\u03b7), deusa da mitolox\u00eda grega, filla dos tit\u00e1ns Hiperi\u00f3n e T\u00eda, e representaci\u00f3n da L\u00faa.\nSin\u00f3nimos.\nAdemais de polo nome actualmente v\u00e1lido, o x\u00e9nero co\u00f1eceuse tam\u00e9n polos sin\u00f3nimos:\nSegundo o WoRMS\nSegundo o GBIF:\nEspecies.\nNa actualidade no x\u00e9nero reco\u00f1\u00e9cense as seguintes 8 especies:"}
{"id": "555064", "revid": "88215", "url": "https://gl.wikipedia.org/wiki?curid=555064", "title": "Felipe Mesones Temper\u00e1n", "text": ""}
{"id": "555066", "revid": "98629", "url": "https://gl.wikipedia.org/wiki?curid=555066", "title": "Polvoreira", "text": "Unha polvoreira \u00e9 un edificio de uso militar onde se almacena a p\u00f3lvora e as munici\u00f3ns ou explosivos feitos a base de p\u00f3lvora. Habitualmente tam\u00e9n se produce esta. Dado que dentro destes almac\u00e9ns g\u00e1rdanse materiais explosivos, a historia das polvoreiras est\u00e1 chea de numerosos accidentes, entre os cales p\u00f3dense destacar os seguintes:"}
{"id": "555068", "revid": "23204", "url": "https://gl.wikipedia.org/wiki?curid=555068", "title": "Calidonia, Panam\u00e1", "text": "Calidonia \u00e9 un correxemento do distrito de Panam\u00e1, situado no centro urbano da Cidade de Panam\u00e1. Foi fundado o 29 de abril de 1915, data na que a cidade foi dividida en catro sectores. O seu extremo oriental forma parte da li\u00f1a costeira da ba\u00eda de Panam\u00e1. Limita cos correxementos de Curund\u00fa, Bella Vista e Santa Ana; ao oeste, norte e sur, respectivamente.\nToponimia.\nEntre 1698 e 1699, William Patterson dirixiu unha colonia escocesa que se asentou na actual Calidonia. Este bautizou a lugar como Ba\u00eda de Caledonia, en honra ao nome latino de Escocia. O espa\u00f1ol Francisco Silvestre, nos seus escritos escribe o nome da \u00e1rea onde se asentaron os escoceses como \"Calidonia\" e non \"Caledonia\", sendo esta unha latinizaci\u00f3n do nome.\nHistoria.\nOs primeiros habitantes establec\u00e9ronse nas sabanas do actual barrio de San Miguel, onde hab\u00eda m\u00e1is de 40 boh\u00edos habitados por mestizos e negros.\nDurante a uni\u00f3n a Colombia, rexistr\u00e1ronse numerosos choques entre liberais e conservadores, na batalla da Ponte de Calidonia. A Ponte de Calidonia foi o que hoxe \u00e9 o Museo Afroantillano e o Museo Antropol\u00f3xico Reina Torres de Ara\u00faz. \nXeograf\u00eda.\nBarrios.\nNa actualidade, o correxemento est\u00e1 conformado por cinco barrios: Calidonia, Mara\u00f1\u00f3n, San Miguel, La Exposici\u00f3n e Perejil.\nEducaci\u00f3n.\nNo correxemento est\u00e1n situadas numerosas escolas primarias, secundarias e t\u00e9cnicas, tanto oficiais como privadas. Entre elas poden mencionarse a Escola Pedro J. Sosa, Federativa do Brasil, Rep\u00fablica de Chile, Rep\u00fablica de Venezuela, Escola Don Bosco, Instituto Comercial Bol\u00edvar, entre outras."}
{"id": "555071", "revid": "23204", "url": "https://gl.wikipedia.org/wiki?curid=555071", "title": "Jos\u00e9 Toribio Medina", "text": "Jos\u00e9 Toribio Medina Zavala, nado en Santiago de Chile o 21 de outubro de 1852 e finado na mesma cidade o 11 de decembro de 1930, foi un prol\u00edfico pol\u00edgrafo chileno, historiador, numism\u00e1tico, bibli\u00f3grafo e lexic\u00f3grafo, reco\u00f1ecido, entre outros, polos seus estudos biogr\u00e1ficos, sobre a literatura colonial chilena ou sobre a historia da imprenta hispanoamericana.\nTraxectoria.\nPrimeiros anos e formaci\u00f3n.\nJos\u00e9 Toribio Medina naceu o 21 de outubro de 1852 na capital chilena, fillo de Mariana Zavala e de Jos\u00e9 del Pilar Medina.\nA s\u00faa educaci\u00f3n primaria transcorreu no colexio privado Santiago, da cidade de Talca, onde o seu pai fora nomeado xu\u00edz. En 1865 ingresou no Instituto Nacional General Jos\u00e9 Miguel Carrera, xa en Santiago, para cursar a s\u00faa educaci\u00f3n secundaria pola rama de Humanidades, que finalizou en 1869. O ano seguinte continuou a s\u00faa formaci\u00f3n na Universidade de Chile, na que se graduou dos seus estudos de Dereito en 1873.\nCarreira acad\u00e9mica.\nAo logo da s\u00faa traxectoria, Medina diversificou os seus focos de interese en diversas \u00e1reas, entre as que destacou como bibli\u00f3grafo e compilador de obras, fontes e documentos sobre a historia e a literatura colonial chilena e hispanoamericana, o que o levou a ser reco\u00f1ecido como un destacado americanista, hispanista e colonialista.\nEn decembro de 1874, o ministro de Relaci\u00f3ns Exteriores, Adolfo Ib\u00e1\u00f1ez, nomeouno secretario da representaci\u00f3n diplom\u00e1tica de Chile en Lima, o que lle facilitou o acceso \u00e1 documentaci\u00f3n do Vicerreinado do Per\u00fa. En 1884 pasou a ocupar o mesmo posto na legaci\u00f3n do seu pa\u00eds en Madrid.\nNas s\u00faas viaxes ao estranxeiro visitou tam\u00e9n arquivos e bibliotecas na Arxentina, nos Estados Unidos, no Reino Unido, en Francia e en Espa\u00f1a, e sinaladamente, nesta \u00faltima, o Arquivo Xeral de Indias, o Arquivo de Simancas e o Arquivo Notarial de Madrid. Os resultados destas investigaci\u00f3ns plasm\u00e1ronse nalg\u00fans casos en posteriores compilaci\u00f3ns e publicaci\u00f3ns como a \"Biblioteca Americana\", as compilaci\u00f3ns cartogr\u00e1ficas ou os volumes dedicados \u00e1 historia da imprenta en Hispanoam\u00e9rica. Moitas destas publicaci\u00f3ns levounas a cabo el mesmo nunha imprenta instalada na s\u00faa propia casa.\nEn 1897, a Universidade de Chile nomeouo membro acad\u00e9mico da Facultade de Filosof\u00eda, Humanidades e Artes, o que lle permitiu ocupar a primeira c\u00e1tedra de Historia Documental Americana e Chilena a partir de 1899.\nEn 1925, Medina doou ao Estado chileno a s\u00faa biblioteca, composta por 60.000 impresos, 1668 manuscritos orixinais e 8.659 documentos transcritos. Todo este legado documental cons\u00e9rvase nunha sala da Biblioteca Nacional de Chile que leva o nome de Biblioteca Americana Jos\u00e9 Toribio Medina.\nMedina faleceu en Santiago de Chile o 11 de decembro de 1930 aos 78 anos.\nEscolma de publicaci\u00f3ns.\nJos\u00e9 Toribio Medina foi un prol\u00edfico autor, editor e tradutor, que conta con m\u00e1is de 280 referencias, entre libros, op\u00fasculos e artigos. Esta \u00e9 unha escolma dalg\u00fans dos seus traballos monogr\u00e1ficos, representativos das diferentes \u00e1reas do saber que Medina cultivou:. "}
{"id": "555072", "revid": "89787", "url": "https://gl.wikipedia.org/wiki?curid=555072", "title": "Beta-Sitosterol", "text": "O \u03b2-sitosterol (beta-sitosterol) \u00e9 un dos varios fitosterois (esterois de plantas) con estrutura qu\u00edmica similar \u00e1 do colesterol. \u00c9 un po branco ceroso cun cheiro caracter\u00edstico e un dos compo\u00f1entes do aditivo alimentario E499. Os fitosterois son hidr\u00f3fobos e solubles en alcohois.\nDistribuci\u00f3n natural e en alimentos.\nO \u03b2-sitosterol est\u00e1 amplamente distribu\u00eddo no reino das plantas e enc\u00f3ntrase en aceites vexetais, noces, aguacates e comidas preparadas, como nos aderezos de ensaladas.\nInvestigaci\u00f3n en humanos.\nO \u03b2-sitosterol est\u00e1 sendo estudado polo seu potencial de reducir a hiperplasia prost\u00e1tica benigna e os niveis sangu\u00edneos de colesterol.\nTrastorno xen\u00e9tico.\nA\u00ednda que os esterois vexetais son xeralmente beneficiosos, existe un raro trastorno xenetico autos\u00f3mico, a fitosterolemia, que causa unha sobreabsorci\u00f3n de fitosterois.\nPrecursor do esteroide anab\u00f3lico boldenona.\nO \u03b2-sitosterol \u00e9 un esteroide precursor do esteroide anab\u00f3lico boldenona. O undecilenato de boldenona util\u00edzase comnmente en veterinaria para inducir o crecemento do gando vac\u00fan, mais tam\u00e9n \u00e9 un dos esteroides anab\u00f3licos prohibidos m\u00e1is utilizados por deportistas. Isto fixo sospeitar que alg\u00fans atletas que deron positivo en undecilenato de boldenona non se doparon coa hormona propiamente dita sen\u00f3n que comeron alimentos ricos en \u03b2-sitosterol.\nQu\u00edmica.\nEnxe\u00f1ar\u00eda qu\u00edmica.\nO uso de sitosterol como intermediario qu\u00edmico estivo durante moitos anos limitado debido \u00e1 que carec\u00eda dun punto qu\u00edmico por onde atacar a s\u00faa cadea lateral, o que permitir\u00eda eliminar dita cadea. Despois de amplos esforzos realizados por moitos laboratorios conseguiuse finalmente descubrir un microbio do grupo das pseudomonas que pod\u00eda efectuar eficientemente esta transformaci\u00f3n. A fermentaci\u00f3n dixire toda a cadea lateral alif\u00e1tica no carbono 17 rendendo unha mestura de produtos 17-ceto inclu\u00edndo a deshidroepiandrosterona.\nS\u00edntese.\nNon se conseguiu a\u00ednda a s\u00edntese total de \u03b2-sitosterol. Por\u00e9n, o \u03b2-sitosterol foi sintetizado do estigmasterol (1 na imaxe), para o cal c\u00f3mpre unha hidroxenaci\u00f3n espec\u00edfica da cadea lateral do estigmasterol.\nO primeiro paso da s\u00edntese \u00e9 formar tosilato de estigmasterol (2) a partir de estigmasterol (1) (95% de pureza) usando p-TsCl, DMAP, e piridina (rendemento do 90%). O tosilato (2) sofre despois solv\u00f3lise ao ser tratado con piridina e MeOH anhidro para dar unha proporci\u00f3n de 5:1 de i-estigmasterol metil \u00e9ter (3, cun 74% de rendemento) respecto a estigmasterol metil \u00e9ter (4), que \u00e9 seguidamente retirado por cromatograf\u00eda. O paso de hidroxenaci\u00f3n dunha s\u00edntese previamente proposta comprende o uso do catalizador Pd/C e o solvente etil acetato. Por\u00e9n, debido \u00e1 isomerizaci\u00f3n durante a hidr\u00f3lise, foron tam\u00e9n probados outros catalizadores, como o PtO2, e solventes, como o etanol. Observ\u00e1ronse poucos cambios co uso dun catalizador diferente. Por\u00e9n, o etanol imped\u00eda a isomerizaci\u00f3n e a formaci\u00f3n de impurezas non identificadas para dar o composto 5. O \u00faltimo paso da s\u00edntese \u00e9 a desprotecci\u00f3n do dobre enlace do anel \u03b2 de 5 con p-TsOH, dioxano acuoso e calor (80\u00a0\u00b0C) para render \u03b2-sitosterol (6). O rendemento acumulativo dos dous pasos finais foi do 55% e o rendemento total da s\u00edntese foi do 37%.\nBios\u00edntese.\nA regulaci\u00f3n da bios\u00edntese de esterois e alg\u00fans l\u00edpidos espec\u00edficos ocorre durante a biox\u00e9nese de membranas. Por medio de padr\u00f3ns de etiquetado 13C, determinouse que na formaci\u00f3n de \u03b2-sitosterol est\u00e1n implicadas tanto a v\u00eda do mevalonato coma a da desoxixilulosa. O mecanismo preciso da formaci\u00f3n de \u03b2-sitosterol var\u00eda de segundo o organismo, pero observouse que xeralmente procede do cicloartenol.\nA bios\u00edntese de cicloartenol empeza cando unha mol\u00e9cula de isopentenil difosfato (IPP) e d\u00faas mol\u00e9culas de dimetilalil difosfato (DMAPP) forman farnesil difosfato (FPP). D\u00faas mol\u00e9culas de FPP \u00fanense despois cola con cola rendendo escualeno, un triterpeno. O escualeno, por medio dunha reacci\u00f3n de ciclaci\u00f3n co 2,3-oxidoescualeno 6 como intermediario forma cicloartenol.\nO dobre enlace do cicloartenol (composto 7 no diagrama) \u00e9 metilado polo encima SAM para dar lugar a un carbocati\u00f3n que sofre un cambio de hidruro e perde un prot\u00f3n para render un composto cunha cadea lateral metileno. Ambos os pasos son catalizados pola esterol C-24 metiltransferase (paso E1 do diagrama). O composto 8 \u00e9 despois catalizado pola esterol C-4 desmetilase (E2) e perde un grupo metilo para producir cicloeucalenol (9). Seguidamente, o anel ciclopropano abre e a cicloeucalenol cicloisomerase (E3) forma o 10. O composto 10 perde un grupo metilo e sofre unha isomerizaci\u00f3n al\u00edlica orixinando gramisterol (11). Este paso \u00e9 catalizado pola esterol C-14 desmetilase (E4), a esterol \u039414-redutase (E5) e a esterol \u03948-\u03947-isomerase (E6). O \u00faltimo grupo metilo \u00e9 retirado pola esterol desmetilase (E7) para formar episterol (12). O episterol (12) \u00e9 metilado pola SAM para producir un segundo carbocati\u00f3n, o cal perde un prot\u00f3n rendendo o 13. Este paso \u00e9 catalizado pola 24-metilenesterol C-metiltransferase (E8). O composto 13 sofre agora unha reduci\u00f3n polo NADPH e modificaci\u00f3ns no anel \u03b2 para formar \u03b2-sitosterol."}
{"id": "555073", "revid": "27155", "url": "https://gl.wikipedia.org/wiki?curid=555073", "title": "Beta-sitosterol", "text": ""}
{"id": "555079", "revid": "27155", "url": "https://gl.wikipedia.org/wiki?curid=555079", "title": "Sitosterol", "text": ""}
{"id": "555081", "revid": "27155", "url": "https://gl.wikipedia.org/wiki?curid=555081", "title": "DMAP", "text": "DMAP pode refereirse a:"}
{"id": "555082", "revid": "5863", "url": "https://gl.wikipedia.org/wiki?curid=555082", "title": "Dorothy Ru\u00edz-Mart\u00ednez", "text": ""}
{"id": "555083", "revid": "27155", "url": "https://gl.wikipedia.org/wiki?curid=555083", "title": "Intercambio de crom\u00e1tides irm\u00e1s", "text": "O intercambio de crom\u00e1tides irm\u00e1s (ICI ou, en ingl\u00e9s, SCE) \u00e9 o intercambio de material xen\u00e9tico entre d\u00faas crom\u00e1tides irm\u00e1s id\u00e9nticas.\nDescubriuse usando o m\u00e9todo de tinguidura Giemsa nunha crom\u00e1tide que pertence ao complexo das crom\u00e1tides irm\u00e1s antes da anafase da mitose. A tinguidura revelou que pasaban poucos segmentos \u00e1 cromatide irm\u00e1 que non estaban tinguidos.\nA tinguidura Giemsa pode tinguir grazas \u00e1 presenza da base an\u00e1loga da bromodesoxiuridina, que foi introducida na crom\u00e1tide desexada.\nA raz\u00f3n pola que se produce o intercambio entre crom\u00e1tides irm\u00e1s non se co\u00f1ece pero \u00e9 necesaria e usada para facer probas mutax\u00e9nicas de moitos produtos. A distribuci\u00f3n normal \u00e9 catro ou cinco intercambios de crom\u00e1tides irm\u00e1s por par cromos\u00f3mico por mitose, mentres que de 14 a 100 intercambios non son normais e supo\u00f1en un perigo para o organismo. O intercambio de crom\u00e1tides irm\u00e1s \u00e9 elevado en patolox\u00edas como a s\u00edndrome de Bloom, con taxas de recombinaci\u00f3n de ~10-100 veces por riba do normal, dependendo do tipo cellar. Unha alta frecuencia de intercambio de crom\u00e1tides irm\u00e1s pode tam\u00e9n estar relacionado coa formaci\u00f3n de tumores.\nO intercambio de crom\u00e1tides irm\u00e1s tam\u00e9n se observou que \u00e9 moi frecuente na enfermidade de Beh\u00e7et B51(+) .\nMitose.\nA recombinaci\u00f3n mit\u00f3tica no l\u00e9vedo de xemaci\u00f3n \"Saccharomyces cerevisiae\" \u00e9 fundamentalemnte o resultado dos procesos de reparaci\u00f3n do ADN que responden aos danos espont\u00e1neos e inducidos que ocorren durante o crecemento vexetativo. (Tam\u00e9n revisado por Bernstein e Bernstein, pp 220\u2013221). Para que as c\u00e9lulas de l\u00e9vedos reparen os danos por recombinaci\u00f3n hom\u00f3loga, debe estar presente no mesmo n\u00facleo unha segunda mol\u00e9cula de ADN que conte\u00f1a homolox\u00eda de secuencias coa rexi\u00f3n que debe ser reparada. Nunha c\u00e9lula diploide na fase G1 do ciclo celular, unha mol\u00e9cula dese tipo est\u00e1 presente en forma de cromosoma hom\u00f3logo. Por\u00e9n, na fase G2 do ciclo cellar (despois da replicaci\u00f3n do ADN), est\u00e1 tam\u00e9n presente unha segunda mol\u00e9cula de ADN hom\u00f3loga: a crom\u00e1tide irm\u00e1. As probas indican que, debido \u00e1 especial relaci\u00f3n de proximidade que te\u00f1en, as crom\u00e1tides irm\u00e1s non soamente son preferidas \u00e1s crom\u00e1tides hom\u00f3logas, m\u00e1is afastadas, como substratos para a reparaci\u00f3n recombinacional, sen\u00f3n que ademais te\u00f1en a capacidade de reparar m\u00e1is danos no ADN que as hom\u00f3logas.\nMeiose.\nOs xenomas dos organismos diploides en poboaci\u00f3ns naturais son altamente polim\u00f3rficos para as inserci\u00f3ns e deleci\u00f3ns. Durante a meiose as roturas de dobre febra que se forman dentro de rexi\u00f3ns polim\u00f3rficas deben ser reparadas por intercambio entre crom\u00e1tides irm\u00e1s en vez de por intercambio entre crom\u00e1tides hom\u00f3logas. Un estudo a nivel moleclar da recombinaci\u00f3n durante a meiose en l\u00e9vedos de xemaci\u00f3n mostrou que os eventos de recombinaci\u00f3n iniciados por rexi\u00f3ns de roturas de dobre febra que carecen de secuencias correspondentes no hom\u00f3logo non irm\u00e1n son reparados eficazmente por recombinaci\u00f3n entre crom\u00e1tides irm\u00e1s. Esta recombinaci\u00f3n ocorre coa mesma temporizaci\u00f3n que a recombinaci\u00f3n entre hom\u00f3logos, pero con rendementos reducidos (2 ou 3 veces) de mol\u00e9culas de uni\u00f3ns de Holliday. Este estudo e evidencias comparables procedentes doutros organismos (por exemplo o pav\u00f3n), indican que a recombinaci\u00f3n entre crom\u00e1tides irm\u00e1s ocorre fundamentalmente durante a meiose e ata un terzo de todos os eventos de recombinaci\u00f3n ocorren entre crom\u00e1tides irm\u00e1s, a\u00ednda que principalmente por unha v\u00eda que non implica intermediarios de uni\u00f3n de Holliday."}
{"id": "555084", "revid": "5863", "url": "https://gl.wikipedia.org/wiki?curid=555084", "title": "Juan Carlos Su\u00e1rez-Qui\u00f1ones y Fern\u00e1ndez", "text": ""}
{"id": "555085", "revid": "5863", "url": "https://gl.wikipedia.org/wiki?curid=555085", "title": "Juan Carlos Su\u00e1rez-Qui\u00f1ones Fern\u00e1ndez", "text": ""}
{"id": "555086", "revid": "4817", "url": "https://gl.wikipedia.org/wiki?curid=555086", "title": "James van Hoften", "text": "James Dougal Adrianus \"Ox\" van Hoften, nado en Fresno, California, o 11 de xu\u00f1o de 1944, \u00e9 un astronauta estadounidense retirado que formou parte das misi\u00f3ns STS-41-C e STS-51-I.\nTraxectoria.\nVan Hoften graduouse en enxe\u00f1ar\u00eda civil pola Universidade de California en Berkeley en 1966 e \u00e9 m\u00e1ster en enxe\u00f1ar\u00eda hidr\u00e1ulica e ten un doutoramento na mesma materia pola Universidade do Estado de Colorado en 1968 e 1976 respectivamente. Foi seleccionado como candidato a astronauta pola NASA en xaneiro de 1978, completando o seu adestramento en agosto de 1979. Participou nas misi\u00f3ns STS-41-C e STS-51-I, pasando 14,08 d\u00edas no espazo."}
{"id": "555087", "revid": "55340", "url": "https://gl.wikipedia.org/wiki?curid=555087", "title": "Osi\u00f1o lavador", "text": ""}
{"id": "555088", "revid": "59430", "url": "https://gl.wikipedia.org/wiki?curid=555088", "title": "Segunda guerra b\u00f3er", "text": "A segunda guerra b\u00f3er (en ingl\u00e9s: \"Second Boer War,\" en , en , \"Tweede Boereoorlog\", \"Anglo-Boereoorlog\" ou \"Engelse oorlog\" \u2014'segunda guerra de liberaci\u00f3n', 'segunda guerra b\u00f3er', 'guerra anglo-b\u00f3er' e 'guerra inglesa' respectivamente), foi unha guerra que durou dende o 11 de outubro de 1899 ao 31 de maio de 1902. \nHistoria.\nLugar da guerra.\nDesenvolveuse no territorio do sur de \u00c1frica, no que ser\u00edan os actuais estados de Sur\u00e1frica, Lesoto e Eswatini. \nBandos belixerantes.\nO Imperio Brit\u00e1nico loitou contra os colonos holandeses afric\u00e1neres de fala afrik\u00e1ans de d\u00faas rep\u00fablicas b\u00f3er independentes, a Rep\u00fablica Surafricana (Rep\u00fablica de Transvaal) e o Estado Libre de Orange.\nDesenrolo.\nWinston Churchill, que m\u00e1is tarde se fixo famoso como estadista (primeiro ministro do Reino Unido) e escritor, foi capturado pero escapou. \nNese momento, os brit\u00e1nicos fixeron uso dos campos de concentraci\u00f3n. Isto debilitou aos b\u00f3ers e axudou aos brit\u00e1nicos a evitar que a guerra durase m\u00e1is.\nAs tropas brit\u00e1nicas ga\u00f1aron a guerra. Como resultado, ambas rep\u00fablicas foron anexionadas ao Imperio Brit\u00e1nico. M\u00e1is tarde, ambos foron finalmente incorporados \u00e1 Uni\u00f3n de Sur\u00e1frica, un dominio do Imperio Brit\u00e1nico, en 1910. O conflito co\u00f1\u00e9cese comunmente como guerra dos b\u00f3ers ou dos b\u00f3eres, pero tam\u00e9n se co\u00f1ece como a guerra de Sur\u00e1frica f\u00f3ra de al\u00ed, a guerra anglo-b\u00f3er entre a maior\u00eda dos surafricanos e en afrik\u00e1ans como \"Anglo-Boereoorlog\" ou \"Tweede Vryheidsoorlog\" (\"segunda guerra de liberaci\u00f3n\" ou \"Second Freedom War\") ou o Engelse oorlog (guerra inglesa).\nA segunda guerra dos b\u00f3ers forma parte das co\u00f1ecidas como guerras dos b\u00f3ers. Estes incl\u00faen a menos co\u00f1ecida primeira guerra b\u00f3er que tivo lugar desde decembro de 1880 at\u00e9 marzo de 1881."}
{"id": "555089", "revid": "98629", "url": "https://gl.wikipedia.org/wiki?curid=555089", "title": "Tuberaria lignosa", "text": "A loitosi\u00f1a (Tuberaria lignosa) \u00e9 unha especie de planta da familia das cist\u00e1ceas.\nDescrici\u00f3n.\nHerba perenne rizomatosa de base le\u00f1osa pubescente na parte inferior. Talos de at\u00e9 40 cm, ascendentes, ramificados. Follas sen est\u00edpulas; as basais de at\u00e9 8,5 (-10) x 2,5 (-3,5) cm, espatuladas ou oblanceoladas, a maior\u00eda en roseta; as caulinares m\u00e1is pequenas ou bracteiformes. Inflorescencia laxa, bracteada, con ped\u00fanculos de 9-25 mm e reflexos na frutificaci\u00f3n. S\u00e9palos externos de (1,5-) 3-7,5 x (0,3-) 1-1,4 mm, lineares; os internos de 9-17 x 5-7 mm, ovado-lanceolados. P\u00e9talos de 10-15 mm. C\u00e1psula con valvas ovadas, h\u00edspidas no \u00e1pice.\nDistribuci\u00f3n e h\u00e1bitat.\nMediterr\u00e1neo occidental. Entre carrouchas e carrascas sobre chans sil\u00edceos. Florece e frutifica de primavera a ver\u00e1n.\nUsos.\nNa primavera rec\u00f3llense as rosetas de follas e as ramas florecidas, para secar \u00e1 sombra nun lugar seco. Despois de seca, prep\u00e1ranse infusi\u00f3ns para tratar problemas de est\u00f3mago e das v\u00edas urinarias. A decocci\u00f3n de toda a planta, usada soa ou mesturada con malva branca (\"Malva neglecta\") e follas de nogueira (\"Juglans rexia\") empregada como desinfectante tanto para as persoas como para os animais, Util\u00edzase durante os coidados posparto."}
{"id": "555091", "revid": "27249", "url": "https://gl.wikipedia.org/wiki?curid=555091", "title": "Tuberaria", "text": "Tuberaria \u00e9 un x\u00e9nero de plantas de flores con 27 especies da familia Cistaceae. \n\u00c9 nativo do occidente e sur de Europa onde se produce en lugares secos e pedregosos, a mi\u00fado cerca do mar. \nDescrici\u00f3n.\nAs follas at\u00f3panse nunha roseta na base da planta e, a continuaci\u00f3n, opostas no talo, son simples, ovais de 2-5 cm de lonxitude e 1-2 cm de ancho. As flores son de 2-5 cm de di\u00e1metro, con cinco p\u00e9taos, de cor amarela cunha mancha vermella na base de cada p\u00e9talo, a mancha vermella act\u00faa como un \u00abobxectivo\u00bb para os insectos polinizadores. \nEspecies de \"Tuberaria\" util\u00edzanse como plantas alimenticias polas larvas dalgunhas especies de Lepidopteras, inclu\u00eddas algunhas do x\u00e9nero \"Coleophora\". "}
{"id": "555093", "revid": "11384", "url": "https://gl.wikipedia.org/wiki?curid=555093", "title": "\u00d3blast de Zakarpatia", "text": ""}
{"id": "555094", "revid": "11384", "url": "https://gl.wikipedia.org/wiki?curid=555094", "title": "Rexi\u00f3n de Transcarpacia", "text": ""}
{"id": "555095", "revid": "65337", "url": "https://gl.wikipedia.org/wiki?curid=555095", "title": "Christof Boehringer", "text": "Christof Boehringer, nado en 1934, \u00e9 un numism\u00e1tico e arque\u00f3logo cl\u00e1sico alem\u00e1n.\nTraxectoria.\nChristof Boehringer \u00e9 fillo do tam\u00e9n arque\u00f3logo e numism\u00e1tico Erich Boehringer (1897-1971).\nEstudou Arqueolox\u00eda Cl\u00e1sica e doutorouse na Universidade de M\u00fanic en 1966. Logo exerceu como conservador da colecci\u00f3n arqueol\u00f3xica e numism\u00e1tica do Instituto Arqueol\u00f3xico da Universidade de Gotinga desde 1967 ata a s\u00faa xubilaci\u00f3n en 1999, a\u00ednda que segue vinculado a el na condici\u00f3n de \"director acad\u00e9mico xubilado\".\nBoehringer est\u00e1 especializado na moeda helen\u00edstica e en diversos aspectos da numism\u00e1tica siciliana.\nNa Universidade de Gotinga recibiu a s\u00faa habilitaci\u00f3n para a docencia de Numism\u00e1tica Antiga en 1993. \nEn 1988 foi profesor visitante nos seminarios de ver\u00e1n da \"American Numismatic Society\".\nPublicaci\u00f3ns.\nEsta \u00e9 unha escolma dalg\u00fans dos artigos publicados por Boehringer nas principais revistas numism\u00e1ticas europeas do seu tempo, as\u00ed como dos seus traballos monogr\u00e1ficos m\u00e1is salientables:\nNotas.\n "}
{"id": "555096", "revid": "65337", "url": "https://gl.wikipedia.org/wiki?curid=555096", "title": "C. Boehringer", "text": ""}
{"id": "555097", "revid": "65337", "url": "https://gl.wikipedia.org/wiki?curid=555097", "title": "Boehringer, C.", "text": ""}
{"id": "555098", "revid": "5863", "url": "https://gl.wikipedia.org/wiki?curid=555098", "title": "Stefania Maracineanu", "text": ""}
{"id": "555099", "revid": "1131", "url": "https://gl.wikipedia.org/wiki?curid=555099", "title": "Pez\u00f3s, Pez\u00f3s, Pez\u00f3s", "text": "Pez\u00f3s \u00e9 un lugar da parroquia de Pez\u00f3s, capital do concello de Pez\u00f3s que se localiza no occidente de Asturias. \nSituado a 328 metros sobre o nivel do mar, a vila local\u00edzase no sur do concello e en 2021 ti\u00f1a unha poboaci\u00f3n de 41 habitantes."}
{"id": "555101", "revid": "88215", "url": "https://gl.wikipedia.org/wiki?curid=555101", "title": "Michele Padovano", "text": "Michele Padovano, nado en Tur\u00edn o 28 de agosto de 1966, \u00e9 un exfutbolista italiano que xogaba como dianteiro.\nTraxectoria.\nComezou a s\u00faa carreira futbol\u00edstica no Asti TSC da Serie C2, antes de pasar polo Cosenza, Pisa, Napoli e Genoa. Entre 1993 e 1994 xogou no Reggiana, onde as s\u00faas actuaci\u00f3ns chamaron a atenci\u00f3n do adestrador da Juventus Marcello Lippi, que o fichou no ver\u00e1n de 1995. Coa Juventus ga\u00f1ou a Liga de Campi\u00f3ns en 1996, marcando un gol en cuartos de final ante o Real Madrid, as\u00ed como un dos lanzamentos durante a quenda de penaltis da final ante o Ajax.\nNa s\u00faa \u00e9poca na \"Juve\", o seleccionador Cesare Maldini convocouno para a selecci\u00f3n italiana, coa que xogou un \u00fanico encontro, unha vitoria por 3-0 ante Moldavia, o 29 de marzo de 1997. Entrou no minuto 68, substitu\u00edndo ao tam\u00e9n debutante Christian Vieri.\nUnha grave lesi\u00f3n nun xeonllo relegouno ao filial do club, e finalmente foi vendido ao Crystal Palace en novembro de 1997. Xogou s\u00f3 12 partidos na Premier League, marcando un gol contra o Leicester City. Posteriormente pasou polo Metz e polo Como, onde tampouco conseguir triunfar. A continuaci\u00f3n regresou a Londres a reclamarlle ao Palace unha d\u00e9beda dun mill\u00f3n de libras.\nNon volveu xogar ning\u00fan encontro m\u00e1is, po\u00f1endo fin \u00e1 s\u00faa carreira no 2001.\nPrisi\u00f3n.\nEn maio de 2006 foi detido pola polic\u00eda italiana en Tur\u00edn debido \u00e1 s\u00faa implicaci\u00f3n nunha trama de tr\u00e1fico de haxix. En 2011 foi finalmente condenado a oito anos e oito meses de c\u00e1rcere.\nPalmar\u00e9s.\nCosenza\nJuventus\nComo"}
{"id": "555102", "revid": "55340", "url": "https://gl.wikipedia.org/wiki?curid=555102", "title": "Pez\u00f3s (hom\u00f3nimos)", "text": "Pez\u00f3s \u00e9 un top\u00f3nimo galego, procedente do antrop\u00f3nimo latino Petiosus , presente na Terra Eo-Navia e que se pode referir a:"}
{"id": "555103", "revid": "1131", "url": "https://gl.wikipedia.org/wiki?curid=555103", "title": "Serviz, G\u00fcimil-Serviz, Barxas", "text": "Serviz \u00e9 un lugar da parroquia de G\u00fcimil-Serviz no concello de Barxas que se localiza na comarca do Bierzo na provincia de Le\u00f3n. \nSit\u00faase a 790 metros sobre o nivel do mar e segundo o INE no ano 2021 ti\u00f1a 6 habitantes (2 homes e 4 mulleres), o que sup\u00f3n unha diminuci\u00f3n en relaci\u00f3n a 2010 cando ti\u00f1a 9 habitantes."}
{"id": "555104", "revid": "55340", "url": "https://gl.wikipedia.org/wiki?curid=555104", "title": "Serviz", "text": ""}
{"id": "555105", "revid": "89787", "url": "https://gl.wikipedia.org/wiki?curid=555105", "title": "Sagrado", "text": "O sagrado describe algo que est\u00e1 dedicado ou apartado para o servizo ou a adoraci\u00f3n dunha deidade; consid\u00e9rase digno de respecto ou devoci\u00f3n espiritual; ou inspira temor ou reverencia entre os crentes. A propiedade adscr\u00edbese a mi\u00fado a obxectos (un \"artefacto sagrado\" que se venera e bendice), ou lugares (\"terra sagrada\").\nO soci\u00f3logo franc\u00e9s \u00c9mile Durkheim considerou a dicotom\u00eda entre o sagrado e o profano como a caracter\u00edstica central da relixi\u00f3n: \"a relixi\u00f3n \u00e9 un sistema unificado de crenzas e pr\u00e1cticas relativas \u00e1s cousas sagradas, \u00e9 dicir, as cousas apartadas e prohibidas\". Na teor\u00eda de Durkheim, o sagrado representa os intereses do grupo, especialmente a unidade, que se plasman en s\u00edmbolos de grupos sagrados, ou t\u00f3tems. O profano, pola contra, implica preocupaci\u00f3ns individuais mundanas.\nEtimolox\u00eda.\nA palabra \"sagrado\" procede do lat\u00edn \"sacer\", refer\u00edndose ao que est\u00e1 \"consagrado\", \"dedicado\" ou \"purificado\" aos deuses ou algo no seu poder, as\u00ed como aos \"sacerdotes\".\nNa relixi\u00f3n.\nAs relixi\u00f3ns orixinarias na India, \u00e9 dicir, o hindu\u00edsmo e relixi\u00f3ns derivadas como o budismo, o xainismo e o sikhismo, te\u00f1en o concepto de reverenciar e conservar a ecolox\u00eda e o ambiente tratando diferentes obxectos como sagrados, como r\u00edos, \u00e1rbores, bosques, monta\u00f1as etc.\nAs denominaci\u00f3ns cristi\u00e1s m\u00e1is tradicionais, como as igrexas cat\u00f3licas, anglicanas, luteranas e metodista, cren nos Santos Sacramentos que realiza o sacerdote como o bautismo e a comu\u00f1\u00f3n, as\u00ed como nas Sagradas Escrituras, a Sant\u00edsima Trindade e a Santa Alianza.\nNo islam, a palabra \"\u0127ar\u0101m\" (en ), que adoita traducirse como \"prohibido\", ent\u00e9ndese m\u00e1is como \"sagrado\" ou \"santuario\" no contexto dos lugares considerados sagrados.\nA palabra hebrea \"kodesh\" (\u05e7\u05b9\u05d3\u05b6\u05e9\u05c1) util\u00edzase na Tora para significar \"apartado\" e \"distinto\", como se atopa na cerimonia do matrimonio xudeu, onde o marido di \u00e1 s\u00faa futura esposa: \"Fix\u00e9chesme santo segundo a lei de Mois\u00e9s e Israel\" (en ). \"Kodesh\" tam\u00e9n se traduce habitualmente como \"santidade\" e \"sacralidade\". A Tora describe que os sacerdotes aaronitas e os levitas foron seleccionados por Deus para realizar os servizos do Templo; eles, tam\u00e9n, son chamados \"santos\"."}
{"id": "555106", "revid": "23204", "url": "https://gl.wikipedia.org/wiki?curid=555106", "title": "Escatolox\u00eda", "text": "A escatolox\u00eda ref\u00edrese \u00e1s expectativas do fin da era actual, da historia, ou do propio mundo. A fin do mundo ou fin dos tempos est\u00e1 prevista por varias relixi\u00f3ns (tanto abrah\u00e1micas como non abrah\u00e1micas), que ensinan que os acontecementos mundiais negativos alcanzar\u00e1n un cl\u00edmax. A crenza de que a fin do mundo \u00e9 inminente co\u00f1\u00e9cese como apocalipticismo, e co tempo foi mantida tanto por membros das relixi\u00f3ns principais como por cultos do fin do mundo.\nNo contexto do misticismo, o termo ref\u00edrese metaforicamente \u00e1 fin da realidade ordinaria e ao reencontro co divino. Algunhas relixi\u00f3ns tratan a escatolox\u00eda como un acontecemento futuro profetizado nos textos sagrados ou no folclore.\nEtimolox\u00eda.\nA palabra \"escatolox\u00eda\" procede do grego \u1f14\u03c3\u03c7\u03b1\u03c4\u03bf\u03c2 (\"\u00e9schatos\") que significa \"\u00faltimo\", e \"-lox\u00eda\", que significa \"estudo\". Apareceu por primeira vez en ingl\u00e9s contra 1844.\nRelixi\u00f3ns.\nAs relixi\u00f3ns abrah\u00e1micas mante\u00f1en unha cosmolox\u00eda lineal, con escenarios do tempo final que conte\u00f1en temas de transformaci\u00f3n e redenci\u00f3n. No xuda\u00edsmo posterior, a expresi\u00f3n \"fin dos d\u00edas\" fai referencia \u00e1 Era Mesi\u00e1nica e incl\u00fae unha reuni\u00f3n da di\u00e1spora xud\u00eda exiliada, a chegada do Mes\u00edas, a resurrecci\u00f3n dos xustos e o mundo por vir. Algunhas formas de cristianismo representan o tempo final como un per\u00edodo de tribulaci\u00f3n que precede \u00e1 segunda chegada de Cristo, que se enfrontar\u00e1 ao Anticristo xunto coa s\u00faa estrutura de poder e marcar\u00e1 o inicio do Reino de Deus. No islam, o D\u00eda do Xu\u00edzo v\u00e9n precedido pola aparici\u00f3n de al-Masih al-Dajjal, e seguido do descenso de Isa (Xes\u00fas). Isa triunfar\u00e1 sobre o falso mes\u00edas ou Anticristo, o que levar\u00e1 a unha secuencia de acontecementos que rematar\u00e1 coa sa\u00edda do sol desde o oeste e o comezo do Qiyamah (D\u00eda do Xu\u00edzo).\nAs relixi\u00f3ns dh\u00e1rmicas tenden a ter visi\u00f3ns do mundo m\u00e1is c\u00edclicas, con escatolox\u00edas do tempo final caracterizadas pola decadencia, a redenci\u00f3n e o renacemento (a\u00ednda que algunhas cren que as transici\u00f3ns entre ciclos son relativamente sen incidentes). No hindu\u00edsmo, o tempo final ocorre cando Kalki, a encarnaci\u00f3n final de Vishnu, descende sobre un cabalo branco e pon fin ao Kali Yuga actual, completando un ciclo que comeza de novo coa rexeneraci\u00f3n do mundo. No budismo, o Buda predixo que as s\u00faas ensinanzas ser\u00edan esquecidas despois de 5000 anos, seguidos de tumultos. Di que un \"bodhisattva\" chamado Maitreya aparecer\u00e1 e redescubrir\u00e1 a ensinanza do \"dharma\", e que a destruci\u00f3n definitiva do mundo chegar\u00e1 ent\u00f3n a trav\u00e9s de sete soles.\nDesde o desenvolvemento do concepto de tempo profundo no s\u00e9culo XVIII e o c\u00e1lculo da idade estimada da terra, o discurso cient\u00edfico sobre a fin dos tempos considerou o destino final do universo. As teor\u00edas inclu\u00edron o Big Rip, o Big Crunch, o Big Bounce e o Big Freeze. Os comentaristas sociais e cient\u00edficos tam\u00e9n se preocupan polos riscos catastr\u00f3ficos globais e os escenarios que poder\u00edan provocar a extinci\u00f3n humana."}
{"id": "555107", "revid": "47401", "url": "https://gl.wikipedia.org/wiki?curid=555107", "title": "Flora MacDonald", "text": "Flora MacDonald, (\"Fionnghal NicDh\u00f2mhnaill\" en ga\u00e9lico) nada na illa de Uist en 1722 e finada na Illa de Skye o 4 de marzo de 1790, foi unha \"tacksman\" (\"tackswoman\") e hero\u00edna escocesa.\nBiograf\u00eda.\nFlora MacDonald foi filla de Marion e Ranald MacDonald de Milton, Illa de Uist, Escocia. O seu pai faleceu cando ela era unha nena, e a s\u00faa nai foi secuestrada e casada con Hugh MacDonald de Armadale, Sleat na Illa de Skye. Ela foi unha devota practicante presbiteriana.\nTras a batalla de Culloden en 1746, axudou o pretendente xacobita Carlos Eduardo Estuardo, co\u00f1ecido como \"Bonnie Prince Charlie\", a alcanzar a illa de Skye en barca disfrazado como a s\u00faa criada irlandesa Betty Burke.\nNa cultura popular.\nO seu acto heroico axudando a Bonnie Prince Charlie foi inmortalizado na Canci\u00f3n do Barco Skye. En 1884, Sir Harold Boulton escribiu unha adaptaci\u00f3n dunha melod\u00eda existente que chamou 'The Skye Boat Song'. Ao pouco tempo seguiu a primeira interpretaci\u00f3n da danza das terras altas escocesas \"Flora MacDonald's Fancy\", mentres se erixiu unha estatua de bronce no Castelo de Inverness en 1896. A Flora MacDonald Academy, anteriormente Flora Macdonald College, en Red Springs, Carolina do Norte, leva o seu nome e dous dos seus fillos est\u00e1n enterrados no campus; at\u00e9 2009, tam\u00e9n foi o lugar dos Flora Macdonald Highland Games.\nAs representaci\u00f3ns tradicionais da fuga c\u00e9ntranse en Charles, sendo ela relegada a un papel secundario. MacDonald raramente falaba do episodio, parece que porque a s\u00faa presenza pu\u00f1a en perigo \u00e1 s\u00faa familia.\nNa era vitoriana crearon unha identidade cultural escocesa expresada a trav\u00e9s dos tart\u00e1ns, as invenci\u00f3ns de finais do s\u00e9culo XIX dos Burns Suppers e Highland Games, e a cooptaci\u00f3n de iconas rom\u00e1nticas como Mar\u00eda I de Escocia e Bonnie Prince Charlie. En 1878, MacDonald tomou o seu lugar neste pante\u00f3n coa publicaci\u00f3n dunha suposta 'Autobiograf\u00eda'; escrita por pantasmas (ghostwritting) a trav\u00e9s da s\u00faa neta Flora Frances Wylde, que cont\u00e9n tantos erros que non poder\u00eda ter sido escrita por ela. Repetido por Charles Ewald no seu libro de 1886 \"The Life and Times of Prince Charles Edward\", segue sendo a base de moitas perspectivas populares sobre a s\u00faa vida e as s\u00faas motivaci\u00f3ns.\nMacDonald foi pintada varias veces polo retratista escoc\u00e9s Allan Ramsay (1713\u20131784), a maior\u00eda dos cales foron destru\u00eddos. O usado neste artigo foi feito despois da s\u00faa liberaci\u00f3n da Torre en 1749\u20131750; en 2015, descubriuse en Florida unha pintura sen gravar previamente, supostamente tam\u00e9n de Ramsay.\nAs representaci\u00f3ns ficticias incl\u00faen;\nNa pel\u00edcula de 1948 \"Bonnie Prince Charlie, MacDonald \u00e9 interpretada por Margaret Leighton, con David Niven como Charles. Niven recordouno m\u00e1is tarde como \"...unha desas extravagancias enormes e floridas que cheiran a desastre desde o principio\"."}
{"id": "555108", "revid": "5863", "url": "https://gl.wikipedia.org/wiki?curid=555108", "title": "Derrocamento", "text": ""}
{"id": "555109", "revid": "5863", "url": "https://gl.wikipedia.org/wiki?curid=555109", "title": "Carlo Tagnin", "text": "Carlo Tagnin, nado en Valle San Bartolomeo, Alessandria, o 18 de novembro de 1932 e finado en Alessandria o 13 de marzo de 2000, foi un futbolista e adestrador italiano, que xogaba como centrocampista. Xogou en varios equipos italianos e destacou especialmente no c\u00e9lebre Inter de Mil\u00e1n de Helenio Herrera, co que ga\u00f1ou tres t\u00edtulos da Serie A, d\u00faas Copas de Europa e unha Copa Intercontinental.\nTraxectoria.\nComo xogador.\nFormouse como futbolista na canteira do Torino, a\u00ednda que debutou profesionalmente nas filas do Alessandria da s\u00faa cidade natal, na Serie C, club ao que foi cedido durante a tempada 1952/53 e co que ascendeu \u00e1 Serie B. Ao ano seguinte volveu ao Torino, co que debutou na Serie A o 13 de setembro de 1953 nun empate 1-1 ante a Sampdoria. \nEn 1954 pasou ao Monza, co que xogou tres anos na Serie B, regresando brevemente ao Alessandria para a tempada 1957/58 da Serie A. En 1958 fichou pola Lazio, coa que ga\u00f1ou ese mesmo ano a Copa de Italia, sendo titular na final contra a Fiorentina, \u00e1 que derrotaron por 1-0 no Stadio Olimpico, cun tanto de Maurilio Prini.\nEntre 1959 e 1961 xogou no Bari, sendo posteriormente suspendido durante d\u00faas tempadas e media tras ser acusado de estar implicado nun esc\u00e1ndalo de apostas. A s\u00faa condena foi posteriormente reducida a un ano, e en 1962 fichou polo Inter de Mil\u00e1n, club co que acadou os seus maiores \u00e9xitos como futbolista, e no que xogou ata 1965. \nAl\u00ed formou parte do \"Grande Inter\" de Helenio Herrera, co que ga\u00f1ou d\u00faas ligas, d\u00faas Copas de Europa e unha Copa Intercontinental. Foi titular na primeira das finais europeas, en 1964 contra o Real Madrid no Praterstadion de Viena, onde demostrou as s\u00faas excelentes habilidades de marcaci\u00f3n ante o xogador estrela do club espa\u00f1ol, Alfredo Di St\u00e9fano. Disputou un total de 56 partidos co Inter (36 deles na Serie A), e marcou 1 gol.\nRematou a s\u00faa carreira en 1966, despois dunha \u00faltima tempada co Alessandria na Serie B.\nComo adestrador.\nTrala s\u00faa retirada dos campos de f\u00fatbol comezou a s\u00faa carreira como adestrador. O seu primeiro equipo foi o Albese, pasando logo polo Savona antes de regresar ao Inter, onde adestrou durante anos o equipo xuvenil. En 1985 pasou a dirixir os xuven\u00eds do Alessandria durante dous anos, convert\u00e9ndose no adestrador do primeiro equipo na tempada 1985/86.\nmorreu dun osteosarcoma o 13 de marzo de 2000, na s\u00faa Alessandria natal, aos 67 anos.\nPalmar\u00e9s.\nLazio \nInter de Mil\u00e1n"}
{"id": "555110", "revid": "98629", "url": "https://gl.wikipedia.org/wiki?curid=555110", "title": "Tacksman", "text": "Un tacksman (en plural tacksmen, en ga\u00e9lico , que significa \"home de apoio\"; graf\u00eda escocesa m\u00e1is com\u00fan: takisman) foi un terratenente de status xur\u00eddico e social intermedio na sociedade das Highlands escocesas.\nArrendatario e propietario.\nA\u00ednda que un \"tacksman\" xeralmente pagaba un alugueiro anual pola terra que lle ced\u00eda (a s\u00faa \"tacha\"), o seu mandato pode durar varias xeraci\u00f3ns. Moitas veces estar\u00eda relacionado co seu propietario e poder\u00eda, por exemplo, representar unha rama cadete da familia do xefe do clan. O \"tacksman\", \u00e1 s\u00faa vez, ceder\u00eda as s\u00faas terras aos subinquilinos, pero poder\u00eda manter algunhas el mesmo na man. O doutor Samuel Johnson definiu a clase deste xeito:\n\"O seguinte en dignidade ao laird \u00e9 o Tacksman; un gran tomador ou arrendatario de terreos, dos que garda parte como dominio na s\u00faa propia man, e cede parte a subarrendatarios. O taqueiro \u00e9 necesariamente un home capaz de asegurarlle ao laird todo o alugueiro, e normalmente \u00e9 unha relaci\u00f3n colateral. Estas tacks ou posesi\u00f3ns subordinadas, foron consideradas durante moito tempo como hereditarias, e o ocupante distingu\u00edase polo nome do lugar no que resid\u00eda. Mante\u00f1o unha estaci\u00f3n media, pola que se conectaban as ordes m\u00e1is altas e as m\u00e1is baixas. Pagaba alugueiro e reverencia ao laird, e recib\u00edaos dos inquilinos. Este mandato a\u00ednda subsiste, co seu funcionamento orixinal, pero non coa s\u00faa estabilidade primitiva.\"\nAs tres obrigas fundamentais que tradicionalmente se impuxeron aos \"tackmen\" eran o \"grassum\" (unha prima que se pagaba ao contratar un arrendamento), o alugueiro (ben en especie ou en di\u00f1eiro, que se denominaba \"tack-duty\") e a prestaci\u00f3n do servizo militar.\nDeclinio.\nEste sistema comezou a romperse a principios do s\u00e9culo XVIII. En 1737, Archibald Campbell, terceiro duque de Argyll decretou que as \"tacks\" deb\u00edan ser cedidas ao mellor ofertante en lugar de ser entregadas a un \"taksman\" con conexi\u00f3ns familiares, polo que moitos dos m\u00e1is vellos taksman foron desposu\u00eddos. Debido a que reuniron aos inquilinos, actuaron como oficiais e funcionaron como tropas de choque en tempo de guerra, Argyll debilitara inadvertidamente a s\u00faa posici\u00f3n militar e a dos hannoverianos no levantamento xacobita de 1745. \nPor\u00e9n, o seu rival Donald Cameron de Lochiel mantivo os vellos arranxos con \"albuminasmen\". Como consecuencia, os Cameron - que estaban do lado dos xacobitas - ti\u00f1an un maior potencial para tomar unha iniciativa militar. \nA reputaci\u00f3n do \"albuminasman\" era ambigua. Para alg\u00fans, parec\u00eda que non era m\u00e1is que un intermediario parasitario, pero o Dr\u00a0Johnson montou unha forte defensa:\n\"Como a mente debe gobernar as mans, as\u00ed en toda sociedade o home de intelixencia debe dirixir o home de traballo. Se se lle quita ao taksman, as H\u00e9bridas deben entregarse no seu estado actual \u00e1 groser\u00eda e \u00e1 ignorancia; o inquilino, por falta de instruci\u00f3n, ser\u00e1 pouco h\u00e1bil e, por falta de amoestaci\u00f3n, ser\u00e1 neglixente. O laird, nestas amplas propiedades, que a mi\u00fado consisten en illas afastadas entre si, non pode estender a s\u00faa influencia persoal a todos os seus inquilinos; e o mordomo, que non ten dignidade anexa ao seu car\u00e1cter, pode ter pouca autoridade entre os homes aos que se lles ensina a reverenciar s\u00f3 ao nacemento, e que consideran ao taksman como o seu superior hereditario; tampouco o maiordomo pode ter o mesmo celo pola prosperidade dunha herdade rendible s\u00f3 para o laird, co albuminaman, que ten os ingresos do laird implicados nos seus. Os \u00fanicos se\u00f1ores das illas son os lairds, os taksmen e os ministros, que con frecuencia melloran a s\u00faa vida convert\u00e9ndose en granxeiros. Se o taksman \u00e9 desterrado, quen quedar\u00e1 para impartir co\u00f1ecementos ou imprimir civismo?\""}
{"id": "555111", "revid": "54334", "url": "https://gl.wikipedia.org/wiki?curid=555111", "title": "Mi\u00f1o Cuevo", "text": "Mi\u00f1o Cuevo \u00e9 un pico da serra da Culebra que con 1 207 metros constit\u00fae o seu segundo cume m\u00e1is elevado tras Pena Mira.\nLocalizaci\u00f3n.\nAt\u00f3pase no termo municipal de Ferreras de Arriba, a uns 5 km ao oeste da capital municipal, e en plena serra da Culebra.\nOrograf\u00eda.\nA serra presenta en xeral unha orograf\u00eda suave, con altitudes que van dos 800 a algo m\u00e1is de 1.200 metros. Dende o punto de vista xeol\u00f3xico, a elevaci\u00f3n formouse como consecuencia de varios pregamentos hercinianos ."}
{"id": "555115", "revid": "23204", "url": "https://gl.wikipedia.org/wiki?curid=555115", "title": "20\u00aa edici\u00f3n dos Premios Mestre Mateo", "text": " \nA 20\u00aa edici\u00f3n dos Premios Mestre Mateo galardoou as produci\u00f3ns audiovisuais de Galicia de 2021 e celebrouse o 19 de marzo de 2022. Durante a cerimonia, a Academia Galega do Audiovisual presentou os Premios Mestre Mateo en 24 categor\u00edas. A cerimonia celebrouse no Recinto Feiral Expocoru\u00f1a e foi presentada por alg\u00fans dos condutores e protagonistas das galas anteriores dos premios, como Antonio Dur\u00e1n \"Morris\", Iolanda Mu\u00ed\u00f1os, Javier Veiga, Mela Casal, Monti Casti\u00f1eiras e Isabel Blanco, entre outros.\n\"Cu\u00f1ados\", dirixido por To\u00f1o L\u00f3pez, contou con 16 nomeamentos, seguido por \"Jacinto\", de Javi Camino e \"Malencol\u00eda\" de Alfonso Zarauza, con once e \"Tres\" de Juanjo Gim\u00e9nez con seis candidaturas. Entre as series de televisi\u00f3n salientan \"Hierro\" con oito candidaturas.\nPremios.\nOs ga\u00f1adores son os que aparecen en primeiro lugar e destacados en letra grosa."}
{"id": "555116", "revid": "23204", "url": "https://gl.wikipedia.org/wiki?curid=555116", "title": "Premios Mestre Mateo 2021", "text": ""}
{"id": "555117", "revid": "1888", "url": "https://gl.wikipedia.org/wiki?curid=555117", "title": "Xos\u00e9 Mar\u00eda Casta\u00f1o Priegue", "text": "Jos\u00e9 Mar\u00eda Casta\u00f1o Priegue, nado en Padr\u00f3n o 27 de xu\u00f1o de 1912 e finado na Coru\u00f1a en abril de 1993, foi un mestre, avogado e pol\u00edtico galego.\nTraxectoria.\nVeci\u00f1o de Pontecesures. Mestre en Vilagarc\u00eda de Arousa dende 1933, aprobou as oposici\u00f3ns ese ano, e ao ano seguinte foi nomeado mestre titular da escola n\u00ba 2 de Vilagarc\u00eda, e despois foi mestre de Vilaxo\u00e1n. Militante socialista, participou nas reuni\u00f3ns da Federaci\u00f3n Provincial representando \u00e1 agrupaci\u00f3n de Vilagarc\u00eda. Poeta, colaborou en \"N\u00f3s\" onde publicou o poema \"A barca\". Co golpe de Estado do 18 de xullo de 1936 foi depurado, sendo separado definitivamente do servizo en 1941. Despois foi mestre no Colexio Le\u00f3n XIII. Foi nomeado xu\u00edz de distrito de Betanzos en 1981, xubil\u00e1ndose ao ano seguinte. Finou na Coru\u00f1a en abril de 1993."}
{"id": "555118", "revid": "1888", "url": "https://gl.wikipedia.org/wiki?curid=555118", "title": "Jos\u00e9 Mar\u00eda Casta\u00f1o Priegue", "text": ""}
{"id": "555119", "revid": "88215", "url": "https://gl.wikipedia.org/wiki?curid=555119", "title": "Eduardo Ramos", "text": "Eduardo Jos\u00e9 Ramos Verde, nado en San Crist\u00f3bal de la Laguna o 13 de marzo de 1967, \u00e9 un exfutbolista canario, que xogaba de dianteiro.\nTraxectoria.\nTras xogar co G\u00fcimar en Terceira Divisi\u00f3n, fichou en 1987 polo Tenerife, co que debutou na Segunda Divisi\u00f3n na campa\u00f1a 1987/88, nun partido contra o H\u00e9rcules. Na seguinte tempada xogou cedido no Marino, da Segunda Divisi\u00f3n B, marcando 10 goles en 33 partidos. \nRegresou a continuaci\u00f3n ao Tenerife, que vi\u00f1a de ascender \u00e1 Primeira Divisi\u00f3n. Debutou na m\u00e1xima categor\u00eda nun partido contra o Zaragoza na Romareda, e xogou 20 partidos de liga durante a tempada 1989/90, marcando un gol ante Osasuna. O equipo rematou antepen\u00faltimo na t\u00e1boa, tendo que xogar unha promoci\u00f3n de permanencia contra o Deportivo da Coru\u00f1a de Arsenio Iglesias. O partido de ida en Tenerife acabou 0-0, mentres que na volta en Riazor un gol seu na pr\u00f3rroga deulle o triunfo ao equipo canario e permitiulle seguir un ano m\u00e1is en Primeira.\nNa tempada 1990/91 xogou 21 partidos de liga, anotando outro gol. Sen continuidade no Tenerife, no ver\u00e1n de 1991 fichou pola UD Las Palmas, coa que descendeu a Segunda B. A continuaci\u00f3n pasou d\u00faas tempadas no Realejos antes de regresar ao equipo grancanario, co que completou unha boa campa\u00f1a na tempada 1994/95, con 17 goles en 31 partidos de liga, sendo o terceiro m\u00e1ximo goleador do Grupo I da Segunda B, s\u00f3 por detr\u00e1s de Javi Prendes e do seu compa\u00f1eiro Rafa. Na seguinte tempada conseguiu o ascenso a Segunda como campi\u00f3n do grupo, e pasou a continuaci\u00f3n a xogar no G\u00e1ldar, tam\u00e9n de Segunda B. Pechou a s\u00faa carreira no Universidad de Las Palmas, onde xogou tres anos, logrando un novo ascenso a Segunda no segundo deles."}
{"id": "555120", "revid": "88215", "url": "https://gl.wikipedia.org/wiki?curid=555120", "title": "Eduardo Jos\u00e9 Ramos Verde", "text": ""}
{"id": "555123", "revid": "98629", "url": "https://gl.wikipedia.org/wiki?curid=555123", "title": "Wemindji", "text": "Wemindji (en cree : /\"Wiiminichii\" ) \u00e9 unha entidade cree situada no bordo oriental da ba\u00eda de James, no territorio equivalente Eeyou Istchee no norte do Quebec e que constit\u00fae unha das comunidades asociadas ao Gran Consello dos Crees. Como a maior\u00eda das entidades aut\u00f3ctonas do Quebec, Wemindji, componse dun territorio reservado cree de categor\u00eda IA, onde se atopa a contorna urbanizada onde viven os membros da naci\u00f3n cree de Wemindji e que \u00e9 de xurisdici\u00f3n federal, e mais dun municipio vilego cree de categor\u00eda IB, deshabitado e de xurisdici\u00f3n provincial. Administrativamente, dentro do Quebec, int\u00e9grase na rexi\u00f3n do Nord-du-Qu\u00e9bec.\nToponimia.\nO top\u00f3nimo Wemindji procede da corrupci\u00f3n do cree Wiiminichii \"vermell\u00f3n\", da aglutinaci\u00f3n de \"wiimin\" (\"ocre\") e \"wichii\" (\"monta\u00f1a\"). O ocre \u00e9 un colorante mineral natural que tradicionalmente utilizaban os cree para a preparaci\u00f3n de maquillaxes, pinturas e tinguiduras; est\u00e1 \u00e9 a base tam\u00e9n do nome ingl\u00e9s que ti\u00f1a a comunidade Paint Hills.\nHistoria.\nO territorio do pobo cree de Wemindji abrangu\u00eda do r\u00edo Paakumshumwaashtikw (Old Factory) ata o norte da actual vila de Wemindji, os primeiros contactos cos europeos d\u00e9ronse ao longo do s\u00e9culo XVII, trat\u00e1base de aventureiros e comerciantes brit\u00e1nicos procedentes de postos comerciais da zona da ba\u00eda de James. A Compa\u00f1\u00eda da Ba\u00eda de Hudson usou a illa Upishtikwaayaaukimikw de Paakumshumwaashtikw (ba\u00eda de Old Factory) durante finais do s\u00e9culo XVII e primeiros do s\u00e9culo XVIII como un lugar para aportar barcos no inverno pero tam\u00e9n puido ser un aut\u00e9ntico posto comercial. Para os crees era unha zona de pesca nos ver\u00e1ns. En 1934 un comerciante de orixe europea abriu un establecemento comercial na illa de Taawaasuu Minishtikw e en 1936 a compa\u00f1\u00eda estableceu a s\u00faa propia tenda noutra illa ao sur, Kaampaanii Minishtikw, e a zona, que se co\u00f1ec\u00eda en ingl\u00e9s como Old Factory e en franc\u00e9s como Vieux Comptoir, converteuse no centro de actividades dos cree da rexi\u00f3n, acheg\u00e1banse no ver\u00e1n para comerciar e mesmo no inverno cando precisaban alg\u00fan tipo de mercador\u00eda. Alg\u00fans crees, vellos ou enfermos, tam\u00e9n pasaban o inverno al\u00ed. Tam\u00e9n se estableceron na zona misi\u00f3ns anglicanas e cat\u00f3licas. As mudanzas na zona costeira, co aumento das dificultades para os barcos acheg\u00e1rense \u00e1s illas fixo que a comunidade tivese que buscar unha nova localizaci\u00f3n e en 1958 mudouse a 45 km. ao norte, a actual localidade de Wemindji.\nXeograf\u00eda.\nWemindji sit\u00faase na foz do r\u00edo Maquatua na costa oriental da ba\u00eda de James e o territorio da terras reservada cree est\u00e9ndese aproximadamente entre 25 e 35 quil\u00f3metros cara ao leste. \nDemograf\u00eda.\nLinguas.\nSegundo o censo de 2016 o cree \u00e9 a lingua materna de 1255 habitantes da localidade e a segunda lingua \u00e9 o ingl\u00e9s con 150 falantes e o franc\u00e9s a terceira con 25. Ademais outras 5 persoas afirman que a s\u00faa lingua materna \u00e9 o ingl\u00e9s e unha lingua non oficial. Por co\u00f1ecemento das d\u00faas linguas oficiais 1315 persoas afirman que falan ingl\u00e9s como primeira lingua oficial, un total de 35 falan ingl\u00e9s e franc\u00e9s, 25 s\u00f3 franc\u00e9s e hai 70 persoas que non falan ningunha das d\u00faas linguas oficiais. Son un total de 1320 persoas os que afirman que poden falar cree. A maior\u00eda da poboaci\u00f3n identif\u00edcase como indios norteamericanos, con s\u00f3 55 non nativos. Malia seren 15 persoas as que declaran que te\u00f1en alg\u00fan devanceiro inuit non hai falantes de ningunha lingua inuit.\nRelixi\u00f3n.\nOs cree da rexi\u00f3n convert\u00e9ronse ao cristianismo a partir de mediados do s\u00e9culo XX pero mante\u00f1en pr\u00e1cticas da s\u00faa relixi\u00f3n tradicional. En 1940 estableceuse en Old Factory unha misi\u00f3n anglicana ao cargo do reverendo cree Redfern E. Louttit que supervisou e axudou na contruci\u00f3n da igrexa e nas d\u00e9cadas seguintes a maior\u00eda dos cree locais converteron ao anglicanismo. Ao se mover \u00e1 nova localidade constru\u00eduse unha nova igrexa, e a mediados da d\u00e9cada de 1980 consagrouse a actual igrexa parroquial, a igrexa de San Xo\u00e1n o Bautista, con capacidade con 150 asentos que depende da diocese de Moosonee da Igrexa Anglicana do Canad\u00e1.\nEn 1937 os oblatas estableceron a primeira misi\u00f3n cat\u00f3lica en Old Factory co\u00f1ecida como Mission de l\u2019Immaculee Conception Vieux-Comptoir e abriron unha escola e permaneceron na localidade ata a d\u00e9cada de 1950, por\u00e9n non tiveron \u00e9xito na conversi\u00f3n da poboaci\u00f3n local e os propios misioneiros eran os \u00fanicos que asist\u00edan regularmente \u00e1s celebraci\u00f3ns relixiosas cat\u00f3licas. Ao se mudaren os habitantes \u00e1 s\u00faa nova localizaci\u00f3n non se consagrou lugar de culto cat\u00f3lico ning\u00fan. As\u00ed e todo, no censo de 2001 declar\u00e1banse cat\u00f3licas 40 persoas.\nExiste na localidade unha congregaci\u00f3n pentecostal, por\u00e9n en 2001 s\u00f3 se declaraban desa confesi\u00f3n 15 persoas .\nEducaci\u00f3n.\nA Comisi\u00f3n Escolar Cree ofrece os servizos de ensino primario e secundario p\u00fablicos en Eeyou Istchee. En Wemindji opera a escola elemental e de secundaria Maquatua Eeyou que en 2020 ti\u00f1a 173 estudantes con clases en ingl\u00e9s e cree e a escola elemental Joy Ottereyes Rainbow que se inaugurou en 2017 e que contaba en 2020 con 257 alumnos.\nTransporte.\nUnha estrada de grava de 96 km comunica Wemindji coa estrada da ba\u00eda de James, \u00e1 que se une no punto quilom\u00e9trico 518 e que permite a comunicaci\u00f3n con outras comunidades crees. A localidade conta con aeroporto no que opera a compa\u00f1\u00eda Air Creebec.\nPol\u00edtica.\nEsta \u00e9 unha lista incompleta dos xefes de Wemindji :"}
{"id": "555124", "revid": "89787", "url": "https://gl.wikipedia.org/wiki?curid=555124", "title": "Kussondulola", "text": "Kussondulola \u00e9 unha banda de reggae angolana residente en Portugal. O l\u00edder da banda \u00e9 o angolano Janelo da Costa, que ademais de m\u00fasico, tivo tam\u00e9n unha carreira no f\u00fatbol, xogando entre outros clubs, no Inmortal Deportivo Club, principal club de Albufeira.\nTraxectoria.\nEn 1995, o grupo lanzou o seu primeiro \u00e1lbum, \"T\u00e1-se Ben\", que inclu\u00eda canci\u00f3ns como \"Dan\u00e7a No Huambo\" e \"Perigosa\", entre outras. Para promocionar o seu traballo, o grupo tocou en Vilar de Mouros, lanzou o disco en Espa\u00f1a e venceu no Pr\u00e9mio Banda Revela\u00e7\u00e3o dos Premios Blitz.\nEn 1998, lanzaron o \u00e1lbum \"Baza N\u00e3o Baza\", seguido de \"O Amor \u00c9... Bu\u00e9\" no ano 2001. En 2004, lanzaron o \u00e1lbum \"Cumu\u00e9?,\" que re\u00fane os melores temas do grupo. O \u00e1lbum \"Survivor\", lanzado en 2005, incl\u00fae varios duetos con nomes como Vitorino (en \"Maria Tem F\u00e9 em Jah\"), Kal\u00fa (en \"Survive Todos os Dias\"), Rui Reininho (en \"Reggae no Porto\"), Rui Veloso e Nanu (en \"Viver Sozinho N\u00e3o Quero\") e Miguel \u00c2ngelo (en \"Desastre Natural\"). Kalaf, Sara Tavares, Sam, Dora e Sandra Fidalgo e Legalize son outros dos convidados do disco.\nNo ano 2006, lanzaron o \u00e1lbum \"Guerrilheiro\". Conmemoraron 15 anos de carreira cunha edici\u00f3n especial con temas in\u00e9ditos e ao vivo, reunidos en dous discos de orixinais gravados en 2007, \"Madi\u00e9\" e \"Natal\u00edcio\", e nunha edici\u00f3n ao vivo da Tour Mayombe 2006. Incl\u00fae 40 temas entre in\u00e9ditos, gravaci\u00f3ns ao vivo, \"dubs\" e \"riddims\" en diferentes versi\u00f3ns de varios \u00e9xitos da banda.\nXabar\u00edn Club.\nKussondulola colaborou en 1995 no programa de televisi\u00f3n \"Xabar\u00edn Club\" co tema \"T\u00e1-se ben na radio\" e un videoclip de Ricardo Llovo. O tema formou parte da recompilaci\u00f3n \"A cantar con Xabar\u00edn\", unha serie de 5 CDs con canci\u00f3ns gravadas por grupos galegos, portugueses, africanos e castel\u00e1ns. A serie foi recompilada en 2004 nos volumes VI e VII, un CD con 23 temas e un DVD con 48 videoclips."}
{"id": "555126", "revid": "5863", "url": "https://gl.wikipedia.org/wiki?curid=555126", "title": "Vicente V\u00e1zquez Di\u00e9guez", "text": "Vicente V\u00e1zquez Di\u00e9guez, nado en Ver\u00edn en 1942, \u00e9 un pintor e escritor galego.\nTraxectoria.\nNado en Ver\u00edn, xa de neno foi para Pontevedra e despois para Madrid estudar Belas Artes. Al\u00ed co\u00f1ece a Raimundo Pati\u00f1o e Mar\u00eda Cremaes. Foi membro fundador do grupo A Gada\u00f1a, introdutor do informalismo en Galicia, impulsor de Estampa Popular Galega, autor de ducias de dese\u00f1os para diversas iniciativas bibliogr\u00e1ficas e culturais. A s\u00faa traxectoria comezou en Madrid \u00e1 volta de 1960 e decorreu parella a un firme compromiso co pa\u00eds e coa cultura galega, desde os tempos de Brais Pinto, do Seminario de Cultura Galega e do Club de Amigos da UNESCO. Estivo moi relacionado con Laxeiro, a quen acompa\u00f1ou na s\u00faa volta a Espa\u00f1a en 1968.\nFoi o autor de portadas de libros como \"Nin vexo Vigo nin Cangas\" de Bernardino Gra\u00f1a, \"Seraogna\" de Alfonso Pexegueiro ou \"O estatuto galego\" de Xos\u00e9 Vilas Nogueira e tam\u00e9n editor de proxectos como Rueiro ou Xistral. Foi militante nacionalista desde os tempos da UPG e a ANPG.\nChegou a ter un dos obradoiros de gravado m\u00e1is importantes de Galicia.\nAparece nos cat\u00e1logos das exposici\u00f3ns \"Arte Joven de Galicia 1973\" (A Coru\u00f1a), \"VI Exposici\u00f3n al Aire Libre en la Plaza de la Princesa\" (Vigo, 1973), \"Pl\u00e1stica Gallega: S\u00e9ptimo ciclo. Pintura, Dibujo y Grabado\" (Vigo, 1980), \"Pl\u00e1stica gallega\" (1981), \"I Premio de Arte Fundaci\u00f3n Araguaney\" (Santiago, 1985), \"XXI Bienal de Arte Pontevedra'90\" (Pontevedra, 1990), \"Cat\u00e1logo da colecci\u00f3n da arte galega do Museo \"Qui\u00f1ones de Le\u00f3n\"\" (Vigo, 1991), \"Arte en Pontevedra II\" (Pontevedra, 2002), Artistas con Unicef (Santiago, 2003).\nEn 1968 publicou \"As ponlas baixas\", novela que se pode inserir (a\u00ednda que tardiamente) na Nova narrativa galega. Despois escribiu \"Nidiamente nos lindeiros.\" (in\u00e9dita)."}
{"id": "555168", "revid": "1888", "url": "https://gl.wikipedia.org/wiki?curid=555168", "title": "Maximino Fern\u00e1ndez Queiz\u00e1n", "text": "Maximino Fern\u00e1ndez Queiz\u00e1n, tam\u00e9n co\u00f1ecido como Maximino Keyz\u00e1n, nado en Vigo en 1940, \u00e9 un dramaturgo e director de teatro galego.\nTraxectoria.\nLicenciado en Dereito e perito pola Escola de Artes Aplicadas de Madrid. Fixo estudos de Arte Dram\u00e1tico en Madrid e Londres. Foi director do Teatro Experimental da Universidade de Santiago (1960-62), Teatro Universitario (1962), Teatro de C\u00e1mara da Academia Victoria de Vigo (1963-66), Teatro Universitario \"Landir\u00e1s\" de Madrid (1965), Teatro Popular Galego (1966), Teatro Popular Keyz\u00e1n, do que tam\u00e9n foi o creador (1967-94), Centro Dram\u00e1tico Galego (1991) e Escola de Teatro Municipal de Vigo (1999-2003). Foi profesor de interpretaci\u00f3n, historia da arte, est\u00e9tica, historia do teatro e historia da moda; tam\u00e9n foi profesor do Taller de Teatro da Escola de Artes de Vigo (1979-81). \u00c9 especialista no teatro de Valle-Incl\u00e1n e de Blanco Amor.\nObras.\nEscribiu ensaios, artigos, cr\u00edticas e textos dram\u00e1ticos."}
{"id": "555169", "revid": "1888", "url": "https://gl.wikipedia.org/wiki?curid=555169", "title": "Maximino Queiz\u00e1n", "text": ""}
{"id": "555170", "revid": "1888", "url": "https://gl.wikipedia.org/wiki?curid=555170", "title": "Maximino Keyz\u00e1n", "text": ""}
{"id": "555171", "revid": "88215", "url": "https://gl.wikipedia.org/wiki?curid=555171", "title": "Mario Frustalupi", "text": "Mario Frustalupi, nado en Orvieto o 12 de setembro de 1942 e finado en San Salvatore Monferrato o 14 de abril de 1990, foi un futbolista e dirixente deportivo italiano.\nGa\u00f1ou dous t\u00edtulos da Serie A, un co Inter de Mil\u00e1n e outro coa Lazio.\nTraxectoria.\nDeu os seus primeiros pasos como futbolista no Orvietana, equipo da s\u00faa cidade, co que debutou na tempada 1957/58. Pasou logo aos xuven\u00eds da Sampdoria, debutando aos 20 anos co primeiro equipo na Serie A o 5 de maio de 1963, nun partido contra o Torino no que marcou un gol. Xogou durante oito tempadas coa Sampdoria, un deles na Serie B, sumando 202 partidos en liga e 21 goles.\nNo ver\u00e1n de 1970 foi traspasado ao Inter de Mil\u00e1n, nunha operaci\u00f3n na que entraron tam\u00e9n o galego Luis Su\u00e1rez e Dino Spadetto, que pasaron a ser xogadores da Sampdoria. Permaneceu en Mil\u00e1n d\u00faas tempadas, onde tivo que competir polo seu posto con Sandro Mazzola. Ga\u00f1ou o t\u00edtulo da Serie A na tempada 1970/71 e disputou a Copa de Europa 1971/72 no lugar de Mario Corso, sendo titular na final, onde o equipo caeu derrotado ante o Ajax no estadio de Rotterdam por 2-0, con dous goles de Cruyff.\nAo ano seguinte foi traspasado \u00e1 Lazio de Tommaso Maestrelli, a cambio de Massa m\u00e1is unha cantidade de di\u00f1eiro. No equipo romano viviu os mellores anos da s\u00faa carreira deportiva, sendo un dos art\u00edfices do primeiro t\u00edtulo de liga da historia da Lazio na tempada 1973/74. Disputou todos os encontros daquela hist\u00f3rica campa\u00f1a, actuando como organizador do xogo no campo.\nEn 1975 marchou ao Cesena, levando o equipo roma\u00f1olo a conseguir o mellor resultado en liga da s\u00faa historia, sexto, e clasific\u00e1ndose as\u00ed para a Copa da UEFA.\nEn outubro de 1977 fichou polo Pistoiese, onde xogou durante as seguintes catro tempadas. Foi un dos xogadores que na tempada 1979/80 conseguiron o primeiro e \u00fanico ascenso \u00e1 Serie A do equipo toscano.\nFinalmente retirouse do f\u00fatbol en 1981, con 39 anos. Ao longo da s\u00faa carreira acumulou un total de 364 partidos e 34 goles na Serie A e 123 encontros e 6 goles na Serie B.\nTrala retirada.\nTrala s\u00faa retirada como futbolista abriu un concesionario de Lancia, colaborando tam\u00e9n co Pistoiese, club do que foi director deportivo e presidente.\nMorte.\nO 14 de abril de 1990 viaxaba cara a Cervinia, para se reunir coa s\u00faa familia, cando o Lancia Thema que conduc\u00eda chocou contra un Volkswagen Golf no que viaxaban outras catro persoas, membros dunha mesma familia, falecendo os cinco no acto.\nVida persoal.\nFoi pai do adestrador de f\u00fatbol Nicol\u00f2 Frustalupi."}
{"id": "555175", "revid": "98629", "url": "https://gl.wikipedia.org/wiki?curid=555175", "title": "Mark T. Vande Hei", "text": "Mark Thomas Vande Hei, nado en Falls Church, Virxinia, o 10 de novembro de 1966, \u00e9 un astronauta estadounidense retirado que formou parte das misi\u00f3ns Soiuz MS-06, Soiuz MS-18 e Soiuz MS-19 e foi membro das expedici\u00f3ns 53, 54, 65 e 66 \u00e1 Estaci\u00f3n Espacial Internacional.\nTraxectoria.\nVande Hei graduouse en f\u00edsica pola Universidade Saint John (Collegeville, Minnesota) en 1989 e \u00e9 m\u00e1ster en f\u00edsica aplicada pola Universidade Stanford en 1999. Foi seleccionado como candidato a astronauta pola NASA en xu\u00f1o de 2009, completando o seu adestramento en xu\u00f1o de 2011. Participou nas misi\u00f3ns Soiuz MS-06, Soiuz MS-18 e Soiuz MS-19 e foi membro das expedici\u00f3ns 53, 54, 65 e 66 \u00e1 Estaci\u00f3n Espacial Internacional, pasando 168,22 d\u00edas no espazo."}
{"id": "555176", "revid": "27155", "url": "https://gl.wikipedia.org/wiki?curid=555176", "title": "Corp\u00fasculo polar", "text": "Un corp\u00fasculo polar ou corpo polar \u00e9 unha pequena c\u00e9lula haploide que se forma ao mesmo tempo que o \u00f3vulo durante a ovox\u00e9nese, pero xeralmente non ten a capacidade de ser fecundado. Na ovox\u00e9nese durante a primeira divisi\u00f3n mei\u00f3tica dun ovocito primario orix\u00ednase un corp\u00fasculo polar primario e un ovocito secundario, e despois, durante a segunda divisi\u00f3n mei\u00f3tica do ovocito secundario f\u00f3rmase un corp\u00fasculo polar secundario e un \u00f3vulo, mentres que a partir do corp\u00fasculo polar primario (se non dexenerou), f\u00f3rmanse 2 corp\u00fasculos polares secundarios m\u00e1is.\nCando certas c\u00e9lulas diploides en animais sofren a citocinese despois da meiose para producir \u00f3vulos, \u00e1s veces div\u00eddense de maneira desigual. A maior\u00eda do citoplasma pasa a formar parte dunha das c\u00e9lulas fillas, que se vai converter no \u00f3vulo (c\u00e9lula ovo), mentres que a outra c\u00e9lula que se forma, o corp\u00fasculo polar, queda con s\u00f3 unha pequena parte do citoplasma, polo que \u00e9 unha c\u00e9lula moito m\u00e1is pequena. Con frecuencia estas pequenas c\u00e9lulas morren e desint\u00e9granse por apoptose, pero nalg\u00fans casos permanecen vivas e poden ser importantes no ciclo vital do organismo. Nos mam\u00edferos o primeiro corp\u00fasculo polar adoita dexenerar.\nXemelgos.\nA \"formaci\u00f3n de xemelgos orixinados de corp\u00fasculos polares\" \u00e9 unha forma hipot\u00e9tica de xeraci\u00f3n de xemelgos na meiose, na que un ou m\u00e1is corp\u00fasculos polares non se desintegran e son fertilizados por espermatozoides.\nA xeraci\u00f3n de xemelgos pode ocorrer, en principio, se tanto o \u00f3vulo coma un corp\u00fasculo polar son fecundados por distintos espermatozoides. Por\u00e9n, incluso se se produce a fecundaci\u00f3n do corp\u00fasculo, xeralmente non se produce o desenvolvemento posterior porque o cigoto formado pola fusi\u00f3n do espermatozoide e o corp\u00fasculo polar non ter\u00eda citoplasma dabondo ou suficientes nutrientes almacenados para alimentar o desenvovemento do embri\u00f3n.\nAs primeiras informaci\u00f3ns sobre corp\u00fasculos polares presentounas en 1824 Carus en gaster\u00f3podos, pero a s\u00faa funci\u00f3n non foi aclarada ata os traballos de Butschli en 1875, Giard en 1876 e finalmente Hertwig en 1877. Estas estruturas eran a mi\u00fado confundidas con fragmentos de ovos ou masas de xema expulsadas, pero finalmente denomin\u00e1ronse corpos direccionais (ou \"Richtungskorper\"), un termo que implica o lugar onde empezan as divisi\u00f3ns de maduraci\u00f3n. Os nomes com\u00fans \"polocitos\" e \"corpos polares\" ou \"corp\u00fasculos polares\" derivan da s\u00faa posici\u00f3n polar no ovo. Os corp\u00fasclos polares identific\u00e1ronos a inicios do s\u00e9culo XX O. Hertwig, T. Boveri, e E.L. Mark, como c\u00e9lulas ovo non funcionais que se desintegraron porque o espermatozoide, con raras excepci\u00f3ns, non pod\u00eda fecundalos e en vez diso desencadeaba quimicamente a s\u00faa disoluci\u00f3n.\nOs corp\u00fasculos polares serven para eliminar unha metade do conxunto diploide de cromosomas producido por divisi\u00f3n mei\u00f3tica, deixando unha c\u00e9lula haploide. Para producir os corp\u00fasculos polares, a c\u00e9lula debe dividirse asimetricamente, o que se produce pola formaci\u00f3n dun suco preto de certo punto da membrana. A presenza de cromosomas induce a formaci\u00f3n dunha caparuza cortical de actom\u00ecosina, unha estrutura anular de miosina II e un conxunto de fibras do fuso, a rotaci\u00f3n do cal promove a invaxinaci\u00f3n no bordo da membrana celular e separa o corp\u00fasculo polar do ovocito.\nOs erros mei\u00f3ticos poden orixinar aneuploid\u00eda nos corpos polares, os cales, na maior\u00eda dos casos, producen un cigoto aneuploide. Os erros poden ocorrer durante as d\u00faas divisi\u00f3ns mei\u00f3ticas que producen cada corp\u00fasculo polar, pero son m\u00e1is pronunciados se ocorren durante a formaci\u00f3n do corp\u00fasculo polar primario, porque a formaci\u00f3n deste primeiro corp\u00fasculo polar infl\u00fae na composici\u00f3n cromos\u00f3mica do segundo. Por exemplo, a predivisi\u00f3n (a separaci\u00f3n de crom\u00e1tides antes da anafase) no primeiro corp\u00fasculo polar pode inducir a formaci\u00f3n dun corp\u00fasculo polar aneuploide. Por tanto, a formaci\u00f3n do primeiro corp\u00fasculo polar \u00e9 un factor especialmente importante na formaci\u00f3n dun cigoto san.\nPor\u00e9n, os corpos polares cromosomicamente anormais non te\u00f1en garantido que inducir\u00e1n o desenvolvemento dun cigoto anormal. Pode producirse un cigoto euploide se a aneuploid\u00eda \u00e9 rec\u00edproca: un corp\u00fasculo polar ten un cromosoma extra e o outro carece dese mesmo cromosoma (ver tam\u00e9n disom\u00eda uniparental). Se o cromosoma extra \u00e9 absorbido nun corp\u00fasculo polar en vez de pasar ao ovocito, pode evitarse a trisom\u00eda. Non est\u00e1 claro se isto \u00e9 un evento casual ou se dalgunha maneira est\u00e1 influ\u00eddo polo microambiente. Polo menos nun caso, este cigoto euploide foi seguido durante todo o desenvolvemento ata o necemento dando lugar a un neno san cun n\u00famero de cromosomas normal.\nAplicaci\u00f3ns m\u00e9dicas.\nUnha \"biopsia de corp\u00fasculo polar\" \u00e9 a toma de mostra dun corp\u00fasculo polar dun ovocito. Posteriormente analizase o corp\u00fasculo para predicir a viabilidade e a posibilidade de embarazo do ovocito, as\u00ed como a futura sa\u00fade da persoa que resultase dese embarazo. Este \u00faltimo uso fai que sexa unha forma de cribado xen\u00e9tico preimplantaci\u00f3n. Comparado cunha biopsia de blastocisto, unha biopsia de corp\u00fasculo polar pode ter un custo m\u00e1is baixo, efectos colaterais menos nocivos e m\u00e1is sensibilidade \u00e1 hora de detectar anormalidades. A principal vantaxe do uso de corp\u00fasculos polares no diagn\u00f3stico prexestacional \u00e9 que non son necesarios para a fecundaci\u00f3n exitosa ou o desenvolvemento embrionario, asegur\u00e1ndose as\u00ed que non haxa efectos delet\u00e9reos para o embri\u00f3n.\nUnha das desvantaxes da biopsia de corp\u00fasculo polar \u00e9 que s\u00f3 proporciona informaci\u00f3n sobre a contribuci\u00f3n xen\u00e9tica materna ao embri\u00f3n, o cal \u00e9 a raz\u00f3n pola cal se poden diagnosticar os casos de trastornos autos\u00f3micos dominantes e ligados ao X que se transmiten por v\u00eda materna, pero os trastornos autos\u00f3micos recesivos s\u00f3 poden ser diagnosticados parcialmente. Outra eiva do m\u00e9todo \u00e9 o aumento do risco de ter un erro de diagn\u00f3tico, por exemplo debido \u00e1 degradaci\u00f3n do material xen\u00e9tico ou eventos de recombinaci\u00f3n que levan a que se formen corpos polares primarios heterocigotos.\nPartenox\u00e9nese.\nNalgunhas especies, o corp\u00fasculo polar pode refusionarse coa c\u00e9lula ovo, fecund\u00e1ndoa. Isto pode ter como resultado a formaci\u00f3n dun embri\u00f3n viable que ten un s\u00f3 proxenitor, un proceso chamado partenox\u00e9nese."}
{"id": "555177", "revid": "27155", "url": "https://gl.wikipedia.org/wiki?curid=555177", "title": "Corpo polar", "text": ""}
{"id": "555178", "revid": "27155", "url": "https://gl.wikipedia.org/wiki?curid=555178", "title": "Corp\u00fasculo de Voronin", "text": ""}
{"id": "555179", "revid": "27155", "url": "https://gl.wikipedia.org/wiki?curid=555179", "title": "Corp\u00fasculo de Woronin", "text": ""}
{"id": "555184", "revid": "89787", "url": "https://gl.wikipedia.org/wiki?curid=555184", "title": "Xura de Santa Gadea", "text": "A Xura de Santa Gadea \u00e9 unha lenda medieval transmitida por romances como o \"Romance de la Jura de Santa Gadea\", na que se narra o xuramento que supostamente houbo de prestar o rei Afonso VI de Le\u00f3n na igrexa de Santa Gadea de Burgos, a finais do ano 1072, a fin de demostrar que non tomara parte no asasinato do seu propio irm\u00e1n, o rei Sancho II de Castela, quen fora asasinado durante o Cerco de Zamora, que se achaba en mans da s\u00faa irm\u00e1, a infanta Urraca.\nA lenda.\nO relato difundido pola tradici\u00f3n conta que Rodrigo D\u00edaz de Vivar, o Cid Campeador, obrigou a Afonso VI, rei de Le\u00f3n, de Galiza e de Castela, a xurar que non tomara parte no asasinato do seu propio irm\u00e1n, o rei Sancho II, quen foi asasinado diante dos muros da cidade de Zamora no ano 1072, cidade que se achaba en mans da s\u00faa irm\u00e1, a infanta Urraca, que protex\u00eda os intereses do seu irm\u00e1n Alfonso, quen se achaba refuxiado na Taifa de Toledo.\nSegundo a tradici\u00f3n, o xuramento que houbo de prestar Alfonso tivo lugar na igrexa de Santa Gadea da cidade de Burgos, a finais do ano 1072.\nMito medieval.\nA historiograf\u00eda e os estudos de literatura afirman que este feito nunca tivo lugar e que \u00e9 un mito creado no s\u00e9culo XIII, ao redor do ano 1236, tras a uni\u00f3n definitiva dos reinos de Castela e de Le\u00f3n na persoa de Fernando III, fillo de Afonso VIII de Le\u00f3n e Galiza:\nObrigando ao rei a prestar xuramento en p\u00fablico, o Cid convert\u00edase en representante dos dereitos dos castel\u00e1ns, quen non sent\u00edan demasiada simpat\u00eda por Alfonso, \u00e1 vez que pasaba a ser palad\u00edn da verdade, da xustiza e do ben com\u00fan.\nA referencia m\u00e1is antiga \u00e1 Xura que se co\u00f1ece \u00e9 de Lucas de Tui , un s\u00e9culo e medio despois das vidas de Afonso VI e o Cid. Non ser\u00e1 at\u00e9 o \u00faltimo terzo do s\u00e9culo XIII cando a lenda adquira o relevo e os detalles con que pasou a formar parte das cr\u00f3nicas e o romancero, e de a\u00ed ao teatro do S\u00e9culo de Ouro, coa s\u00faa inclusi\u00f3n na \"Leyenda de Carde\u00f1a\" que foi introducida na \"Estoria de Espa\u00f1a\" alfons\u00ed cara a 1270. Nos \u00faltimos anos hai m\u00e1is estudos sobre este feito que puido ter lugar na igrexa de Santiago dos Cabaleiros de Zamora e non na cidade de Burgos como sostivo a tradici\u00f3n en base unicamente ao \"romancero\". \nEn Burgos hai unha pequena localidade chamada Santa Gadea del Cid, que se chamaba T\u00e9rmino no s\u00e9culo XI, m\u00e1is tarde foi chamada Santa Gadea, e despois foi completado o seu nome como \"del Cid\" no s\u00e9culo XIX.\nA Xura no cine.\nNa pel\u00edcula O Cid, rodada no ano 1961 e protagonizada por Charlton Heston, no papel do Cid Campeador, e Sophia Loren no de Dona Ximena, hai unha secuencia na escena da Xura de Santa Gadea."}
{"id": "555185", "revid": "98629", "url": "https://gl.wikipedia.org/wiki?curid=555185", "title": "Saudi Aramco", "text": "Saudi Aramco ( '), oficialmente Saudi Arabian Oil Company (anteriormente Arabian-American Oil Company), \u00e9 unha empresa p\u00fablica de petr\u00f3leo e gas natural de Arabia Saudita con sede en Dhahran. Desde 2020, \u00e9 unha das empresas m\u00e1is grandes do mundo por ingresos. Saudi Aramco ten as segundas reservas de cru comprobadas m\u00e1is grandes do mundo con m\u00e1is de 270 mil mill\u00f3ns de barr\u00eds, e a maior produci\u00f3n diaria de petr\u00f3leo de todas as empresas produtoras de petr\u00f3leo. \u00c9 o maior contribu\u00ednte \u00e1s emisi\u00f3ns globais de carbono de calquera empresa do mundo desde 1965.\nSaudi Aramco opera a rede de hidrocarburos m\u00e1is grande do mundo, o Master Gas System. En 2013, a produci\u00f3n total de cru foi de 3\u00b44 mil mill\u00f3ns de barr\u00eds e xestiona m\u00e1is de cen campos de petr\u00f3leo e gas en Arabia Saudita, inclu\u00edndo 288,4 bill\u00f3ns p\u00e9s c\u00fabicos est\u00e1ndar (scf) de reservas de gas natural. Saudi Aramco opera o Ghawar Field, o campo petrol\u00edfero terrestre m\u00e1is grande do mundo, e o Safaniya Field, o campo petrol\u00edfero offshore m\u00e1is grande do mundo.\nO 11 de decembro de 2019, as acci\u00f3ns da compa\u00f1\u00eda comezaron a cotizar na bolsa de valores de Tadawul. As acci\u00f3ns ascenderon a unha capitalizaci\u00f3n de mercado duns 2.458.000.000.000 US$ (2020), No Forbes Global 2000 de 2020, Saudi Aramco clasificouse como a quinta empresa p\u00fablica m\u00e1is grande do mundo.&lt;ref name=fcom&gt;"}
{"id": "555187", "revid": "1131", "url": "https://gl.wikipedia.org/wiki?curid=555187", "title": "San Pedro de Aug\u00fceira, Pez\u00f3s, Pez\u00f3s", "text": "San Pedro de Aug\u00fceira \u00e9 un lugar da parroquia de Pez\u00f3s no concello de Pez\u00f3s que se localiza no occidente de Asturias. \nSituado a 455 metros sobre o nivel do mar, o casar\u00edo local\u00edzase a 6 km da vila, e capital do concello, de Pez\u00f3s e est\u00e1 deshabitado dende 2010."}
{"id": "555188", "revid": "1131", "url": "https://gl.wikipedia.org/wiki?curid=555188", "title": "San Pedro de Aug\u00fceira, San Mart\u00edn de Ozcos, San Mart\u00edn de Ozcos", "text": "San Pedro de Aug\u00fceira \u00e9 un lugar da parroquia de San Mart\u00edn de Ozcos no concello de San Mart\u00edn de Ozcos que se localiza no occidente de Asturias. \nSituado a 467 metros sobre o nivel do mar, a aldea local\u00edzase a 5 km da vila, e capital do concello, de San Mart\u00edn de Ozcos. En 2021 ti\u00f1a 1 habitante."}
{"id": "555189", "revid": "55340", "url": "https://gl.wikipedia.org/wiki?curid=555189", "title": "San Pedro de Aug\u00fceira", "text": "San Pedro de Aug\u00fceira \u00e9 un top\u00f3nimo galego que se pode referir a:"}
{"id": "555190", "revid": "98629", "url": "https://gl.wikipedia.org/wiki?curid=555190", "title": "Hendrika Johanna van Leeuwen", "text": "Hendrika Johanna van Leeuwen, nada o 3 de xullo de 1887 na Haia e finada o 26 de febreiro de 1974 en Delft, foi unha f\u00edsica holandesa co\u00f1ecida polas s\u00faas contribuci\u00f3ns \u00e1 teor\u00eda do magnetismo .\nVan Leeuwen estudou na Universidade de Leiden con Hendrik Antoon Lorentz, onde obtivo o seu doutoramento en 1919. Na s\u00faa disertaci\u00f3n explicou por que o magnetismo \u00e9 esencialmente un efecto mec\u00e1nico cu\u00e1ntico, hoxe co\u00f1ecido como teorema de Bohr-van Leeuwen .\nTraxectoria.\nDurante e despois do doutoramento traballou como mestra en centros de ensino secundario.\nEn setembro de 1920, foi axudante de investigaci\u00f3n na Universidade Tecnol\u00f3xica de Delft, onde continuou estudando fen\u00f3menos magn\u00e9ticos. Desenvolveu un modelo para reducir a permeabilidade en metais ferromagn\u00e9ticos que, a diferenza dos modelos propostos anteriormente, correspond\u00eda a datos medidos experimentalmente. Fixo unha presentaci\u00f3n sobre este tema nunha conferencia sobre ferromagnetismo en abril de 1947 en Delft.\nXusto despois da segunda guerra mundial, a universidade tivo dificultades para contratar profesores. Van Leeuwen beneficiouse desta escaseza e en abril de 1947 foi ascendida a profesora de f\u00edsica te\u00f3rica e aplicada. Seguir\u00e1n outras d\u00faas mulleres: Antonia Korvezee en 1948 en qu\u00edmica e Jentina Leene en 1949 en tecnolox\u00eda da fibra.\nVan Leeuwen retirouse en 1952. En 1960, trasladouse a Huyse van Sint Christoffel, unha residencia de anci\u00e1ns para mulleres no centro de Delft, onde viviu ata a s\u00faa morte en 1974."}
{"id": "555191", "revid": "1131", "url": "https://gl.wikipedia.org/wiki?curid=555191", "title": "Bel\u00e9n Gopegui", "text": "Bel\u00e9n Ruiz de Gopegui Dur\u00e1n co\u00f1ecida como Bel\u00e9n Gopegui, nada en Madrid en 1963, \u00e9 unha escritora espa\u00f1ola, novelista e guionista. Coa s\u00faa \u00f3pera prima \"La escala de los mapas\", editada en 1993 por Anagrama, recibiu varios premios. A s\u00faa terceira obra, \"La conquista del aire\", foi adaptada ao cine polo director Gerardo Herrero. Bel\u00e9n Gopegui foi descrita como a mellor da s\u00faa xeraci\u00f3n por Francisco Umbral.\nTraxectoria.\n\u00c9 filla de Margarita Dur\u00e1n Su\u00e1rez, unha das fundadoras de Amnist\u00eda Internacional en Espa\u00f1a e do cient\u00edfico aeroespacial Luis Ruiz Gopegui, un dos poucos expertos en astrof\u00edsica espa\u00f1ois da s\u00faa xeraci\u00f3n f\u00f3ra do exilio, m\u00e1is interesados no ingl\u00e9s que no lat\u00edn.\nLicenciada en Dereito pola Universidade Aut\u00f3noma de Madrid, onde dirixiu a revista \"Trasgo\", e doutora en Humanidades pola Universidade Carlos III, iniciou a s\u00faa carreira profesional colaborando nas secci\u00f3ns literarias de diversos medios de prensa, entre eles o diario \"El Sol\", para o que realizou entrevistas.\nEn 1993 a editorial Anagrama publicou con grande \u00e9xito a s\u00faa primeira novela \"La escala dos mapas\", que recibiu os premios Tigre Juan e Iberoamericano Santiago del Nuevo Extremo para autores noveis.\nA s\u00faa segunda novela \"Tocarnos la cara\" publicouse por Anagrama en 1995, tam\u00e9n con grande acollida de p\u00fablico e cr\u00edtica. A s\u00faa terceira novela, \"La conquista del aire\", publicada pola mesma editorial en 1998, foi adaptada ao cine en 2000 co t\u00edtulo \"Las razones de mis amigos\" por Gerardo Herrero.\nTras esta adaptaci\u00f3n cinematogr\u00e1fica, xunto coa guionista e directora de cine \u00c1ngeles Gonz\u00e1lez-Sinde comezou a s\u00faa carreira como guionista. Froito desta colaboraci\u00f3n foi o gui\u00f3n para a pel\u00edcula \"La suerte dormida\". Xa en solitario escribiu o gui\u00f3n de \"El principio de Arqu\u00edmedes,\" dirixida tam\u00e9n polo director Gerardo Herrero en 2004.\nNese mesmo ano, 2004, publicou \"El lado fr\u00edo de la almohada\" (Editorial Anagrama), novela que trata sobre a relaci\u00f3n entre un diplom\u00e1tico estadounidense destinado en Madrid e intermediario nun trato con axentes da seguridade do Estado de Cuba e a s\u00faa contrapartida Laura Bah\u00eda, unha nova axente espa\u00f1ola de orixe cubana.\nEn 2005 aparece a s\u00faa primeira e \u00fanica obra teatral \"Coloquio\" no libro coral \"Cuba 2005\" (editorial HIRU) en defensa da Revoluci\u00f3n Cubana. \nEn 2007 publicou a novela \"El padre de Blancanieves\", tam\u00e9n na editorial Anagrama.\nEn 2009 aparece \"Deseo de ser punk\", unha novela onde retrata, coa m\u00fasica rock que adquire un rol protagonista na historia como pano de fondo, o inconformismo da adolescencia a partir da voz de Martina, unha moza de 16 anos. Un ano despois da s\u00faa publicaci\u00f3n ga\u00f1a o VII Premio Dulce Chac\u00f3n de Narrativa Espa\u00f1ola, outorgado polo Concello de Zafra, imp\u00f3ndose, entre outras, a unha obra de Antonio Mu\u00f1oz Molina.\nEn 2011 publica \"Acceso no autorizado\" na editorial Mondadori, un suspense pol\u00edtico-inform\u00e1tico cun hacker e unha vicepresidenta de goberno como protagonistas con redes persoais que se establecen no mundo dixital.\nEn 2014 publica \"El comit\u00e9 de la noche\" na editorial Penguin Random House, cuxo argumento se centra en d\u00faas mulleres na trintena que libran unha batalla contra o tr\u00e1fico e a compravenda de sangue.\nEn 2017 publica \"Qu\u00e9date este d\u00eda y esta noche contigo\", unha novela que pon en valor o m\u00e9rito e a intimidade para valorar o ser humano fronte a Google e o negocio desta multinacional da informaci\u00f3n contraposta \u00e1 intimidade e o segredo.\nEn 2019 publica \"Ella pis\u00f3 la luna\" na editorial Penguin Random House, un minilibro con fotograf\u00edas que recolle a conferencia que ditou en marzo deste ano no ciclo \"Ni ellos genios ni ellas musas\", no CaixaForum de Madrid. Esta virou ao redor do seu pai, Lu\u00eds Ruiz de Gopegui; pero en especial, \u00e1 s\u00faa nai, Margarita Dur\u00e1n Su\u00e1rez.\nFoi finalista do Premio da Cr\u00edtica 2001, do Premio Fundaci\u00f3n Jos\u00e9 Manuel Lara de Novela 2002 e do XIII Premio R\u00f3mulo Galegos 2003 co seu libro \"Lo real\"."}
{"id": "555192", "revid": "5863", "url": "https://gl.wikipedia.org/wiki?curid=555192", "title": "James Arthur Beckford", "text": ""}
{"id": "555193", "revid": "5863", "url": "https://gl.wikipedia.org/wiki?curid=555193", "title": "Bertha Ringer", "text": ""}
{"id": "555194", "revid": "4817", "url": "https://gl.wikipedia.org/wiki?curid=555194", "title": "Charles L. Veach", "text": "Charles Lacy Veach, nado en Chicago, Illinois, o 18 de setembro de 1944, e finado o 3 de outubro de 1995, foi un astronauta estadounidense que formou parte das misi\u00f3ns STS-39 e STS-52.\nTraxectoria.\nVeach graduouse en enxe\u00f1ar\u00eda pola Academia da Forza A\u00e9rea dos Estados Unidos en 1966. Foi seleccionado como candidato a astronauta pola NASA en maio de 1984, completando o seu adestramento en xu\u00f1o de 1985. Participou nas misi\u00f3ns STS-39 e STS-52, pasando 18,18 d\u00edas no espazo."}
{"id": "555195", "revid": "4817", "url": "https://gl.wikipedia.org/wiki?curid=555195", "title": "Charles Veach", "text": ""}
{"id": "555197", "revid": "5863", "url": "https://gl.wikipedia.org/wiki?curid=555197", "title": "Irm\u00e1s Dominicas da Anunciata", "text": ""}
{"id": "555198", "revid": "5863", "url": "https://gl.wikipedia.org/wiki?curid=555198", "title": "Dominicas de la Anunciata", "text": ""}
{"id": "555199", "revid": "5863", "url": "https://gl.wikipedia.org/wiki?curid=555199", "title": "Jos\u00e9 Jo\u00e3o Craveirinha", "text": ""}
{"id": "555200", "revid": "4817", "url": "https://gl.wikipedia.org/wiki?curid=555200", "title": "Aeolus", "text": ""}
{"id": "555201", "revid": "5863", "url": "https://gl.wikipedia.org/wiki?curid=555201", "title": "Eduardo Ramos Verde", "text": ""}
{"id": "555221", "revid": "89787", "url": "https://gl.wikipedia.org/wiki?curid=555221", "title": "David Prowse", "text": "David Prowse, nado en Bristol, Inglaterra, o 1 de xullo de 1935 e finado en Londres o 28 de novembro de 2020, foi un culturista, levantador de pesas e actor de cine, televisi\u00f3n, teatro e voz ingl\u00e9s co\u00f1ecido por interpretar o papel de Darth Vader en catro pel\u00edculas de Star Wars.\nCarreira.\nPrimeiros anos.\nFillo de Gladys Burt e Charles Prowse. Criouse na urbanizaci\u00f3n Southmead en Bristol, ga\u00f1ando unha bolsa para a Bristol Grammar School. Prowse era alto e desenvolveu un interese polo musiculturismo (culturismo e danza). Os seus primeiros traballos inclu\u00edron o de porteiro nun sal\u00f3n de baile (onde co\u00f1eceu a Norma, coa que estivo casado desde 1963 at\u00e9 a s\u00faa morte) e axudante na piscina de Henleaze. Tras os seus \u00e9xitos de 1961 no campionato brit\u00e1nico de halterofilia, deixou Bristol en 1963 para traballar nunha empresa de halterofilia de Londres.\nDeporte e adestramento.\nProwse ga\u00f1ou o campionato brit\u00e1nico de levantamento de pesas en 1962 e os dous anos seguintes. Representou a Inglaterra nos Xogos do Imperio Brit\u00e1nico e da Commonwealth de 1962 en Perth, Australia Occidental. Axudou a adestrar a Christopher Reeve para o papel principal en \"Superman\" (1978), papel que el mesmo buscara interpretar. Nunha entrevista televisiva, relatou como a s\u00faa resposta cando lle dixeron \"atopamos o noso Superman\" foi \"Moitas grazas\". Ent\u00f3n dix\u00e9ronlle que Reeve fora elixido e que el s\u00f3 \u00eda ser adestrador. Adestrou a Cary Elwes para o seu papel de Westley en \"A princesa prometida\" (1987). Prowse tam\u00e9n se converteu en consultor de fitness de Harrod's e abriu unha serie de ximnasios, inclu\u00edndo o Dave Prowse Fitness Center en Londres.\nOutros papeis.\nAntes do seu papel de Vader, Prowse f\u00edxose famoso no Reino Unido por formar parte da campa\u00f1a de educaci\u00f3n sobre o tr\u00e1fico peonil do Green Cross Code, que estivo activa d\u00faas d\u00e9cadas, at\u00e9 1990. Como agradecemento pola s\u00faa contribuci\u00f3n altru\u00edsta \u00e1 seguridade viaria, foi homenaxeado pola ra\u00ed\u00f1a Isabel II como membro da Orde do Imperio Brit\u00e1nico (MBE).\nTam\u00e9n tivo un papel como en \"A Clockwork Orange\" (1971). Encarnou o monstro de Frankenstein en tres ocasi\u00f3ns: \"Casino Royale\" (1967), \"The Horror of Frankenstein\" (1970) e \"Frankenstein and the Monster from Hell\" (1974).\nComo Darth Vader.\nFoi elixido para este papel pola s\u00faa constituci\u00f3n f\u00edsica (2,01\u00a0m e 118\u00a0kg), pero George Lucas decidiu prescindir da voz de Prowse, gravando a de James Earl Jones por riba da s\u00faa. Como declarou m\u00e1is tarde, non soubo desa substituci\u00f3n at\u00e9 a estrea da pel\u00edcula.\nLucas afirmou que quer\u00eda unha voz \"m\u00e1is escura\" para o personaxe que Prowse non puido proporcionar. Nunha entrevista en 2004, Carrie Fisher, a actriz que interpretou a Princesa Leia, afirmou que alcumaran a Prowse \"Darth Farmer\" (Darth Granxeiro) debido ao seu pouco intimidante acento do oeste de Inglaterra.\nInterpretou a Darth Vader coa voz do personaxe interpretada por James Earl Jones, en pel\u00edculas filmadas entre 1976 e 1982. En 2015, protagonizou un documental titulado \"I Am Your Father\" (\"Eu son o teu pai\") sobre a s\u00faa experiencia durante a rodaxe de Star Wars.\nNas escenas finais da loita entre Vader e Luke Skywalker (Mark Hamill), Prowse, un espadach\u00edn non moi h\u00e1bil (romp\u00eda as varas que se interpo\u00f1\u00edan no cami\u00f1o dos sabres de luz), foi substitu\u00eddo en combate polo core\u00f3grafo da escena, dobre e adestrador de acrobacias e esgrima Bob Anderson. Prowse tam\u00e9n foi substitu\u00eddo polo actor brit\u00e1nico Sebastian Shaw como o personaxe detr\u00e1s da m\u00e1scara na devandita pel\u00edcula.\nNa edici\u00f3n remasterizada de 2004 Shaw \u00e9 substitu\u00eddo por un mozo Anakin Skywalker como pantasma da Forza sen o traxe negro habitual da primeira trilox\u00eda (papel asumido por Hayden Christensen na saga recente), s\u00f3 para dar continuidade \u00e1 historia.\n\"I am your father\".\nA voz e o rostro de David Prowse non aparecen en ningunha das tres pel\u00edculas nas que protagonizou, por iso en 2015, no documental \"I am your father\", financiado pola televisi\u00f3n auton\u00f3mica balear (IB3 Televisi\u00f3) gravaron a escena final da morte de Darth Vader interpretada por David Prowse, a\u00ednda que s\u00f3 se emitiu en pase privado, pois Lucasfilm non deu o permiso de emitila publicamente. No documental contan como nunha entrevista nos anos 70, pouco despois do primeiro filme gravado da saga, desvelou detalles que, supostamente, non co\u00f1ec\u00eda ningu\u00e9n. El afirmou que non o lembraba, e membros do equipo dixeron que non foi m\u00e1is que unha elucubraci\u00f3n. Prowse, nesa entrevista afirmaba que talvez haber\u00eda m\u00e1is filmes de Star Wars, e que neles igual cadraba que Darth Vader morr\u00eda e que igual era o pai de Luke Skywalker. O documental conta tam\u00e9n como Prowse foi paulatinamente apartado das convenci\u00f3ns oficiais da saga, at\u00e9 que desde 2010 se lle prohibiu participar en ningunha m\u00e1is.\nAnos finais.\nEn novembro de 2014, Prowse revelou que ti\u00f1a demencia. En 2018, diagnostic\u00e1ronlle por segunda vez cancro de pr\u00f3stata despois de entrar en remisi\u00f3n en 2009.\nProwse morreu o 28 de novembro de 2020 en Londres, aos 85 anos. D\u00faas semanas antes da s\u00faa morte, diagnostic\u00e1ronlle COVID-19."}
{"id": "555224", "revid": "4817", "url": "https://gl.wikipedia.org/wiki?curid=555224", "title": "Vela (sat\u00e9lites)", "text": "Vela foi unha serie de sat\u00e9lites de reco\u00f1ecemento dos Estados Unidos para a detecci\u00f3n de explosi\u00f3ns nucleares na superficie terrestre.\nCaracter\u00edsticas.\nOs sat\u00e9lites Vela foran sat\u00e9lites dese\u00f1ados para detectar explosi\u00f3ns nucleares na superficie terrestre e verificar o tratado de prohibici\u00f3n de probas nucleares atmosf\u00e9ricas de 1963. Houbo dous tipos de sat\u00e9lites Vela: o b\u00e1sico, numerados do 1 ao 6, e os avanzados (\"Advanced Vela\"), do 7 ao 12. Lanz\u00e1ronse entre 1963 e 1970 a bordo de foguetes Atlas Agena D e Titan 3C.\nOs Vela b\u00e1sicos estaban constru\u00eddos por TRW, estabiliz\u00e1banse mediante xiro a 120 r.p.m. e ti\u00f1an forma de poliedro de 20 caras, coas caras recubertas de c\u00e9lulas solares para producir ata 90 W de potencia. Os sat\u00e9lites eran lanzados de dous en dous, conectados por unha estrutura tubular, e liberados unha vez en \u00f3rbita. Como instrumentos para detectar explosi\u00f3ns nucleares levaban cada un doce detectores de raios X externos e 18 detectores internos para neutr\u00f3ns e raios gamma. As unidades 5 e 6 levaban ademais detectores \u00f3pticos.\nOs Vela avanzados eran moi similares aos b\u00e1sicos pero con mellor instrumentaci\u00f3n. Incorporaban sensores para monitorizar tam\u00e9n a actividade solar, as tormentas terrestres e as fontes de raios gamma celestes. Os seis Vela avanzados funcionaron durante m\u00e1is de 10 anos, superando o seu dese\u00f1o de vida de 18 meses. Os sat\u00e9lites ti\u00f1an forma de poliedro de 26 caras e estabiliz\u00e1banse mediante xiro. As c\u00e9lulas solares da s\u00faa superficie proporcionaban ata 120 W de potencia. Cada sat\u00e9lite ti\u00f1a unha masa de 63 kg."}
{"id": "555226", "revid": "111586", "url": "https://gl.wikipedia.org/wiki?curid=555226", "title": "Revolta dos b\u00e1tavos", "text": "A revolta dos b\u00e1tavos ou levantamento b\u00e1tavo tivo lugar na Xermania Inferior entre os anos 69 e 70, no s\u00e9culo I. Os b\u00e1tavos, habitantes dunha pequena pero militarmente poderosa poboaci\u00f3n xerm\u00e1nica asociada cos chattos no delta do Rin, rebel\u00e1ronse contra o Imperio Romano. Pronto \u00e1 Gallia Belgica un\u00edronse as tribos celtas belgas e algunhas tribos xerm\u00e1nicas.\nLiderados polo suboficial romano Gaius Julius Civilis (Xulio Civilis) e o pr\u00edncipe b\u00e1tavo, os xerm\u00e1nicos venceron inicialmente o ex\u00e9rcito romano, derrotando d\u00faas lexi\u00f3ns. Por\u00e9n, os romanos formaron un formidable ex\u00e9rcito e nomearon a Quintus Petilius Zerialus como o seu xeneral. Iso cambiou o destino da guerra e obrigou aos b\u00e1tavos a negociar a paz. Os alem\u00e1ns tiveron que aceptar a orde romana e ter unha lexi\u00f3n cuartelada en Noviomagus (actual Nimega)."}
{"id": "555227", "revid": "111586", "url": "https://gl.wikipedia.org/wiki?curid=555227", "title": "Revolta dos Batavos", "text": ""}
{"id": "555233", "revid": "1888", "url": "https://gl.wikipedia.org/wiki?curid=555233", "title": "Ana Isabel Rodr\u00edguez Bern\u00e1rdez", "text": "Ana Isabel Rodr\u00edguez Bern\u00e1rdez, nada no Carballi\u00f1o, \u00e9 unha dramaturga e profesora galega.\nTraxectoria.\nPertenceu ao Grupo Abrente. Especialista en audici\u00f3n e linguaxe do equipo psicopedag\u00f3xico do Carballi\u00f1o, foi orientadora do Instituto Mixto do Carballi\u00f1o. Membro do Instituto de Estudios Carballi\u00f1eses, do que foi secretaria; colaborou na revista \"\u00c1gora do Orcell\u00f3n\" da que foi secretaria de redacci\u00f3n."}
{"id": "555235", "revid": "123800", "url": "https://gl.wikipedia.org/wiki?curid=555235", "title": "Mar\u00eda Teresa Arredondo Waldmeyer", "text": ""}
{"id": "555237", "revid": "89787", "url": "https://gl.wikipedia.org/wiki?curid=555237", "title": "Cognomen", "text": "O cognomen ou cognome ( [k\u0254\u014b\u02c8no\u02d0m\u025bn]; en plural cognomina; de \"con-\" \"xunto con\" e \"(g)nomen\" \"nome\") era o terceiro nome dun cidad\u00e1n da Roma Antiga e o Imperio Romano, baixo as convenci\u00f3ns de nomenclatura romanas. \nHistoria.\nAs \"cognominas\" us\u00e1banse para aumentar o segundo nome, o \"gens\" (o apelido ou nome da familia), co fin de identificar unha rama particular dentro dunha familia ou clan familiar dos romanos especificaba a rama da familia (\"nomen\") \u00e1 que se pertenc\u00eda, ou, nalg\u00fans casos, era o alcume dun individuo en particular (por exemplo, Cicer\u00f3n, Nasica etc); s\u00f3 o portaban os homes, pois as mulleres eran designadas unicamente polo \"nomen\". Inicialmente era un alcume, pero foi perdendo ese prop\u00f3sito cando se converteu en hereditario.\nUsos.\nDo mesmo xeito ca o agnomen, adoitaba designar caracter\u00edsticas f\u00edsicas (moitas veces con sarcasmo), pero a diferenza do cognome, herd\u00e1base por v\u00eda paterna. Por exemplo:\nExiste unha convenci\u00f3n laxa para nomear os personaxes romanos:\nO n\u00famero de cognomina que pod\u00eda portar unha persoa non estaba, en principio, limitado por norma algunha e entre as inscrici\u00f3ns que se conservan figura destacadamente o caso de \"Quinto Pompeio Seneci\u00f3n Roscio Murena Celio Sexto Xulio Frontino Silio Deciano Gayo Xulio Euricles Herculano Lucio V\u00edbulo P\u00edo Augustano Alpino Belicio Solerte Xulio Apro Ducenio Pr\u00f3culo Rutiliano Rufino Silio Valente Nigro Claudio Fusco Saxa Amintiano Sosio Prisco\", un dos c\u00f3nsules do ano 169\u00a0d.\u00a0C.\nAlg\u00fans autores latinos citan casos nos que o Senado romano prohibiu o uso de certos \"cognomina\" en casos especiais. T\u00e1cito describe, por exemplo, que o Senado lles prohibiu aos membros da gens Escribonia que volvesen usar o cognomen \"Druso\", en castigo polo intento de asasinato do emperador Tiberio que protagonizou Marco Escribonio Lib\u00f3n \"Druso\".\nUso moderno.\nO termo tam\u00e9n adquiriu outros significados contempor\u00e1neos. En galego indica o sobrenome dunha persoa, que fai referencia aos seus trazos f\u00edsicos, a algunha calidade moral, dedicaci\u00f3n, etc. e pode ser un ou varios (por exemplo o cognome de Afonso IV de Le\u00f3n \u00e9 \"o Monxe\" e os de Afonso X son \"o Sabio\" ou \"o Astr\u00f3nomo)\"; noutros idiomas, coma o catal\u00e1n, deu lugar \u00e1 palabra para \"apelido\" (\"cognom\")."}
{"id": "555242", "revid": "23204", "url": "https://gl.wikipedia.org/wiki?curid=555242", "title": "Gran Premio de Arabia Saudita de 2022", "text": "O Gran Premio de Arabia Saudita de 2022 (co\u00f1ecido oficialmente como Formula 1 STC Saudi Arabian Grand Prix 2022) foi unha carreira de F\u00f3rmula 1 que se celebrou o 27 de marzo de 2022. Disputouse no Circu\u00edto urbano de Jeddah en Jeddah, Arabia Saudita. A carreira foi a segunda rolda da tempada de F\u00f3rmula Un e marca a segunda vez que se celebra o Gran Premio de Arabia Saudita como parte do Campionato Mundial de F\u00f3rmula Un.\nAntecedentes.\nClasificaci\u00f3n do campionato antes da carreira.\nCharles Leclerc era o l\u00edder do Campionato de Pilotos despois da primeira rolda da fin de semana anterior con oito puntos por diante do seu compa\u00f1eiro de equipo Carlos Sainz e 11 puntos de Lewis Hamilton. No Campionato de Construtores, Ferrari lidera diante de Mercedes por 17 puntos e de Haas por 17 m\u00e1is.\nO 25 de marzo, o grupo rebelde iemen\u00ed Houthi atacou un dep\u00f3sito de petr\u00f3leo de Saudi Aramco preto de Jeddah, a mesma cidade onde ten lugar a carreira. Durante a primeira sesi\u00f3n de adestramentos libres viuse fume negro. O atentado causou preocupaci\u00f3n entre pilotos e organizadores xa que a carreira estaba programada para o domingo. Como resultado, a segunda sesi\u00f3n de adestramentos libres atrasouse 15 minutos. Despois da sesi\u00f3n de adestramentos libres, os pilotos e os directores dos equipos foron convocados para unha reuni\u00f3n. A maior\u00eda dos pilotos ameazaron con boicotear a carreira do domingo alegando problemas de seguridade. Despois dunha breve negociaci\u00f3n, os organizadores decidiron que a carreira continuase segundo estaba previsto e todos os directores e pilotos acordaron correr o domingo.\nPor segunda vez Nico H\u00fclkenberg ocupa o asento do seu compatriota Sebastian Vettel en Aston Martin.\nPneus dispo\u00f1ibles.\nO provedor de pneum\u00e1ticos Pirelli levou os compostos de pneum\u00e1ticos C2, C3 e C4 (designados como duro, medio e brando respectivamente) para que os equipos os usaran na carrreira.\nPr\u00e1ctica.\nHoubo tres sesi\u00f3ns pr\u00e1cticas, cada unha dunha hora de duraci\u00f3n. As d\u00faas primeiras sesi\u00f3ns de pr\u00e1cticas tiveron lugar o venres 25 de marzo \u00e1s 17:00 e \u00e1s 20:00 hora local (). A terceira sesi\u00f3n de adestramentos tivo lugar \u00e1s 17:00 horas do 26 de marzo. Charles Leclerc de Ferrari superou as d\u00faas sesi\u00f3ns de adestramentos libres do venres a pesar de que el e o seu compa\u00f1eiro de equipo Carlos Sainz v\u00edronse obrigados a rematar antes o seu segundo adestramento despois de golpear contra o muro.\nAntes da segunda sesi\u00f3n de adestramentos, unha instalaci\u00f3n de Saudi Aramco a aproximadamente do circu\u00edto foi atacada con m\u00edsiles e drons, provocando un grande incendio. Os rebeldes Houthi do Iemen, que tam\u00e9n foron acusados \u200b\u200bde lanzar un m\u00edsil durante o ePrix Diriyah de 2021, presuntamente reivindicaron a responsabilidade. A segunda sesi\u00f3n de adestramentos aprazouse 15 minutos para permitir unha reuni\u00f3n de emerxencia entre pilotos, directores do equipo e o CEO de F\u00f3rmula Un Stefano Domenicali. A F\u00f3rmula Un e os organizadores anunciaron que o evento continuar\u00eda segundo o previsto, a pesar do ataque. A Asociaci\u00f3n de pilotos de Gran Premio mantivo unha nova reuni\u00f3n cos pilotos \u00e1s 22:00 hora local e, como resultado, todos os pilotos acordaron participar durante o resto do evento. Segundo a BBC, adem\u00edas de tranquilizar aos pilotos sobre a seguridade, tam\u00e9n convenceuse aos pilotos para correr despois de ser advertidos das \"consecuencias de non competir\", o que supur\u00eda posibles dificultades en canto a que os pilotos e os equipos puidesen abandonar o pa\u00eds se se produciuse o boicot \u00e1 carreira.\nClasificaci\u00f3n.\nA cualificaci\u00f3n tivo lugar o 26 de marzo \u00e1s 20:00 hora local e durou unha hora. Sergio P\u00e9rez de Red Bull logrou a s\u00faa primeira pole na F\u00f3rmula Un por diante de Charles Leclerc e Carlos Sainz nos seus Ferraris segundo (Leclerc) e terceiro (Sainz) respectivamente. Max Verstappen, vixente campi\u00f3n do mundo e compa\u00f1eiro de Red Bull de P\u00e9rez, s\u00f3 puido lograr o cuarto posto por diante de Esteban Ocon, quinto e George Russell, no sexto lugar no seu Mercedes. Houbo unha gran sorpresa na Q1 xa que o sete veces campi\u00f3n do mundo Lewis Hamilton foi eliminado na primeira quenda da cualificaci\u00f3n por primeira vez na xeral desde a clasificaci\u00f3n para o Gran Premio do Brasil de 2017. Tam\u00e9n \u00e9 a primeira vez, desde a clasificaci\u00f3n para o Gran Premio do Reino Unido de 2009, que foi eliminado na Q1 a puro ritmo sen ter en conta problemas t\u00e9cnicos ou doutro tipo. A sesi\u00f3n quedou marcada por un accidente de Nicholas Latifi na Q1 e un grande accidente de Mick Schumacher do que resultou ileso, a\u00ednda que foi enviado ao hospital para exames m\u00e9dicos de precauci\u00f3n.\nPrimeira \"pole position\" para Sergio P\u00e9rez na s\u00faa carreira na F\u00f3rmula 1.\nLogo do grande accidente sufrido por Mick Schumacher durante a clasificaci\u00f3n, o equipo Haas decidiu retirar o auto do piloto alem\u00e1n para preservar o estado de saude do seu piloto. \nCarreira.\nA carreira comezou \u00e1s 20:00 hora local do 27 de marzo e durou 50 voltas, cun l\u00edmite de tempo de d\u00faas horas."}
{"id": "555245", "revid": "123800", "url": "https://gl.wikipedia.org/wiki?curid=555245", "title": "Pratibha L. Gai", "text": ""}
{"id": "555248", "revid": "123800", "url": "https://gl.wikipedia.org/wiki?curid=555248", "title": "Gabriele C. Hegerl", "text": ""}
{"id": "555249", "revid": "5863", "url": "https://gl.wikipedia.org/wiki?curid=555249", "title": "Flora Louise Shaw", "text": ""}
{"id": "555253", "revid": "85894", "url": "https://gl.wikipedia.org/wiki?curid=555253", "title": "Agnome", "text": "O agnome ou agnomen era na Antiga Roma un alcume honor\u00edfico que se engad\u00eda ao nome de determinada persoa para resaltar unha das s\u00faas virtudes ou lembrar o \u00e9xito dun dos seus feitos. Era un sobrenome individual que se pod\u00eda agregar ao convencional sistema dos \"tria\" \"nomina\" (\"praenomen,\" \"nomen,\" \"cognomen).\"\nOutras civilizaci\u00f3ns.\nPero o uso de agnome \u00e9 a\u00ednda m\u00e1is antigo. Entre os hebreos, por exemplo, os acabados de nacer recib\u00edan nomes individuais nos primeiros oito d\u00edas de vida. Usaban un s\u00f3 nome, como Mois\u00e9s, Ester, Xacobe etc. Mais co crecemento da poboaci\u00f3n comezaron a aparecer moitos hom\u00f3nimos. Para solucionar este problema, comezaron a engadir un segundo nome ao nome persoal, sendo o do proxenitor masculino, e para iso engadiron a expresi\u00f3n \"Bar\", que significa \u201cfillo de\u201d, entre o nome persoal e o nome do pai. Deste xeito, poder\u00eda haber un Mois\u00e9s m\u00e1is, diferente e \u00fanico, que non se confundir\u00eda con outro Mois\u00e9s (\"Mois\u00e9s Bar Jacob\" era \"Mois\u00e9s Fillo de Xacob\"). Co paso do tempo tam\u00e9n se aceptaron as indicaci\u00f3ns xeogr\u00e1ficas, ademais do nome do proxenitor. Vexamos o caso de Xes\u00fas. At\u00f3pase na Biblia a \"Xes\u00fas o Fillo de Xos\u00e9\", que m\u00e1is tarde tam\u00e9n foi identificado como \"Xes\u00fas de Nazaret,\" e mesmo Xos\u00e9, o seu pai terreal, aparece como \"Xos\u00e9 o Carpinteiro\". Vexa que neste caso a embarcaci\u00f3n \u00fasase como indicador.\nEn moitas outras civilizaci\u00f3ns tam\u00e9n se utilizou o uso de agnome. Os musulm\u00e1ns usan, do mesmo xeito que os hebreos, o termo Ben para expresar \"Fillo de\". Xa en Grecia o uso de \"Claudius\" v\u00e9n de \"Fillos de Clausus\". \nO termo agnoma tam\u00e9n se usa para designar unha parte do nome dun individuo que o diferencia dos seus hom\u00f3nimos. De feito, algunhas familias te\u00f1en membros co mesmo nome e apelidos, e para diferencialos eng\u00e1deselles un agnome (por sufixaci\u00f3n), como \"Junior\" (Jr.), \"Fillo\" (F\u00b0. ), \"Segundo\", \"Neto\", \"Sobri\u00f1o\" (Sob\u00b0.). Nas li\u00f1axes da nobreza tam\u00e9n era habitual designar polo n\u00famero de aparici\u00f3n en n\u00fameros romanos (II para o segundo, III para o terceiro etc.).\nNa actualidade.\nHoxe en d\u00eda ou uso dos agnomes est\u00e1 restrinxido a t\u00edtulos honor\u00edficos (ex. \"dr.\" para \"doutor honoris causa\") ou profesionais (ex. \"enx.\" para enxe\u00f1eiro e \"prof.\" para profesor), expresados como prefixos do nome.\nAgnomes no Brasil.\nEsta pr\u00e1ctica est\u00e1 legalmente admitida no Brasil, onde non \u00e9 raro ter varias persoas dunha mesma familia co mesmo nome e apelidos, diferenci\u00e1ndose polo agnome (p. ex. \"Jos\u00e9 Ernesto da Silva\", \"Jos\u00e9 Ernesto da Silva Filho\", \"Jos\u00e9 Ernesto da Silva Sobrinho\" e \"Jos\u00e9 Ernesto da Silva Neto\").\nOs identificadores de xeraci\u00f3n tam\u00e9n son agnomes ( \"Segundo\", \"Terceiro\" ). At\u00e9 a chegada do Rexistro Civil, moitos alcumes desempe\u00f1aban tam\u00e9n o papel do agnome, sum\u00e1ndose ao nome do individuo (\"Jos\u00e9 das Neves Valente, Ant\u00f3nio da Silva Velho\", \"Carlos Moura Vi\u00favo\" etc.). O agnome, por regra xeral, non \u00e9 transmis\u00edbel aos fillos."}
{"id": "555255", "revid": "23204", "url": "https://gl.wikipedia.org/wiki?curid=555255", "title": "Marco Livio Druso Claudiano", "text": "Marco Livio Druso Claudiano (en lat\u00edn, Marcus Livius Drusus Claudianus) finado no ano 42\u00a0a.\u00a0C, foi un pol\u00edtico e militar romano do s\u00e9culo\u00a0I\u00a0a.\u00a0C., pai da emperatriz Livia Drusila (consorte de Octavio Augusto) e av\u00f3 do emperador Tiberio. Pelexou ao lado dos libertadores na batalla de Filipos.\nTraxectoria.\nFamilia.\nClaudiano foi membro da familia dos Claudios Pulcros por nacemento, pero foi adoptado por Marco Livio Druso, tribuno da plebe no ano 91\u00a0a.\u00a0C. Casou con Alfidia, filla dun arist\u00f3crata provincial de Fundi, coa que tivo unha filla: Livia Drusila. Ao carecer de herdeiros homes, adoptou a un membro dos Escribonios Libones que tomou o nome de Marco Livio Druso Lib\u00f3n.\nCarreira p\u00fablica.\nAparece mencionado por primeira vez no ano 59\u00a0a.\u00a0C. entre os partidarios dos triunviros cando esperaba entrar nunha embaixada a Exipto. Ocupou a pretura no ano 55 ou 50\u00a0a.\u00a0C. Neste \u00faltimo ano presidiu un proceso xudicial rexido pola Lei Escantinia, a\u00ednda que tam\u00e9n o puido ter presidido en calidade de \"iudex quaestionis\".\nProbabelmente foi quen animou a D\u00e9cimo Xunio Bruto Albino, un dos conspiradores contra C\u00e9sar. Ap\u00f3s a morte de Xulio C\u00e9sar, uniuse aos libertadores e loitou no seu bando na batalla de Filipos. Cando Casio e Bruto se quitaron a vida despois da s\u00faa derrota na batalla de Filipos (42 a. C.), Claudio seguiu o seu exemplo e suicidouse tras a derrota."}
{"id": "555257", "revid": "123800", "url": "https://gl.wikipedia.org/wiki?curid=555257", "title": "Carmen Velasco Portinho", "text": ""}
{"id": "555260", "revid": "4817", "url": "https://gl.wikipedia.org/wiki?curid=555260", "title": "Franz Viehb\u00f6ck", "text": "Franz Artur Viehb\u00f6ck, nado en Perchtoldsdorf (Austria), o 24 de agosto de 1960, \u00e9 o primeiro astronauta austr\u00edaco. Formou parte das misi\u00f3ns Soiuz TM-12 e Soiuz TM-13.\nTraxectoria.\nViehb\u00f6ck graduouse en enxe\u00f1ar\u00eda e foi un dos cinco candidatos austr\u00edacos seleccionados pola ESA en 1992. Participou nas misi\u00f3ns Soiuz TM-12 e Soiuz TM-13, pasando 7,93 d\u00edas no espazo."}
{"id": "555262", "revid": "127505", "url": "https://gl.wikipedia.org/wiki?curid=555262", "title": "Apio Claudio Cego", "text": "Apio Claudio Cego ou Ceco, en lat\u00edn Appius Claudius Caecus, nado o 312 a.C. e finado o 279 a.C., foi un estadista e escritor da Rep\u00fablica Romana. O primeiro personaxe p\u00fablico romano cuxa vida se pode rastrexar con certa certeza hist\u00f3rica, Caecus foi o respons\u00e1bel da construci\u00f3n da primeira estrada de Roma (a V\u00eda Apia) e do primeiro acueduto (o Aqua Appia), as\u00ed como de instigar pol\u00e9micas reformas de mente popular. Tam\u00e9n se lle atrib\u00fae a autor\u00eda dun tratado xur\u00eddico, unha colecci\u00f3n de ensaios morais e varios poemas, o que o converte nunha das primeiras figuras literarias de Roma.\nPatricio de ilustre estirpe, Apio Claudio Cego chegou a destacar por primeira vez coa s\u00faa elecci\u00f3n para o cargo de censor no 312 a. C., que ocupou durante cinco anos. Durante o seu tempo no cargo, ademais dos seus proxectos de construci\u00f3n, introduciu varias reformas constitucionais controvertidas e mal entendidas: aumentou o poder de voto dos pobres e sen terra nas asembleas lexislativas e admitiu cidad\u00e1ns de clase baixa no Senado romano, a\u00ednda que estas medidas foron parcialmente desfeitas pola nobreza resentida. Ademais, foi o primeiro censor en elaborar unha lista formal de senadores. Estas reformas aumentaron masivamente o prestixio da censura, que antes s\u00f3 fora unha maxistratura menor.\u00a0Como c\u00f3nsul (296 a. C.) e despois pretor (295 a.C.), dirixiu campa\u00f1as militares contra os etruscos e os samnitas. M\u00e1is tarde na vida, quedou cego (en , de onde o agnome) dende a vellez, pronunciou un discurso ante o Senado opo\u00f1\u00e9ndose con \u00e9xito \u00e1 paz co rei epirota Pirro.\nAs s\u00faas reformas provocaron certa indignaci\u00f3n, xa que rompeu unha serie de tradici\u00f3ns establecidas. Apio envolto en varias disputas pol\u00edticas amargas, especialmente cos Fabii (unha poderosa familia romana). Fabius Pictor, que foi o primeiro historiador romano e membro da familia Fabiano, puido ser a fonte dunha cantidade significativa de difamaci\u00f3ns contra Apio Cego, acus\u00e1ndoo de ser un demagogo corrupto e inmoral e un xeneral inepto. Debido \u00e1 gran diverxencia nas fontes, os estudosos modernos tiveron interpretaci\u00f3ns moi diferentes dos feitos de Apio Cego: foi descrito como un revolucionario, un reaccionario, un aspirante a tirano ou un gran reformador, compar\u00e1bel a figuras atenienses como Cl\u00edstenes e Pericles.\nTraxectoria.\nAntecedentes familiares.\nCaecus (Cego), que orixinalmente se chamaba Apio Claudio Craso, naceu no clan patricio dos Claudii, unha das familias romanas m\u00e1is importantes da \u00e9poca, cuxos membros ocuparan cargos executivos do Estado desde o inicio da Rep\u00fablica. A familia foi amplamente descrita nas fontes romanas como arist\u00f3cratas altivos con puntos de vista conservadores, a\u00ednda que este estereotipo probabelmente s\u00f3 se crease moito despois da morte de Apio Cego. O pai de Cego cham\u00e1base Gaius Claudius Inregillensis, co\u00f1ecido por ser nomeado ditador no 337 a.C.\nNon se co\u00f1ece a s\u00faa nai, pero ti\u00f1a un irm\u00e1n moito m\u00e1is novo, Apio Claudio Caudex, que chegou a ser c\u00f3nsul no 264 a.C., catro anos despois do fillo m\u00e1is vello de Cego. Dado que os fillos de Cego convert\u00e9ronse en c\u00f3nsules durante un per\u00edodo de 28 anos e moito despois da s\u00faa propia \u00e9poca, probabelmente casou polo menos d\u00faas veces, a\u00ednda que non se co\u00f1ece ningunha das s\u00faas esposas.\nCarreira inicial.\nA \u00fanica informaci\u00f3n que se co\u00f1ece sobre a carreira inicial de Apio Cego antes da s\u00faa censura \u00e9 do seu eloxio, exposto anteriormente no Foro Romano. Este resumo da s\u00faa traxectoria enumera todas as responsabilidades que ocupou, inclu\u00edndo alg\u00fans cargos subalternos, mentres que as fontes literarias s\u00f3 rexistran maxistraturas superiores (censor, c\u00f3nsul e pretor); por\u00e9n, non proporciona data ningunha e os cargos non est\u00e1n ordenados cronoloxicamente. O eloxio di que foi tribuno militar tres veces, cuestor unha vez e edil curul d\u00faas veces. Estas maxistraturas inferiores foron est\u00e1ndar e atop\u00e1ronse na carreira de todos os pol\u00edticos romanos, pero o n\u00famero de veces que ocupou estes cargos \u00e9 moito m\u00e1is infrecuente. Endre Ferenczy pensou que Apio Cego os manti\u00f1a a todos antes da s\u00faa censura por mor do declive da s\u00faa familia, o que obrigou a repetilos para constru\u00edr a s\u00faa popularidade (especialmente como edil, porque este maxistrado organizaba xogos), explicando as\u00ed a s\u00faa primeira censura. Non obstante, a s\u00faa tese foi criticada, en particular por Stephen Oakley, quen sinala que non hai probas suficientes para saber se as repetici\u00f3ns como tribuno militar e o edilismo foron realmente excepcionais para este per\u00edodo, durante o cal a maior\u00eda das carreiras son desco\u00f1ecidas.\nNon obstante, \u00e9 certo que Apio Cego foi tribuno militar antes da s\u00faa censura, porque era un requisito para ser elixido c\u00f3nsul, no que chegou a ser inmediatamente despois da s\u00faa censura. Como tribuno militar, serviu certamente durante a Segunda guerra samnita (326\u2013304 a. C.), o principal conflito na Pen\u00ednsula It\u00e1lica da \u00e9poca.\nCensura (312\u2013308 a.C.).\nApio Claudio Cego foi un censor romano desde o 312 a.C. at\u00e9 o 308 a. C. sen ter sido antes c\u00f3nsul, o que ti\u00f1a sido un requisito para o cargo. Durante o seu tempo como censor buscou apoio das clases baixas, permitindo que os fillos de libertos servisen no Senado e estendendo os privilexios de voto aos homes das tribos rurais que non posu\u00edan terras. Durante a segunda guerra samnita, defendeu a fundaci\u00f3n de colonias romanas ( \"colonia\" ) en todo o Lacio e Campania para servir de fortificaci\u00f3n contra os samnitas e os etruscos.\nApio \u00e9 m\u00e1is co\u00f1ecido por d\u00faas empresas de construci\u00f3n como censor: a V\u00eda Apia (en ), a primeira gran v\u00eda romana, que discorre entre Roma e Beneventum polo sur; e o primeiro acueduto de Roma, o Aqua Appia.\nContribuci\u00f3ns legais.\nA principal contribuci\u00f3n xur\u00eddica de Appius veu da s\u00faa iniciaci\u00f3n \u00e1 publicaci\u00f3n de \"legis actiones\" (\"m\u00e9todos de pr\u00e1ctica xur\u00eddica\"). Esta publicaci\u00f3n serviu de gu\u00eda para o procedemento xur\u00eddico romano. A publicaci\u00f3n tam\u00e9n inclu\u00eda unha lista dos d\u00edas en que se \u00eda celebrar o xulgado.\nCarreira posterior (307\u2013280 a.C.).\nDurante este per\u00edodo serviu como c\u00f3nsul d\u00faas veces; no 307 a.C. e no 296 a.C., tam\u00e9n foi nomeado ditador no 285 a.C. Apio pronunciou un famoso discurso neste per\u00edodo contra Cineas, un enviado de Pirro de Epiro, declarando que Roma nunca se render\u00eda. Este foi o discurso pol\u00edtico m\u00e1is antigo co\u00f1ecido en lat\u00edn, e \u00e9 a fonte do dito \"cada home \u00e9 o arquitecto da s\u00faa propia fortuna\" (lat\u00edn: \"quisque faber suae fortunae\"). En 279 a.C., Apio quedou cego debido a unha maldici\u00f3n, segundo Tito Livio.\nProduci\u00f3n literaria.\nApio escribiu varios libros ao longo da s\u00faa vida. Un deles chamado \"Sententiae\" estaba baseado nun verso do modelo grego. Foi \"o primeiro libro romano de car\u00e1cter literario\". Apio tam\u00e9n escribiu un tratado, \"De Usurpationibus (\"Referente \u00e1s usurpaci\u00f3ns\"),\" que se perdeu, e desco\u00f1\u00e9cese o contido. Ademais, foi un dos primeiros autores romanos de prosa e verso cuxo nome a\u00ednda se co\u00f1ece hoxe en d\u00eda. Tam\u00e9n se preocupou pola literatura e a ret\u00f3rica, e institu\u00edu reformas na ortograf\u00eda latina que, supostamente, acabaron co uso da letra Z.\nDescendentes.\nOs seus catro fillos foron Apio Claudio Ruso (c\u00f3nsul no 268 a. C., Publio Claudio Pulcro (c\u00f3nsul no 249 a. C.), Caio Claudio Cento (c\u00f3nsul no 240 a. C.) e Tiberio Claudio Ner\u00f3n (av\u00f3 do c\u00f3nsul do 202 a. C.).\nApio Claudio Cego aparece no \"Pro Caelio\" de Cicer\u00f3n como un antepasado severo e desaprobador de Clodia. Cicer\u00f3n asume a voz de Apio nunha mordaz \"prosopopea\", onde el se indigna con Clodia por asociarse con Celio, un membro da clase ecuestre media en lugar da clase patricia alta. Os logros de Apio, como as construci\u00f3ns da V\u00eda e o Acueduto, menci\u00f3nanse como contaminados polas acci\u00f3ns de Clodia."}
{"id": "555263", "revid": "23204", "url": "https://gl.wikipedia.org/wiki?curid=555263", "title": "Mamerco Emilio L\u00e9pido Liviano", "text": "Mamerco Emilio L\u00e9pido Liviano (en lat\u00edn: \"Mamercus Aemilius Mam. f. M. n. Lepidus Livianus\") foi un pol\u00edtico e militar romano do s\u00e9culo\u00a0I\u00a0a.\u00a0C.\nTraxectoria.\nNaceu no seo do matrimonio entre Marco Livio Druso, o famoso censor e Cornelia Escipi\u00f3n. Con todo, ser\u00eda adoptado polos \"Aemilii Lepidi\", como demostra o seu apelido \"Livianus\". \nIgnorando a s\u00faa pertenza ao partido aristocr\u00e1tico, apoiou ao seu irm\u00e1n Marco Livio Druso cando foi nomeado tribuno da plebe e intentou obter a cidadan\u00eda romana para todos os habitantes de da Pen\u00ednsula It\u00e1lica. \nAo redor do 91 a. C., Liviano sucedeu ao seu irm\u00e1n Marco Livio Druso como un dos pont\u00edfices do Colexio de Pont\u00edfices. Trala morte do seu irm\u00e1n participou con distinci\u00f3n na Guerra Social (91\u201387 a. C.), probablemente servindo como legado baixo Quinto Cecilio Metelo P\u00edo. Conseguiu algunhas vitorias, entre as que destacou o m\u00e9rito de matar, durante o asalto de Venusia, o xeneral dos \"Marsi\", Quinto Popaedio Silo, quen asasinara ao cu\u00f1ado do seu irm\u00e1n, Quinto Servilio Cepi\u00f3n. \nApoiou a Sila durante o conflito entre este e Caio Mario. Cando Sila volveu \u00e1 capital e derrotou a Cinna e Carb\u00f3n, atopouse entre os seus principais adeptos. Aparece mencionado como unha das persoas influentes que convenceu a Sila para perdoar a vida do mozo Xulio C\u00e9sar. \u00c9 probable que o nomeasen \"princeps senatus\" durante a ditadura de Sila. \nPretendeu ser elixido pretor, mais fracasou na primeira ocasi\u00f3n, se ben o conseguiu no 81 a. C. Fracasou en obter o consulado no seu primeiro intento porque se supu\u00f1a que, a pesar de ser moi rico, rexeitara a magistratura de edil curul porque demandaba facer moitos gastos. Presentouse, de novo, para o cargo de c\u00f3nsul no 77 a.C., un ano despois da morte do ditador Sila, conseguindoo s\u00f3 despois de que Caio Escribonio Curio retirase a s\u00faa candidatura para ese ano en favor de Liviano, e tivo a D\u00e9cimo Xunio Bruto Albino como colega. Nin Mamerco nin o seu colega consular aceptaron un mando proconsular en Hispania para axudar a Quinto Cecilio Metelo P\u00edo na Guerra Sertoriana. \nTras rematar o mandato consular, non hai probas de que obtivese un mando provincial; por\u00e9n , parece ser que foi un promaxistrado que serviu ao mando de Marco Antonio Cr\u00e9tico no 74 a. C., a quen se lle encomendou a misi\u00f3n de limpar o mar Mediterr\u00e1neo dos piratas que operaban desde Creta. Aos 70 anos, puido ser \"Princeps Senatus\", a\u00ednda que as probas non son conclu\u00edntes pois, a\u00ednda que Liviano figuraba no primeiro lugar na lista do Senado para ese ano, gran parte do protagonismo atribu\u00eddo a ese cargo fora minado polas reformas de Sila dunha d\u00e9cada antes polo que \u00e9 posible que, este, non fose m\u00e1is que un termo t\u00e9cnico.\nNo 65 a. C., foi chamado como testemu\u00f1a hostil contra Caio Cornelio como parte dos acontecementos que rodearon a Primeira Conspiraci\u00f3n Catilinaria. \nCasamento.\nAntes de morrer Sila, casou coa filla deste, Cornelia. Froito deste matrimonio naceu Emilia L\u00e9pida quen estivo comprometida, durante moito tempo, co seu curm\u00e1n Cat\u00f3n, mais despois se converteu na esposa de Metelo Escipi\u00f3n.\nOs sobri\u00f1os e sobri\u00f1as de Liviano, Servilia, Servilia Menor, Cneo Servilio Cepi\u00f3n, Cat\u00f3n e Porcia puideron vivir con el, despois de morrer seus pais.\nNa cultura popular.\nL\u00e9pido Liviano \u00e9 un dos personaxes que aparece na obra de Colleen McCullough, \"The Grass Crown\" (1991)."}
{"id": "555264", "revid": "89787", "url": "https://gl.wikipedia.org/wiki?curid=555264", "title": "Gaius Julius Civilis", "text": "Gaius Julius Civilis (Xulio Civilis) foi o l\u00edder da rebeli\u00f3n b\u00e1tava contra os romanos no 69 d.C. O seu nomen mostra que el (ou un dos seus antepasados masculinos) foi feito cidad\u00e1n romano (e, polo tanto, a tribo un vasalo romano) por Augusto ou Cal\u00edgula.\nHistoria temper\u00e1.\nFoi encarcerado d\u00faas veces por un cargo de rebeli\u00f3n e escapou por pouco da execuci\u00f3n. Durante os disturbios que seguiron \u00e1 morte de Ner\u00f3n, el tomou as armas coa pretensi\u00f3n de po\u00f1erse do lado de Vespasiano e induciu aos habitantes do seu pa\u00eds natal a rebelarse. Os b\u00e1tavos, que prestaran un valioso servizo baixo os primeiros emperadores, foran ben tratados para unilos \u00e1 causa de Roma. Estaban exentos de tributos, pero estaban obrigados a fornecer un gran n\u00famero de homes para o ex\u00e9rcito, e a carga do servizo militar e a opresi\u00f3n dos gobernadores provinciais foron importantes incentivos para a revolta. Aos b\u00e1tavos un\u00edronse inmediatamente varias tribos xerm\u00e1nicas veci\u00f1as.\nRevolta.\nAs guarnici\u00f3ns romanas preto do Rin foron expulsadas e vinte e catro barcos capturados. D\u00faas lexi\u00f3ns ao mando de Mummio Luperco foron derrotadas en Castra Vetera (preto do moderno Xanten) e rodeadas. Oito cohortes de veteranos b\u00e1tavos un\u00edronse aos seus paisanos, e as tropas enviadas por Vespasiano para o relevo de Vetera botaron o seu lote con eles.\"\"Que Siria, Asia Menor e Oriente, habituados ao despotismo, se sometan \u00e1 escravitude... A liberdade \u00e9 un agasallo que a natureza lle concede at\u00e9 aos animais mudos. A coraxe \u00e9 a peculiar excelencia do home, e os deuses axudan ao lado m\u00e1is valente\".\" - Gaius Julius Civilis O resultado destas adhesi\u00f3ns \u00e1s forzas de Civilis foi un levantamento na Galia. Hordeonius Flaccus foi asasinado polas s\u00faas tropas (70 d. C.), e o conxunto das forzas romanas foron inducidas por dous xefes dos auxiliares galos, Xulio Cl\u00e1sico e Xulio Tutor, a rebelarse de Roma e unirse a Civilis. Toda a Galia se declarou as\u00ed practicamente independente, e contempl\u00e1base a fundaci\u00f3n dun novo reino da Galia. A profetisa Veleda predixo o \u00e9xito total de Civilis e a ca\u00edda do Imperio Romano. Pero as disputas xurdiron entre as distintas tribos e imposibilitaron a cooperaci\u00f3n; Vespasiano, que remataba con \u00e9xito a guerra civil, pediu a Civilis que depuxese as armas, e ante a s\u00faa negativa resolveu tomar medidas contundentes para reprimir a revolta.\nDerrota e rendici\u00f3n.\nA chegada de Quintus Petillius Cerialis cunha forte forza impresionou aos galos e \u00e1s tropas amotinadas para someterse; Civilis foi derrotado en Augusta Treverorum (Tr\u00e9veris) e Castra Vetera, e obrigado a retirarse \u00e1 illa dos b\u00e1tavos. Finalmente chegou a un acordo con Cerialis polo que os seus paisanos obtiveron certas vantaxes e retomaron relaci\u00f3ns amig\u00e1beis con Roma. A partir deste momento, Civilis desaparece da historia."}
{"id": "555267", "revid": "138085", "url": "https://gl.wikipedia.org/wiki?curid=555267", "title": "Convenci\u00f3n romana de nomes", "text": "Na Roma antiga, os nomes de homes e mulleres asign\u00e1banse segundo unha convenci\u00f3n social de nomenclatura t\u00edpica dos romanos.\nNomes masculinos.\nOs nomes masculinos conti\u00f1an xeralmente tres nomes propios, clasificados como prenome ( \"praenomen\" ), nome xentilicio ( \"nomen gentile\" ; designando a \"gens\" : o grupo familiar encabezado por un \"pater familias\" ) e cognome ( \"cognomen\" ). \u00c1s veces engad\u00edase un segundo apelido (chamado agnome [ \"agnomen\" ]). Un home que fose adoptado tam\u00e9n indicaba a s\u00faa nova filiaci\u00f3n no seu nome.\nO primeiro nome non ti\u00f1a moita importancia na \u00e9poca romana e era pouco utilizado na vida coti\u00e1. Tomando como exemplo o nome de Gaius Julius Caesar (Xulio C\u00e9sar), Gaius \u00e9 o primeiro nome, o \"primeiro nome\". Os romanos ti\u00f1an uns 15 nomes de uso habitual, como Marco, Gaio, Publio, Quinto, Cneo e Lucio.\nSegu\u00eda o nome xentilicio, para indicar o nome da \"xens (gens)\" \u00e1 que pertenc\u00eda o individuo (no x\u00e9nero masculino, no caso dos homes). No exemplo, no nome de Xulio C\u00e9sar, Xulio representa a gens Xulia.\nO terceiro nome, chamado cognome, comezou como un alcume ou alcu\u00f1a (tam\u00e9n dito 'apelido') que distingu\u00eda os individuos dentro da mesma \"xens\". Durante a Rep\u00fablica e o Imperio, o apelido pasouse de pai a fillo para distinguir unha familia concreta dentro da \"gens.\" Como regra xeral, o apelido escolleuse en funci\u00f3n dun trazo f\u00edsico ou de personalidade, \u00e1s veces ironicamente: o cognomen de Xulio C\u00e9sar (C\u00e9sar) significa \"peludo\", pero era calvo, e o cognomen de T\u00e1cito significa \"silencioso\" en lat\u00edn, por\u00e9n era un orador famoso.\nOs romanos \u00e1s veces engadiron un segundo apelido, chamado agnome, para distinguir os individuos dentro da mesma familia. Alg\u00fans agnomes pas\u00e1ronse de pai a fillo, o que estableceu unha subfamilia dentro dunha familia. Nalg\u00fans casos, o agnome foi conferido co prop\u00f3sito de honrar a un individuo, como recompensa por un feito importante. Por exemplo, Escipi\u00f3n Africano naceu Publio Cornelio Escipi\u00f3n, engadindo o agnome \"africano\" despois da s\u00faa vitoria sobre An\u00edbal.\nCando un home era adoptado por outra familia (o cal era frecuentemente o caso, incluso na idade adulta), o seu nome convert\u00edase no nome completo do seu pai, cun apelido engadido para indicar a s\u00faa familia orixinal. Por exemplo, Mamerchus Aemilius Lepidus Livianus, orixinariamente fillo dun tal Livio e adoptado polos aemilios Lepidus (\"Aemilii Lepidi\").\nNomes femininos.\nAs mulleres recib\u00edan o nome xentil dos pais, no x\u00e9nero feminino. Por exemplo, a filla de Caio Xulio C\u00e9sar cham\u00e1base Xulia. Se era preciso facer unha distinci\u00f3n adicional, seguiu o nome do xenitivo do apelido do pai (C\u00e9saris, no caso da filla de C\u00e9sar: Xulia C\u00e9saris) ou do do marido. Se hab\u00eda d\u00faas fillas, unha cham\u00e1base \"Maior\", a outra \"Menor\" (\"Minor\"). Se unha familia ti\u00f1a m\u00e1is de d\u00faas fillas, d\u00e1baselles un n\u00famero ordinal: Cornelia Quinta (a quinta filla de Cornelio). Ao final da Rep\u00fablica, as mulleres xa adoptaron o apelido do seu pai en feminino: Metela Crasso, filla de Q. Cecilio Metelo e muller de P. Licinio Crasso."}
{"id": "555268", "revid": "15490", "url": "https://gl.wikipedia.org/wiki?curid=555268", "title": "Marcus Livius Drusus Claudianus", "text": ""}
{"id": "555274", "revid": "1131", "url": "https://gl.wikipedia.org/wiki?curid=555274", "title": "Espartaco (hom\u00f3nimos)", "text": "Espartaco (do grego \"Sp\u00e1rtakos\") foi un escravo tracio do s\u00e9culo I a. C. Deu nome a:"}
{"id": "555275", "revid": "98629", "url": "https://gl.wikipedia.org/wiki?curid=555275", "title": "Saab 21", "text": "O Saab 21 foi un caza e avi\u00f3n de ataque sueco dese\u00f1ado e fabricado por Saab. Usaba unha pouca ortodoxa fuselaxe de dobre brazo cun motor en configuraci\u00f3n propulsora, dando ao aparello un aspecto pouco com\u00fan.\nOs traballos comezaron en Saab tras a decisi\u00f3n da Forza A\u00e9rea de Suecia de iniciar un gran programa de expansi\u00f3n para prepararse ante a posibilidade de que o pa\u00eds se vise arrastrado \u00e1 segunda guerra mundial. A compa\u00f1\u00eda dese\u00f1ou un avi\u00f3n monoplano con fuselaxe de dobre brazo impulsado por un \u00fanico motor Daimler-Benz DB 605B situado na parte traseira da fuselaxe, directamente detr\u00e1s do piloto, cunha h\u00e9lice en configuraci\u00f3n propulsora. Esta configuraci\u00f3n permit\u00eda a instalaci\u00f3n de can\u00f3ns no morro do avi\u00f3n \u00e1 vez que lle proporcionaba ao piloto unha boa visibilidade. Para permitir que o piloto saltase sen golpear a helice, instalouse un asento exectable.\nO 30 de xullo de 1943 o 21 realizou o seu voo de estrea e o 1 de decembro de 1945 os primeiro exemplares do J 21A-1 entraron en servizo. Rapidamente foi seguido polo mellorado J 21A-2, que ti\u00f1a armamento m\u00e1is pesado, e o cazabombardeiro A 21A-3. Debido ao interese da Forza A\u00e9rea de Sueca polos reactores, Saab fabricou unha conversi\u00f3n, co\u00f1ecida como Saab 21R, utilizando un motor brit\u00e1nico de Havilland Goblin.\nO Saab 21 foi substitu\u00eddo a mediados dos anos 50 tras menos de 10 anos de servizo polos de Havilland Vampire e Saab 29 Tunnan cunha configuraci\u00f3n semellante.\nDese\u00f1o e desenvolvemento.\nSaab estaba realizando estudos de dese\u00f1o a finais dos anos 30 sobre posibles opci\u00f3ns para un novo caza. Alg\u00fans deles base\u00e1ranse no uso dun motor radial Bristol Taurus e varios eran pouco convencionais para o seu tempo. Unha das configuraci\u00f3ns estudadas era un monoplano con fuselaxe de dobre brazo con configuraci\u00f3n propulsora, co motor detr\u00e1s do piloto. Este dese\u00f1o pouco com\u00fan ti\u00f1a varias vantaxes, como a capacidade de concentrar a meirande parte dos can\u00f3ns no morro do avi\u00f3n ou unha boa visibilidade para o piloto. A\u00ednda que este prometedor estudo de dese\u00f1o estaba completado, permaneceu inactivo ata 1941, cando as consideraci\u00f3ns de defensa aumentaron a necesidade inminente del.\nAo inicio da segunda guerra mundial os suecos preocup\u00e1ronse por manter a s\u00faa neutralidade e independencia xa que ao pouco tempo ser\u00edan amenazados por varias naci\u00f3ns europeas. Como unha medida de emerxencia, a Forza A\u00e9rea de Suecia iniciou un proceso de rearme e expansi\u00f3n entre os anos 1939 e 1941, que inclu\u00eda a compra de avi\u00f3ns estranxeiros ademais de desenvolver modernos dese\u00f1os locais. Por\u00e9n, como consecuencia da guerra, poucas naci\u00f3ns en conflito estaban dispostas a subministrar cazas a un pa\u00eds neutral, mentres que a capacidade de fabricaci\u00f3n local ser\u00eda insuficiente ata polo menos 1943. Debido a iso, Suecia viuse forzada a mercar biplanos Fiat CR.42 xa obsoletos a Italia como medida provisional. Polo tanto, SAAB comezou a buscar soluci\u00f3ns a varios problemas de produci\u00f3ns para a s\u00faa proposta de caza."}
{"id": "555276", "revid": "98629", "url": "https://gl.wikipedia.org/wiki?curid=555276", "title": "Fokker C.V", "text": "O Fokker C.V foi un biplano neerland\u00e9s cos roles de reco\u00f1ecemento lixeiro e bombardeo fabricado por Fokker. Foi dese\u00f1ado por Anthony Fokker e comezou a producirse en serie en 1924 en \u00c1msterdam.\nDesenvolvemento.\nO C.V foi constru\u00eddo a principios dos anos 20 por Anthony Fokker. Foi planeado como un avi\u00f3n de reco\u00f1ecemento e bombardeiro biplaza. Cando foi presentado ao p\u00fablico en 1924 fabricouse en varias versi\u00f3ns; o cliente pod\u00eda elixir entre cinco diferentes tipos de \u00e1s (que variaban na s\u00faa envergadura). Os motores radiais pod\u00edan dar entre 451 e 970 cabalos. O tren de aterraxe pod\u00eda ser cambiado de rodas a pont\u00f3ns. O avi\u00f3n foi un \u00e9xito de exportaci\u00f3n para Fokker, ao venderse ou fabricarse baixo licenza en Bolivia, a China, Dinamarca, os Estados Unidos, Finlandia, Hungr\u00eda, Italia, Noruega, os Pa\u00edses Baixos, Su\u00edza, a Uni\u00f3n Sovi\u00e9tica e o Xap\u00f3n. Suecia mercou d\u00faas versi\u00f3ns diferentes para usar como modelos para as s\u00faas propias variantes fabricadas baixo licenza de reco\u00f1ecemento S 6 e caza J 3."}
{"id": "555277", "revid": "89787", "url": "https://gl.wikipedia.org/wiki?curid=555277", "title": "Pratt &amp; Whitney R-1830 Twin Wasp", "text": "O Pratt &amp; Whitney R-1830 Twin Wasp \u00e9 un motor radial de aviaci\u00f3n estadounidense refrixerado por aire. Despraza 30 litros e o seu di\u00e1metro e relaci\u00f3n de di\u00e1metro/carreira eran \u00e1mbolos dous de 140 mm. O dese\u00f1o rem\u00f3ntase aos experimentos de Pratt &amp; Whitney en 1929 con motores de d\u00faas li\u00f1as. A s\u00faa fabricaci\u00f3n comezou no ano 1932 e foi amplamente usado nos anos 30.\nFoi escollido como planta motriz para o bombardeiro pesado catrimotor Consolidated B-24 Liberator e o transporte bimotor Douglas DC-3, dous dos avi\u00f3ns m\u00e1is producidos da historia. Fabric\u00e1ronse un total de 173 618 unidades do R-1830, sendo o motor de aviaci\u00f3n m\u00e1is producido da historia.\nUnha versi\u00f3n m\u00e1is desenvolvida, o R-2000, fabricouse a partir de 1942. O R-2000 ti\u00e1 un di\u00e1metro superior de 146 mm e ti\u00f1a outros cambios menores para mellorar o seu consumo e permitirlle que funcionase a maiores potencias con combustible de menor octanaxe. O principal usuario do R-2000 foi o Douglas DC-4.\nNo presente, 90 anos despois do seu dese\u00f1o, o R-1830 a\u00ednda se usa en Douglas DC-3 e pode verse en varios museos e nalg\u00fans cazas en festivais a\u00e9reos. Xa non se fabrica, pero a\u00ednda hai dispo\u00f1ibles pezas de reposto e existe un mercado de motores e partes de segunda man."}
{"id": "555280", "revid": "98629", "url": "https://gl.wikipedia.org/wiki?curid=555280", "title": "Tres (filme)", "text": "Tres \u00e9 un filme de 2021 dirixido por Juanjo Gim\u00e9nez e protagonizado por Marta Nieto e Miki Esparb\u00e9. \u00c9 unha coproduci\u00f3n entre Espa\u00f1a, Lituania e Francia. Recibiu 6 nomeamentos na 20\u00aa edici\u00f3n dos Premios Mestre Mateo, sendo o ga\u00f1ador de tres premios, mellor filme, mellor actriz para Marta Nieto e mellor son.\nSinopse.\nO cerebro de C., unha dese\u00f1adora de son, est\u00e1 empezando a procesar o son de forma desincronizada respecto da realidade. As\u00ed mesmo, tam\u00e9n adquire a habilidade de ouvir o que sucedeu nun sitio no que ela non estivo previamente.\nProduci\u00f3n.\n\"Tres\" \u00e9 unha coproduci\u00f3n internacional conxunta entre Espa\u00f1a, Lituania e Francia, producida por Frida Films, Nadir Films, M-Films e Manny Films. Recibiu axuda do ICAA, do ICEC, do AGADIC, e tivo participaci\u00f3n de TVG, TV3 e Canal+, que tam\u00e9n recibiu financiamento do MEDIA e Eurimages. Foi dirixido por Juanjo Gim\u00e9nez, que tam\u00e9n escribiu o gui\u00f3n xunto con Pere Altimira.\nEstrea.\nO filme tivo a s\u00faa estrea internacional na 18\u00aa edici\u00f3n de Giornate degli Autori, e tam\u00e9n foi proxectado no Festival Internacional de Cinema de Toronto e no Festival de Cinema de Sitges. Foi distribu\u00eddo por Filmax, e estreouse nos cinemas de Espa\u00f1a o 5 de novembro de 2021."}
{"id": "555282", "revid": "5132", "url": "https://gl.wikipedia.org/wiki?curid=555282", "title": "Saraperos de Saltillo", "text": "Os Saraperos de Saltillo son un equipo profesional de b\u00e9isbol mexicano con sede en Saltillo, Coahuila, que compite na Liga Mexicana de B\u00e9isbol (LMB). O club foi fundado en 1970 e pos\u00fae no seu palmar\u00e9s dous t\u00edtulos de liga: 2009 e 2010. O club tam\u00e9n ga\u00f1ou o torneo de 1980, temporada que se viu afectada por unha folga de xogadores e que non se reco\u00f1ece como campionato oficial. Desde a s\u00faa fundaci\u00f3n, os Saraperos xogan como locais no Estadio de B\u00e9isbol Francisco I. Madero, parque con capacidade para 16\u00a0000 espectadores."}
{"id": "555289", "revid": "1888", "url": "https://gl.wikipedia.org/wiki?curid=555289", "title": "Dores Gonz\u00e1lez Lorenzo", "text": ""}
{"id": "555290", "revid": "1888", "url": "https://gl.wikipedia.org/wiki?curid=555290", "title": "Teodoro Pi\u00f1eiro Alonso", "text": "Teodoro Pi\u00f1eiro Alonso, nado en Vigo o 27 de xullo de 1950, \u00e9 un dramaturgo, director de teatro e pol\u00edtico galego.\nTraxectoria.\nDiplomado en Dereito Tributario e Asesor\u00eda Fiscal foi asesor Fiscal e laboral. Foi un dos fundadores do Centro Cultural de Valadares, no que foi animador cultural, vicepresidente e presidente. Foi director e autor de teatro, dirixiu o grupo Escoitade de Valadares. Pertenceu ao Grupo Abrente. Foi elixido concelleiro da primeira corporaci\u00f3n democr\u00e1tica do Concello de Vigo pola coalici\u00f3n Unidade Galega, representando ao PSG. Militante do PSdeG-PSOE dende 1986, foi presidente da Federaci\u00f3n de APAS de Vigo e Comarca (FOAPAS) (1993-1997) e portavoz da Plataforma pola defensa do Ensino P\u00fablico de Vigo e Comarca (1992-1997). Colaborou en \"Faro de Vigo\".\nObras.\nEscritas e dirixidas para o Grupo Escoitade:\nReco\u00f1ecementos.\nPremio de Animaci\u00f3n Cultural (1977)."}
{"id": "555295", "revid": "6022384", "url": "https://gl.wikipedia.org/wiki?curid=555295", "title": "Ux\u00eda Lemus", "text": "Ux\u00eda Lemus de la Iglesia, nada na Coru\u00f1a o 2 de xullo de 1976, \u00e9 unha pol\u00edtica e funcionaria galega do PSdeG-PSOE.\nTraxectoria.\nLicenciada en Ciencias Pol\u00edticas e da Administraci\u00f3n e doutora en Ciencia Pol\u00edtica pola USC. Dende 2007 \u00e9 funcionaria da Administraci\u00f3n local no servizo de urbanismo co Concello de Oroso. Militante do PSdeG-PSOE dende 2009, nas elecci\u00f3ns municipais de 2011 foi a n\u00famero 2 dos socialistas en Teo, accedendo \u00e1 acta de concelleira trala renuncia do candidato, Jano Leis, que s\u00f3 lograra 1 representante. Desta forma converteuse na Secretaria Xeral da Agrupaci\u00f3n Socialista de Teo e na portavoz do partido na corporaci\u00f3n. Nas municipais de 2015 encabezou a candidatura do PSdeG-PSOE e conseguiu subir ata 2 concelleiros o cal, unido \u00e1 vitoria sen maior\u00eda absoluta de Anova, supuxo que entrase no goberno xunto con esta formaci\u00f3n, sendo a primeira vez na democracia que os socialistas gobernaban en Teo. Desta forma foi primeira tenente de alcalde e concelleira de Urbanismo, Vivenda e Sostibilidade. Na recta final do mandato manifestou a s\u00faa disconformidade coa proposta de fusi\u00f3n entre Santiago e outros municipios lim\u00edtrofes como Teo, a cal asum\u00eda o seu socio e alcalde Rafael Sisto e promov\u00eda o ent\u00f3n alcalde compostel\u00e1n (e exalcalde de Teo) Marti\u00f1o Noriega. \nNas municipais de 2019 encabezou de novo \u00f3 PSdeG-PSOE e consigueu pasar de 2 a 4 concelleiros, igualando aos seus socios de Anova que caeron de 7 a 4, se ben estes segu\u00edan tendo m\u00e1is votos. Desta forma, Anova e socialistas renovaron o seu pacto de goberno, se ben nesta ocasi\u00f3n necesitou o apoio do BNG na investidura, asumindo de novo a primeira tenencia de alcald\u00eda e as \u00e1reas de Urbanismo, Seguridade Cidad\u00e1, Enerx\u00eda e Sostibilidade. Por\u00e9n, en outubro de 2021 o alcalde expulsou unilateralmente \u00f3s concelleiros socialistas do executivo local e pasou a gobernar en minor\u00eda."}
{"id": "555298", "revid": "23204", "url": "https://gl.wikipedia.org/wiki?curid=555298", "title": "Xerograf\u00eda", "text": "A xerograf\u00eda \u00e9 un proceso de impresi\u00f3n que emprega electrost\u00e1tica en seco para a reproduci\u00f3n ou copiado de documentos ou imaxes. A palabra xerograf\u00eda deriva do grego \u03be\u03b7\u03c1\u03cc\u03c2 (\"xeros)\", que significa \u2018seco\u2019, e -\u03b3\u03c1\u03b1\u03c6\u03af\u03b1 (\"graf\u00eda)\", que significa \u2018escritura\u2019.\nHistoria.\nO proceso foi inventado o 22 de outubro de 1938 por Chester Carlson (1906-1968) base\u00e1ndose significativamente nas contribuci\u00f3ns do f\u00edsico h\u00fangaro P\u00e1l Sel\u00e9nyi. A innovaci\u00f3n de Carlson combinou a impresi\u00f3n electrost\u00e1tica coa fotograf\u00eda, a diferenza do proceso de impresi\u00f3n electrost\u00e1tica seca inventado por Georg Christoph Lichtenberg en 1778.\nCarlson graduouse en f\u00edsica e conseguiu traballo de asistente cun avogado de patentes, onde realizou un traballo intensivo no uso de papeis. Al\u00ed notou que hab\u00eda necesidade de copiar documentos de forma simple e r\u00e1pida. Ent\u00f3n comezou a experimentar con cargas electrost\u00e1ticas e materiais fotocondutores, \u00e9 dicir, materiais que modifican as s\u00faas propiedades el\u00e9ctricas ao seren expostos \u00e1 luz. En 1938, \u00e1 idade de 32 anos, Carlson logrou crear a primeira imaxe xerogr\u00e1fica no seu laboratorio. \nLanzamento comercial pola Xerox.\nEn 1947, unha pequena empresa do norte de Nova York, creada no mesmo ano de nacemento de Carlson, apostou polo descubrimento adquirindo os dereitos para desenvolver e comercializar a xerograf\u00eda. A empresa cham\u00e1base \"The Haloid Company\", e en 1961 renomear\u00edase \"Xerox Corporation\". A compa\u00f1\u00eda seguiu desenvolvendo a tecnolox\u00eda at\u00e9 lanzar unha copiadora autom\u00e1tica de papel para oficinas, a \"Xerox 914\", que fac\u00eda copias en branco e negro en papel com\u00fan, en forma simple e r\u00e1pida. \nO proceso orixinal de Carlson era complexo, exixindo varias etapas de procesamento manual con placas planas. Pasaran case 18 anos antes que un proceso totalmente automatizado fose desenvolvido, sendo o principal avance o uso dun tambor cil\u00edndrico revestido de selenio en vez dunha placa plana. \nA revista \"Fortune\" denominouna \u00abo produto m\u00e1is exitoso de todos os tempos comercializado nos Estados Unidos de Am\u00e9rica\u00bb.\nA xerograf\u00eda \u00e9 a tecnolox\u00eda base das actuais fotocopiadoras, impresoras l\u00e1ser e impresoras dixitais de produci\u00f3n. Est\u00edmase que en 2004 realiz\u00e1ronse 4 bill\u00f3ns de p\u00e1xinas en produtos que hoxe existen grazas a esta tecnolox\u00eda, o que a converte no m\u00e9todo m\u00e1is usado para imprimir documentos nas oficinas.\nOutra inmensa vantaxe deste proceso \u00e9 que, a diferenza do chorro de tinta, o \"t\u00f3ner\" non se corre por l\u00edquidos como auga, entre outros. E ademais, tam\u00e9n pos\u00fae terminaci\u00f3n ou calidade moi superior ao sistema \"ink jet\" mencionado. Por exemplo en textos, os bordos das letras son moito m\u00e1is definidos.\nFuncionamento.\nUnha superficie \u00e9 cargada con electricidade est\u00e1tica en forma uniforme e \u00e9 exposta a luz que descarga ou destr\u00fae a carga el\u00e9ctrica, ficando cargadas s\u00f3 aquelas \u00e1reas onde hai sombra. Un pigmento de po (tinta seca ou t\u00f3ner) f\u00edxase nestas \u00e1reas cargadas facendo vis\u00edbel a imaxe, que \u00e9 transferida ao papel mediante un campo electrost\u00e1tico. O uso de calor e presi\u00f3n fixan a tinta ao papel."}
{"id": "555299", "revid": "98629", "url": "https://gl.wikipedia.org/wiki?curid=555299", "title": "Brazen (filme)", "text": "Brazen \u00e9 un filme estadounidense de 2022 dirixido por Monika Mitchell e protagonizado por Alyssa Milano, Sam Page e Matthew Finlan. Bas\u00e9ase na novela de Nora Roberts \"Brazen Virtue\". Estreouse a trav\u00e9s de Netflix o 13 de xaneiro de 2022."}
{"id": "555301", "revid": "23204", "url": "https://gl.wikipedia.org/wiki?curid=555301", "title": "72 Dangerous Places to Live", "text": "72 Dangerous Places to Live \u00e9 un programa documental australiano de 2016 producido pola compa\u00f1\u00eda Showrunner Productions e emitido por ABC.\nO programa, ao longo de 8 episodios, mostra de preto desastres naturais como furac\u00e1ns, erupci\u00f3ns e avalanchas e investiga os motivos que empuxan a algunhas poboaci\u00f3ns a vivir en territorios inh\u00f3spitos."}
{"id": "555308", "revid": "865", "url": "https://gl.wikipedia.org/wiki?curid=555308", "title": "F-105 Thunderchief", "text": ""}
{"id": "555314", "revid": "23204", "url": "https://gl.wikipedia.org/wiki?curid=555314", "title": "Crecemento econ\u00f3mico", "text": "O crecemento econ\u00f3mico \u00e9 o aumento da renda ou valor de bens e servizos finais producidos por unha econom\u00eda (xeralmente dun pa\u00eds ou dunha rexi\u00f3n) en determinado per\u00edodo (xeralmente nun ano).\nA grandes li\u00f1as, o crecemento econ\u00f3mico ref\u00edrese ao incremento de certos indicadores, como a produci\u00f3n de bens e servizos, o maior consumo de enerx\u00eda, o aforro, o investimento, unha balanza comercial favorable, o aumento do consumo per c\u00e1pita, etc. A mellora destes indicadores deber\u00eda levar teoricamente a unha alza nos est\u00e1ndares de vida da poboaci\u00f3n.\nMedida do crecemento econ\u00f3mico.\nPolo xeral, o crecemento econ\u00f3mico m\u00eddese en porcentaxe de aumento do Produto Interno Bruto real (\"real\" significa \"axustado por inflaci\u00f3n\") e pode dividirse en cinco compo\u00f1entes: crecemento en\nAritm\u00e9tica de crecementos parciais.\nO crecemento total nun per\u00edodo composto de varios per\u00edodos parciais \u00e9 lixeiramente superior \u00e1 suma dos crecementos dos per\u00edodos parciais. Exemplos:\nPrincipais factores do crecemento econ\u00f3mico.\nO crecemento econ\u00f3mico \u00e9 causado por diversos cambios na econom\u00eda. Nun per\u00edodo de tempo, alg\u00fan dos factores poden ser m\u00e1is importantes que outros. Os principais factores do crecemento econ\u00f3mico son: recursos naturais, recursos humanos, acumulaci\u00f3n de capital, cambio tecnol\u00f3xico, innovaci\u00f3n e estabilidade socio-pol\u00edtica.\nA\u00ednda que os recursos naturais afectaron fortemente o crecemento econ\u00f3mico pasado, actualmente o seu impacto na variaci\u00f3n do produto \u00e9 limitado. Nas econom\u00edas actuais o factor m\u00e1is importante \u00e9 o capital humano enfocado na innovaci\u00f3n que produza (ou adopte) novos avances e efect\u00faen un cambio tecnol\u00f3xico que aumente a produtividade."}
{"id": "555318", "revid": "88215", "url": "https://gl.wikipedia.org/wiki?curid=555318", "title": "Marca Leyenda", "text": "O Marca Leyenda \u00e9 un premio que o xornal \"Marca\" outorga aos que considera os mellores profesionais da historia do deporte. Desde a s\u00faa creaci\u00f3n en 1997, m\u00e1is de 70 persoas relacionadas co mundo do deporte recibiron este galard\u00f3n."}
{"id": "555321", "revid": "89787", "url": "https://gl.wikipedia.org/wiki?curid=555321", "title": "Vera Mukhina", "text": "Vera Ignatievna Mukhina (en ; en ), nada en Riga o 1 de xu\u00f1o de 1889 e finada en Moscova o 6 de outubro de 1953, foi unha pintora e escultora sovi\u00e9tica, alcumada como \"a ra\u00ed\u00f1a da escultura sovi\u00e9tica\".\nTraxectoria.\nMukhina naceu en Riga (daquela integrada no Imperio Ruso) nunha familia adi\u00f1eirada dedicada ao comercio. Viviu nos n\u00fameros 23/25 da \"Turge\u0146eva iela\" (r\u00faa Turge\u0146eva), onde hoxe figura unha placa conmemorativa.\nOs antepasados de Mukhina viviron en Riga ap\u00f3s a Guerra de 1812, en que as tropas napole\u00f3nicas invadiron Rusia. A familia era de boa posici\u00f3n econ\u00f3mica: en 1937 Mukhina herdou 4 mill\u00f3ns de lats do seu av\u00f3. Pasou a infancia e a xuventude (1892-1904) en Feodosia, na pen\u00ednsula de Crimea. Al\u00ed estivo ao coidado do seu pai, quen velou pola sa\u00fade de Vera, xa que a nena ti\u00f1a s\u00f3 dous anos cando a nai morreu de tuberculose. En Feodosia, Mukhina recibiu as s\u00faas primeiras lecci\u00f3ns de debuxo e pintura. En 1904, cando morreu o pai, Vera e Maria, a s\u00faa irm\u00e1 m\u00e1is vella, foron atendidas por t\u00edos e t\u00edas que viviron en Kursk, onde Mukhina cursou a secundaria, da que se graduou con honras.\nO d\u00eda de Nadal de 1912, estando Mukhina na casa do seu t\u00edo na provincia de Smolensk, tivo un accidente. Mentres baixaba por un monte montada nunha zorra, chocou contra unha \u00e1rbore e cortou o nariz cunha p\u00f3la. Foi operada nun hospital en Smolensk, mais as cicatrices ficaron na s\u00faa cara de por vida. Amais, a s\u00faa face delicada e infantil ficou moi distinta ap\u00f3s as oito cirurx\u00edas pl\u00e1sticas realizadas por varios m\u00e9dicos franceses. Adquiriu un aspecto masculino, de trazos \u00e1speros e irregulares. O accidente tivo importantes consecuencias na vida de Mukhina, as\u00ed como na s\u00faa carreira futura.\nAnos despois mudouse a Moscova, onde estudou en varios centros de arte privados, inclu\u00edndo os de Konstantin Yuon e Ilya Mashkov. En 1912 viaxou a Par\u00eds, onde estudou de maneira simult\u00e1nea na Acad\u00e9mie de la Grande Chaumi\u00e8re e na Acad\u00e9mie de La Palette (onde tivo como profesores a Henri Le Fauconnier e Jean Metzinger), ao tempo que tomou clases con Emile-Antoine Bourdelle. Posteriormente viaxou a Italia para co\u00f1ecer a pintura e a escultura do Renacemento. \nMukhina regresou a Moscova o ver\u00e1n de 1914, d\u00faas semanas antes do inicio da Primeira guerra mundial. Como ti\u00f1a co\u00f1ecementos de enfermar\u00eda, estivo traballando nun hospital militar. Al\u00ed co\u00f1eceu ese ano o m\u00e9dico militar Alexei Zamkov, un mozo con quen casou en 1918.\nEn 1915 e 1916 traballou como asistente de Aleksandra Ekster no teatro de c\u00e1mara Alexander Tairov en Moscova. Tras a Revoluci\u00f3n de Outubro en Rusia, adoptouse o co\u00f1ecido como \"plan Lenin de propaganda monumental\". Os escultores recibiron encomendas do estado para facer monumentos na cidade. En 1918 Mukhina completou o proxecto do monumento ao educador e publicista Nikolai Ivanovich Novikov. Dito proxecto foi aprobado polo Narkompros, o Comisariado de Educaci\u00f3n. Por\u00e9n, o modelo do monumento, feito de arxila e almacenado nun taller sen calefacci\u00f3n, acabou por gretarse, polo que o proxecto ficou incumprido.\nComo parte do plan de propaganda monumental, Mukhina creou esbozos das esculturas \"Revoluci\u00f3n\" e mais \"Liberated Labor\" (1919), as\u00ed como monumentos a Vladimir Mikhailovich Zakorskii (1921) e Iakov Mikhailovich Sverdlov, tam\u00e9n co\u00f1ecido como \"A Chama\" da \"Revoluci\u00f3n\", (1923) e inspirada na obra \"Formas \u00fanicas da continuidade no espazo\" (1913), do artista futurista italiano Umberto Boccioni. \nNa d\u00e9cada de 1920 Mukhina converteuse nunha das escultoras m\u00e1is salient\u00e1beis da Uni\u00f3n Sovi\u00e9tica. Malia manterse como escultora cubista at\u00e9 1922, deveu nunha artista de renome do realismo socialista, tanto no estilo coma no ideol\u00f3xico. En 1923 Mukhina e Aleksandra Ekster dese\u00f1aron o pavill\u00f3n do peri\u00f3dico \"Izvestia\" na primeira exposici\u00f3n sobre os eidos agr\u00edcola e artesanal de toda Rusia, en Moscova. En 1925 Mukhina e a dese\u00f1adora de moda Nadezhda Petrovna Lamanova recibiron o \"Grand Prix\" na Exposici\u00f3n Internacional de Artes Decorativas e Industriais Modernas de Par\u00eds pola s\u00faa colecci\u00f3n de roupa elegante para mulleres. Estaba elaborada a partir de materiais bastos mais acces\u00edbeis: farrapo, percal, lona, flanela, tecido para elaborar chapeus, cintos decorados con ervillas de cores e bot\u00f3ns entallados en madeira. A decoraci\u00f3n dos vestidos consist\u00eda en ornamentos orixinais, inclu\u00edndo o estampado de galos, inventado por Mukhina.\nMukhina deuse a co\u00f1ecer a nivel internacional coa escultura \"O Obreiro e a Muller do Kolkhoz\", de 1937. Entre 1938 e 1939 traballou nas obras \"Himno \u00e1 Internacional\", \"Chama da Revoluci\u00f3n\", \"Mar\", \"Terra\", \"Fertilidade\" e \"Pan\", para a ponte Moskvoretski. \"Pan\" (1939) \u00e9 a \u00fanica escultura feita por Mukhina, xa que as demais foron recreadas a partir de bosquexos tras o pasamento da escultora.\nDesde outubro de 1941 at\u00e9 abril de 1942 viviu e traballou no centro de evacuaci\u00f3n de Kamensk-Uralski. En 1945 Mukhina foi convidada a Riga como experta para facer unha conclusi\u00f3n do monumento \"Liberdade,\" o cal \u00eda ser derrubado. Por\u00e9n, defendeu ferreamente o monumento, malia a s\u00faa opini\u00f3n contradicir a do partido, e o monumento foi mantido. \nEsculpiu, amais, dous monumentos a Maxim Gorki. Un deles foi instalado en 1943 en Moscova na terminal ferroviaria de Belorusski; o outro, na cidade de Gorki (actualmente co\u00f1ecida como Nizhnii Novgorod) en 1952. \nDe entre as obras de Mukhina tam\u00e9n \u00e9 famosa o monumento a Chaikovskii, instalado en 1954 no patio do Conservatorio de Moscova, na r\u00faa Bolshaya Nikitskaya. Localizada diante da fachada principal do Conservatorio, \u00e9 o elemento principal do complexo arquitect\u00f3nico no seu conxunto.\nMukhina continuou coas s\u00faas creaci\u00f3ns de monumentos oficiais e coa escultura arquitect\u00f3nica, por encargo do Estado, at\u00e9 o seu pasamento. Tam\u00e9n experimentou co vidro, e elaborou bustos con ese material, co obxectivo de enriquecer o vocabulario art\u00edstico da arte sovi\u00e9tica. Presentou acot\u00edo as s\u00faas teor\u00edas sobre a escultura, experimentou con materiais novos e desenvolveu unha t\u00e9cnica de escultura pol\u00edcroma.\nEntre 1941 e 1952, Mukhina ga\u00f1ou o Premio Estatal da URSS cinco veces, e en 1943 foi nomeada Artista do Pobo da URSS. Debido \u00e1 influencia de Mukhina como gran artista sovi\u00e9tica, e como antiga alumna do escultor let\u00f3n K\u0101rlis Z\u0101le, persuadiu os oficiais sovi\u00e9ticos a finais da d\u00e9cada de 1940, sinalando a grande importancia art\u00edstica do Monumento de Liberdade de Riga. Grazas ao seu esforzo, evitou que o monumento fose demolido, xa que se pretend\u00eda levantar no seu lugar unha estatua de Iosif Stalin.\nEn 1953 escribiu o libro \"A Sculptor's Thoughts\". Finou ese ano en Moscova o 6 de outubro a causa dunha anxina. Est\u00e1 enterrada, xunto co seu home, no cemiterio moscovita de Novodevichi.\nObra.\nEn Moscova.\nA obra m\u00e1is c\u00e9lebre de Mukhina, con diferenza, \u00e9 \"O Obreiro e a Muller do Kolkhoz.\" Esta escultura de grandes dimensi\u00f3ns foi a principal atracci\u00f3n do pavill\u00f3n sovi\u00e9tico na Exposici\u00f3n Internacional en Par\u00eds de 1937. Dito monumento era o m\u00e1is preciado do pavill\u00f3n dese\u00f1ado polo arquitecto Boris Mikhailovich Iofan. O dese\u00f1o permit\u00eda que o sol, ao alumear a escultura pola parte frontal, crease un efecto resplancedente. Dese xeito, as d\u00faas figuras semellaban estar a voar, sensaci\u00f3n realzada por unha bufanda ou pa\u00f1oleta ondeante. O conxunto transmit\u00eda un poder\u00edo pouco com\u00fan que representaba as aspiraci\u00f3ns da URSS de lograr novas vitorias. A prensa francesa considerouna como \"a mellor escultura do s\u00e9culo XX\". A estatua, co brillo do sol, parec\u00eda desafiar a aguia nazi no alto da esv\u00e1stica do pavill\u00f3n alem\u00e1n, situado xusto enfronte.\nPola s\u00faa parte, Pablo Picasso declarou:\nEsta foi a primeira obra escult\u00f3rica do mundo creada mediante soldadura. O monumento, de 24 metros de altura e 75 toneladas de peso, foi constru\u00eddo a partir de placas de aceiro inoxid\u00e1bel sobre un soporte de madeira. As placas estaban unidas mediante unha t\u00e9cnica anovadora de soldadura por puntos. Cada unha das figuras sost\u00e9n, respectivamente, un martelo e un fouci\u00f1o, que unidos representan o distintivo da Uni\u00f3n Sovi\u00e9tica.\nTrala clausura da exposici\u00f3n, o monumento foi desmontado e levado de regreso a Moscova. En 1939 foi instalado onda a entrada principal do Centro Panrruso de Exposici\u00f3ns (VDNKH), malia que o dese\u00f1o sufriu alteraci\u00f3ns. O monumento foi situado nun pedestal baixo e, ao seren as costas das estatuas orientadas cara ao sol, desapareceu a sensaci\u00f3n de estaren voando. Ante isto, Mukhina afirmou que o seu monumento quedara \"a rastro\". Con todo, en 1947 a escultura converteuse no logo do estudo cinematogr\u00e1fico Mosfilm, un dos m\u00e1is antigos de Europa. En 2009 foi restaurada e instalada nun pedestal m\u00e1is alto."}
{"id": "555322", "revid": "89787", "url": "https://gl.wikipedia.org/wiki?curid=555322", "title": "Encoro de Suarna", "text": "O encoro de Suarna \u00e9 un encoro en proxecto para constru\u00edr no leito do r\u00edo Navia, entre a provincia galega de Lugo e o Principado de Asturias. De se realizar constituir\u00eda o cuarto encoro do Navia, logo dos de Arb\u00f3n, Doiras e Salime.\nO encoro ter\u00eda que se localizar no concello de Negueira de Mu\u00f1iz, na cola do encoro de Salime, e as s\u00faas augas, estender\u00edanse tam\u00e9n polos concellos lugueses da Fonsagrada e Navia de Suarna e mais polo asturiano de Ibias. O seu aproveitamento, fundamentalmente hidroel\u00e9ctrico, precisar\u00eda unha central hidroel\u00e9ctrica nas s\u00faas proximidades, en concreto na beira esquerda do Navia.\nHistoria do proxecto.\nA idea de crear un grande encoro nos Ancares xurdiu no medio da febre pola realizaci\u00f3n de obras hidr\u00e1ulicas que se deu nas primeiras d\u00e9cadas do franquismo. En 1951 presentouse o proxecto denominado Gran Suarna, que pretend\u00eda constru\u00edr un macroencoro de 150 metros de altura que asolagar\u00eda catro n\u00facleos de poboaci\u00f3n, entre eles a vila de Navia de Suarna e a\u00ednda que as obras chegaron a principiar, paraliz\u00e1ronse ao pouco sen dar raz\u00f3n ningunha. A\u00ednda son visibles algunhas das infraestruturas que se levantaron na \u00e9poca:\nEn 1963 presentouse un novo proxecto, que reduciu considerablemente as pretensi\u00f3ns do anterior. O encoro ter\u00eda unha lonxitude de 97 metros e unha capacidade de 193 hm\u00b3, e non \u00eda afectar a n\u00facleo de poboaci\u00f3n ning\u00fan. A\u00ednda as\u00ed, a elevada riqueza natural da zona provocou unha gran resposta popular e o proxecto paralizouse de novo, malia concederse xa a concesi\u00f3n administrativa \u00e1 empresa Saltos del Navia CB, que tam\u00e9n explotaba a central hidroel\u00e9ctrica de Salime e que estaba participada ao 50% por Hidroel\u00e9ctrica del Cant\u00e1brico e Endesa.\nA concesi\u00f3n de 1963 permit\u00eda utilizar un caudal m\u00e1ximo do Navia de 97.50 m\u00b3/s, entre as cotas 335 e 224,5, nos concellos de Ibias, A Fonsagrada e Navia de Suarna.\nNovas propostas.\nEn 1993 as concesionarias el\u00e9ctricas propuxeron novamente \u00e1 administraci\u00f3n a construci\u00f3n da infraestrutura. Non obstante, o Tribunal Supremo declarou nula unha resoluci\u00f3n do ministerio de Medio Ambiente pola que aprobaba a modificaci\u00f3n das caracter\u00edsticas da concesi\u00f3n .\nEn 2010, o proxecto volveu tomar forma e as concesionarias tentaron superar os tr\u00e1mites ambientais, o que contou coa oposici\u00f3n un\u00e1nime do pleno do concello de Navia de Suarna. O 31 de marzo, publicouse no Bolet\u00edn Oficial da Provincia de Lugo a apertura do prazo para a presentaci\u00f3n de alegaci\u00f3ns&lt;/ref&gt;. Dous anos despois, o 5 de xullo de 2012, anunciouse no BOE que o encoro non se \u00eda poder constru\u00edr co dese\u00f1o presentado por recibir unha declaraci\u00f3n ambiental negativa por parte do ministerio de Agricultura, Alimentaci\u00f3n e Medio Ambiente. A resoluci\u00f3n indicaba que se ver\u00edan afectadas especies como a lontra, a troita, a angu\u00eda, o morcego e o oso pardo europeo, as\u00ed como os lugares de importancia comunitaria do Alto Navia, dos Ancares-Courel e as reservas da biosfera Eo, Ozcos e Terras de Bur\u00f3n e Os Ancares."}
{"id": "555323", "revid": "23204", "url": "https://gl.wikipedia.org/wiki?curid=555323", "title": "Ortalis", "text": "Ortalis \u00e9 un x\u00e9nero de aves galiformes da familia Cracidae, co\u00f1ecidas pola voz n\u00e1huatl de chachalacas, e incl\u00fae unha ducia de especies que habitan desde o suroeste dos Estados Unidos at\u00e9 Am\u00e9rica do Sur."}
{"id": "555326", "revid": "98629", "url": "https://gl.wikipedia.org/wiki?curid=555326", "title": "Le Sommet des dieux", "text": "Le Sommet des dieux \u00e9 un filme franco-luxemburgu\u00e9s de 2021 dirixido por Patrick Imbert. Bas\u00e9ase no manga xapon\u00e9s \"Kamigami no Itadaki\" de Jiro Taniguchi. Estreouse no Festival Internacional de Cinema de Cannes en xullo de 2021 antes da s\u00faa estrea nos cinemas en setembro de 2021.\nProduci\u00f3n.\nO filme bas\u00e9ase na serie manga \"Kamigami no Itadaki\" escrita e ilustrada por Jiro Taniguchi, que \u00e1 s\u00faa vez est\u00e1 baseada na novela de 1998 de Baku Yumemakura. En xaneiro de 2015, anunciouse unha adaptaci\u00f3n de animaci\u00f3n CG en lingua francesa. Orixinalmente, estaba prevista a s\u00faa produci\u00f3n por Julianne Films, Walking The Dog e M\u00e9lusine Productions, con direcci\u00f3n de \u00c9ric Valli e Jean-Christophe Roger. En xu\u00f1o de 2020, anunciouse que o filme ser\u00eda finalmente dirixido por Patrick Imbert, con gui\u00f3n de Imbert, Magali Pouzol e Jean-Charles Ostorero, e m\u00fasica de Amine Bouhafa. Tam\u00e9n se anunciou que ser\u00eda distribu\u00eddo por Diaphana Distribution en Francia e Wild Bunch internacionalmente. Estreouse no Festival Internacional de Cinema de Cannes o 15 de xullo de 2021, antes da s\u00faa estrea nos cinemas de Francia o 22 de setembro de 2021.\nInternationalmente, Netflix estreou o filme nos cinemas dos Estados Unidos o 24 de novembro de 2021, e no Reino Unido o 26 de novembro de 2021. O filme estivo dispo\u00f1ible para a s\u00faa emisi\u00f3n en streaming o 30 de novembro de 2021."}
{"id": "555327", "revid": "15490", "url": "https://gl.wikipedia.org/wiki?curid=555327", "title": "Servilia Cepionis", "text": ""}
{"id": "555328", "revid": "88215", "url": "https://gl.wikipedia.org/wiki?curid=555328", "title": "Jer\u00f3nimo Rodr\u00edguez Villalba", "text": "Jer\u00f3nimo Rodr\u00edguez Villalba, nado en Asunci\u00f3n o 20 de xu\u00f1o de 1954, \u00e9 un exfutbolista paraguaio, que xogaba como centrocampista.\nTraxectoria.\nNado en 1954 en Asunci\u00f3n, capital de Paraguai, debutou aos 16 anos no Hayes, co que xogou na Primeira Divisi\u00f3n de Paraguai. Aos 20 anos, tras unha tempada no Cruz Azul mexicano, trasladouse a Espa\u00f1a, onde fichou polo Sevilla. Co equipo andaluz debutou na Primeira Divisi\u00f3n da man do adestrador Roque Olsen, na sexta xornada da tempada 1975/76, contra o Granada en Los C\u00e1rmenes. Nas s\u00faas d\u00faas tempadas en Sevilla disputou un total de 12 partidos na m\u00e1xima categor\u00eda e un na Copa do Xeneral\u00edsimo, marcando un gol en liga fronte ao Sporting de Gij\u00f3n. Posteriormente xogou no C\u00f3rdoba, no Algeciras e na AD Ceuta, antes de recalar en 1983 no Compostela.\nDebutou co equipo santiagu\u00e9s na Segunda Divisi\u00f3n B, nun partido contra o Huesca, e f\u00edxose rapidamente coa titularidade. Militou durante seis anos no \"Compos\", actuando como capit\u00e1n nas \u00faltimas tempadas, ata a s\u00faa retirada en 1989. Trala s\u00faa retirada continuou vivindo en Galicia, e adestrou varios equipos modestos, como o Sig\u00fceiro e o Cruces."}
{"id": "555329", "revid": "88215", "url": "https://gl.wikipedia.org/wiki?curid=555329", "title": "Jer\u00f3nimo Villalba", "text": ""}
{"id": "555332", "revid": "99126", "url": "https://gl.wikipedia.org/wiki?curid=555332", "title": "Photoshop", "text": ""}
{"id": "555333", "revid": "124656", "url": "https://gl.wikipedia.org/wiki?curid=555333", "title": "Francisco Javier Velo Cambeiro", "text": ""}
{"id": "555334", "revid": "99126", "url": "https://gl.wikipedia.org/wiki?curid=555334", "title": "Illustrator", "text": ""}
{"id": "555336", "revid": "89787", "url": "https://gl.wikipedia.org/wiki?curid=555336", "title": "Jos\u00e9 Luis Ochoa", "text": "Jos\u00e9 Luis Ochoa \u00c1lvarez, nado no Grove o 26 de xu\u00f1o de 1965, \u00e9 un exfutbolista galego, que xogaba como centrocampista.\nTraxectoria.\nFormouse na canteira do Celta de Vigo e xogou no filial deste, o Gran Pe\u00f1a. En setembro de 1984 debutou na Segunda Divisi\u00f3n fronte ao C\u00e1diz, durante a folga de futbolistas que provocou que os clubs ali\u00f1asen a xogadores xuven\u00eds. Foi o seu \u00fanico partido co Celta de Vigo. En 1986 fichou polo Compostela, co que xogou durante as seguintes sete tempadas, logrando ascender dende a Terceira ata a Segunda Divisi\u00f3n. Disputou un total de 49 partidos co equipo santiagu\u00e9s na divisi\u00f3n de prata, todos eles con Fernando Castro Santos como adestrador. En 1993 deixou o \"Compos\" e fichou polo Pontevedra, co que xogou durante d\u00faas campa\u00f1as na Segunda Divisi\u00f3n B."}
{"id": "555337", "revid": "88215", "url": "https://gl.wikipedia.org/wiki?curid=555337", "title": "Jos\u00e9 Luis Ochoa \u00c1lvarez", "text": ""}
{"id": "555340", "revid": "98629", "url": "https://gl.wikipedia.org/wiki?curid=555340", "title": "Cat\u00f3n", "text": "Cat\u00f3n, variante de Cato, \u00e9 o nome de diversas persoas da Antiga Roma, da familia \"Porcii\":"}
{"id": "555343", "revid": "124656", "url": "https://gl.wikipedia.org/wiki?curid=555343", "title": "Natalia Gonz\u00e1lez Beneitez", "text": "Natalia Gonz\u00e1lez Beneitez, nada en Viana do Bolo en 1982, \u00e9 unha pol\u00edtica galega do PSdeG-PSOE.\nTraxectoria.\nDiplomada en Maxisterio de Ingl\u00e9s pola Universidade de Vigo. Foi secretaria da alcald\u00eda de Ourense de 2007 a 2015, as\u00ed como asesora do grupo municipal socialista de 2015 a 2019. Nas elecci\u00f3ns municipais de 2019 foi a n\u00famero 2 da lista do PSdeG-PSOE en Ourense e foi elixida concelleira. Pese a que os socialistas ga\u00f1aron as elecci\u00f3ns, con 9 concelleiros de 27, quedaron na oposici\u00f3n debido \u00f3 pacto entre Democracia Ourensana e o PPdeG que fixo alcalde a Gonzalo P\u00e9rez J\u00e1come, e pasou a ocupala a viceportavoc\u00eda do grupo municipal. Foi designada membro do Comit\u00e9 Federal do PSOE durante o 14 Congreso Nacional do PSdeG en decembro de 2021. En marzo de 2022 resultou elixida como nova Secretaria Xeral da Agrupaci\u00f3n Socialista da cidade de Ourense, a cal levaba m\u00e1is de 2 anos nunha situaci\u00f3n de interinidade cunha xestora. Postulouse inicialmente como candidata \u00e1s primarias para encabezala candidatura socialista en 2023, xunto co anterior candidato e secretario provincial Rafael Rodr\u00edguez Villarino, pero a Executiva galega suspendeu as primarias e nomeou ao exalcalde Francisco Rodr\u00edguez Fern\u00e1ndez como candidato. Ante isto, Villarino renunciou como portavoz no concello, pasando Gonz\u00e1lez a asumila portavoc\u00eda. En febreiro de 2023 anunciouse que ser\u00eda a n\u00famero 2 da lista encabezada por Rodr\u00edguez, sendo a m\u00e1is votada na asemblea de ratificaci\u00f3n da candidatura."}
{"id": "555344", "revid": "23204", "url": "https://gl.wikipedia.org/wiki?curid=555344", "title": "Virunga (filme)", "text": "Virunga \u00e9 un filme documental brit\u00e1nico de 2014 dirixido por Orlando von Einsiedel. O filme c\u00e9ntrase nos traballos de conservaci\u00f3n dos gardi\u00e1ns do Parque Nacional de Virunga, na Rep\u00fablica Democr\u00e1tica do Congo durante o alzamento do grupo armado M23 en 2012 e investiga a actividade da compa\u00f1\u00eda pretoleira brit\u00e1nica Soco International dentro do parque que \u00e9 Patrimonio da Humanidade pola UNESCO. Soco International acabou explorando oficialmente as oportunidades petroleiras en Virunga en abril de 2014. O filme estreouse no Festival de Cinema de Tribeca o 17 de abril de 2014. Despois de estrearse a trav\u00e9s de Netflix, foi nomeado \u00f3 \u00d3scar \u00f3 mellor documental na 87\u00aa edici\u00f3n dos premios.\nSinopse.\nO documental conta a historia de catro personaxes que loitan por protexer o Parque Nacional de Virunga na Rep\u00fablica Democr\u00e1tica do Congo, fogar dos \u00faltimos gorilas de monta\u00f1a do mundo, que est\u00e1 ameazado pola guerra, a caza furtiva e a ameaza de exploraci\u00f3n petrol\u00edfera. Seguindo \u00f3 coidador de gorilas Andr\u00e9 Bauma, \u00f3 gardi\u00e1n do sector central Rodrigue Mugaruka Katembo, \u00f3 gardi\u00e1n xefe Emmanuel de Merode e \u00e1 xornalista de investigaci\u00f3n francesa M\u00e9lanie Gouby, o filme c\u00e9ntrase na beleza natural e na biodiversidade de Virunga, as\u00ed como os complexos problemas pol\u00edticos e econ\u00f3micos que rodean a exploraci\u00f3n petroleira e os conflitos armados na rexi\u00f3n."}
{"id": "555348", "revid": "98629", "url": "https://gl.wikipedia.org/wiki?curid=555348", "title": "Borislav Cvetkovi\u0107", "text": "Borislav Cvetkovi\u0107, nado en Karlovac o 30 de setembro de 1962, \u00e9 un exfutbolista e exadestrador de f\u00fatbol serbio. Foi internacional coa selecci\u00f3n iugoslava e medallista ol\u00edmpico de bronce nos \u00c1nxeles 1984.\nTraxectoria.\nComo futbolista.\nFormouse futbolisticamente no Karlovac, pasando logo ao Dinamo Zagreb, co que debutou en 1980 na Primeira Divisi\u00f3n de Iugoslavia. Xogou durante seis tempadas no club croata, ga\u00f1ando unha liga e unha Copa de Iugoslavia e debutando en competici\u00f3ns europeas, ao disputar a Copa de Europa e a Recopa de Europa. \nEn 1986 fichou polo Estrela Vermella. Na s\u00faa primeira tempada chegou ata os cuartos de final da da Copa e Europa, onde foi eliminado polo Real Madrid, e con 7 goles, foi o m\u00e1ximo goleador da competici\u00f3n. Ao ano seguinte ga\u00f1ou unha nova liga iugoslava.\nEn 1988 deixou o seu pa\u00eds e fichou polo Ascoli, da Serie A. Xogou durante tres anos no club das Marcas, disputando un total de 59 partidos na m\u00e1xima categor\u00eda e marcando 13 goles.\nCon todo, a s\u00faa carreira viuse truncada en 1991, cando sufriu unha grave lesi\u00f3n que o mantivo inactivo durante todo un ano. Despois pasou a xogar na Serie D, primeiro no Maceratese e despois na Casertana, para rematar definitivamente a s\u00faa carreira en 1995 nas filas do Borac \u010ca\u010dak.\nSelecci\u00f3n de Iugoslavia.\nFoi internacional coa selecci\u00f3n de Iugoslavia en 14 ocasi\u00f3ns, marcando 2 goles. Disputou a Eurocopa de 1984 e participou nos Xogos Ol\u00edmpicos de 1984, ga\u00f1ando a medalla de bronce. Ademais foi o m\u00e1ximo goleador do torneo ol\u00edmpico, con 5 goles, empatado co seu compa\u00f1eiro Stjepan Deveri\u0107 e co franc\u00e9s Daniel Xuereb.\nAdestrador.\nDespois de retirarse dedicouse ao labor de adestrador., Comezou dirixindo os xuven\u00eds do Obili\u0107, collendo as rendas do primeiro equipo na tempada 2003/04. M\u00e1is tarde foi brevemente segundo adestrador de Dragomir Okuka no banco da selecci\u00f3n sub-21 de Serbia e Montenegro e entre 2005 e 2006 foi axudante de Walter Zenga no Estrela Vermella de Belgrado.\nEn 2008 volveu ao Estrela Vermella como segundo adestrador de Zden\u011bk Zeman e na tempada 2009/10 dirixiu o filial do club na segunda divisi\u00f3n serbia.\nVida persoal.\nEra irm\u00e1n m\u00e1is novo do tam\u00e9n futbolista Zvjezdan Cvetkovi\u0107, co que coincidiu durante anos no Dinamo Zagreb."}
{"id": "555351", "revid": "1888", "url": "https://gl.wikipedia.org/wiki?curid=555351", "title": "Josefa Barreiro Gonz\u00e1lez", "text": "Josefa Barreiro Gonz\u00e1lez, nada no Carril (Vilagarc\u00eda de Arousa) en 1910 e finada no mesmo concello o 19 de marzo de 1937, foi unha sindicalista e guerrilleira galega.\nTraxectoria.\nGa\u00f1ou a vida dende pequena traballando de criada. Casou con Jos\u00e9 Tob\u00edo e alugaron unha casa no barrio da Torre. Grazas \u00e1 s\u00faa t\u00eda Otilia tomou contacto co sindicato da CNT de Trabanca Badi\u00f1a. Co golpe de Estado do 18 de xullo de 1936 agochou na s\u00faa casa a Urbano Tarr\u00edo Montero. O 17 de marzo de 1937 entrou na casa unha cuadrilla de falanxistas baixo o mando de Mouri\u00f1o. Mataron al\u00ed mesmo a Urbano Tarr\u00edo e levaron a Josefa \u00e1 sede de Falange onde foi torturada. Foi asasinada o 19 de marzo \u201ccomo incursa en un delito de guerra\u201d. Foi soterrada nunha fosa com\u00fan do cemiterio municipal de Vilagarc\u00eda.\nVida persoal.\nCasou con Jos\u00e9 Tob\u00edo e foi pai de Julio e Valent\u00edn Tob\u00edo Barreiro."}
{"id": "555354", "revid": "1888", "url": "https://gl.wikipedia.org/wiki?curid=555354", "title": "Urbano Tarr\u00edo Montero", "text": "Urbano Tarr\u00edo Montero, nado en Vilagarc\u00eda de Arousa cara a 1910 e finada no mesmo concello o 16 de marzo de 1937, foi un sindicalista e guerrilleiro galego.\nTraxectoria.\nXornaleiro veci\u00f1o de Rubi\u00e1ns. Pertenc\u00eda \u00e1 Federaci\u00f3n Local da CNT de Vilagarc\u00eda de Arousa. Foi detido pola Garda Civil en xaneiro de 1936 logo dunha pelexa na que agrediu a Jes\u00fas Daponte Barreiro. Co golpe de Estado do 18 de xullo de 1936 fuxiu ao monte e incorporouse ao grupo guerrilleiro de Rodrigo Berruete Alejandre. Ante a persecuci\u00f3n da Garda civil, o ex\u00e9rcito, os carabineiros e as milicias de Falange e a Garda C\u00edvica de Vilagarc\u00eda agochouse na casa de Josefa Barreiro Gonz\u00e1lez. O 17 de marzo de 1937 entrou na casa de Josefa unha cuadrilla de falanxistas baixo o mando de Mouri\u00f1o e mataron a Urbano al\u00ed mesmo. Levaron a Josefa \u00e1 sede de Falange onde foi torturada e asasinada o 19 de marzo. Foi soterrada nunha fosa com\u00fan do cemiterio municipal de Vilagarc\u00eda."}
{"id": "555385", "revid": "1131", "url": "https://gl.wikipedia.org/wiki?curid=555385", "title": "Caton", "text": "O top\u00f3nimo ingl\u00e9s Caton pode referirse a:"}
{"id": "555423", "revid": "85894", "url": "https://gl.wikipedia.org/wiki?curid=555423", "title": "Antonio Varela Saavedra", "text": "Antonio Varela Saavedra, \"Tonecho\", nado en Cambre en 1948, \u00e9 un pol\u00edtico galego do PSdeG-PSOE.\nTraxectoria.\nFoi candidato n\u00famero 2 do PSdeG-PSOE de Cambre nas elecci\u00f3ns municipais de 1979 e foi elixido concelleiro. Pese a sela forza m\u00e1is votada, os socialistas quedaron na oposici\u00f3n debido a un pacto entre a UCD e unha formaci\u00f3n independente. Por\u00e9n, o alcalde centrista Antonio Fern\u00e1ndez Becerra dimiteu en novembro de 1982 e foi elixido alcalde no seu lugar. Nas municipais de 1983 encabezou a candidatura do PSdeG-PSOE e foi reelixido alcalde cunha ampla maior\u00eda absoluta, situaci\u00f3n que se repiteu en 1987, 1991, 1995 e 1999. Durante o seu mandato destacou o considerable crecemento poboacional do municipio, pasando de apenas 10.000 habitantes a mediados dos anos 80 a m\u00e1is de 20.000 xa a mediados dos 2000, grazas en gran medida \u00e1 s\u00faa proximidade coa cidade da Coru\u00f1a, en especial o n\u00facleo do Temple. Foi deputado provincial entre 1983 e 1995. Nas municipais de 2003 perdeu a maior\u00eda absoluta por un estreito marxe, a\u00ednda que debido ao incremento de poboaci\u00f3n logrou o maior n\u00famero de votos da s\u00faa historia. Desta forma, pactou un goberno de coalici\u00f3n co BNG.\nDe cara \u00e1s municipais de 2007 presentouse novo \u00e1 alcald\u00eda, a\u00ednda que sufreu diversos problemas internos que derivaron en escisi\u00f3ns. Desta forma, perdeu votos e concelleiros, alonx\u00e1ndose a\u00ednda m\u00e1is da maior\u00eda absoluta, polo que gobernou en minor\u00eda como cabeza da lista m\u00e1is votada. En xullo de 2009 alcanzou un pacto de goberno co BNG, polo que volveu gobernar en maior\u00eda ata xaneiro de 2010, cando unha edil socialista abandonou o goberno. Non se presentou \u00e1 reelecci\u00f3n nas municipais de 2011 e retirouse da primeira li\u00f1a pol\u00edtica."}
{"id": "555425", "revid": "55340", "url": "https://gl.wikipedia.org/wiki?curid=555425", "title": "Presa de Suarna", "text": ""}
{"id": "555426", "revid": "123800", "url": "https://gl.wikipedia.org/wiki?curid=555426", "title": "Ana Maria Primavesi", "text": ""}
{"id": "555427", "revid": "5863", "url": "https://gl.wikipedia.org/wiki?curid=555427", "title": "Obxectivos de Desenvolvemento Sost\u00edbel en Galicia", "text": ""}
{"id": "555428", "revid": "5863", "url": "https://gl.wikipedia.org/wiki?curid=555428", "title": "Plan estrat\u00e9xico de Galicia", "text": ""}
{"id": "555429", "revid": "5863", "url": "https://gl.wikipedia.org/wiki?curid=555429", "title": "Eustaquio Giannini Bentallol", "text": ""}
{"id": "555435", "revid": "1131", "url": "https://gl.wikipedia.org/wiki?curid=555435", "title": "Faustino Dom\u00ednguez", "text": "O nome Faustino Dom\u00ednguez pode referirse a:"}
{"id": "555443", "revid": "23204", "url": "https://gl.wikipedia.org/wiki?curid=555443", "title": "Jos\u00e9 Ram\u00f3n G\u00f3mez Fouz", "text": "Jos\u00e9 Ram\u00f3n G\u00f3mez Fouz, nado en Oviedo o 27 de xaneiro de 1952, \u00e9 un exboxeador e escritor asturiano. Foi un dos mellores boxeadores espa\u00f1ois na d\u00e9cada do setenta, alz\u00e1ndose co campionato de Europa dos pesos superlixeiros en 1975.\nTraxectoria.\nFillo dun subinspector de polic\u00eda, comezou a s\u00faa carreira como boxeador en Oviedo. Ao quince anos realizou o seu primeiro combate, comezando as\u00ed unha carreira que durar\u00eda dezaoito anos. Os seus mellores anos foron 1974 e 1975. En 1974 ga\u00f1ou todos os combates menos un, que foi declarado nulo. O 8 de marzo de 1975 venceu a Walter Blaser en Z\u00faric (Su\u00edza), conquistando o t\u00edtulo de Europa dos superligeros. G\u00f3mez Fouz revalidou o t\u00edtulo en xu\u00f1o do mesmo ano, en Barcelona, tras vencer aos puntos ao italiano Romano Fanali, pero caeu derrotado na s\u00faa segunda defensa do t\u00edtulo, que tivo lugar o 31 de outubro en Colonia (Alema\u00f1a), ante o turco Cemal Kamaci, no s\u00e9timo asalto, por KO. Desde ent\u00f3n realizou poucos combates. Disputou un total de oitenta e oito e s\u00f3 perdeu cinco. Foi campi\u00f3n de Espa\u00f1a dos superlixeiros e w\u00e9lter."}
{"id": "555465", "revid": "1131", "url": "https://gl.wikipedia.org/wiki?curid=555465", "title": "Sanzo, Pez\u00f3s, Pez\u00f3s", "text": "Sanzo \u00e9 un lugar da parroquia de Pez\u00f3s no concello de Pez\u00f3s que se localiza no occidente de Asturias. \nSituado a 594 metros sobre o nivel do mar, a aldea local\u00edzase a 4 km da vila, e capital do concello, de Pez\u00f3s e contaba en 2021 cunha poboaci\u00f3n de 27 habitantes."}
{"id": "555466", "revid": "55340", "url": "https://gl.wikipedia.org/wiki?curid=555466", "title": "Sanzo", "text": ""}
{"id": "555519", "revid": "25871", "url": "https://gl.wikipedia.org/wiki?curid=555519", "title": "Frutos Xes\u00fas Mart\u00ednez Saavedra", "text": "Frutos Xes\u00fas Mart\u00ednez Saavedra, nado en Pontedeume, \u00e9 un mestre e pol\u00edtico galego.\nTraxectoria.\nMestre de EXB, foi director do colexio de Camari\u00f1as, chegando a exercer de alcalde de 1971 a 1974. Trasladouse a Arteixo en 1979, onde foi director do colexio de EXB desta localidade. Nas elecci\u00f3ns municipais de 1987 encabezou a candidatura do PSdeG-PSOE de Arteixo, sendo elixido alcalde como cabeza da lista m\u00e1is votada. Posteriormente estableceu un pacto de goberno co BNG e o PSF, o cal acabar\u00eda abandonando o BNG e se sumar\u00eda un edil do CDS. En decembro de 1988 os dous ed\u00eds que apoiaban \u00f3s socialistas tam\u00e9n romperon o acordo, e en xaneiro de 1989 estableceuse un pacto cos ed\u00eds de AP. Nas municipais de 1991 foi reelixido alcalde como cabeza da lista m\u00e1is votada, establecendo logo un pacto de goberno co BNG, o cal terminou rompendo en outubro de 1992.\nNas municipais de 1995 empatou a 7 ed\u00eds co PPdeG, o cal o superou en votos, pese a aumentalo seu nivel de respaldo e votos. Se ben ti\u00f1a a opci\u00f3n de conservala alcald\u00eda co apoio dos 3 ed\u00eds do BNG, a negativa destes supuxo que a alcald\u00eda pasase \u00f3 candidato popular Manuel Pose Mi\u00f1ones, en contra do criterio da direcci\u00f3n superior dos nacionalistas, que expulsou \u00f3s concelleiros, os cales acabaron integr\u00e1ndose no goberno e no PPdeG ao remate da lexislatura. Neste mandato foi deputado provincial. Foi de novo candidato socialista nas municipais de 1999, pero non logrou recuperala alcald\u00eda \u00f3 logralo PPdeG maior\u00eda absoluta, retir\u00e1ndose da pol\u00edtica \u00e1 fin dese mandato."}
{"id": "555531", "revid": "85894", "url": "https://gl.wikipedia.org/wiki?curid=555531", "title": "Dinast\u00eda Pahlavi", "text": "A dinast\u00eda Pahlavi (en persa: \u0633\u0644\u0633\u0644\u0647 \u067e\u0647\u0644\u0648\u06cc) \u00e9 a derradeira dinast\u00eda real iraniana, gobernando durante case 54 anos entre 1925 e 1979. A dinast\u00eda foi fundada por Reza Shah, un soldado mazanderan\u00ed . A dinast\u00eda tomou o nome da lingua pahlavi que se falaba no Imperio sas\u00e1nida preisl\u00e1mico para reforzar as s\u00faas credenciais nacionalistas. \nOrixes.\nA dinast\u00eda foi fundada por Reza Shah. O seu pai era un mazanderan\u00ed comisionado no 7\u00ba Rexemento Savadkuh, e serviu no asedio de Herat en 1856. A s\u00faa nai era unha inmigrante musulm\u00e1 xeorxiana de Xeorxia (daquela formaba parte do Imperio Ruso).\nHistoria.\nO r\u00e9xime Pahlavi establecido por Reza Shah foi un r\u00e9xime laico, nacionalista, militarista e anti-comunista. A\u00ednda que el mesmo ti\u00f1a orixe no Mazandar\u00e1n, o seu goberno levou a cabo unha ampla pol\u00edtica de persizaci\u00f3n tentando crear unha naci\u00f3n \u00fanica, unida e en gran parte homox\u00e9nea, semellante \u00e1 pol\u00edtica de turquificaci\u00f3n de Mustafa Kemal Atat\u00fcrk en Turqu\u00eda tras a ca\u00edda do Imperio Otom\u00e1n. Despois do Reza Shah, o seu fillo Mohammad Reza Shah tomou o seu lugar. \nNa segunda guerra mundial.\nDespois da invasi\u00f3n nazi da Uni\u00f3n Sovi\u00e9tica (operaci\u00f3n Barbarossa) en xu\u00f1o de 1941, Gran Breta\u00f1a e a URSS convert\u00e9ronse en aliados. Viron no recentemente inaugurado ferrocarril Trans-Iraniano unha ruta atractiva para transportar subministraci\u00f3ns desde o Golfo P\u00e9rsico at\u00e9 a Uni\u00f3n Sovi\u00e9tica. En agosto de 1941, coa negativa de Reza Shah a expulsar cidad\u00e1ns alem\u00e1ns, a Gran Breta\u00f1a e a Uni\u00f3n Sovi\u00e9tica invadiron Ir\u00e1n, arrestaron ao Sha e envi\u00e1rono ao exilio, tomando o control das comunicaci\u00f3ns e do ferrocarril de Ir\u00e1n.\nEn 1942 os Estados Unidos, un aliado de Gran Breta\u00f1a e da URSS durante a guerra, enviaron unha forza militar a Ir\u00e1n para axudar a manter e operar secci\u00f3ns do ferrocarril. Durante os pr\u00f3ximos meses, as tres naci\u00f3ns tomaron o control dos recursos petrol\u00edferos de Ir\u00e1n e aseguraron un corredor de subministraci\u00f3n. \nO r\u00e9xime de Reza Shah derrubouse e as autoridades estadounidenses, brit\u00e1nicas e sovi\u00e9ticas limitaron os poderes do goberno que quedaban. Permitiron ao fillo de Reza Shah, Mohammad Reza Pahlavi acceder ao trono. Finalmente, a dinast\u00eda chegou ao seu fin coa revoluci\u00f3n iraniana."}
{"id": "555532", "revid": "23204", "url": "https://gl.wikipedia.org/wiki?curid=555532", "title": "The Royal Treatment (filme)", "text": "The Royal Treatment \u00e9 un filme estadounidense de 2022 dirixido por Rick Jacobson e escrito por Holly Hester. Est\u00e1 protagonizado por Laura Marano no papel de Izzy, quen consegue unha oportunidade para traballar na voda do pr\u00edncipe Thomas, interpretado por Mena Massoud.\nDespois da s\u00faa estrea o 20 de xaneiro de 2022 en Netflix, \"The Royal Treatment\" converteuse no filme m\u00e1is visto da semana no servizo de streaming e permaneceu no n\u00famero 1 global de Netflix por d\u00faas semanas. Por\u00e9n, recibiu valoraci\u00f3ns dispares por parte da cr\u00edtica. A maior\u00eda do elenco \u00e9 de Nova Zelandia, pa\u00eds onde se rodou o filme."}
{"id": "555534", "revid": "65337", "url": "https://gl.wikipedia.org/wiki?curid=555534", "title": "D\u00f3lar presidencial", "text": "O d\u00f3lar presidencial (en ingl\u00e9s: \"presidential dollar coin\") \u00e9 unha serie de moedas estadounidenses co valor facial dun d\u00f3lar, emitida a partir de 2007, caracterizada por reproducir nos seus anversos os retratos dos presidentes dos Estados Unidos falecidos e no reverso a Estatua da Liberdade.\nA serie do d\u00f3lar presidencial foi autorizada pola Lei p\u00fablica 109-145, aprobada o 22 de decembro de 2005.\nEntre 2007 e 2011, os d\u00f3lares presidenciais cu\u00f1\u00e1ronse para a s\u00faa posta en circulaci\u00f3n en grandes cantidades, o que deu lugar \u00e1 acumulaci\u00f3n dunha importante reserva destas moedas \u00e1 espera de seren utilizadas. No entanto, as emisi\u00f3ns de d\u00f3lares presidenciais de 2012 a 2016 foron destinadas unicamente ao coleccionismo numism\u00e1tico, polo que as s\u00faas tiraxes son m\u00e1is reducidas.\nO 4 de decembro de 2020 emitiuse unha nova moeda da serie do d\u00f3lar presidencial, na honra de George H. W. Bush, que morreu logo do pechamento inicial do programa en 2016.\nProceso lexislativo.\nO proxecto de lei para a creaci\u00f3n da serie do d\u00f3lar presidencial foi presentado no Senado dos EEUU polo senador John E. Sununu o 17 de maio de 2005, contando xa co apoio de 70 senadores. \nO 29 de xullo de 2005 foi aprobada sen emendas pola Comisi\u00f3n de Banca, Vivenda e Asuntos Urbanos do Senado, e esta mesma c\u00e1mara aprobouna por consentimento un\u00e1nime o 18 de novembro, unicamente cunha emenda de car\u00e1cter t\u00e9cnico. \nPola s\u00faa banda, a C\u00e1mara de Representantes deulle a s\u00faa aprobaci\u00f3n o 13 de decembro. \nFinalmente, logo da s\u00faa aprobaci\u00f3n por ambas as c\u00e1maras, o proxecto de lei envi\u00f3uselle ao presidente George W. Bush o 15 de decembro e este asinouno con data de 22 de decembro de 2005, convert\u00e9ndose as\u00ed en lei.\nConvivencia co d\u00f3lar Sacagawea.\nA lei pola que se crea esta nova moeda dun d\u00f3lar ten o seu fundamento no fracaso suposto pola introduci\u00f3n do d\u00f3lar Sacagawea, que se pretend\u00eda que tivese unha ampla circulaci\u00f3n nos Estados Unidos. A nova lei atend\u00eda a demanda que diversos sectores sociais amosaban dunha moeda dun d\u00f3lar que resultase \u00fatil, e esperaba que o atractivo do cambio de dese\u00f1o aumentase a s\u00faa aceptaci\u00f3n p\u00fablica, tendo en conta, ademais, que a recepci\u00f3n por parte da poboaci\u00f3n da serie de moedas dun cuarto de d\u00f3lar conmemorativa dos 50 estados estaba a ser satisfactoria. No caso de que o \u00e9xito esperado entre a poboaci\u00f3n non se producise finalmente, esper\u00e1base que os coleccionistas estivesen tan interesados nesta serie de d\u00f3lares como o estaban a amosar coa dos cuartos de d\u00f3lar dos 50 estados, que xerou 6.300 mill\u00f3ns de d\u00f3lares en se\u00f1oreaxe \u2014\u00e9 dicir, na diferenza entre o valor nominal das moedas e o custo da s\u00faa produci\u00f3n\u2014, entre xaneiro de 1999 e decembro de 2008.\nMais, de xeito diferente ao que suced\u00eda cos cuartos dos 50 estados, que substitu\u00edu o modelo anterior, a lei obrigou a Casa da Moeda dos Estados Unidos a que continuase coa produci\u00f3n do d\u00f3lar Sacagawea en paralelo \u00e1 do d\u00f3lar presidencial, coa condici\u00f3n de que polo menos un terzo dos d\u00f3lares cu\u00f1ados correspondese a d\u00f3lares Sacagawea, e ademais esta serie deber\u00eda continuar en produci\u00f3n logo de finalizado o programa do d\u00f3lar presidencial. \nNo entanto, os representantes da Reserva Federal indic\u00e1ronlle ao Congreso que \"se o programa do d\u00f3lar presidencial non \u00e9 quen de estimular unha demanda substancial de moedas dun d\u00f3lar, o requisito de que a casa da moeda siga a producir d\u00f3lares Sacagawea supor\u00eda un custo para os contribu\u00edntes sen ning\u00fan beneficio\". Nese caso, a Reserva Federal \"recomendar\u00eda encarecidamente que o Congreso volvese avaliar o requisito establecido dun terzo\". O devandito requisito dun terzo modificouse posteriormente a un quinto de d\u00f3lares Sacagawea, mediante a Lei de moedas dun d\u00f3lar \"Nativos americanos\" \u2014continuaci\u00f3n da serie Sacagawea\u2014, aprobada o 20 de setembro de 2007.\nAlgunhas versi\u00f3ns previas desa lei, anteriores \u00e1 s\u00faa versi\u00f3n aprobada, ped\u00edan a retirada da circulaci\u00f3n das moedas dun d\u00f3lar emitidas con anterioridade ao d\u00f3lar Sacagawea, sinaladamente do d\u00f3lar Susan B. Anthony, mais o texto finalmente aprobado lim\u00edtase a ordenar ao secretario do Tesouro que estudase o asunto e informase o Congreso. A lei esixe aos organismos do Goberno federal \u2014inclu\u00eddo o Servizo Postal\u2014, \u00e1s empresas que operen neses organismos e aos servizos de transporte financiados polo Goberno federal a que acepten e dispensen moedas dun d\u00f3lar antes de xaneiro de 2008, e a que exhiban carteis indicadores de que o fan.\nCaracterizaci\u00f3n da serie.\nO programa do d\u00f3lar presidencial comezou a executarse o 1 de xaneiro de 2007, en paralelo ao das moedas dun cuarto de d\u00f3lar dedicadas aos 50 estados dos EEUU, coa previsi\u00f3n de que finalizase no momento en que fosen honrados todos os presidentes defuntos do pa\u00eds. Prev\u00edase a emisi\u00f3n de catro d\u00f3lares anuais con cadanseu anverso dedicado a un presidente, na orde cronol\u00f3xica do seu per\u00edodo de mandato. A condici\u00f3n para formar parte deste programa era a de que o falecemento se producira polo menos dous anos antes do momento da cu\u00f1axe.\nO reverso das moedas desta serie \u00e9 com\u00fan a todas elas e caracter\u00edzase pola reproduci\u00f3n da Estatua da Liberdade e a indicaci\u00f3n do valor facial \"$1\", xunto coa denominaci\u00f3n do pa\u00eds, . \nAo longo do canto das moedas figura a indicaci\u00f3n do ano de cu\u00f1axe, a marca de ceca, trece estrelas e a lenda E PLURIBUS UNUM, nunha disposici\u00f3n como esta: . Antes de 2009, tam\u00e9n se reproduc\u00eda neste canto a lenda , mais unha emenda aprobada en decembro de 2007 obrigou a trasladar ese lema ao anverso da moeda, onde se colocou debaixo do busto. A palabra \"Liberty\", tan caracter\u00edstica da moeda dos Estados Unidos, non est\u00e1 presente nesta serie de moedas, xa que se considerou que a inclusi\u00f3n da Estatua da Liberdade como motivo principal dos reversos era suficiente para transmitir esa mensaxe de liberdade.\nNo relativo \u00e1 s\u00faa composici\u00f3n met\u00e1lica, nesta serie segu\u00edronse os mesmos par\u00e1metros que na serie do d\u00f3lar Sacagawea, dedicada \u00e1 cultura nativa americana.\nA primeira moeda do d\u00f3lar presidencial posta ao dispor da poboaci\u00f3n foi a dedicada ao presidente George Washington, o d\u00eda 15 de febreiro de 2007, na honra do \"d\u00eda dos presidentes\", que se celebra nos Estados Unidos o 19 de febreiro de cada ano.\nAlmacenaxe e suspensi\u00f3n da produci\u00f3n.\nEn 2011 acumul\u00e1banse 1.400 mill\u00f3ns de moedas dun d\u00f3lar a\u00ednda non postas en circulaci\u00f3n, unha cantidade que, dispostas en horizontal, poder\u00edan cubrir a distancia entre Os \u00c1nxeles e Chicago. En 2016, esa cantidade ter\u00eda chegado aos 2.000 mill\u00f3ns se a produci\u00f3n se mantivese sen cambios.\nA representante por California Jackie Speier emitiu unha circular titulada \"Dear Colleague (\"\"Estimado colega\"), na que recomendaba que os Estados Unidos non cu\u00f1asen ningunha moeda dun d\u00f3lar, e ti\u00f1a a intenci\u00f3n de presentar un proxecto de lei que esixise a interrupci\u00f3n inmediata de todas as moedas deste valor.\nA Oficina de Contabilidade do Goberno dos EEUU, pola s\u00faa banda, declarou que a supresi\u00f3n do billete dun d\u00f3lar en favor da moeda equivalente aforrar\u00eda ao Goberno uns 5.500 mill\u00f3ns de d\u00f3lares en tres d\u00e9cadas.\nO 13 de decembro de 2011, o daquela vicepresidente Joe Biden e o secretario do Tesouro, Timothy Geithner, anunciaron que se suspender\u00eda a cu\u00f1axe das moedas dun d\u00f3lar presidencial destinadas \u00e1 s\u00faa posta en circulaci\u00f3n, de xeito que as que faltaban para conclu\u00edr o programa, comezando pola dedicada a Chester A. Arthur, se emitir\u00edan en cantidades moi reducidas, co fin de atender as necesidades dos coleccionistas numism\u00e1ticos.\nFin do programa e a s\u00faa continuidade.\nA lei especifica que para que un presidente dos Estados Unidos sexa honrado dentro desta serie debe estar falecido polo menos dous antes da emisi\u00f3n da moeda correspondente. Xa que logo, os expresidentes, George H. W. Bush, Jimmy Carter, Bill Clinton, George W. Bush e Barack Obama non puideron formar parte desta serie cando esta finalizou en 2016, logo de honrar a Ronald Reagan, o derradeiro presidente que cumpr\u00eda as condici\u00f3ns, consonte a lei.\nDado que o programa estaba conclu\u00eddo, a produci\u00f3n de moedas na honra de novos presidentes falecidos requirir\u00eda a aprobaci\u00f3n dunha nova lei polo Congreso. As\u00ed as cousas, o 12 de febreiro de 2019, o senador John Cornyn presentou un proxecto de lei coa intenci\u00f3n de autorizar un novo d\u00f3lar da serie presidencial na honra de George H. W. Bush, que foi convertido en lei coa sinatura do presidente Donald Trump o 28 de xaneiro de 2020.\nErros de cu\u00f1axe.\nO 8 de marzo de 2007, a \"US Mint\" anunciou que o 15 de febreiro dese ano entrou na circulaci\u00f3n un n\u00famero indeterminado de moedas dun d\u00f3lar presidencial co busto de George Washington carente das regulamentarias inscrici\u00f3ns nos seus cantos \u2014a data, a marca de ceca e os lemas e \u2014. Ron Guth, do \"Professional Coin Grading Service\", calcula que se cu\u00f1aron aproximadamente 50.000 moedas con este erro. O primeiro exemplar que se co\u00f1ece no mercado do coleccionismo acadou o prezo de 600 d\u00f3lares en \"eBay\", a\u00ednda que a finais de marzo de 2007 se produciron sucesivas vendas doutros exemplares entre os 40 e os 60 d\u00f3lares. Debido a que un dos lemas que faltan \u00e9 (\"En Deus confiamos\"), algunhas publicaci\u00f3ns ref\u00edrense a eles como \"d\u00f3lares sen Deus\" (\"Godless dollars\"). No mercado do coleccionismo detect\u00e1ronse tam\u00e9n falsificaci\u00f3ns destes d\u00f3lares \"sen Deus\", producidos mediante a limadura dos seus cantos.\nTam\u00e9n se descubriron exemplares de d\u00f3lares presidenciais dedicados a John Adams cos cantos lisos. Estes son m\u00e1is escasos que os anteriores e, xa que logo, resultan menos accesibles no mercado. Nesta mesma emisi\u00f3n, co\u00f1\u00e9cese tam\u00e9n alg\u00fan esp\u00e9cime co canto duplicado, por ter pasado d\u00faas veces pola prensa encargada do gravado do canto. A maior\u00eda destes casos corresponde a d\u00f3lares procedentes da Ceca de Filadelfia, e o erro apr\u00e9ciase en d\u00faas variantes: unha con ambas as inscrici\u00f3ns na mesma direcci\u00f3n e outra coas inscrici\u00f3ns en direcci\u00f3ns opostas.\nA principios de marzo de 2007, unha parella de Colorado achou unha moeda dun d\u00f3lar presidencial da que s\u00f3 estaba cu\u00f1ado o canto, polo que tanto o seu anverso como o seu reverso estaban completamente lisos.\nPolo demais, os d\u00f3lares presidenciais aparecen indistintamente coas letras do canto orientadas cara ao anverso ou cara ao reverso; isto non se trata dun erro numism\u00e1tico sen\u00f3n do resultado do propio proceso de cu\u00f1axe, que non ten en conta este factor ao situar os discos na prensa, polo que se estima que aproximadamente existe un 50 % dos exemplares con cada unha das orientaci\u00f3ns.\nEspecificaci\u00f3ns dos d\u00f3lares presidenciais.\nAm\u00f3sanse na seguinte t\u00e1boa as imaxes dos d\u00f3lares da serie presidencial, as\u00ed como alg\u00fans datos relevantes de cada ano de emisi\u00f3n:\nPrograma de moedas do \"primeiro c\u00f3nxuxe\".\nA mesma lei pola que se creou a serie do d\u00f3lar presidencial prev\u00e9 tam\u00e9n a creaci\u00f3n dunha serie de moedas de ouro con valor facial de 10 d\u00f3lares mediante a que se honra cada un dos c\u00f3nxuxes dos presidentes que forman parte da serie presidencial, na mesma orde e coa mesma cadencia que esta. Ata hoxe, todos os c\u00f3nxuxes das persoas que ocuparon a presidencia dos EEUU foron mulleres e, xa que logo, reciben adoito a denominaci\u00f3n de primeiras damas, a\u00ednda que a lei utiliza o termo \"primeiro c\u00f3nxuxe\" (en ingl\u00e9s: \"first spouse\"), sen marca de x\u00e9nero.\nNo anverso das moedas desta serie figuran os retratos das esposas dos presidentes falecidos e os seus nomes, as\u00ed como as datas e o ordinal do per\u00edodo do mandato dos seus maridos. Tam\u00e9n no anverso, am\u00f3sanse o lema e a palabra , xunto coa data de emisi\u00f3n e a marca de ceca. Cada moeda ten un dese\u00f1o \u00fanico para o seu reverso, cunha imaxe emblem\u00e1tica da vida ou da obra da esposa homenaxeada, as\u00ed como o nome do pa\u00eds e o lema e indicaci\u00f3ns sobre a lei e o peso da moeda: ."}
{"id": "555537", "revid": "23204", "url": "https://gl.wikipedia.org/wiki?curid=555537", "title": "Meskina", "text": "Meskina \u00e9 un filme neerland\u00e9s de 2021 dirixido por Daria Bukvic. O filme xurdiu como un proxecto de Soundos El Ahmadi, que quer\u00eda ver m\u00e1is representaci\u00f3n da comunidade marroqu\u00ed nos filmes neerlandeses.\nControversia.\n\u00c9 o primeiro filme do actor Bilal Wahib tras un incidente moi denunciado no que lle pediu a un menor que se expuxese en Instagram Live."}
{"id": "555541", "revid": "23204", "url": "https://gl.wikipedia.org/wiki?curid=555541", "title": "S\u00fabete a mi moto (serie de televisi\u00f3n de 2020)", "text": "S\u00fabete a mi moto \u00e9 unha serie de televisi\u00f3n de 2020 coproducida entre M\u00e9xico e Porto Rico sobre o grupo de m\u00fasica xuvenil Menudo. \nA serie narra a historia da banda dende a s\u00faa creaci\u00f3n ata a s\u00faa evoluci\u00f3n e \u00e9xito internacional. Menudo foi a banda que lanzou estrelas musicais como Ricky Martin entre outros. En xullo de 2019, SOMOS Productions, Endemol Shine Boomdog e Pi\u00f1olywood Studios anunciaron a produci\u00f3n de \"S\u00fabete a mi moto\". \nA serie componse de 15 episodios de 60 minutos cada un, e estreouse a trav\u00e9s de Amazon Prime Video o 9 de outubro de 2020 en M\u00e9xico, Am\u00e9rica Latina e Espa\u00f1a. Foi rodada en M\u00e9xico e Porto Rico. Estreouse nos Estados Unidos o 14 de febreiro de 2021 en Estrella TV."}
{"id": "555544", "revid": "1093", "url": "https://gl.wikipedia.org/wiki?curid=555544", "title": "Miguel Pati\u00f1o", "text": "Miguel Pati\u00f1o V\u00e1zquez, nado en 1933 e finado en Presedo (Abegondo) o 18 de marzo de 2022, foi un pol\u00edtico galego.\nTraxectoria.\nFoi nomeado alcalde de Abegondo en 1966. Encabezou a candidatura da UCD nas elecci\u00f3ns municipais de 1979 e foi elixido alcalde con maior\u00eda absoluta. Nas municipais de 1983 encabezou a formaci\u00f3n independente Agrupaci\u00f3n de Vecinos e foi reelixido de novo alcalde por maior\u00eda simple. Nas municipais de 1987 encabezou a CPG e logrou ser reelixido con maior\u00eda simple, sumando un concelleiro m\u00e1is que como independente, logrando 6. Foi un dos alcaldes da CPG que respaldaron o apoio de 3 dos seus deputados \u00e1 moci\u00f3n de censura na Deputaci\u00f3n da Coru\u00f1a contra Jos\u00e9 Manuel Romay Beccar\u00eda que fixo presidente \u00f3 socialista Salvador Fern\u00e1ndez Moreda. \nDesta forma, encabezou a candidatura do PSdeG-PSOE nas municipais de 1991, logrando de novo 6 concelleiros e m\u00e1is votos que \u00e1 fronte da CPG. Por\u00e9n, perdeu a alcald\u00eda \u00f3 unirse o resto de partidos en torno \u00f3 \u00fanico concelleiro independente de UMI Jos\u00e9 Antonio Santiso Miramontes, que foi elixido alcalde. En xu\u00f1o de 1992 apoiou unha moci\u00f3n de censura presentada polo edil do CDS Tom\u00e1s Regueiro Cacheiro, o cal se converteu no novo alcalde. \nEn xaneiro de 1995, un edil socialista apoiou unha nova moci\u00f3n de censura que lle devolveu a alcald\u00eda a Santiso Miramontes, o cal se integrara no PPdeG. Nas municipais de 1995, encabezou de novo a candidatura socialista pero foi amplamente derrotado polo PPdeG de Santiso, que logrou a maior\u00eda absoluta. Desta forma, retirouse da primeira li\u00f1a pol\u00edtica nese mandato. Finou en Abegondo o 18 de marzo de 2022 aos 88 anos.\nVida persoal.\nCasou con Avelina Barros Concheiro."}
{"id": "555546", "revid": "89787", "url": "https://gl.wikipedia.org/wiki?curid=555546", "title": "Vicente Cantatore", "text": "Vicente Cantatore Socci, nado en Rosario o 6 de outubro de 1935 e finado en Valladolid o 15 de xaneiro de 2021, foi un futbolista e adestrador arxentino-chileno.\nTraxectoria.\nComezou a s\u00faa carreira futbol\u00edstica no Talleres de C\u00f3rdoba, militando a continuaci\u00f3n tres anos en San Lorenzo, e outro en Tigre. En 1960 abandonou o seu pa\u00eds natal para xogar en Chile cos Rangers de Talca.\nEn 1963 fichou polo Santiago Wanderers, club que pagou 80 mill\u00f3ns de escudos polo seu traspaso, unha elevada cifra para a \u00e9poca. Xogou durante sete tempadas co club santiaguino, conseguindo o campionato chileno en 1968. En 1970 pasou ao Deportes Concepci\u00f3n onde, despois de tres tempadas, puxo fin a s\u00faa carreira como futbolista.\nComo adestrador.\nComezos en Chile.\nComezou a s\u00faa carreira como adestrador no mesmo club no que se retirou como futbolista, o Deportes Concepci\u00f3n. Posteriormente sentou no banco do Lota Schwager e tivo un breve paso polo Audax Italiano, interrompido prematuramente pola s\u00faa dimisi\u00f3n.\nEn 1980 converteuse en adestrador do Cobreloa, club fundado s\u00f3 tres anos antes. Na s\u00faa primeira tempada como t\u00e9cnico do club proclamouse campi\u00f3n da Primeira Divisi\u00f3n, mentres que na seguinte obtivo o subcampionato e levou o equipo ata a final da Copa Libertadores. Na final continental enfrontouse ao Flamengo brasileiro, perdendo o partido de ida no Maracan\u00e3 e ga\u00f1ando o de volta no Estadio Nacional de Santiago de Chile. Disputouse ent\u00f3n un partido de desempate no Estadio Centenario de Montevideo, onde a vitoria foi para o Flamengo por 2-0, os dous tantos obra de Zico. \nEn 1982 ga\u00f1ou o seu segundo t\u00edtulo nacional e participou por segundo ano consecutivo na Copa Libertadores, chegando de novo \u00e1 final, desta vez ante o Pe\u00f1arol uruguaio. Tras empatar sen goles na ida en Montevideo, no partido de volta disputado en Santiago imp\u00faxose o Pe\u00f1arol cun solitario gol de Fernando Morena. \nContinuou outras d\u00faas tempadas m\u00e1is \u00e1 fronte do club, acadando bos resultados: en 1983 o seu equipo quedou en segunda posici\u00f3n por detr\u00e1s do campi\u00f3n, Colo-Colo, e en 1984 obtivo o cuarto posto.\nOs resultados obtidos co Cobreloa fixeron que a Federaci\u00f3n Chilena o contratase para o banco da selecci\u00f3n chilena en 1984. Con todo, dirixiu ao combinado nacional durante un s\u00f3 partido, abandonando o cargo por desavinzas cos dirixentes da federaci\u00f3n.\nPrimeiras experiencias europeas.\nEn 1985 trasladouse a Europa para aceptar a oferta do Real Valladolid. Na s\u00faa primeira tempada no equipo (1985/86) completou a liga de Primeira Divisi\u00f3n cun d\u00e9cimo posto final. Con todo, deixou o club ao pouco de comezar a seguinte campa\u00f1a, despois da primeira xornada. Regresou para a tempada 1987/88, na que acabou a liga na oitava praza. Na tempada seguinte clasificou o equipo no sexto lugar da liga, mentres que na Copa do Rei guiouno ata a segunda final da s\u00faa historia, despois de eliminar nas semifinais ao Deportivo da Coru\u00f1a de Arsenio Iglesias, grazas a un gol na pr\u00f3rroga de Manolo Pe\u00f1a. Na final, celebrada no Vicente Calder\u00f3n, enfrontouse ao Real Madrid, sendo a vitoria para o equipo branco, cun solitario tanto de Rafael Gordillo. O subcampionato de Copa deulle ao equipo o dereito a disputar a Recopa de Europa por primeira e \u00fanica vez na s\u00faa historia. Durante a s\u00faa etapa no Valladolid fixo debutar a Fernando Hierro, futuro capit\u00e1n do Real Madrid e da selecci\u00f3n espa\u00f1ola.\nEn 1989 chegou ao banco do Sevilla, ao que dirixiu durante dous anos. No primeiro deles, con xogadores como Dasaev, Manolo Jim\u00e9nez ou o austr\u00edaco Anton Polster, este \u00faltimo autor de 32 goles, o equipo conseguiu un sexto posto que lle valeu a clasificaci\u00f3n para a Copa da UEFA. Para a tempada 1990/91 o Sevilla reforzouse co chileno Iv\u00e1n Zamorano. Rematou o campionato de liga na oitava posici\u00f3n e foi eliminado na Copa da UEFA en oitavos de final polo Torpedo Moscova.\nRegreso a Am\u00e9rica do Sur.\nTrala s\u00faa primeira experiencia europea, o t\u00e9cnico regresou \u00e1 s\u00faa terra adoptiva, Chile, onde foi contratado polo Universidade Cat\u00f3lica, un dos equipos m\u00e1is destacados de Chile. Co club da capital ga\u00f1ou unha Copa Chile en 1991 superando na final ao seu antigo equipo, o Cobreloa, por 1-0, cun gol de Percudani. Na liga o equipo foi terceiro e ga\u00f1ou a Ligui\u00f1a Pre-Libertadores, un torneo oficial chileno que lle deu a clasificaci\u00f3n para a Copa Libertadores.\nDespois de s\u00f3 unha tempada, volveu cambiar de banco, pasando ao do Rosario Central, club da s\u00faa cidade natal. A experiencia no campionato arxentino resultou problem\u00e1tica e despois de s\u00f3 un ano regresou a Chile para adestrar ao flamante campi\u00f3n nacional, o Colo-Colo. A permanencia no club santiaguino foi curta, debido \u00e1 eliminaci\u00f3n sufrida na Copa Libertadores de 1994 a mans dos colombianos do Junior de Barranquilla, o que provocou a s\u00faa destituci\u00f3n.\nSegunda aventura ib\u00e9rica.\nEn 1994 volveu cruzar o Oc\u00e9ano Atl\u00e1ntico para traballar de novo en Espa\u00f1a, como adestrador do Tenerife. Estivo unha tempada \u00e1 fronte do club canario, completando a liga 1994/95 na 15\u00aa posici\u00f3n.\nEn 1996 comezou a s\u00faa terceira etapa no banco do Real Valladolid, como substituto do cesado Rafa Ben\u00edtez. Colleu o equipo na derradeira posici\u00f3n, a 6 puntos da salvaci\u00f3n, e conseguiu a permanencia ao rematar 16\u00ba. Na campa\u00f1a 1996/97 acadou o s\u00e9timo na liga, clasificando o equipo para a Copa da UEFA por segunda vez na historia do club. O seu labor no banco valisoletano valeulle o premio Don Bal\u00f3n como mellor adestrador de Espa\u00f1a. No ano seguinte dirixiu o Valladolid s\u00f3 nas primeiras tres xornadas, deixando o cargo por tensi\u00f3ns coa directiva. \nEn decembro de 1997 aceptou a oferta do Sporting de Lisboa, pero deixou o club un par de semanas despois, de novo por problemas coa direcci\u00f3n do club. Durante a s\u00faa breve etapa en Portugal dirixiu o seu \u00fanico partido na Liga de Campi\u00f3ns, enfront\u00e1ndose ao Lierse no estadio Jos\u00e9 Alvalade, vencendo por 2-1.\nNo ver\u00e1n de 1998 volveu adestrar na Primeira Divisi\u00f3n espa\u00f1ola, po\u00f1\u00e9ndose \u00e1 fronte do Betis, que vi\u00f1a de se reforzar con futbolistas como Den\u00edlson ou Benjam\u00edn. Cantatore chegou ao equipo a s\u00f3 tres d\u00edas do inicio do campionato, trala dimisi\u00f3n do anterior t\u00e9cnico, Ant\u00f3nio Oliveira. A pesar dos grandes gastos en fichaxes, o Betis non conseguiu a primeira vitoria ata a quinta xornada, e Cantatore acabou dimitindo a finais de outubro, despois de sa\u00edr goleado por 5-1 de Mestalla, co equipo na \u00faltima praza. A decepci\u00f3n sufrida en Sevilla levou ao t\u00e9cnico a anunciar a s\u00faa retirada do mundo do f\u00fatbol.\n\u00daltimos anos e retiro definitivo.\nDespois dun ano de pausa recibiu unha oferta do Sporting de Gij\u00f3n, na Segunda Divisi\u00f3n, polo que decidiu regresar aos bancos. Dirixiu o equipo asturiano durante vinte partidos da tempada 2000/01, antes de dimitir por sorpresa tras conseguir un triunfo ante o Atl\u00e9tico de Madrid.\nA continuaci\u00f3n decidiu retirarse definitivamente do mundo do f\u00fatbol a pesar de ter recibido algunhas ofertas de clubs como a Sampdoria ou o Cruz Azul.\nVida persoal.\nRecibiu a cidadan\u00eda chilena, pa\u00eds ao que se trasladou en 1960. Estivo casado durante moitos anos con Nelly Erbetta, coa que tivo un fillo, Marcelo."}
{"id": "555550", "revid": "15490", "url": "https://gl.wikipedia.org/wiki?curid=555550", "title": "Iulius Obsequens", "text": ""}
{"id": "555551", "revid": "23204", "url": "https://gl.wikipedia.org/wiki?curid=555551", "title": "A Rainy Day in New York", "text": "A Rainy Day in New York \u00e9 un filme estadounidense de 2019 escrito e dirixido por Woody Allen. Est\u00e1 protagonizado por Timoth\u00e9e Chalamet, Elle Fanning, Selena Gomez, Jude Law, Diego Luna e Liev Schreiber. O filme segue a historia rom\u00e1ntica de dous mozos estudantes universitarios, Gatsby e Ashleigh (Chalamet e Fanning), mentres realizan unha visita de fin de semana \u00e1 cidade natal de Gatsby, Nova York. El espera profundar a s\u00faa relaci\u00f3n mentres ela est\u00e1 na cidade para entrevistar a un director de cinema moi apreciado (Schreiber) para o seu xornal universitario.\nO filme foi rematado en 2018, mais o seu distribuidor, Amazon Studios, detivo a estrea por mor da controversia arredor de Woody Allen e o Movemento Me Too. Estreouse en Polonia o 26 de xullo de 2019, seguido de moitos pa\u00edses europeos, de Am\u00e9rica Latina e Asia. Finalmente, estreouse nos cinemas dos Estados Unidos o 9 de outubro de 2020 a trav\u00e9s de MPI Media Group e Signature Entertainment."}
{"id": "555553", "revid": "15490", "url": "https://gl.wikipedia.org/wiki?curid=555553", "title": "Marco Claudio Marcelo (c\u00f3nsul -166)", "text": ""}
{"id": "555556", "revid": "98629", "url": "https://gl.wikipedia.org/wiki?curid=555556", "title": "Papel albuminado", "text": "A impresi\u00f3n de albumina, tam\u00e9n chamada impresi\u00f3n de prata de albumina, ou impresi\u00f3n albuminada era un procedemeento fotogr\u00e1fico de obtenci\u00f3n dun positivo por contacto directo a partir de un negativo, xeralmente de vidro ao colodi\u00f3n h\u00famido. \nHistoria.\nA t\u00e9cnica foi publicada en xaneiro de 1847 por Louis D\u00e9sir\u00e9 Blanquart-Evrard, e foi o primeiro m\u00e9todo explot\u00e1bel comercialmente para producir unha impresi\u00f3n fotogr\u00e1fica sobre unha base de papel a partir dun negativo. Comercializouse en Francia, e entre 1855 e 1895 foi o tipo de copia positiva m\u00e1is utilizada polos fot\u00f3grafos.\nO nome deste antigo procedemento fotogr\u00e1fico d\u00e9bese \u00e1 ovoalbumina, unha prote\u00edna sol\u00fabel en auga, presente na clara do ovo, en combinaci\u00f3n con outros produtos como cloruro de amonio. Blanquet-Evrad utilizou a albumina que se atopa nas claras de ovo para unir os produtos qu\u00edmicos fotogr\u00e1ficos ao papel e converteuse na forma dominante de positivos fotogr\u00e1ficos desde 1855 at\u00e9 principios do s\u00e9culo XX, cun pico no per\u00edodo 1860-90. Durante mediados do s\u00e9culo XIX, a \"carte de visite\" converteuse nun dos usos m\u00e1is populares do m\u00e9todo da albumina. Nese s\u00e9culo, E. &amp; H. T. Anthony &amp; Company foron os maiores fabricantes e distribuidores de papel e impresi\u00f3ns fotogr\u00e1ficas \"Albumen\" nos Estados Unidos.\nProceso de creaci\u00f3n.\nDado que a imaxe emerxe como resultado directo da exposici\u00f3n \u00e1 luz, sen a axuda dunha soluci\u00f3n de revelado, p\u00f3dese dicir que unha impresi\u00f3n de albumina \u00e9 unha fotograf\u00eda \"impresa\" m\u00e1is que unha fotograf\u00eda desenvolvida.\nO sal de mesa (cloruro de sodio) na emulsi\u00f3n de albumina forma cloruro de prata ao entrar en contacto co nitrato de prata. O cloruro de prata \u00e9 inest\u00e1bel cando se exp\u00f3n \u00e1 luz, o que fai que se descompo\u00f1a en prata e cloro. O i\u00f3n prata (Ag+) red\u00facese a prata (Ag) mediante a adici\u00f3n dun electr\u00f3n durante o proceso de revelado/impresi\u00f3n, e o cloruro de prata restante l\u00edvase durante a fixaci\u00f3n. As partes negras da imaxe est\u00e1n formadas por prata met\u00e1lica (Ag)."}
{"id": "555557", "revid": "25871", "url": "https://gl.wikipedia.org/wiki?curid=555557", "title": "Myrteae", "text": "Myrteae \u00e9 unha tribo pertencente \u00e1 familia das mirt\u00e1ceas. Ten os seguintes x\u00e9neros:"}
{"id": "555560", "revid": "98629", "url": "https://gl.wikipedia.org/wiki?curid=555560", "title": "Supermarine Spiteful", "text": "O Supermarine Spiteful foi un caza brit\u00e1nico equipado cun motor Rolls-Royce Griffon dese\u00f1ado por Supermarine para a especificaci\u00f3n F.1/43 do Ministerior do Aire durante a segunda guerra mundial como un sucesor do Spitfire. Ti\u00f1a un novo dese\u00f1o de \u00e1 para mellorar o seu n\u00famero de Mach cr\u00edtico, e permitir operaci\u00f3ns seguras a altas velocidades. O novo dese\u00f1o ti\u00f1a tam\u00e9n un moderno tren de aterraxe que se retra\u00eda cara a dentro. Outros cambios inclu\u00edan unha deriva m\u00e1is grande para mellorar a estabilidade marxinal dos Spitfire con motores Griffon e cambios na montaxe do motor para inclinalo lixeiramente cara a abaixo e ter as\u00ed unha mellor visibilidade sobre o morro.\nO Spiteful estivo listo para ser producido cando a guerra estaba rematando e foi abandonado en favor dos dese\u00f1os a reacci\u00f3n. A Royal Navy continuou desenvolv\u00e9ndoo como Supermarine Seafang xa que non estaba claro que os reactores puidesen operar de xeito seguro dende os portaavi\u00f3ns, a\u00ednda que o \u00e9xito do de Havilland Sea Vampire fixo que o proxecto fose cancelado en 1945. Negociaci\u00f3ns coa firma francesa SNCAC para producir o Spiteful baixo licenza abandon\u00e1ronse cando Francia comezou a fabricar motores a reacci\u00f3n. Do pedido orixinal por 150 Spitefuls, s\u00f3 chegou a completarse un pequeno n\u00famero.\nHistorial operacional.\nO Spiteful foi ordenado en produci\u00f3n como Spiteful XIV (sen marcas anteriores de seu, os n\u00fameros translad\u00e1ronse da conversi\u00f3n orixinal do Spitfire XIV), e ped\u00edronse 150 avi\u00f3ns. Por\u00e9n, coa chegada dos reactores, o futuro dos cazas de alto rendemento estaba claramente do lado deses novos avi\u00f3ns, polo que o pedido foi cancelado e s\u00f3 un feixe de Spitefuls chegaron a ser constru\u00eddos. A\u00ednda as\u00ed hab\u00eda un certo grao de incerteza sobre se un reactor poder\u00eda operar a bordo dun portaavi\u00f3ns da Royal Navy, polo que se decidiu desenvolver unha versi\u00f3n embarcada do Spiteful segundo a especificaci\u00f3n N.5/45, e que posteriormente ser\u00eda bautizado como Seafang.\nO Seafang ti\u00f1a as puntas das \u00e1 pregables, un gancho de detenci\u00f3n tipo \"sting\" e un motor Griffon 89 ou 90, alimentado dende unha entrada de aire de carburador estendida impulsando d\u00faas novas h\u00e9lices contrarrotantes de tres p\u00e1s Rotol. O primeiro en ser fabricado foi un Spiteful XV convertido (\"RB520\") pero coa exitosa operaci\u00f3n do de Havilland Sea Vampire no portaavi\u00f3ns HMS \"Ocean\" en 1945, a necesidade do Seafang desapareceu.\nCo final da segunda guerra mundial, Supermarine iniciou negociaci\u00f3ns con Soci\u00e9t\u00e9 Nationale de Constructions A\u00e9ronautiques du Nord (SNCAN) para fabricar baixo licenza o Spiteful en Francia, pero novamente a introduci\u00f3n dos reactores eclipsou aos cazas con motores de pist\u00f3ns e as conversas quedaron en nada."}
{"id": "555561", "revid": "98629", "url": "https://gl.wikipedia.org/wiki?curid=555561", "title": "Mortadela", "text": "A mortadela (\"mortadella\" en italiano e \"mortadelle\" en franc\u00e9s) \u00e9 un embutido elaborado principalmente con carne de porco finamente picada (preto dun 60\u00a0% de magro) orixinario da cidade italiana de Bolo\u00f1a (en italiano Bologna) (capital de Emilia-Roma\u00f1a). \u00c9 unha especialidade da coci\u00f1a italiana que procede das rexi\u00f3ns italianas de Emilia-Roma\u00f1a, Piemonte, Lombard\u00eda e gran parte da provincia de Trento. Consiste nun friame condimentado con especias, tradicionalmente con pementa en gran, a\u00ednda que hai variantes que conte\u00f1en pistacho, bagas de mirto, noz moscada mo\u00edda, coriandro, allo, pementa ou olivas.\nEtimolox\u00eda.\nExisten d\u00faas teor\u00edas sobre a orixe da palabra \u00abmortadela\u00bb. A primeira \u00e9 que o recheo de porco que cont\u00e9n este embutido foi tradicionalmente finamente mo\u00eddo at\u00e9 chegar a unha consistencia gomosa empregando \u00e1s veces un morteiro (\"mortaio\"), indicando que a orixe do nome poder\u00eda provir do emprego deste instrumento. D\u00faas estelas funerarias romanas do museo arqueol\u00f3xico de Bolo\u00f1a amosan tales morteiros. A outra teor\u00eda menciona que a mortadela poder\u00eda tomar o seu nome dunha salchicha romana que era condimentada con mirto ou arandos en lugar de pementa. Os romanos denominaban este embutido \"farcimen mirtatum\". A primeira cita deste termo atop\u00e1mola no autor latino do s\u00e9culo I Varr\u00f3n, que describe un tipo de salchicha aderezada con bagas de mirto ou arandos cos termos \"mortatum\" ou \"myrtatum\". Sexa como for, a autora Anna del Conte menciona que o primeiro documento no que se ve por primeira vez a mortadela como un embutido elaborado para preservar a carne aparece xa en 1376.\nMortadela de Bolo\u00f1a.\nA mortadela de Bolo\u00f1a \u00e9 un produto con Denominaci\u00f3n de orixe n.\u00ba 1549/98 da Uni\u00f3n Europea, o que implica que a mortadela debe elaborarse de acordo cun estrito proceso. As zonas de produci\u00f3n deste embutido son certamente extensas, desde: Emilia-Roma\u00f1a, As Marcas, V\u00e9neto e o Piemonte at\u00e9 gran parte da Toscana.\nVariantes.\nEn Italia existen variantes distintas \u00e1 mortadela elaborada ao estilo de Bolo\u00f1a. Unha das populares \u00e9 a mortadela de Prato elaborada en Prato e que se trata dunha variedade toscana que leva allo. Outro exemplo de variedade italiana \u00e9 a mortadela de Amatrice elaborada nos Apeninos do norte do Lacio e que ten un lixeiro sabor afumado.\nExiste unha salchicha similar en Estados Unidos denominada \"Bolonia\"; \u00e9 moi popular en Ir\u00e1n onde pode atoparse elaborada con carne de cordeiro e denom\u00ednase igualmente \u00abmortadela\u00bb. Debido \u00e1 chegada de inmigrantes procedentes de Italia no s\u00e9culo XX, a mortadela \u00e9 moi popular nalg\u00fans pa\u00edses de Am\u00e9rica tales como: Arxentina, Bolivia, Brasil, Chile, Colombia, Costa Rica, Ecuador, Paraguai, Per\u00fa, Uruguai e Venezuela. En Espa\u00f1a e Portugal son moi populares as variantes que levan inseridas olivas sen carozo ou con anacos de pemento, denominadas igualmente mortadela. \u00c9 moi com\u00fan tomala en bocadillos de merenda."}
{"id": "555563", "revid": "89787", "url": "https://gl.wikipedia.org/wiki?curid=555563", "title": "E. &amp; H. T. Anthony &amp; Company", "text": "E. &amp; H.T. Anthony &amp; Company foi o maior provedor e distribuidor de material fotogr\u00e1fico nos Estados Unidos durante o s\u00e9culo XIX.\nO fundador da empresa, Edward Anthony, un enxe\u00f1eiro civil formado no Columbia College que estudara fotograf\u00eda con Samuel FB Morse, comezou no negocio da fotograf\u00eda en 1842 abrindo unha galer\u00eda de daguerrotipos en Nova York. Cinco anos m\u00e1is tarde abriu unha tenda separada dedicada exclusivamente a material fotogr\u00e1fico e, a medida que as vendas creceron rapidamente, deixou de funcionar na s\u00faa galer\u00eda de daguerrotipistas. En 1850 Anthony comezou a produci\u00f3n de estoxos de daguerrotipo, caixas de c\u00e1maras e produtos qu\u00edmicos fotogr\u00e1ficos. O seu irm\u00e1n, Henry T. Anthony, uniuse \u00e1 empresa dous anos m\u00e1is tarde, en 1852.\nA f\u00e1brica dos irm\u00e1ns Anthony estaba situada no Harlem Railroad Depot da cidade de Nova York, ocupando 1/4 do edificio en 1854 e anunciaron que a s\u00faa empresa era o maior fabricante e distribuidor de aparellos e material fotogr\u00e1fico do mundo. En 1859 Anthony engadiu tarxetas de visualizaci\u00f3n estereosc\u00f3picas, \u00e1lbums fotogr\u00e1ficos e mobles e fondos de galer\u00eda \u00e1s li\u00f1as de produtos da compa\u00f1\u00eda. A compa\u00f1\u00eda Anthony tam\u00e9n mantivo unha estreita relaci\u00f3n comercial co famoso fot\u00f3grafo e retratista estadounidense Mathew Brady.\nDesde febreiro de 1870 at\u00e9 abril de 1902, a compa\u00f1\u00eda publicou unha revista mensual chamada \"Anthony's Photographic Bulletin\" que inclu\u00eda moitas fotograf\u00edas e ilustraci\u00f3ns, as\u00ed como unha gran variedade de artigos t\u00e9cnicos, pr\u00e1cticos e acad\u00e9micos, xunto con anuncios dos produtos e outros servizos da compa\u00f1\u00eda Anthony. Na d\u00e9cada de 1890, a compa\u00f1\u00eda tam\u00e9n desenvolveu e produciu d\u00faas c\u00e1maras de consumo de dese\u00f1o propio -unha caixa de c\u00e1mara chamada \"Buckeye\" e unha caixa de foles m\u00e1is cara chamada \"Marlborough\"-, as\u00ed como unha extensa li\u00f1a de estoxos para fotos e outros produtos.\nO nome da empresa cambiouse formalmente a E. &amp; H.T. Anthony &amp; Co. en 1862 e en 1877 reorganizouse como unha corporaci\u00f3n con Anthony como presidente, o seu irm\u00e1n como vicepresidente e o coronel VM Wilcox como xerente e secretario. Despois da morte de ambos os irm\u00e1ns, Wilcox converteuse en presidente, Richard A. Anthony (fillo de Edward Anthony) vicepresidente e Frederick A. Anthony o secretario. En 1883 a compa\u00f1\u00eda produciu a primeira c\u00e1mara instant\u00e1nea manual fabricada comercialmente, chamada Schmidt Patent Detective Camera, en Am\u00e9rica. E. &amp; H.T. Anthony &amp; Co. fusion\u00e1ronse coa Scovill and Adams Company en 1902.\nA E. &amp; H.T. Anthony &amp; Company foi a empresa predecesora da Ansco Company."}
{"id": "555564", "revid": "98629", "url": "https://gl.wikipedia.org/wiki?curid=555564", "title": "Supermarine Seafire", "text": "O Supermarine Seafire \u00e9 unha versi\u00f3n naval do Supermarine Spitfire adaptada para operar dende portaavi\u00f3ns. Era an\u00e1logo en concepto ao Hawker Sea Hurricane, unha versi\u00f3n navalizada do compa\u00f1eiro do Spitfire, o Hawker Hurricane. O nome Seafire \u00e9 a abreviaci\u00f3n do m\u00e1is longo Sea Spitfire.\nA idea de adoptar unha versi\u00f3n embarcada do Supermarine Spitfire xa fora discutida polo Almirantazgo en maio de 1938. A pesar da necesidade urxente de substitu\u00edr varios tipos de avi\u00f3ns obsoletos que a\u00ednda operaban coa Fleet Air Arm (FAA), alg\u00fans opux\u00e9ronse \u00e1 idea, como Winston Churchill, a\u00ednda que esas disputas foron a mi\u00fado un resultado de dar prioridade a produci\u00f3n de Spitfire baseados en terra. Durante 1941 e principios de 1942 o concepto foi impulsado novamente polo Almirantazgo, culminando nun lote inicial de cazas Seafire Mk Ib que foron entregados a finais de 1941, que foron usados principalmente para que os pilotos ga\u00f1asen experiencia operando o tipo no mar. A\u00ednda que hab\u00eda preocupaci\u00f3n sobre a pouca resistencia do seu tren de aterraxe, que non fora reforzada como se fai con moitos avi\u00f3ns embarcados, o seu rendemento considerouse aceptable.\nA partir de 1942 ped\u00edronse rapidamente m\u00e1is modelos de Seafire, inclu\u00eddo a primeira variante operacionalmente viable, o Seafire F Mk III. Isto fixo que o tipo se extendese rapidamente na FAA. En novembro de 1942 o Seafire entrou en combate por vez primeira durante a Operaci\u00f3n Torch, os desembarcos aliados no Norte de \u00c1frica. En xullo de 1943 o Seafire usouse para proporcionar cobertura a\u00e9rea \u00e1 invasi\u00f3n aliada de Sicilia, e repetiu ese rol no mes de setembro na posterior invasi\u00f3n de Italia. Durante 1944 o Seafire usouse en boas cantidades para proporcionar apoio a\u00e9reo \u00e1 forzas de terra aliadas durante o desembarco de Normand\u00eda e a Operaci\u00f3n Drag\u00f3n no sur de Francia. Durante a segunda metade de 1944 o Seafire formou parte da compo\u00f1ente a\u00e9rea da Frota Brit\u00e1nica do Pac\u00edfico, onde rapidamente demostrou ser un interceptor capaz contra os temidos ataques \"kamikaze\" dos pilotos xaponeses que se volveran cada vez m\u00e1is com\u00fans nos \u00faltimos anos da guerra no Pac\u00edfico.\nO Seafire continuou sendo utilizado durante alg\u00fan tempo tras rematar a guerra. A FAA optou por retirar rapidamente todos os seus Seafire con motores Merlin e substitu\u00edlos por avi\u00f3ns con motores Griffon. O tipo combateu durante a guerra de Corea, durante a cal os Seafire da FAA realizaron centos de misi\u00f3ns de ataque ao chan e de patrulla a\u00e9rea contra as forzas de Corea do Norte durante 1950. O Seafire foi retirado do servizo durante os anos 50. No servizo coa FAA o tipo foi substitu\u00eddo polo m\u00e1is novo Hawker Sea Fury, o derradeiro caza con motores de pist\u00f3ns usado por ese corpo, e pola primeira xeraci\u00f3n de cazas a reacci\u00f3n embarcados, como o de Havilland Vampire, o Supermarine Attacker, e o Hawker Sea Hawk.\nDesenvolvemento.\nOrixe.\nO Almirantazgo amosou primeiro interese na idea dun Spitfire embarcado en maio de 1938 cando, durante unha reuni\u00f3n con Richard Fairey (de Fairey Aviation), este propuxo que a s\u00faa compa\u00f1\u00eda poder\u00eda dese\u00f1ar e constru\u00edr un avi\u00f3n dese tipo. A idea tivo unha resposta negativa e o asunto abandonouse. Como resultado, a Fleet Air Arm (FAA), nese momento a\u00ednda parte da Royal Air Force, viuse obrigada a pedir Blackburn Rocs e Gloster Sea Gladiators, que demostraron ser moi pouco axeitados nos roles nos que posteriormente foron usados. Ao comezar a segunda guerra mundial, moitos dos avi\u00f3ns operados pola FAA foran dese\u00f1ados asumindo que, ao non posu\u00edr Alema\u00f1a portaavi\u00f3ns, o desempe\u00f1o xeral era de natureza secundaria dando prioridade \u00e1s outras tarefas requiridas, pero en 1941 eses avi\u00f3ns volv\u00e9ranse obsoletos en comparaci\u00f3n cos cazas baseados en terra alem\u00e1ns e italianos cos que ter\u00edan que enfrontarse; as\u00ed que a necesidade de avi\u00f3ns m\u00e1is capaces era evidente. Como o Hawker Hurricane demostrou rapidamente adaptarse ben \u00e1s operaci\u00f3ns embarcadas, houbo un coniderable interese en navalizar tam\u00e9n o Spitfire.\nA cuesti\u00f3n dun Spitfire embarcado xurdiu novamente en novembro de 1939 cando o Ministerio do Aire permitiu que o comandante Ermen voase un Spitfire I. Tras o seu primeiro voo no \"R6718\", Ermen soubo que Joseph Smith, dese\u00f1ador xefe de Supermarine, fora instru\u00eddo para instalar un gancho de detenci\u00f3n tipo \"A-frame\" nun Spitfire e que este voara o 16 de outubro; o 27 de outubro mostrouse un debuxo deste avi\u00f3n \u00e1 FAA. Despois de m\u00e1is discusi\u00f3ns, Supermarine enviou os planos dun Spitfire con \u00e1s pregables e un gancho de detenci\u00f3n. Neste caso as \u00e1s dese\u00f1\u00e1ranse para ser pregadas xusto por f\u00f3ra da ba\u00eda do tren de aterraxe. O 29 de febreiro de 1940 o Almirantazgo solicitou que o Ministerio do Aire aprobase formalmente a fabricaci\u00f3n de 50 Spitfire con \u00e1s pregables, tendo que entregarse o primeiro deles en xullo dese ano. Por varios motivos, Winston Churchill, que era Primeiro Lord do Almirantazgo, cancelou o pedido, escribindo a Lord Beaverbrook: \"Considero de gran importancia que a produci\u00f3n de Fulmars debe continuar\".\nNun momento de considerable demanda de Spitfires baseados en terra, debido \u00e1 ca\u00edda de Francia e \u00e1 posterior batalla de Inglaterra, o desv\u00edo de recursos para facilitar o desenvolvemento e a fabricaci\u00f3n dunha versi\u00f3n naval reducir\u00eda a produci\u00f3n do Spitfire. Para cubrir parcialmente a brecha ata que o substituto do Fulmar (a especificaci\u00f3n N.5/40, que acabar\u00eda sendo o Fairey Firefly) estivese dispo\u00f1ible para entrar en servizo, decidiuse no seu lugar pedir varios Grumman Wildcat aos Estados Unidos para equipar a FAA. Eses avi\u00f3ns entraron en servizo a finais de 1940 como o \"Martlet\".\nA finais de 1941 e principios de 1942 o Almirantazgo avaliou novamente ao Spitfire para unha posible conversi\u00f3n. A finais de 1941 un total de 48 Spitfire Mk Vb foran convertidos por Air Training Service Ltd. en Hamble para converterse en \"Spitfires con gancho\". Este foi o Seafire Mk Ib e ser\u00eda a primeira de varias variantes do Seafire en operar coa Fleet Air Arm. Esta variante do Seafire usouse principalmente para permitir que a Royal Navy ga\u00f1ase experiencia operando o Spitfire en portaavi\u00f3ns. O principal cambio estrutural realizouse na parte baixa da fuselaxe que incorporou un gancho de detenci\u00f3n de tipo A-frame e longueiros inferiores reforzados. Ao pouco tempo descubr\u00eduse que a fuselaxe, especialmente ao redor das escotillas, era demasiado d\u00e9bil para as operaci\u00f3ns en portaavi\u00f3ns. Nun intento por aliviar esta condici\u00f3n, remach\u00e1ronse tiras de reforzo ao redor das aperturas das escotillas e ao longo dos longueiros principais da fuselaxe.\n118 Seafire Mk Ib m\u00e1is que incorporaron os reforzos na fuselaxe foron modificados a partir de Spitfire Vb por Cunliffe-Owen en Eastleigh e por Air Training Service. Eses avi\u00f3ns equip\u00e1ronse co equipo de radio HF naval e equipo IFF ademais dunha baliza de busca Type 72. Nestes e nos seguintes Seafire os instrumentos recalibr\u00e1ronse para ler n\u00f3s e millas n\u00e1uticas e ver de millas por hora e millas terrestres. O armamento fixo era o mesmo que o do Spitfire Vb; dous can\u00f3ns de 20 mm Hispano Mk II alimentados por un cargador de tambor e catro metralladoras de 7,7 mm Browning. Tam\u00e9n se concibiu para levar un dep\u00f3sito de combustible de 136 l debaixo da fuselaxe. En xu\u00f1o de 1942 tiveron lugar as primeiras entregas do Seafire ao 807 Squadron. Outra unidade de primeira li\u00f1a, o 801 Squadron, operou esta versi\u00f3n a bordo do HMS \"Furious\" dende outubro de 1942 ata setembro de 1944.\nM\u00e1is desenvolvementos.\nA segunda variante semi-naval do Seafire, e a primeira en ser constru\u00edda como tal, foi o Seafire F Mk IIc que estaba baseado no Spitfire Vc. O Vc ti\u00f1a varios refinamentos con respecto ao Vb. Ademais das modificaci\u00f3ns inclu\u00eddas no lote principal de Seafire Ib, esta versi\u00f3n pod\u00eda lanzarse cunha catapulta, e un gancho para unha eslinga a cada lado da fuselaxe, xusto detr\u00e1s do mamparo do motor. Produc\u00edronse tres subtipos, os F Mk IIc e FR Mk IIc (cazas e reco\u00f1ecemento), impulsados por un Merlin 46, e o L Mk IIc cun Merlin 32 de baixa altitude fabricado especificamente para uso naval. Esta versi\u00f3n do Merlin usaba un impulsor de sobrealimentador \"recurtado\" para proporcionar unha maior potencia a altitudes baixas que os motores est\u00e1ndar, entregando 1 585 cabalos a 838 m. Os dous modelos de motor impulsaban unha h\u00e9lice Rotol de catro p\u00e1s de 3,28 m de di\u00e1metro. Debido a que esta versi\u00f3n usaba a \u00e1 \"C\" o can\u00f3n Hispano estaba alimentado por un cargador de cinto de 120 proxect\u00eds, pero usaba o mesmo armamento que o Ib; o FR tam\u00e9n levaba d\u00faas c\u00e1maras F24. Despois das probas do aparato \"Rocket Assisted Take Off Gear\" (RATOG) (pequenos motores foguete de combustible s\u00f3lido que pod\u00edan instalarse na fuselaxe ou nas \u00e1s para axudar a que as engalaxes fosen m\u00e1is curtas) en febreiro de 1943, este equipamento f\u00edxose est\u00e1ndar en todos os Seafire. Por\u00e9n, moitos pilotos da FAA rara vez usaban o RATOG, en parte debido a que non hab\u00eda moita necesidade para iso e tam\u00e9n debido aos riscos que suscitaba unha ignici\u00f3n asim\u00e9trica.\nO modelo IIc foi o primeiro do Seafire en ser despregado operacionalmente en grandes n\u00fameros. Supermarine constru\u00edu 262 unidades deste modelo e outros 110 foron fabricadas por Westland, que tam\u00e9n fabricou 30 Seafire Mk III (Hybrid) (Mk III sen \u00e1s pregables). A\u00ednda que desenvolvido para uso en portaavi\u00f3ns, esta versi\u00f3n a\u00ednda carec\u00eda das \u00e1s pregables necesarias para o seu uso a bordo dalg\u00fans portaavi\u00f3ns da Royal Navy, alg\u00fans dos cales ti\u00f1an pequenos elevadores de avi\u00f3ns incapaces de acomodar toda a envergadura dos Seafire.\nO Seafire F Mk III foi a primeira adaptaci\u00f3n real do dese\u00f1o do Spitfire para usarse en portaavi\u00f3ns. Desenvolveuse a partir do Seafire Mk IIc, pero incorporando \u00e1s pregadas manualmente que permit\u00edan a m\u00e1is avi\u00f3ns ser estacionados nas cubertas e nos hangares baixo elas. Supermarine ideou un sistema de dous priegues rectos; introduc\u00eduse un corte inmediatamente f\u00f3ra das ba\u00edas das rodas dende onde a \u00e1 inclin\u00e1base cara a arriba e lixeiramente inclinada cara a fuselaxe. Unha segunda bisagra na punta da \u00e1 permit\u00eda que esta se pregase cara a abaixo (cando as \u00e1s eran pregadas as puntas preg\u00e1banse cara a f\u00f3ra). Esta versi\u00f3n usaba os m\u00e1is potentes Merlin 55 (F Mk III e FR Mk III) ou Merlin 55M (L Mk III), impulsando a mesma h\u00e9lice de catro p\u00e1s usada na serie IIc; o Merlin 55M era outra versi\u00f3n do Merlin para un m\u00e1ximo rendemento a baixa altitude. Outras modificaci\u00f3ns realizadas nos Spitfire que tam\u00e9n chegaron ao Seafire, inclu\u00eddo un filtro de aire \"Aero-Vee\" e escapes tipo exector de seis pilas. O can\u00f3n m\u00e1is curto e lixeiro Hispano Mk V foi introducido durante a produci\u00f3n as\u00ed como accesorios para tanques de combustibles nas \u00e1s. Este Mark foi fabricado en maior cantidade que calquera outra variante do Seafire; dos 1 220 fabricados Westland constru\u00edu 870 e Cunliffe Owen 350. En 1947 Supermarine quitou todo o equipamento naval de 12 Mk III e estes avi\u00f3ns entreg\u00e1ronse ao Corpo A\u00e9reo de Irlanda.\nTras a serie Mk III, a segunte variante de Seafire foi o Seafire F Mk XV, que estaba impulsado por un Griffon VI, con sobralimentador dunha \u00fanica etapa, e unha potencia de 1 850 cabalos a 610 m. Dese\u00f1ado en resposta \u00e1 Especificaci\u00f3n N.4/43 este semellaba ser un Spitfire F Mk XII naval; en realidade o Mk XV era unha am\u00e1lgama dunha c\u00e9lula dun Seafire III e \u00e1s con dep\u00f3sitos de combustible, tren de cola retr\u00e1ctil, elevadores m\u00e1is grandes e o tem\u00f3n ancho e puntiagudo do Spitfire VIII. A cuberta do motor era distinta \u00e1 da serie Spitfire XII, estando asegurada por un gran n\u00famero de ancoraxes e sen a ampola en forma de landra detr\u00e1s do cono da h\u00e9lice. Os \u00faltimos 30 Mk XV fabric\u00e1ronse coa c\u00fapula da cabina en forma de b\u00e1goa e fuselaxe traseiro reducido introducidos no Spitfire Mk XVI. Nos primeiros 50 avi\u00f3ns producidos por Cunliffe-Owen instalouse un gancho de detenci\u00f3n m\u00e1is pesado fara facer fronte a un maior peso. Nos seguintes Mk XV usouse unha nova forma de gancho de tipo \"sting\"; esta versi\u00f3n estaba unida ao poste reforzado do tem\u00f3n na parte traseira da fuselaxe e estaba instalada nun carenado baixo a base do tem\u00f3n. Un protector en forma de V diante da roda de cola evitaba que os cables do gancho de detenci\u00f3n se enredasen coa roda. 390 Seafire XV foron fabricados por Cunliffe-Owen e Westland dende finais de 1944. Seis prototipos foron constru\u00eddos por Supermarine.\nUn problema que xurdiu inmediatamente foi o pobre comportamento en cuberta desta versi\u00f3n, especialmente durante as engalaxes. A plena potencia o cono de aspiraci\u00f3n da h\u00e9lice, que xiraba cara a esquerda (ao contrario que o Merlin, que xiraba cara a dereita), forzaba moitas veces ao Seafire a xirar a estribor, incluso co tem\u00f3n colocado totalmente na direcci\u00f3n oposta. Isto \u00e1s veces levou a colisi\u00f3ns coa illa do portaavi\u00f3ns. Os amortecedores do tren de aterraxe segu\u00edan sendo os mesmos que os dos Spitfire co motor Merlin moito m\u00e1is lixeiro, significando que a mi\u00eddo balanceo estivese acompa\u00f1ado dunha serie de saltos. Como medida provisional recomendouse que os pilotos evitasen usar plena potencia nas engalaxes. Tam\u00e9n houbo problemas relacionados con este balanceo que se acentuaba enormemente no evento dunha ignici\u00f3n asim\u00e9trica do equipo RATOG. Ning\u00fan dos Seafire de primeira xeraci\u00f3n como motores Griffon deber\u00edan usar o RATOG no mar a menos que estivesen colocados diante da primeira barreira de protecci\u00f3n na cuberta.\nO Seafire F Mk XVII foi un Mk XV modificado; o cambio m\u00e1is importante foi o reforzo do tren de aterraxe principal cusando amortecedres m\u00e1is grandes e un \u00edndice de rebote m\u00e1is baixo. Isto axudou a domar o comportamento en cuberta do Mk XV, reducindo a tendencia das puntas da h\u00e9lice a \"peteirar\" a cuberta durante unha aterraxe usando o gancho de detenci\u00f3n, facendo os amortecedores m\u00e1is suaves que o avi\u00f3n non rebotase tanto sobre os cables de detenci\u00f3n e na barreira de protecci\u00f3n. A meirande parte dos XVII de produci\u00f3n ti\u00f1an a fuselaxe traseira recurtada e a cabina en forma de b\u00e1goa (o parabrisas modificouse cunha secci\u00f3n redonda, con fiestras estreitas, en vez de levar o parabrisas chan usado nos Spitfires) e instalouse un tanque extra de combustible de 33 gal\u00f3ns na parte traseira da fuselaxe. As \u00e1s reforz\u00e1ronse, cun longueiro m\u00e1is forte necesario para o novo tren de aterraxe, e eran capaces de levar unha maior carga baixo elas que as anteriores variantes do Seafire. Constu\u00edronse 232 unidades desta variante por Westland (212) e Cunliffe-Owen(20).\nOs Seafire F Mk 45 e FR Mk 45 foron as seguntes versi\u00f3ns do Seafire en ser constru\u00eddas, e as primeiras en usar un motor da serie Griffon 60 cun sobrealimentador de d\u00faas etapas e d\u00faas velocodades. O prototipo \"TM379\" fora modificado a partir do prototipo dun Spitfire F Mk 21 por Cunliffe-Owen e contaba cun gancho de detenci\u00f3n tipo \"sting\". Debido a que esta versi\u00f3n era considerada un tipo \"provisional\" a s\u00faa \u00e1, que non se modificou con respecto ao Spitfire Mk 21, non se pregraba. A capacidade de combustible desta variante era de 545 litros distribu\u00eddos en dous tanques principais na fuselaxe dianteira: o inferior levaba 218 l, mentres que o superior 163 l, ademais de dous tanques nos bordos de ataque das \u00e1s con capacidade de 57 e 25 litros. O Seafire F Mk 45 entrou en servizo co 778 Squadron en novembro de 1946 e un feixe deles foron modificados como FR Mk 45 en marzo de 1947 ao instal\u00e1rselles d\u00faas c\u00e1maras F24 na fuselaxe traseira. Constru\u00edronse 50 F Mk 45 na f\u00e1brica de Castle Bromwich.\nOs Seafire F Mk 46 e FR Mk 46 eran un Spitfire F Mk 22 modificado ao est\u00e1ndar naval e contaba coa fuselaxe traseira recurtada e a cabina en forma de \"b\u00e1goa\". Novamente a s\u00faa \u00e1 non estaba dese\u00f1ada para pregarse. O equipamento electr\u00f3nico cambiouse dun sistema de 12 voltios a outro de 24. O sistema de combustible modificouse sobre o do Seafire 45 para incorporar un tanque de combustible extra de 145 litros na fuselaxe traseira, mentres que as \u00e1s conect\u00e1ronse para que puidesen levar un tanque de combate de 102 litros baixo elas. Ademais pod\u00eda levar un tanque lanzable de 227 baixo a fuselaxe. En abril de 1947 tomouse a decisi\u00f3n de substitu\u00edr os Griffon 61 ou 64 que impulsaban unha h\u00e9lice con cinco p\u00e1s Rotol por Griffon 85 ou 87 con d\u00faas h\u00e9lces Rotol contrarrotativas de 3 p\u00e1s. Todos ag\u00e1s os primeiros exemplares incorporaron unidades de cola m\u00e1is grandes como as dos Spiteful e Seafang. Eses dous cambios transformaron o manexo do avi\u00f3n ao eliminar o poderoso xiro a estribor das anteriores variantes equipadas co Griffon. Ped\u00edronse 200 Mk 46, pero s\u00f3 chegaron a constru\u00edrse 24, todos eles por Supermarine."}
{"id": "555566", "revid": "123800", "url": "https://gl.wikipedia.org/wiki?curid=555566", "title": "Lucila Pautrat Oyarz\u00fan", "text": ""}
{"id": "555567", "revid": "123800", "url": "https://gl.wikipedia.org/wiki?curid=555567", "title": "\u00c1ngela Lucila Pautrat", "text": ""}
{"id": "555568", "revid": "15490", "url": "https://gl.wikipedia.org/wiki?curid=555568", "title": "Viking (sat\u00e9lite)", "text": "Viking foi o primeiro sat\u00e9lite artificial sueco. Foi lanzado mediante un foguete Ariane 1 desde o Centro Espacial de Kourou o 22 de febreiro de 1986.\nCaracter\u00edsticas.\nA misi\u00f3n de Viking, xestionada pola Swedish Space Corporation (SSC), foi estudar a magnetosfera terrestre desde unha \u00f3rbita moi el\u00edptica. O sat\u00e9lite foi constru\u00eddo por SAAB Space xunto con Boeing como subcontratista. Ti\u00f1a unha masa de 286 kg e estudou os procesos do plasma na magnetosfera e a ionosfera terrestres mediante a medici\u00f3n dos campos el\u00e9ctrico e magn\u00e9tico, das part\u00edculas cargadas, das ondas na magnetosfera e mediante a fotograf\u00eda das auroras polares. Os experimentos de a bordo foron colaboraci\u00f3n de equipos de Suecia, Canad\u00e1, Dinamarca, Francia, Noruega, os Estados Unidos e Alema\u00f1a."}
{"id": "555569", "revid": "5863", "url": "https://gl.wikipedia.org/wiki?curid=555569", "title": "Supermarine", "text": "Supermarine foi un construtor aeron\u00e1utico brit\u00e1nico famoso principalmente por fabricar o caza Spitfire durante a segunda guerra mundial, ademais de constru\u00edr distintos hidroavi\u00f3ns e unha serie de cazas a reacci\u00f3n tras a guerra. A compa\u00f1\u00eda tivo moito \u00e9xito no Trofeo Schneider para hidroavi\u00f3ns, ga\u00f1ando tres edici\u00f3ns seguidas en 1927, 1929 e 1931.\nA compa\u00f1\u00eda fundouse no ano 1913 como Pemberton-Billing Ltd no r\u00edo Itchen preto de Woolston, Southampton, nuns terreos mercados anteriormente por Noel Pemberton Billing para constru\u00edr lanchas motoras. Fabricou un par de prototipos usando dese\u00f1os cuadriplanos para derrubar cepel\u00edns, o Supermarine P.B.29 e o Supermarine Nighthawk. Os avi\u00f3ns equip\u00e1ronse co can\u00f3n sen retroceso Davis e o Nighthawk ti\u00f1a unha planta de potencia separada para alimentar un reflector. Tras a s\u00faa elecci\u00f3n como Membro do Parlamento en 1916, Pemberton-Billing vendeu a compa\u00f1\u00eda ao xerente da s\u00faa f\u00e1brica e socio durante moito tempo Hubert Scott-Paine, que a rebautizou como Supermarine Aviation Works Ltd. A compa\u00f1\u00eda f\u00edxose famosa a finais dos anos 30 polos seus \u00e9xitos no Trofeo Schneider.\nEn 1928, Vickers-Armstrongs tomou o control de Supermarine como Supermarine Aviation Works (Vickers) Ltd e en 1938 todos os intereses de Vickers-Armstrongs na aviaci\u00f3n reorganiz\u00e1ronse para converterse en Vickers-Armstrongs (Aircraft) Ltd, a\u00ednda que Supermarine continuou dese\u00f1ando, fabricando e comercializando co seu propio nome. A frase Vickers Supermarine aplicouse aos avi\u00f3ns. O primeiro dese\u00f1o dun avi\u00f3n de terra de Supermarine en entrar en produci\u00f3n foi o famoso e exitoso Spitfire. O anterior Hawker Hurricane e o Spitfire foron os piares do Mando de Caza da RAF que combateu contra os ataques de bombardeo da \"Luftwaffe\" con escoltas de cazas durante a Batalla de Inglaterra no ver\u00e1n de 1940. A\u00ednda que o Hurricane estaba dispo\u00f1ible en grandes n\u00fameros e polo tanto xogou un rol maior, o novo Spitfire captou a imaxinaci\u00f3n popular e converteuse no avi\u00f3n asociado \u00e1 batalla. Durante o resto da guerra pasou a xogar un papel moi importante cun gran n\u00famero de variantes, e foi o \u00fanico caza aliado en ser fabricado durante todo o conflito. Outro avi\u00f3n dese per\u00edodo \u00e9 o Seafire (unha versi\u00f3n naval do Spitfire). Supermarine tam\u00e9n desenvolveu o Spiteful e o Seafang, os sucesores do Spitfire e do Seafire, respectivamente, e o hidroavi\u00f3n Walrus. As principais instalaci\u00f3ns de Supermarine foron duramente bombardeadas en 1940. Isto afectou gravemente os traballos do seu primeiro dese\u00f1o de bombardeiro pesado, o Supermarine B.12/36, aos ser destru\u00eddos os dous prototipos en construci\u00f3n, sendo finalmente substitu\u00eddo polo Short Stirling.\nTras o final da guerra a divisi\u00f3n Supermarine fabricou o primeiro caza a reacci\u00f3n da Royal Navy, o Attacker, desenvolvido a partir da derradeira versi\u00f3n do Spitfire. Operou en escuadr\u00f3ns de primeira li\u00f1a a bordo de portaavi\u00f3ns e en escuadr\u00f3ns da Reserva Naval en bases en terra. O Attacker foi seguido polo m\u00e1is avanzado Swift que operou como caza e como avi\u00f3n de fotorreco\u00f1ecemento. O derradeiro avi\u00f3n de Supermarine foi o Scimitar. Na reorganizaci\u00f3n da industria aeron\u00e1ustica brit\u00e1nica, Vickers-Armstrongs (Aircraft) converteuse en parte da British Aircraft Corporation e os nomes hist\u00f3ricos individuais perd\u00e9ronse.\nHistoria.\nFundaci\u00f3n.\nEn 1909 o brit\u00e1nico Noel Pemberton-Billing mercou varios talleres de enxe\u00f1er\u00eda en 1 200 ha de terra no sur de Sussex coa intenci\u00f3n de desenvolver como un aer\u00f3dromo. Ao mesmo tempo, constru\u00edu varios avi\u00f3ns dese\u00f1ados por el mesmo sen \u00e9xito. Para promocionar a empresa fundou a s\u00faa propia revista, \"Aerocraft\". A pesar de atraer a alg\u00fans construtores de avi\u00f3ns, a empresa do aer\u00f3dromo fracasou nun ano e case ao mesmo tempo vendeu \"Aerocraft\". En 1911, Pemberton-Billing mercou instalaci\u00f3ns para proporcionar unha base para un negocio de iates e lanchas a motor \u00e1 beira do r\u00edo Itchen en White's Yard, Woolston, Southampton. Para xestionar o negocio Pemberton-Billing contratou ao seu amigo Hubert Scott-Paine, a quen co\u00f1ecera cando estaba involucrado na especulaci\u00f3n inmobiliaria en Shoreham, Kent. Pemberton-Billing, a s\u00faa muller e Scott-Paine viv\u00edan no iate \"Utopia\", propiedade do primeiro.\nBaixo a xesti\u00f3n de Scott-Paine o negocio comezou a ter beneficios ao pouco tempo, o que lle permitiu a Billing (coa axuda de Scott-Paine) dese\u00f1ar unha serie de hidroavi\u00f3ns con h\u00e9lice e \u00e1s desmontables para que con elas retiradas puidese utilizarse como lanchas a motor. Pemberton-Billing presentou unha solicitude de patente para o seu dese\u00f1o en outubro de 1913. Despois de obter o seu certificado de aviador o 17 de setembro de 1913 tras apostar \u00a3500 a Frederick Handley-Page que poder\u00eda obtelo en 24 horas de comezar o adestramento de voo, decidiu constru\u00edr o seu propio avi\u00f3n.\nEn colaboraci\u00f3n con Alfred Delves de Broughton, Billing fundou Pemberton-Billing Ltd o 27 de xu\u00f1o de 1914 cun capital de \u00a320 000. Billing ti\u00f1a 6 800 acci\u00f3ns, Broughton 3 700 e o enxe\u00f1eiro de obras Lorenz Hans Herkomer, que ti\u00f1a formaci\u00f3n ti\u00f1a en enxe\u00f1ar\u00eda el\u00e9ctrica e autom\u00f3biles, 500. O roman\u00e9s Carol Vasilesco foi contratado para preparar debuxos e encargarse do dese\u00f1o detallado das fuselaxes. Nun terreo en Oakbank Wharf no r\u00edo Itchen, tam\u00e9n en Woolston, que Billing comprara anteriormente, a compa\u00f1\u00eda estableceu unha f\u00e1brica con Hubert Scott-Paine como xefe de traballo. O seu enderezo telegr\u00e1fico rexistrado, utilizado para o env\u00edo de telegramas e cables \u00e1 empresa, era \"Supermarine, Southampton\".\nPrimeiros avi\u00f3ns.\nO primeiro avi\u00f3n constru\u00eddo pola nova compa\u00f1\u00eda foi o Pemberton-Billing P.B.1, un hidroavi\u00f3n biplano monopraza con cabina aberta. Despois de realizarlle modificaci\u00f3ns, o P.B.1 foi probado, pero non conseguiu voar. Billing, que dese\u00f1ara o avi\u00f3n, afirmou que \"quer\u00eda un bote que puidese voar en vez dun avi\u00f3n que puidese flotar\". A\u00ednda que non hai ningunha proba, Billing afirmou que a aeronave fixo un salto curto, a\u00ednda que outras fontes afirman que o PB.1 nunca voou. O \u00fanico P.B.1 foi posteriormente desmantelado e non se constru\u00edron outros exemplares.\nOutro dos primeiros dese\u00f1os foi o P.B.7, un \"bote salvavidas voador\" con \u00e1s desmontables. O seguinte dese\u00f1o destacable foi o P.B.9, que utilizaba un conxunto de \u00e1s que fora obtido de Radley-England. S\u00f3 se constru\u00edu un exemplar e mentres se probaba considerouse que a s\u00faa produci\u00f3n non pagaba a pena. Ao non conseguir pedidos, Billing tivo que vender un dos seus iates e cederlle parte das instalaci\u00f3ns a Tom Sopwith, quen o usou para a montaxe e despois proba do seu Bat Boat.\nPrimeira guerra mundial.\nO estoupido da Primeira Guerra Mundial fixo que Billing se alistase na reserva de voluntarios da Royal Navy (RNVR), e as\u00ed xa deixou de estar involucrado nas actividades do d\u00eda a d\u00eda. Co negocio a estas alturas en serios problemas econ\u00f3micos por falta de pedidos e o 80% dos traballadores foron despedidos, quedando tan s\u00f3 14 empregados. O 14 de novembro de 1914 Broughton utilizou os seus recursos para pagar as d\u00e9bedas da empresa, o que permitiu que a compa\u00f1\u00eda continuara cos seus negocios. Consegu\u00eduse algunha carga de traballo como subcontrata reparando aeronaves de Sopwith. Broughton ent\u00f3n alistouse o que deixou a Scott-Paine ao mando. Tam\u00e9n en 1914 Carol Vasilesco morreu de s\u00fapeto dun ataque card\u00edaco, quedando empresa sen dese\u00f1ador.\nA principios de 1915 a empresa obtivo traballos de construci\u00f3n de 12 hidroavi\u00f3ns Short S.38 baixo licenza.\nA compa\u00f1\u00eda seguiu traballando nos seus propios dese\u00f1os, sendo o seguinte en ver a luz o P.B.23. O prototipo foi entregado en setembro de 1915 e as probas realiz\u00e1ronse en Heldon, indicando que o dese\u00f1o pod\u00eda prometer. Como resultado, fabricouse unha versi\u00f3n revisada designada P.B.25, do cal o Royal Naval Air Service (RNAS) recibiu 20 unidades.\nA finais de 1915, tras acabar de servir co RNVR e o RNAS, Billing regresou \u00e1 compa\u00f1\u00eda. Como resultado da s\u00faa experiencia mentres participaba na organizaci\u00f3n do ataque a\u00e9reo en novembro de 1914 nos hangares de cepel\u00edns en Friedrichshafen, no lago de Constanza, Billing cr\u00eda que Inglaterra estaba indefensa contra os ataques dos cepel\u00edns. Polo tanto, o seu regreso fixo que a compa\u00f1\u00a1ia se concentrase no dese\u00f1o do catriplano P.B.29, dese\u00f1ado para derrubar dirixibles.\nEn maio de 1916 adxudicouselle \u00e1 compa\u00f1\u00eda un contrato do Departamento A\u00e9reo do Almirantazgo para constru\u00edr as superficies de voo do AD Flying Boat e para levar a cabo o dese\u00f1o detallado e a construci\u00f3n do AD Navyplane. Inicialmente o AD Flying Boat ti\u00f1a un comportamento pobre na auga, pero finalmente este problema foi resolto e cheg\u00e1ronse a constru\u00edr 34 unidades, a\u00ednda que ningunha delas entrou en servizo.\nSupermarine Aviation Works.\nEn marzo de 1916 Billing foi elixido Membro do Parlamento. Unha vez no parlamento foi moi vocal no seu apoio ao poder a\u00e9reo, acusando constantemente ao goberno de descoidar o tema. Xa que pretend\u00eda facer unha campa\u00f1a contra a Royal Aircraft Factory e os seus produtos, f\u00edxose evidente que, se a compa\u00f1\u00eda quer\u00eda manter unha boa relaci\u00f3n co Departamento de Aire e obter m\u00e1is pedidos, era necesario que a empresa se distanciase de Billing. Como resultado, Billing vendeu as s\u00faas acci\u00f3ns na compa\u00f1\u00eda por unhas \u00a312 500 a Hubert Scott-Paine e os outros directores que renomearona Supermarine Aviation Works Ltd, rexistrando oficialmente ese nome o 27 de xu\u00f1o de 1916. Ademais de Scott-Paine, os outros directores eran Alfred Delves de Broughton e o avogado Charles Cecil Dominy.\nO primeiro produto da nova compa\u00f1\u00eda foi o P.B.31E Nighthawk que foi un traspaso da \u00e9poca de Billing para un caza cuatriplano de defensa dom\u00e9stico moi armado e equipado con reflectores. Equipado cun can\u00f3n sen retroceso Davis, ti\u00f1a unha planta de potencia independente para alimentar o reflector. S\u00f3 se constru\u00edu o prototipo, que demostrou ter un rendemento insuficiente para ser usado contra cepel\u00edns. Tras completar o Nighthawk Scott-Paine abandonou a fixaci\u00f3n de Billing cos cazas anticepel\u00edns, e coa esperanza de conseguir pedidos de hidroavi\u00f3ns estableceu unha forte relaci\u00f3n coa RNAS a trav\u00e9s do seu oficial de enlace local James Bird.\nA principios do ano 1916 William Abraham Hargreaves foi contratado como dese\u00f1ador xefe.\nEn 1917, decat\u00e1ndose de que necesitaba reforzar a capacidade t\u00e9cnica da compa\u00f1\u00eda, Scott-Paine buscou un asistente persoal. O elixido foi R. J. Mitchell, que impresionou tanto a Scott-Paine que foi contratado no momento e recibiu unha serie de roles dentro da compa\u00f1\u00eda para que tivese contacto con todos os aspectos do negocio.\nTam\u00e9n en 1917 Supermarine foi contratada para constru\u00edr torpedeiros Short Type 184 e adestradores Norman Thompson N.T.2B.\nEn resposta \u00e1 publicaci\u00f3n da Especificaci\u00f3n N.1 (b) da Xunta A\u00e9rea da Mari\u00f1a a principios de 1917, a compa\u00f1\u00eda dese\u00f1ou o que m\u00e1is tarde ser\u00eda co\u00f1ecido como Supermarine Baby.\nPosguerra.\nA sinatura do acordo de armisticio e as poucas perspectivas de conseguir alg\u00fan contrato militar durante alg\u00fan tempo levaron \u00e1 diversificaci\u00f3n da empresa, empregando aos seus carpinteiros na construci\u00f3n de todo, desde asentos de inodoro ata carrocer\u00edas de madeira para coches Ford Model T.\nAo final da guerra Supermarine era o \u00fanico construtor aeron\u00e1utico brit\u00e1nico dedicado a fabricar hidroavi\u00f3ns e Scott-Paine a\u00ednda quer\u00eda que a compa\u00f1\u00eda continuase especializ\u00e1ndose nese campo. Para ese fin, Supermarine un\u00eduse \u00e1 Sociedade de Construtores Brit\u00e1nicos de Aeronaves a finais de 1919 e mercoulle ao goberno uns 16 AD Flying Boats excedentes e os dous Supermarine Babys completos. Supermarine modificou 10 dos AD Flying Boats para producir os hidroavi\u00f3ns comerciais \"Type C\" Channel. O avi\u00f3n reconfigurado tila espazo para un piloto e tres pasaxeiros en tres cabinas abertas. Unha vez que se levantou a prohibici\u00f3n de voos civ\u00eds en maio de 1919, os dez avi\u00f3ns foron rexistrados en xu\u00f1o, e tres recibiron certificados civ\u00eds de aeronavegabilidade a finais de xullo dese mesmo ano. Os servizos comezaron en agosto dende Southampton.\nPara pilotar os servizos comerciais Scott-Paine empregou ao ex-pilotos do RNAS Henri Biard, Francis Bailey, Philip Brend. John Hoare, Basil Hobbs e Herbert Horsey.\nTras completar os seus compromisos co Royal Naval Air Service, James Bird (1883-1946) foi invitado en 1919 por Scott-Paine a unirse a Supermarine como director. Arquitecto mari\u00f1\u00e1n titulado, anteriormente supervisaba os contratos que realizaban diversas empresas da zona de Solent para o RNAS.\nNo ver\u00e1n de 1919 William Hargreaves deixou de traballar para ir a Vospers e posteriormente nese mesmo ano Mitchell, que ti\u00f1a 24 anos, foi promocionado para substitu\u00edlo como dese\u00f1ador xefe. En 1920 Mitchell tam\u00e9n asumiu o rol de enxe\u00f1eiro xefe. En 1927 ofrec\u00e9ronlle e aceptou un posto no consello de administraci\u00f3n como director t\u00e9cnico. Ademais dos ingresos derivados da operaci\u00f3n de voos comerciais, os ingresos principais entre 1919 e 1921 provi\u00f1eron da venda de Channels cun dese\u00f1o modificado co\u00f1ecido como Channel II en desenvolvemento. Ademais das vendas no Reino Unido, a campa\u00f1\u00eda foi capaz de vender 19 avi\u00f3ns no estranxeiro a clientes en Chile, Xap\u00f3n , Nova Zelandia, Noruega e Suecia.\nTrofeo Schneider (de 1919 a 1924).\nEn 1919 Scott-Paine decidiu participar cun avi\u00f3n de Supermarine na seguinte carreira de hidroavi\u00f3ns do trofeo Schneider en 1919. Constru\u00edse un avi\u00f3n axeitado modificando moito o N61, o primeiro dos dous Babys que a compa\u00f1\u00eda mercara ao goberno. Equipado cun motor Napier Lion, o avi\u00f3n recibiu o nome de Sea Lion. Pilotada por Basil Hobbs, a aeronave afundiuse o 10 de setembro de 1919 despois de que chocase contra un flotador mentres compet\u00eda no evento.\nA principios de 1920 a compa\u00f1\u00eda desenvolveu o Supermarine Sea King, un hidroavi\u00f3n de combate dun s\u00f3 asento que se asemellaba ao Baby e ao Sea Lion. A\u00ednda que o prototipo foi exposto no Olympia Air Show o avi\u00f3n non conseguiu vendas. Posteriormente foi equipado con \u00e1s e superficies de cola novas e cun motor m\u00e1is potente, recibindo a designaci\u00f3n de Sea King II. A\u00ednda as\u00ed, o avi\u00f3n seguiu sen venderse.\nPara a competici\u00f3n de 1922 do trofeo Schneider, celebrada en N\u00e1poles, a compa\u00f1\u00eda modificou o Sea King II incrementando o tama\u00f1o do tem\u00f3n e da deriva e instalando un motor m\u00e1is potente, conseguindo un incremento dun 50% de potencia. Designado Sea Lion II, a aeronave ga\u00f1ou o concurso e as\u00ed impediu que os italianos ga\u00f1asen o trofeo.\nDado que parec\u00eda probable que ningunha compa\u00f1\u00eda brit\u00e1nica presentase unha aeronave para a edici\u00f3n de 1923, os organizadores brit\u00e1nicos convenceron a Scott-Paine para participar. Como Supermarine estaba nun mal estado econ\u00f3mico, Mitchell limitouse a modificar o Sea Lion II, sendo o resultado designado Sea Lion III e demostrando ser moin pouco competitivo. Para a carreira de 1924 Mitchell comezou a dese\u00f1ar un hidroavi\u00f3n biplano completamente novo chamado Sea Urchin que estar\u00eda equipado cun motor Rolls-Royce. Por\u00e9n, non houbo tempo suficiente para superar unha serie de problemas de dese\u00f1o que levaron a Supermarine a retirarse do evento.\nBird toma o relevo.\nA principios da d\u00e9cada de 19920 a compa\u00f6\u00e4ia desenvolveu unha serie de anfibios \u00fanicos semellantes entre si. O m\u00e4ais destacable deles foi o Seal II, que era un observador da flota con tres asentos pagado polo Ministerio do Aire. Despois de mostrar un bo rendemento durante a s\u00faa avaliaci\u00f3n coa RAF, o Ministerio mercou en 1922 dous exemplares dunha versi\u00f3n mellorada chamada Seagull. Unha vez completados estes dous avi\u00f3ns a compa\u00f1\u00eda quedou sen pedidos e considerou pechar parte da f\u00e1brica e despedir persoal. Bird achegouse ao Ministerio do Aire para pedir axuda e a\u00ednda que non recibiu pedidos foron alentadores. Ao mesmo tempo Scott-Paine estaba preto de formar a British Marine Air Navigation Company, que se esperaba que far\u00eda un pedido de avi\u00f3ns con Supermarine. Agardando recibir un pedido os directores decidiron non reducir persoal. Mentres tanto, para cumprir cos requisitos do pedido agardado, Mitchell dese\u00f1ou o Sea King a finais de 1922 que pod\u00eda levar seis pasaxeiros nunha cabina pechada. Tras recibir a confirmaci\u00f3n de que o goberno brit\u00e1nico poder\u00eda outorgar subvenci\u00f3ns, Scott-Paine foi capaz xunto con Southern Rail e Asiatic Petroleum de establecer British Marine Air Navigation Company en 1923. Posteriormente ordenaron tres Sea King, que foron usados para comezar un servizo diario o 25 de setembro de 1923 entre Southampton e Guernsey. A finais de 1922 o Ministerio do Aire pediu cinco Seagull II seguido por dous pedidos m\u00e1is a principios de 1923. En 1925 recib\u00edronse pedidos da Royal Australian Navy para o que se chamou Seagull III.\nEn parte debido \u00e1 preocupaci\u00f3n de Scott-Paine co desenvolvemento do negocio da aeroli\u00f1a, a relaci\u00f3n entre el e Bird comezou a romperse. Como resultado, Bird xuntou os fondos suficientes e o 16 de novembro de 1923 enfrontouse a Scott-Paine, quen despois dunha negociaci\u00f3n aceptou a oferta de Bird de 192 000 libras das s\u00faas acci\u00f3ns e abandonou a empresa.\nEn 1925, nun intento de conseguir forndos adicionais cos cales espandir o negocio, a empresa orixinal liquidouse pag\u00e1ndose todo aos seus acredores e estableceuse unha nova sociedade an\u00f3nima co mesmo nome e cotiz\u00e1ndo na bolsa cunha capitalizaci\u00f3n que pasaba da \u00a313 500 ata as \u00a3250 000.\nEn 1926 o delineante xefe Frank Holroyd foi promocionado para converterse en enxe\u00f1eiro xefe adxunto, mentres que Joseph \"Joe\" Smith foi designado novo delineante xefe.\nO Southampton.\nBuscando expandirse lonxe do mercado de pequenos anfibios e hidroavi\u00f3ns que se estaban facendo m\u00e1is competitivos ao entrar nese mercado Blackburn e Short Brothers, a compa\u00f1\u00eda dese\u00f1ou grandes hidroavi\u00f3ns con varios motores para especificaci\u00f3ns do Ministerio do Aire. Como resultado, constru\u00eduse un exemplar do Scylla, un hidroavi\u00f3n triplano torpedeiro para a especificaci\u00f3n 14/21 que non recibiu ning\u00fan pedido. Tam\u00e9n se constru\u00edu un exemplar do Swan, un biplano comercial anfibio bimotor para a especificaci\u00f3n 21/22. Capaz de transportar 12 pasaxeiros voou por vez primeira en marzo de 1924 e foi probado no MAEE. O Ministerio do Aire quedou tan impresionado cos resultados que pediu un derivado militar a trav\u00e9s da especificaci\u00f3n 18/24. Ped\u00edronse seis unidades que entraron en servizo en 1925 como o Southampton, e posteriormente chegar\u00edan m\u00e1is pedidos. Para producir o Southampton, que era moito m\u00e1is grande que os seus anteriores dese\u00f1os, constru\u00eduse un novo taller de fabricaci\u00f3n en 1924 e un hangar de montaxe en 1926. A\u00ednda falta de espazo, a principios de 1927 a compa\u00f1\u00eda alugou as grandes instalaci\u00f3ns de montaxe e probas de hidroavi\u00f3ns do Ministerio do Aire en tempo de guerra en Hythe. A montaxe final e as probas dos Southamptons traslad\u00e1ronse ent\u00f3n a Hythe, que estaba na ribeira oposta do estuario de Southampton Water fronte as instalaci\u00f3ns de Woolston.\nO Southampton Mk I ti\u00f1a o casco de madeira, pero o Ministerio do Aire indicou que quer\u00eda cascos met\u00e1licos nos futuros hidroavi\u00f3ns e pagou pola construci\u00f3n dun prototipo. Comparados cos cascos de madeira, os de metal eran m\u00e1is fortes, lixeiros e non se volv\u00edan m\u00e1is pesados co tempo a medida que a madeira absorb\u00eda auga. Para poder constru\u00edr cascos met\u00e1licos, Supermarine creou un departamento de metalurxia dirixido por Arthur Black, que se unira \u00e1 compa\u00f1\u00eda a finais de 1925, e estableceu unhas instalaci\u00f3ns de produci\u00f3n de metal na s\u00faa factor\u00eda en Woolston. A versi\u00f3n resultante con casco de metal do Southampton entrou en servizo como o Mk II. A serie Southampton foi moi exitosa, fabric\u00e1ndose 83 unidades de todos os tipos.\nComo resultado dos \u00e9xitos do Seagull e do Southampton, entre 1923 e 1927 as vendas aumentaron de \u00a3137 683 a \u00a3403 868 e os beneficios de \u00a358 002 a \u00a3111,935.\nTrofeo Schneider (de 1925 a 1927).\nA\u00ednda que o amor de Scott-Paine pola velocidade e a natureza competitiva fora a forza impulsora da participaci\u00f3n da empresa nas primeiras carreiras do trofeo Schneider, Bird estaba feliz por continuar coa implicaci\u00f3n de Supermarine xa que quer\u00eda usalo para mellorar o perfil da empresa. Tras o fracaso da s\u00faa participaci\u00f3n en 1924 e decat\u00e1ndose de que os dese\u00f1os doutros pa\u00edses eran moi superiores, Mitchell chegou \u00e1 conclusi\u00f3n de que as hidrocanoas de carreiras xa non eran competitivas. Como resultado dese\u00f1ou un hidroavi\u00f3n monoplano de flotadores chamado S.4, que foi usado para establecer un novo r\u00e9cord de velocidade sobre o estuario de Southampton Water de 364,9 kmh. Por\u00e9n, o \u00f1unico exemplar esnafrouse durante as probas antes do evento, forzando \u00e1 compa\u00f1\u00eda a retirarse da carreira.\nCo patrocinio do Ministerio do Aire, Mitchell comezou a dese\u00f1ar un novo monoplano aerodin\u00e1mico designado S.5. Comparado co S.4 que estaba totalmente fabricado en madeira, o novo dese\u00f1o ti\u00f1a fuselaxe e flotadores de metal. Isto foi moi arriscado xa que na \u00e9poca Supermarine non ti\u00f1a experiencia previa coa construci\u00f3n met\u00e1lica e a\u00ednda ti\u00f1a que encargar o seu departamento de traballo con metal. Desafortunadamente, como nin o S.5 nin ning\u00fan outro dese\u00f1o dunha empresa brit\u00e1nica estiveron listos a tempo, Reino Unido non participou na carreira de 1926. Unhe vaz rematado o dese\u00f1o, Supermarine recibiu un pedido a finais de 1926 por dous exemplares, cun terceiro a principios de 1927. O S.5 dominou o concurso de 1927, rematando primeiro e segundo. O terceiro exemplar esnafrouse matando ao seu piloto mentres intentaba establecer un novo r\u00e9cord de velocidade sobre o estreito de Solent en 1928.\nCompra por Vickers.\nA finais dos anos 20 Vickers Ltd comezou unha serie de desinversi\u00f3ns e fusi\u00f3ns para intentar mellorar a fortaleza e rendibilidade do grupo. O feito m\u00e1is destacable neste proceso foi a fusi\u00f3n en xaneiro de 1928 co seu rival durante moito tempo Armstrong Whitworth para formar Vickers-Armstrongs, coas excepci\u00f3ns das divisi\u00f3n de avi\u00f3ns Armstrong-Whitworth e a de motores de autom\u00f3biles Armstrong Siddeley, que foron mercadas por J. D. Siddeley e polo tanto non se uniron ao grupo.\nA nova entidade Vickers-Armstrong retivo \u00e1 existinte divisi\u00f3n de fabricaci\u00f3n de avi\u00f3ns de Vickers que se reestruturou como unha filial semi-independente chamada Vickers (Aviation) Ltd, baixo a direcci\u00f3n de Robert McLean. McLean tivo como encargo ampliar a nova empresa, o que levou a cabo mellorando a capacidade da f\u00e1brica existente e buscando novas instalaci\u00f3ns. Identificando que un fabricante de hidroavi\u00f3ns encaixar\u00eda ben coa s\u00faa experiencia dese\u00f1ando e constru\u00edndo avi\u00f3ns baseados en terra, avaliaron varias posibles adquisici\u00f3ns. Blackburn estaba en mal estado, Saunders era potencialmente demasiado cara xa que un consorcio dirixido por A.V. Roe propo\u00f1\u00eda mercala, mentres que Short era demasiado grande e diversa. Isto deixaba a Supermarine como a mellor opci\u00f3n.\nConsciente de que a capacidade de modernizaci\u00f3n e expansi\u00f3n de Supermarine estaba limitada por unha falta de recursos financieiros, Bird e os outros directores accederon a vender a compa\u00f1\u00eda a Vickers en 1928. Vickers pagou \u00a3390 000 e renomeouna como \"Supermarine Aviation Works (Vickers) Ltd\".\nPosteriormente, en decembro de 1938, despois das preocupaci\u00f3ns do Ministerio de Aire e da xunta directiva de Vickers sobre os atrasos nos programas de fabricaci\u00f3n dos Spitfire e Wellington, todos os intereses de aviaci\u00f3n de Vickers-Armstrongs reorganiz\u00e1ronse no que se convertir\u00eda en Vickers-Armstrongs (Aircraft) Ltd, con tanto Vickers como Supermarine agora baixo un \u00fanico equipo directivo. As d\u00faas filiais foron formalmente liquidadas, a\u00ednda que Supermarine continuou dese\u00f1ando, fabricando e comercializando baixo o seu propio nome.\nA pesar de vender as s\u00faas acci\u00f3ns a Vickers-Armstrongs, Bird quedou como director xeral de Supermarine mentres que Mitchell continuou como xefe de dese\u00f1o. Este asinara un contrato por 10 anos en 1923 que inclu\u00eda unha clausula que dic\u00eda que se deixaba Supermarine non poder\u00eda traballar para outro competidor sen o consentimento escrito dos directores.\nA\u00ednda que Supermarine era moi rendible, McLean e o seu equipo de direcci\u00f3n opinaban que, ademais de que os salarios eran m\u00e1is altos que os de Vickers, a empresa non se dirix\u00eda de forma eficiente, ti\u00f1a un mal mantemento de rexistros, un mal control de stock, e estaba pobremente equipada para constru\u00edr avi\u00f3ns met\u00e1licos, cunha proporci\u00f3n de man de obra non cualificada e cualificada de 1:3 en comparaci\u00f3n co 3:1 de Vickers. Por iso viron numerosas oportunidades para mellorar a rendibilidade.\nUnha medida que Vickers adoptou foi a de enviar ao experimentado enxe\u00f1eiro Barnes Wallis para revisar as pr\u00e1cticas de traballo no departamento de dese\u00f1o. Chegou mentres Mitchell estaba nas s\u00faas vacaci\u00f3ns de Nadal en 1929 e tras instalarse na oficina deste comezou a realizar cambios. Mitchell regresou en Aninovo e mostrouse indignado polo atrevemento de Wallis, traslad\u00e1ndoo inmediatamente a un loft en desuso nun curruncho remoto das instalaci\u00f3ns de Woolston e con ordes ao seu persoal de que non fixesen a estancia c\u00f3moda ao intruso. Wallis queixouse finalmente a McLean, quen informou \u00e1 xunta de Vickers-Armstrongs. Ante a ameaza de Mitchell de dimitir se Wallis quedaba, recuaron e Wallis foi chamado de novo a Weybridge.\nPouco despois da marcha de Wallis, Vickers designou ao seu enxe\u00f1eiro Harold Payn como asistente. Payn era un antigo piloto con experiencia na primeira guerra mundial e probando avi\u00f3ns, a\u00ednda que ti\u00f1a pouca experiencia no dese\u00f1o, e agardouse que fose m\u00e1is diplom\u00e1tico \u00e1 hora de implemantar na oficina de dese\u00f1o de Supermarine pr\u00e1cticas m\u00e1is acordes \u00e1 pol\u00edtica de Vickers.\nA empresa matriz proporcionou 250 000 libras a Vickers (Aviation) Ltd en 1929 para investigaci\u00f3n e desenvolvemento. Grazas a esta inversi\u00f3n, as capacidades do equipo de dese\u00f1o de Supermarine ampli\u00e1ronse contratando, entre outros, a Alfred Faddy, William Munro (que ti\u00f1a experiencia en hidrodin\u00e1mica e construci\u00f3n de cascos met\u00e1licos) e Beverley Shenstone (o primeiro aerodin\u00e1mico formado acad\u00e9micamente de Supermarine). Como resultado os servizos do asistente de Mitchell, Frank Holroyd, xa non eran necesarios e foi despedido. En 1931 a restruturaci\u00f3n da compa\u00f1\u00eda rematou con Mitchell a\u00ednda como director t\u00e9cnico, con Alan Clifton encarg\u00e1ndose da Oficina T\u00e9cnica e Joe Smith da Oficina de Debuxo.\nOs propios pilotos de Vickers pasaron a encargarse das probas de voo, polo que Henry Biard, que levaba sendo o piloto de probas de Supermarine dende 1919 tivo que deixar ese rol na compa\u00f1\u00eda e finalmente acabou marchando dela en 1933.\nTrevor Westbrook, un protexido de 28 anos de Robert McLean relativamente inexperto, instalouse como xerente de obras co encargo de mellorar a f\u00e1brica. O seu xeito de traballar directo non recibiu a aprobaci\u00f3n de todo o persoal, pero baixo a s\u00faa direcci\u00f3n a factor\u00eda reconstru\u00eduse, racionalizouse e ampliouse, mellor\u00e1ndose ademais os m\u00e9todos de produci\u00f3n. En 1937 foi promocionado dentro do grupo Vickers e deixou Supermarine, sendo substitu\u00eddo por H.B. Pratt.\nGran Depresi\u00f3n.\nEn resposta ao inicio da Gran Depresi\u00f3n en 1929, coa finalizaci\u00f3n dos contratos polos Southampton e sen novos pedidos de avi\u00f3ns recibidos, foi necesario reducir o persoal de construci\u00f3n nun terzo no inverno de 1930. Vickers apoiou a Supermarine contratandoa para constru\u00edr as \u00e1s e realizar a montaxe final de dous avi\u00f3ns de pasaxeiros Vickers Viastra e despois empreg\u00e1ndoos para fabricar unha versi\u00f3n especial chamada Viastra X para o pr\u00edncipe de Gales. O outro traballo destacable da \u00e9poca foi o dese\u00f1o do Type 179, un hidroavi\u00f3n de seis motores que conseguiu que a compa\u00f1\u00eda fose premiada cun contrato para constru\u00edr un prototipo. A fabricaci\u00f3n avanzou ata a construci\u00f3n do casco antes de cancelarse o contrato.\nTrofeo Schneider (1929 e 1931).\nPara a seguinte edici\u00f3n do trofeo Schneider Mitchell creou o totalmente met\u00e1lico S.6, que presentaba a c\u00e9lula m\u00e1is pequena posible que pod\u00eda dese\u00f1ar ao redordun motor Rolls-Royce en vez dos motores Napier usados nos S.4 e S.5. Este dese\u00f1o ga\u00f1ou a carreira de 1929. Para o concurso de 1931 Mitchell creo o S.6A, un derivado do S.6. Este ga\u00f1ou novamente a carreira e como o Reino Unido ga\u00f1ara o trofeo tres veces seguidas, confirmou ao pa\u00eds como ga\u00f1ador definitivo do trofeo Schneider.\nTras a carreira, un S6b voado polo tenente de voo G. H. Stainforth chegou a establecer un novo r\u00e9cord de velocidade ao voar a 407,5 mph.\nWalrus e Stranraer.\nEn resposta a un requisito de 1929 da Real Forza A\u00e9rea de Australia (RAAF) por un avi\u00f3n para substituir os seus Seagull III, pe\u00f1ro coa habillidade para ser catapultado/lanzado dende cruceiros, a compa\u00f1\u00eda dese\u00f1ou en 1931 o Type 223 \"Seagull V\" como empresa privada e construiu un prototipo. Finalmente a RAAF realizou un pedido en 1934 por 24 exemplares de produci\u00f3n que foron designados Type 228 \"Seagull V\". A Royal Navy quedou impresionada co novo dese\u00f1o e fixo un pedido por 12 aparellos que eran virtualmente id\u00e9nticos ag\u00e1s por un motor m\u00e1is potente. Coa designaci\u00f3n Type 236, entraron en servizo como o Walrus. Posteriormente chegaron m\u00e1is pedidos e chegaron a constru\u00edrse un total de 740 unidades por Supermarine e outras firmas.\nDespois do Southampton Mk II, a compa\u00f1\u00eda desenvolveu o biplano bimotor Southampton IV en resposta \u00e1 especificaci\u00f3n R.20/31 para un hidroavi\u00f3n de reco\u00f1ecemento xeral. Con construci\u00f3n totalmente met\u00e1lica e coas superficies de voo cubertas de tecido, ti\u00f1a unha cabina pechada. O prototipo voou por primeira vez en xullo de 1932. Foi rebautizado como Scapa e constru\u00edronse quince exemplares.\nPouco despois de rematar o dese\u00f1o do Scapa, o Ministerio do Aire publicou a especificaci\u00f3n R.24/31 para un hidroavi\u00f3n bimotor de prop\u00f3sito xeral e como resposta Supermarine desenvolveu o Stranraer. O prototipo voou por vez primeira en xullo de 1934 e o modelo entrou en servizo en abril de 1937, sendo o derradeiro entregado \u00e1 RAF en 1939. Vickers no Canad\u00e1 tam\u00e9n o construiu para a Real Forza A\u00e9rea do Canad\u00e1.\nSupermarine Spitfire.\nEn 1930 o Ministerio do Aire comezou a formular os requisitos para un caza avanzado de altas prestaci\u00f3ns, que foron detallados na especificaci\u00f3n F.7/30 que foi publicada no outono de 1931 e enviada a varios construtoras. Entre elas estaba Supermarine, que estaba ansiosa por ampliar a s\u00faa gama de produtos. En resposta \u00e1 especificaci\u00f3n, Mitchell dese\u00f1ou o Type 224, un monoplano totalmente met\u00e1lico cunha cabina aberta, \u00e1s en gaivota inversa e tren de aterraxe fixo. Constru\u00eduse un \u00fanico prototipo que voou por primeira vez en febreiro de 1934. Por\u00e9n, as probas de voo identificaron que ti\u00f1a un rendemento medio e Supermarine non recibiu un contrato de produci\u00f3n.\nDescontento por como quedara o Type 224, Mitchell comezou a dese\u00f1ar en xullo de 1934 o que agardaba que fose un caza moito mellor, que recibiu a designaci\u00f3n Type 300. Era moito m\u00e1is aerodin\u00e1mico que o Type 224, cunha \u00e1 m\u00e1is curta, tren retra\u00edble e unha cabina pechada. Mitchell continuou desenvolvendo o dese\u00f1o, esforz\u00e1ndose por atopar o m\u00e1ximo rendemento que pod\u00eda conseguir coa combinaci\u00f3n de motor e c\u00e9lula. En novembro de 1934 o dese\u00f1o revisouse novamente para acomodar o novo e prometedor motor Rolls-Royce PV.XII (PV-12), que posteriormente foi chamado Merlin. O rendemento estimado do novo dese\u00f1o foi tal que McLean aprobou en novembro de 1934 gastos no dese\u00f1o detallado dun prototipo, xa que estaba seguro de que para o financiamento dun prototipo era moi probable que o Ministerio do Aire dese o seu apoio. Despois dun mes de recibir os datos iniciais, o Ministerio publicou a especificaci\u00f3n F.37/34 para cubrir a construci\u00f3n do prototipo do Type 300.\nA xunta de direcci\u00f3n de Vickers p\u00faxolle o nome de Spitfire e o prototipo voou por vez primeira o 5 de marzo de 1936 no pr\u00f3ximo aeroporto de Eastleigh, marcando un revolucionario avance para a RAF. O Ministerio do Aire quedou tan impresionado que o 3 de xu\u00f1o pediu 310 unidades.\nO anterior Hawker Hurricane e o Spitfire foron os principais avi\u00f3ns do Mando de Caza da RAF que combateron as incursi\u00f3ns de bombardeo con cazas de escolta da \"Luftwaffe\" durante a batalla de Inglaterra no ver\u00e1n de 1940.\nMentres que o Hurricane estaba dispo\u00f1ible en grandes cantidades e polo tanto xogou un maior rol, o novo Spitfire foi adorado tanto polo p\u00fablico como polos seus pilotos e converteuse no avi\u00f3n asociado \u00e1 batalla. pasar\u00eda a xogar un papel m\u00e1is importante no resto da guerra, cun gran n\u00famero de variantes, e foi o \u00fanico caza aliado que foi fabricado ao longo de todo o conflito. O Spitfire ser\u00eda retirado do servizo da RAF en 1954.\nIncrementando a capacidade de produci\u00f3n.\nNo momento de recibir o seu primeiro pedido polo Spitfire a compa\u00f1\u00eda non ti\u00f1a as habilidades de xesti\u00f3n, ferramentas de organizaci\u00f3n e espazo f\u00edsico ao ser este pedido por m\u00e1is do dobre do total de avi\u00f3ns que a empresa constru\u00edra nos anteriores 20 anos. Como resultado, gran parte do traballo tivo que ser subcontratado a outras firmas, o que levou ao caos cos planos e as entregas de pezas. Para agravar o problema, os obreiros especializados en chapa met\u00e1lica eran escasos. Supermarine acordara entregar o primeiro Spitfire en setembro de 1937, pero a principios de 1938 a\u00ednda non sa\u00edra ning\u00fan avi\u00f3n da f\u00e1brica. Tras recibir o pedido, Supermarine comezou a acondicionar as s\u00faas instalaci\u00f3ns de Woolston Works para a produci\u00f3n do novo caza. Cos pedidos para os Spitfire, Stranraer e Walrus a compa\u00f1\u00eda construiu unha nova f\u00e1brica segundo os dese\u00f1os do c\u00e9lebre arquitecto modernista dos anos 30 Oliver Percy Bernard. Co\u00f1ecida como Itchen Works, a nova factor\u00eda constru\u00eduse en terreos reclamados ao r\u00edo Itchen xusto r\u00edo arriba de Woolston Works. Inaugurada en 1939, orixinalmente pretend\u00edase que se utilizase para constru\u00edr o Walrus e o Sea Otter, pero debido \u00e1 s\u00faa importancia pronto se utilizou para constru\u00edr fuselaxes de Spitfire. \nNo ano 1938, despois de que a produci\u00f3n do Walrus chegase ao seu pico no ano anterior e do inicio da construci\u00f3n de Itchen Works, pech\u00e1ronse as instalaci\u00f3ns de Hythe. \nA\u00ednda que se pretend\u00eda que os subcontratistas externos fosen empregados na fabricaci\u00f3n de moitos compo\u00f1entes principais, Vickers-Armstrongs inicialmente mostrouse reacia a ver empresas de f\u00f3ra do grupo implicadas, polo que tardou en publicar os subcompo\u00f1entes e debuxos necesarios. A medida que aumentaban os atrasos, o Ministerio do Aire propuxo que Supermarine s\u00f3 completase a orde inicial e despois, unha vez que o Hawker Typhoon estivese listo para o servizo en 1941, pasou a fabricar Bristol Beaufighters. Supermarine foi capaz de convencer ao Ministerio de que pod\u00eda solucionar os problemas, o que disipou suficientemente as preocupaci\u00f3ns como para recibir outro pedido de 200 Spitfires o 24 de marzo de 1938. Posteriormente, Supermarine organizar\u00eda a m\u00e1is de 200 subcontratistas para producir compo\u00f1entes para o Spitfire, con 27 deles producindo compo\u00f1entes principais totalmente montados, 4 fabricando a secci\u00f3n principal das \u00e1s, 4 encarg\u00e1ndose das puntas das \u00e1s, e outros 5 constru\u00edndo flaps. Os principais compo\u00f1entes eran levados en cami\u00f3ns ao aeroporto de Eastleigh, onde se realizaba a montaxe dos motores, a montaxe final e as probas de voo antes de ser distribu\u00eddos \u00e1s bases operativas da RAF. \nDebido aos atrasos na produci\u00f3n, a primeira unidade da RAF en operar o avi\u00f3n, o 19 Squadron en Duxford, non comezar\u00eda a recibir os seus Spitfire Mk I ata o 4 de agosto de 1938. Incluso ent\u00f3n a produci\u00f3n medraba a ritmo lento, e s\u00f3 49 Spitfires chegaran \u00e1 RAF o 1 de xaneiro de 1939. O 3 de setembro de 1939 entreg\u00e1ranse un total de 306 Spitfire Mk I.\nCastle Bromwich.\nConsciente da desesperada escasez de avi\u00f3ns modernos, a falta de capacidade de fabricaci\u00f3n, e de que a meirande parte dos construtores de avi\u00f3ns estaban situados no sur de Inglaterra, fac\u00e9ndoos m\u00e1is vulnerables a ataques a\u00e9reos inimigos, o goberno brit\u00e1nico comezou en 1935 o programa \"Shadow Factory\". Estas novas enormes \"factor\u00edas na sombra\", nas que se agardaba usar as \u00faltimas t\u00e9cnicas de produci\u00f3n, deb\u00edan instalarse en \u00e1reas afastadas da ameaza inmediata de ataque e onde se considerase que haber\u00eda suficientes habilidades transferibles que poder\u00edan empregarse no proceso de fabricaci\u00f3n. Para o Spitfire, Lord Nuffield ofreceu construir a masiva f\u00e1brica na sombra de Castle Bromwich preto de Birmingham. Os traballos de construci\u00f3n comezaron o 12 de xullo de 1938. Por\u00e9n, continuos problemas afectaron \u00e1 f\u00e1brica e, a pesar de que se planeaba producir 60 avi\u00f3ns por semana en abril de 1940, en xu\u00f1o de 1940 (xa iniciada a batalla de Inglaterra) entreg\u00e1ronse os 10 primeiros Spitfire despois de que a nova direcci\u00f3n arranxase os problemas. A partir de ent\u00f3n, a produci\u00f3n aumentou ata alcanzar unha taxa m\u00e1xima de 320 avi\u00f3ns ao mes. Ao final da guerra producira un total de 12 129 avi\u00f3ns (m\u00e1is da metade de todos os Spitfires fabricados).\nBombardeiro pesado.\nEn resposta \u00e1 especificaci\u00f3n do Ministerio do Aire B.12/36, que foi enviada en xullo de 1936 a todos os grandes construtores de avi\u00f3ns por un bombardeiro catrimotor, Mitchell dese\u00f1ou o Type 316 que levaba as s\u00faas bombas tanto na fuselaxe como nas \u00e1s. Tras enviar a proposta de Supermarine, Mitchell, como adoitaba a facer, comezou un redese\u00f1o total chamado Type 317 con \u00e1s novas e torretas distintas. En marzo de 1937 ped\u00edronse dous prototipos do Type 317.\nTras a morte de Mitchell en xu\u00f1o de 1937 por un cancro colorrectal e con Supermarine tendo problemas para comprir coas demandas polo Spitfire, o Ministerio do Aire decatouse de que o traballo nos prototipos poder\u00eda atrasarse. As\u00ed, por precauci\u00f3n, proporcionaron fondos en 1937 para o desenvolvemento do dese\u00f1o competidor de Short Brothers. Este dese\u00f1o convertir\u00edase finalmente no Short Stirling.\nOs prototipos do Type 317 foron destru\u00eddos nun ataque a\u00e9reo en 1940, antes de que os avi\u00f3ns puidesen voar.\nMorte de Mitchell.\nO asistente de Mitchell, Harold Payn, foi nomeado dese\u00f1ador xefe despois da morte do primeiro. Por\u00e9n, unha comprobaci\u00f3n de seguridade en setembro de 1939 descubriu que Payn ti\u00f1a unha muller nacida en Alema\u00f1a. A preocupaci\u00f3n polo risco que isto representaba para un importante programa de guerra fixo que Payn fose despedido. Joe Smith foi ascendido de delineante xefe primeiro para traballar como director en funci\u00f3ns do departamento de dese\u00f1o e finalmente como xefe de dese\u00f1o en 1941 tras a aprobaci\u00f3n do Ministerio de Produci\u00f3n de Avi\u00f3ns.\nAvi\u00f3ns.\nInicialmente a compa\u00f1\u00eda non ti\u00f1a un sistema para nomear proxectos, cun sistema estruturado s\u00f3 entrando en uso xusto antes de que a empresa fose comprada por Vickers-Armstrongs. Os novos donos impuxeron o sistema de Vickers onde cada vez que se aprobaba un novo proxecto para posteriores traballos asign\u00e1base un n\u00famero de tipo (Type number). Vickers inicialmente asignou un bloque de n\u00fameros de tipo do 178 ao 190 a Supermarine."}
{"id": "555571", "revid": "27155", "url": "https://gl.wikipedia.org/wiki?curid=555571", "title": "Quitridiomiceto", "text": ""}
{"id": "555575", "revid": "89787", "url": "https://gl.wikipedia.org/wiki?curid=555575", "title": "Fosxeno", "text": "O fosxeno \u00e9 un composto qu\u00edmico gasoso e incoloro con f\u00f3rmula COCl2. O gas foi usado como arma durante a primeira guerra mundial. \u00c9 respons\u00e1bel da maior\u00eda das mortes relacionadas co gas velenoso durante a guerra. Hoxe, o fosxeno \u00fasase como ferramenta. Util\u00edzase para a s\u00edntese org\u00e1nica. Cando hai unha pequena cantidade no aire, o cheiro \u00e9 semellante ao de feno ou herba acabada de cortar. Alg\u00fans soldados durante a primeira guerra mundial afirmaron que cheiraba un pouco a \"flor de maio\". Cando alg\u00fans compostos do cloro arden ou descompo\u00f1en, despr\u00e9ndese pequenas cantidades de fosxeno. \nUsos.\nHoxe, a maior parte do fosxeno util\u00edzase para producir isocianatos. Os isocanatos m\u00e1is importantes neste contexto son o diisocianato de tolueno (TDI) e o diisocianato de metileno difenil (MDI). Ambos son precursores dos poliuretanos. Tam\u00e9n se usan grandes cantidades para producir policarbonatos. O policarbonato prod\u00facese pola s\u00faa reacci\u00f3n co bisfenol A. Os policarbonatos son unha clase importante de termopl\u00e1sticos de enxe\u00f1er\u00eda. P\u00f3dense atopar nas lentes de contacto e os vidros dos lentes.\nSeguridade.\nO fosxeno \u00e9 un veleno forte. Pode que non se note o seu cheiro; os sinais de exposici\u00f3n \u00e1s veces p\u00f3dense detectar lentamente. O fosxeno p\u00f3dese ver a 0,4 partes por mill\u00f3n (ppm). Esta cantidade \u00e9 catro veces a cantidade segura. A s\u00faa alta capacidade de envelenar non prov\u00e9n do cloruro de hidr\u00f3xeno liberado por un proceso (hidr\u00f3lise); prov\u00e9n da acci\u00f3n do fosxeno sobre as prote\u00ednas dos alv\u00e9olos pulmonares. Os alv\u00e9olos son estruturas onde entra o os\u00edxeno ao corpo. Os seus danos dificultan que o sangue e o aire movan os\u00edxeno e di\u00f3xido de carbono. Isto dificultar\u00e1 moito a respiraci\u00f3n. As insignias son usadas por persoas en risco de exposici\u00f3n. \nO bicarbonato s\u00f3dico p\u00f3dese usar para facer que os vertidos de fosxeno sexan inofensivos. Os vertidos de gas poden ser inofensivos cun \"spray\" l\u00edquido de amon\u00edaco."}
{"id": "555577", "revid": "89787", "url": "https://gl.wikipedia.org/wiki?curid=555577", "title": "Policarbonato", "text": "O policarbonato \u00e9 un termopl\u00e1stico transparente. \nPropiedades.\nEste material \u00e9 resistente e estable. Pode resistir unha temperatura elevada de 138 \u00b0C (280 \u00b0 F) e unha temperatura baixa de -40 \u00b0C (-40 \u00b0F). \u00c9 resistente \u00e1s manchas e non \u00e9 t\u00f3xico. O peso do policarbonato \u00e9 dunha sexta parte do vidro.\nUsos.\nAs industrias usan policarbonato para facer diferentes produtos, desde xanelas at\u00e9 CDs e DVDs. As principais vantaxes do policarbonato son a alta resistencia e o peso lixeiro.\nAs industrias usan policarbonato transparente para facer lentes. Isto d\u00e9bese \u00e1 s\u00faa baixa densidade e a que ten moi boa transparencia e durabilidade. As lentes de policarbonato transparente poden ser m\u00e1is delgadas que as de vidro normal.\nAs empresas que fabrican equipos electr\u00f3nicos utilizan policarbonato para fabricar a funda de tel\u00e9fonos m\u00f3biles, port\u00e1tiles e outros produtos. A\u00ednda que o policarbonato non \u00e9 velenoso, o proceso de fabricaci\u00f3n de policarbonato utiliza produtos qu\u00edmicos t\u00f3xicos. (Ver Bisfenol A e Fosxeno)."}
{"id": "555579", "revid": "98629", "url": "https://gl.wikipedia.org/wiki?curid=555579", "title": "Durio", "text": "O durio \u00e9 o froito tropical de varias especies de \u00e1rbores pertencentes ao x\u00e9nero \"Durio\" dentro da familia Malvaceae (a\u00ednda que alg\u00fans taxonomistas sit\u00faan o x\u00e9nero \"Durio\" nunha familia diferente, as Durionaceae). Para moitos asi\u00e1ticos, este \u00e9 o \"rei das froitas\". Difer\u00e9nciase por ter un froito grande (de at\u00e9 30 cm de longo e 3 kg de peso) cun cheiro \u00fanico, que se converte nun fedor tenaz ao cabo dun tempo, e unhas espi\u00f1as que o cobren. A polpa \u00e9 de amarelo p\u00e1lido a vermello, dependendo da especie. \nOs durios son orixinarios de Brunei, Indonesia e Malaisia, e son co\u00f1ecidos en Occidente desde hai uns seiscentos anos.\nEtimolox\u00eda.\nEmpregado por primeira vez ao redor de 1580, o nome \"durian\" deriva da palabra lingua malaia \"d\u00fbr\u00ee\" (que significa 'espi\u00f1a'), unha referencia aos numerosos espi\u00f1os da casca, xunto co sufixo de construci\u00f3n do substantivo \"-an\". O nome da especie 'zibethinus' deriva do nome \"civet\" (\"Viverra zibetha\"), co\u00f1ecida polo seu cheiro. As probas m\u00e1is antigas p\u00f3dense rastrexar nas transcrici\u00f3ns xavanesas antigas ao redor do s\u00e9culo XII. A palabra \"duryyan\" foi escrita na placa de cobre de Mar'smu: \"i Mar'smu hulu wras Sang Duryyan\".\nUsos.\nUtil\u00edzase para aromatizar moitos doces tradicionais malaios, xeados kacang, dodol, arroz glutinoso, etc."}
{"id": "555582", "revid": "111586", "url": "https://gl.wikipedia.org/wiki?curid=555582", "title": "Durian", "text": ""}
{"id": "555583", "revid": "5863", "url": "https://gl.wikipedia.org/wiki?curid=555583", "title": "Geotrichum candidum", "text": "Geotrichum candidum\u00a0\u00e9 un fungo ascomiceto. \u00c9 un organismo com\u00fan do chan e foi illado de mostras de todos os continentes.\nPresenza no corpo humano.\nO geotrichum candidum est\u00e1 presente no microbioma humano, especialmente asociado \u00e1 pel, mucosas e feces (comunmente chamados flora da pel, flora oral e flora intestinal, mesmo non sendo organismos vexetais).\nAcci\u00f3n como pat\u00f3xeno.\nG. candidum\u00a0\u00e9 o axente causante da enfermidade humana geotrichosis e da enfermidade da pudrici\u00f3n aceda en plantas como\u00a0c\u00edtricos, tomates\u00a0ou\u00a0cenouras.\u00a0Tam\u00e9n pode afectar os froitos do\u00a0durio.\nG. candidum\u00a0\u00e9 amplamente utilizado na produci\u00f3n de produtos l\u00e1cteos como os queixos\u00a0Camembert, Santo-Nectaire\u00a0ou\u00a0Reblochon. O fungo tam\u00e9n se pode atopar no iogur n\u00f3rdico chamado \"viili\", sendo responsable da s\u00faa textura.\nAcci\u00f3n sobre termopl\u00e1sticos.\nNun estudo do 2001 atopouse que\u00a0G. candidum era capaz de consumir o\u00a0policarbonato atopado en CD."}
{"id": "555595", "revid": "5863", "url": "https://gl.wikipedia.org/wiki?curid=555595", "title": "Vahid Halilhodzic", "text": ""}
{"id": "555596", "revid": "23204", "url": "https://gl.wikipedia.org/wiki?curid=555596", "title": "Pippi Mediaslongas (serie de televisi\u00f3n)", "text": "Pippi Mediaslongas (en ) \u00e9 unha serie de televisi\u00f3n sueca de 1969 baseada nos libros de Astrid Lindgren protagonizados polo personaxe de Pippi Mediaslongas. A serie componse de trece episodios que foron emitidos orixinalmente o 8 de febreiro de 1969 a trav\u00e9s de Sveriges Television. O tema da serie, \"H\u00e4r Kommer Pippi L\u00e5ngstrump\" foi composto por Jan Johansson (nun dos seus \u00faltimos traballos), con letra de Astrid Lindgren. A canci\u00f3n orixinal foi cantada pola protagonista da serie, Inger Nilsson.\nEstreouse en galego o 4 de marzo de 2022 no Xabar\u00edn Club a trav\u00e9s da tvG2."}
{"id": "555604", "revid": "82922", "url": "https://gl.wikipedia.org/wiki?curid=555604", "title": "Alingua", "text": "Alingua \u00e9 unha asociaci\u00f3n de entidades locais creada para promover, coordinar, dinamizar, impulsar, asesorar e apoiar todas aquelas acci\u00f3ns que fomenten o uso da lingua galega.\nActividade.\nA asociaci\u00f3n fundouse no ano 2019 polos seguintes concellos: Rianxo, Pontevedra, O Grove, Ames, Nar\u00f3n, Rois, Santiago de Compostela, A Ba\u00f1a, Betanzos, A Coru\u00f1a, Ferrol, Moa\u00f1a, Ponteceso, Redondela, Ribadeo, Teo e Vilagarcia de Arousa.\nNa actualidade desenvolve os seguintes proxectos:"}
{"id": "555605", "revid": "23204", "url": "https://gl.wikipedia.org/wiki?curid=555605", "title": "Pippi L\u00e5ngstrump (serie de televisi\u00f3n)", "text": ""}
{"id": "555606", "revid": "89787", "url": "https://gl.wikipedia.org/wiki?curid=555606", "title": "Sofena", "text": "Sofena ou Sofene (en armenio, \u053e\u0578\u0583\u0584, Cop\u02bfk\u02bf; en grego antigo, \u03a3\u03c9\u03c6\u03b7\u03bd\u03ae; romanizado como S\u014dph\u0113n\u0113) foi unha provincia do reino antigo de Armenia, localizada no suroeste do reino, e tam\u00e9n foi unha provincia do Imperio Romano. A rexi\u00f3n at\u00f3pase no sueste da actual Turqu\u00eda.\nDenominaci\u00f3n.\nTam\u00e9n foi denominada \"Shahuni\" ou \"Tsopq\", a\u00ednda que ese era o nome dunha rexi\u00f3n concreta, acabou aplicandose a toda a zona norte comprendida entre Melitene e Amida, o espazo entre o val do \u00c9ufrates e a cabeceira do Tigris.\nHistoria.\nA rexi\u00f3n formou parte do reino de Ararat (Urartu) durante os s\u00e9culos VIII e VII a. C. A comezo do s\u00e9culo VIII a. C., o rei Argishtis I de Urartu conseguiu incorpora-la rexi\u00f3n no seu reino e reasentou a moitos dos seus habitantes na cidade recentemente creada de Erebuni (actual Ierev\u00e1n, a capital de Armenia).\nPolo 600 a. C., Sofena, formou parte do antigo Reino de Armenia, creado recentemente pola dinast\u00eda Or\u00f3ntida. Esta dinast\u00eda actuou como s\u00e1trapas de Armenia, primeiro baixo o Imperio Medo e, m\u00e1is tarde, baixo o Imperio Aquem\u00e9nida.\nDespois de que as campa\u00f1as de Alexandre o Grande, no 330 a. C., provocasen a ca\u00edda do imperio Aquem\u00e9nida, Sofena, foise helenizando e no ano 316 a. C. pasou a formar parte do reino independente, de novo, da Grande Armenia con Orontes III.\nPrincipiando o s\u00e9culo III a. C., instigados polo Imperio Sele\u00facida, que tentaba debilita-lo reino de Armenia, Sofena, esgazouse do Reino da Grande Armenia para crea-lo reino de Sofena. Este reino, que inclu\u00eda tam\u00e9n a Comaxena, estivo gobernado por unha p\u00f3la da dinast\u00eda real armenia dos Or\u00f3ntidas. Pouco despois, os sele\u00facidas facilitaron a separaci\u00f3n de Comaxena do reino que quedou formado, exclusivamente, por Sofena. Ao redor de 200 a. C., no seu intento de someter por fin a Armenia, o rei sel\u00e9ucida Ant\u00edoco III conquistou tanto a Grande Armenia como Sofena, puxo remate a dinast\u00eda or\u00f3ntida e colocou a dous xenerais de nome irania como gobernadores-estrategos nos respectivos reinos: Artaxias I (Artashes) na Grande Armenia e Zariadres (Zareh), en Sofena. Trala derrota de Ant\u00edoco polos romanos na batalla de Magnesia no 190 a. C., e o establecemento da paz de Apamea no 188 a. C., tanto Zariadres como Artaxias declar\u00e1ronse independentes adoptando o t\u00edtulo de reis e quedando baixo a protecci\u00f3n do Senado romano e chegaron a crear cadans\u00faa respectiva dinast\u00eda. Zariadres e os seus descendentes gobernaron o Reino de Sofena at\u00e9 que foi reunido coa Grande Armenia por Tigranes o Grande nos anos 80 a.C. As p\u00f3las da dinast\u00eda Or\u00f3ntida continuaron gobernando partes de Sofena despois de que, esta, fose anexionada pola Grande Armenia.Cyril Toumanoff identifica a Sofena como o dominio dun dos catro \"bdeshkhs\" do Reino de Armenia. Os \"bdeshkhs\" eran nobres de alto rango responsables da defensa das fronteiras do Reino de Armenia. \nDominio romano.\nSofena foi separada da Grande Armenia en varias ocasi\u00f3ns por Roma. Pompeio deulle Sofena a Tigranes o Mozo despois de derrotar ao seu pai Tigranes o Grande para, posteriomente, cederlla a Ariobarzanes I de Capadocia. Ao redor do ano 54, os romanos instalaron a Sohaemus de Emesa como rei de Sofena.\nDespois diso, Sofena volveu ao control armenio, pero definitivamente pasou baixo control romano de novo no 298. Coa partici\u00f3n de Armenia entre Roma e Persia no 387, Sofena quedou baixo influencia romana e, finalmente, converteuse nunha provincia do Imperio Romano, a s\u00faa capital foi Amida (actual Diyarbak\u0131r); e durante o Baixo Imperio, foi unha provincia da diocese do Ponto. \nProvincia de Armenia.\nNo 530, Sofena, baixo o nome de \"\u010corrord Hayk\"' (\"Cuarta Armenia\") ou \"Cop'ac' Ko\u0142mn\" (\"rexi\u00f3n de Cop'k\") foi a segunda provincia do Reino de Armenia, segundo Anania de Shirak. Como tal, constaba de oito distritos ou cant\u00f3ns (\"gavar\", \u0563\u0561\u057e\u0561\u057c):\nA zona permane ceu ocupada at\u00e9 o xenocidio armenio de 1915."}
{"id": "555607", "revid": "15490", "url": "https://gl.wikipedia.org/wiki?curid=555607", "title": "Sophene", "text": ""}
{"id": "555608", "revid": "15490", "url": "https://gl.wikipedia.org/wiki?curid=555608", "title": "Sofene", "text": ""}
{"id": "555609", "revid": "1093", "url": "https://gl.wikipedia.org/wiki?curid=555609", "title": "Antonio Castro Lema", "text": "Antonio Castro Lema, nado en Laxe en 1933 e finado na Coru\u00f1a o 10 de febreiro de 2021, foi un pol\u00edtico galego conservador e alcalde de Laxe durante d\u00faas d\u00e9cadas.\nTraxectoria.\nIndustrial. Iniciou a s\u00faa carreira pol\u00edtica en 1966 cando intentou ser elixido concelleiro en Laxe polo terzo familiar, o cal abar\u00eda conseguindo en 1974. Nas elecci\u00f3ns municipais de 1979 foi elixido alcalde de Laxe con maior\u00eda absoluta pola Agrupaci\u00f3n Independente de Laxe. Nas municipais de 1983 revalidou a maior\u00eda absoluta como candidato da coalici\u00f3n de AP. En 1987 foi reelixido con maior\u00eda absoluta encabezando a CPG, sendo un dos alcaldes desta coalici\u00f3n que estaban en desacordo co apoio de 3 dos seus deputados \u00e1 moci\u00f3n de censura na Deputaci\u00f3n da Coru\u00f1a contra Jos\u00e9 Manuel Romay Beccar\u00eda en xu\u00f1o de 1989.\nPresentouse \u00e1s municipais de 1991 polo PPdeG, e foi reelixido alcalde con maior\u00eda absoluta, \u00f3 igual que nas municipais de 1995. Nas municipais de 1999 perdeu a alcald\u00eda fronte \u00f3 PSdeG-PSOE, tras un reconto no que nun principio socialistas e populares empataran a votos, o cal houbese levado a un sorteo, por\u00e9n, a aparici\u00f3n de dous sobres de emigrantes nunha papeleira e diversas irregularidades m\u00e1is en torno \u00e1 votaci\u00f3n da emigraci\u00f3n supuxo que \u00f3 PP se lle anulasen 5 votos, d\u00e1ndolle a vitoria e a maior\u00eda absoluta \u00f3 PSdeG. Volveu a selo candidato do PPdeG nas municipais de 2003, pero volveu ser derrotado de novo polos socialistas, que ampliaron a\u00ednda m\u00e1is a s\u00faa vantaxe, polo que sigueu como portavoz na oposici\u00f3n e retirouse da primeira li\u00f1a pol\u00edtica \u00e1 fin de dito mandato.\nVida persoal.\nCasou e tivo 3 fillas. Finou o 10 de febreiro de 2021 no CHUAC da Coru\u00f1a, onde estaba ingresado."}
{"id": "555611", "revid": "98629", "url": "https://gl.wikipedia.org/wiki?curid=555611", "title": "Enrique D\u00edaz Varela", "text": "Enrique D\u00edaz Varela, nado en Cund\u00edns (Cabana de Berganti\u00f1os) en 1960 e finado o 4 de outubro de 2019, foi un pol\u00edtico galego.\nTraxectoria.\nTaxista. Nas elecci\u00f3ns municipais de 1987 foi elixido concelleiro en Cabana de Berganti\u00f1os pola CPG que encabezaba o alcalde Manuel Fari\u00f1a Su\u00e1rez, o cal logrou unha ampla maior\u00eda absoluta de 10 concelleiros de 13. Nas municipais de 1991 o grupo de goberno presentouse polo PSdeG-PSOE e revalidou a vitoria con 9 concelleiros. Nas municipais de 1995 o PPdeG arreb\u00e1talles a alcald\u00eda \u00f3 lograr maior\u00eda absoluta, por\u00e9n, en 1999 os populares perden esa maior\u00eda, e Fari\u00f1a e o PSdeG recuperan o goberno da man dun pacto co BNG. \nTralo falecemento de Fari\u00f1a en xu\u00f1o de 2000, foi elixido como novo alcalde e continuou o goberno de coalici\u00f3n co BNG. Nas municipais de 2003 perdeu a alcald\u00eda en favor do PPdeG, que recuperou a maior\u00eda absoluta. Volveu ser candidato socialista en 2007, 2011 e 2015 sen conseguir recuperalo goberno, se ben na \u00faltima ocasi\u00f3n consigueu recortar distancias cos populares. Foi asesor dos socialistas na Deputaci\u00f3n da Coru\u00f1a. Retirouse da primeira li\u00f1a pol\u00edtica en 2019, falelcendo \u00f3s poucos meses, o 4 de outubro."}
{"id": "555615", "revid": "124656", "url": "https://gl.wikipedia.org/wiki?curid=555615", "title": "Manuel Fari\u00f1a Su\u00e1rez", "text": "Manuel Fari\u00f1a Su\u00e1rez, nado en 1943 en Cabana de Berganti\u00f1os e finado o 8 de xu\u00f1o de 2000 na Coru\u00f1a foi un pol\u00edtico e mestre galego.\nTraxectoria.\nDiplomado en Maxisterio e Filolox\u00eda Hisp\u00e1nica con especialidade en franc\u00e9s, exerceu como mestre de EXB no CPI As Revoltas, en Cabana de Berganti\u00f1os. Foi elixido concelleiro neste municipio en 1973 polo terzo de entidades culturais, e trala dimisi\u00f3n de Juli\u00e1n Ted\u00edn en 1977 para presentarse \u00e1s elecci\u00f3ns xerais por AP, foi elixido novo alcalde de Cabana. Nas elecci\u00f3ns municipais de 1979 encabezou a candidatura Agrupaci\u00f3n Independente de Cabana e foi elixido alcalde cunha ampla maior\u00eda absoluta, con 9 concelleiros de 13. En 1983 encabezou a candidatura da coalici\u00f3n de AP co PDP e Uni\u00f3n Liberal e foi reelixido alcalde coa mesma maior\u00eda. En 1987 encabezou a candidatura da CPG e foi reelixido con 10 concelleiros. Foi un dos alcaldes desta coalici\u00f3n que respaldou o apoio de 3 dos seus deputados \u00e1 moci\u00f3n de censura do socialista Salvador Fern\u00e1ndez Moreda contra o popular Jos\u00e9 Manuel Romay Beccar\u00eda na Deputaci\u00f3n da Coru\u00f1a en xu\u00f1o de 1989.\nNas municipais de 1991 encabezou o PSdeG-PSOE e foi reelixido cunha maior\u00eda absoluta de 9 concelleiros. En 1995 perdeu a alcald\u00eda en favor do PPdeG, que logrou maior\u00eda absoluta. Nas municipais de 1999 conseguiu recuperala alcald\u00eda \u00f3 perdela maior\u00eda absoluta os populares e alcanzar un pacto de goberno co BNG. Faleceu o 8 de xu\u00f1o de 2000 na s\u00faa casa da Coru\u00f1a, sendo sucedido na alcald\u00eda polo tam\u00e9n socialista Enrique D\u00edaz Varela.\nVida persoal.\nCasou con Mar\u00eda del Carmen Garrido Riveiro e tiveron 4 fillos."}
{"id": "555630", "revid": "88215", "url": "https://gl.wikipedia.org/wiki?curid=555630", "title": "Vicente Cantatore Socci", "text": ""}
{"id": "555631", "revid": "89787", "url": "https://gl.wikipedia.org/wiki?curid=555631", "title": "Diana L\u00f3pez Varela", "text": "Diana L\u00f3pez Varela, nada en Pontevedra en 1986, \u00e9 unha xornalista, guionista e escritora galega.\nTraxectoria.\nLicenciouse en Xornalismo na Universidade de Santiago en 2008 e fixo mestrados na Universidade San Pablo CEU (2010), na Universidade de Vigo (2012) e na UNED (2019).\nTen traballado como xornalista no \"Diario de Pontevedra, Diario de Arousa, Radio Galega (Galicia por diante), VEO 7, Telecinco\" e \"Telelugo\" (presentou e dirixiu \"De tarde en tarde\"). Tam\u00e9n colaborou en \"Jot Down\", \"Elnacional.cat\", \"Luzes de Galicia\", \"Yes (La Voz de Galicia),\" \"P\u00fablico, Onda Cero\" \"(Un alto en el camino,\" desde 2017\").\"\nEn 2012 abriu o blog \"Suspenso en Religi\u00f3n\" no que publicou o artigo \"Mi co\u00f1o\", sobre o aborto, que tivo moita repercusi\u00f3n nos medios.\nDesde 2018 organiza con Susana Pedreira o congreso \"As Mulleres que Opinan son Perigosas\", encontro de mulleres columnistas que se celebra en Pontevedra arredor do 8 de marzo.\nTen participado en m\u00faltiples palestras, encontros etc sobre x\u00e9nero e feminismo."}
{"id": "555632", "revid": "98629", "url": "https://gl.wikipedia.org/wiki?curid=555632", "title": "Brachymystax lenok", "text": "Brachymystax lenok \u00e9 unha especie de peixe da orde dos perciformes, familia dos salm\u00f3nidos e subfamilia dos salmoninos, unha das tres iclu\u00eddas no x\u00e9nero \"Brachymystax\".\nTaxonom\u00eda.\nDescrici\u00f3n.\nA especie foi descrita en 1773 polo m\u00e9dico, zo\u00f3logo e bot\u00e1nico alem\u00e1n, que traballou en Rusia, Peter Simon Pallas, baixo o nome de \"Salmo lenok\". \nSin\u00f3nimos.\nAdemais de polo nome actualmente v\u00e1lido, a especie co\u00f1eceuse tam\u00e9n polos sin\u00f3nimos:\nSegundo o WoRMS:\nSegundo o GBIF:\nCaracter\u00edsticas.\nOs machos poden alcanzar os 70\u00a0cm de lonxitude total, e os 8 kg de peso. mentres que as femias s\u00f3 alcanzan os 60\u00a0cm.\nBiolox\u00eda.\nH\u00e1bitar e distribuci\u00f3n.\nH\u00e1bitat.\n\"Brachymystax lenok\" \u00e9 un peixe mari\u00f1o e dulciacu\u00edcola, an\u00e1dromo, de clima temperado, e bentopel\u00e1xico.\nDistribuci\u00f3n.\nEnc\u00f3ntrase en Siberia, Corea e o norte da Rep\u00fablica Popular Chinesa.\nNutrici\u00f3n.\n\"Brachymystax lenok\" come insectos adultos e as s\u00faas larvas, anf\u00edpodos, pequenos peixi\u00f1os, ras e ovos doutros salm\u00f3nidos."}
{"id": "555638", "revid": "88215", "url": "https://gl.wikipedia.org/wiki?curid=555638", "title": "Txetxu Gallego", "text": "Jos\u00e9 Ram\u00f3n Gallego Souto, co\u00f1ecido como Txetxu Gallego, nado en Durango o 7 de agosto de 1959, \u00e9 un exfutbolista espa\u00f1ol, que xogaba como centrocampista. Desenvolveu case toda a s\u00faa carreira no Athletic de Bilbao, co que disputou 331 partidos oficiais en 11 tempadas.\nTraxectoria.\nComezou a s\u00faa carreira futbol\u00edstica en 1978, nas filas da Cultural Durango da s\u00faa vila natal, en Rexional Preferente. Ao ano seguinte fichou polo filial do Athletic de Bilbao, o Bilbao Athletic, que militaba na Segunda Divisi\u00f3n B.\nNo filial bilba\u00edno tivo como adestrador a Javier Clemente e antes de rematar a s\u00faa primeira tempada subiu ao primeiro equipo para disputar as \u00faltimas xornadas da tempada 1979/80. Debutou na Primeira Divisi\u00f3n nun partido contra o Espanyol en Sarri\u00e0, entrando na segunda parte como substituto de Jos\u00e9 Mar\u00eda Noriega. Disputou outros seis partidos co primeiro equipo esa tempada, mentres que na seguinte xogou cedido no C\u00f3rdoba CF, de Segunda B, mentres realizaba o servizo militar en Andaluc\u00eda. Co club cordob\u00e9s logrou o ascenso a Segunda Divisi\u00f3n.\nRegresou ao equipo de San Mam\u00e9s en 1981, sendo un habitual no centro do campo titular durante os seguintes oito anos. Formou li\u00f1a media con De Andr\u00e9s e Urtubi nas d\u00faas ligas conquistadas de xeito consecutivo polo club vasco nas tempadas 1982/83 e 1983/84, e foi titular nas d\u00faas finais de Copa do Rei que o seu equipo disputou neses anos, ga\u00f1ando a de 1984. Xogou ademais 4 partidos da Copa de Europa e 15 da Copa da UEFA. \nDeixou o club en 1991, despois de 331 partidos oficiais e 17 goles (18 segundo o sitio web do Athletic). Xogou unha \u00faltima tempada co Alav\u00e9s en Segunda B antes de retirarse. Despois de colgar as botas foi durante anos encargado de material do Athletic.\nSelecci\u00f3n espa\u00f1ola.\nFoi internacional coa selecci\u00f3n espa\u00f1ola sub-21, coa que conquistou a Eurocopa sub-21 en 1986. Disputou tam\u00e9n catro partidos coa selecci\u00f3n ol\u00edmpica, buscando a clasificaci\u00f3n para os Xogos Ol\u00edmpicos de 1988, pero sen lograr o obxectivo."}
{"id": "555641", "revid": "98629", "url": "https://gl.wikipedia.org/wiki?curid=555641", "title": "Juan P\u00e9rez D\u00edaz", "text": "Juan P\u00e9rez D\u00edaz, nado en Cela (Irixoa) en 1928 e finado o 23 de novembro de 2005, foi un pol\u00edtico galego.\nTraxectoria.\nTraballou como tratante de madeira e no Pazo de Mari\u00f1\u00e1n. Foi concelleiro en Irixoa entre 1961 e 1967. Nas primeiras elecci\u00f3ns democr\u00e1ticas foi elixido concelleiro e tenente de alcalde pola UCD, que obtivo a maior\u00eda absoluta, continuando tralas municipais de 1983 por CP, que tam\u00e9n logrou maior\u00eda absoluta.\nNas municipais de 1987 encabezou a candidatura da CPG e foi elixido alcalde con maior\u00eda simple, establecendo unha coalici\u00f3n co PSdeG-PSOE. Foi un dos alcaldes da coalici\u00f3n que, en xu\u00f1o de 1989, respaldou o apoio de 3 dos seus deputados \u00e1 moci\u00f3n de censura presentada polo socialista Salvador Fern\u00e1ndez Moreda contra o popular Jos\u00e9 Manuel Romay Beccar\u00eda na Deputaci\u00f3n da Coru\u00f1a. Presentouse por Veci\u00f1os de Irixoa nas municipais de 1991 e foi reelixido alcalde con maior\u00eda absoluta. Nas municipais de 1995 encabezou o PPdeG e mantivo a alcald\u00eda con maior\u00eda absoluta, \u00f3 igual que en 1999 e 2003. Faleceu o 23 de novembro de 2005, e foi substitu\u00eddo polo tam\u00e9n popular Antonio Deibe Sanmart\u00edn.\nVida persoal.\nCasou e tivo unha filla."}
{"id": "555642", "revid": "88215", "url": "https://gl.wikipedia.org/wiki?curid=555642", "title": "Jos\u00e9 Ram\u00f3n Gallego Souto", "text": ""}
{"id": "555661", "revid": "27155", "url": "https://gl.wikipedia.org/wiki?curid=555661", "title": "\u00c1rbore el\u00e9ctrica", "text": "En enxe\u00f1ar\u00eda el\u00e9ctrica, a \u00e1rbore ou arborizaci\u00f3n \u00e9 un fen\u00f3meno el\u00e9ctrico previo \u00e1 avar\u00eda no illamento s\u00f3lido. \u00c9 un proceso dani\u00f1o por descargas parciais e que avanza a trav\u00e9s do illamento diel\u00e9ctrico, nun cami\u00f1o que se asemella \u00e1s p\u00f3las dunha \u00e1rbore (figuras de Lichtemberg). A \u00e1rbore de illamento s\u00f3lido de cables de alta tensi\u00f3n \u00e9 un mecanismo com\u00fan de avar\u00eda e fonte de fallas el\u00e9ctricas nos cables subterr\u00e1neos.\nDescrici\u00f3n e causas.\nA \u00e1rbore el\u00e9ctrica prod\u00facese primeiro e prop\u00e1gase cando un material diel\u00e9ctrico seco est\u00e1 sometido a un campo el\u00e9ctrico diverxente e elevado durante un longo per\u00edodo de tempo. Obs\u00e9rvase que a \u00e1rbore el\u00e9ctrica se orixina en puntos nos que impurezas, baleiros de gas, defectos mec\u00e1nicos ou proxecci\u00f3ns condutoras provocan un estr\u00e9s excesivo de campo el\u00e9ctrico dentro de pequenas rexi\u00f3ns do diel\u00e9ctrico. Isto pode ionizar gases dentro dos ocos dentro do diel\u00e9ctrico, creando pequenas descargas el\u00e9ctricas entre as paredes do oco. Unha impureza ou defecto pode mesmo producir a ruptura parcial do propio diel\u00e9ctrico s\u00f3lido. A luz ultravioleta e o ozono destas descargas parciais (PD) reaccionan despois co diel\u00e9ctrico pr\u00f3ximo, descompo\u00f1endo e degradando a\u00ednda m\u00e1is a s\u00faa capacidade illante. Os gases adoitan liberarse a medida que o diel\u00e9ctrico se degrada, creando novos baleiros e fendas. Estes defectos debilitan a\u00ednda m\u00e1is a forza diel\u00e9ctrica do material, aumentan a tensi\u00f3n el\u00e9ctrica e aceleran o proceso de PD.\n\u00c1rbores de auga e \u00e1rbores el\u00e9ctricas.\nEn presenza de auga, dentro do diel\u00e9ctrico de polietileno usado en cables de alta tensi\u00f3n enterrados ou mergullados en auga p\u00f3dese formar unha estrutura en forma de penacho 3D difusa e parcialmente condutora, chamada \u00e1rbore de auga. S\u00e1bese que a pluma ou penacho consiste nunha densa rede de canles moi pequenos cheos de auga que est\u00e1n definidos pola estrutura cristalina nativa do pol\u00edmero. As canles individuais son extremadamente dif\u00edciles de ver usando o aumento \u00f3ptico, polo que o seu estudo adoita requirir o uso dun microscopio electr\u00f3nico de varrido (SEM, polas siglas en ingl\u00e9s).\nAs \u00e1rbores de auga comezan como unha rexi\u00f3n microsc\u00f3pica preto dun defecto. Logo medran baixo a presenza continua dun campo el\u00e9ctrico elevado e auga. As \u00e1rbores de auga poden crecer ata o punto no que unen a capa de terra exterior ata o condutor central de alta tensi\u00f3n, momento no que o estr\u00e9s se redistrib\u00fae polo illamento. As \u00e1rbores de auga xeralmente non son un problema de fiabilidade a menos que sexan capaces de iniciar unha \u00e1rbore el\u00e9ctrica.\nOutro tipo de estrutura tipo \u00e1rbore que se pode formar con ou sen a presenza de auga ch\u00e1mase \u00e1rbore el\u00e9ctrica. Tam\u00e9n se forma dentro dun diel\u00e9ctrico de polietileno (as\u00ed como moitos outros diel\u00e9ctricos s\u00f3lidos). As \u00e1rbores el\u00e9ctricas tam\u00e9n se orixinan onde as melloras do estr\u00e9s a granel ou da superficie inician a avar\u00eda diel\u00e9ctrica nunha pequena rexi\u00f3n do illamento. Isto dana permanentemente o material illante nesa rexi\u00f3n. A continuaci\u00f3n, o crecemento das \u00e1rbores prod\u00facese a trav\u00e9s de pequenos eventos de avar\u00eda el\u00e9ctrica adicionais (chamados descargas parciais). O crecemento das \u00e1rbores el\u00e9ctricas pode acelerarse por cambios r\u00e1pidos de voltaxe. Ademais, os cables inxectados con DC de alta tensi\u00f3n tam\u00e9n poden desenvolver \u00e1rbores el\u00e9ctricas ao longo do tempo a medida que as cargas el\u00e9ctricas migran ao diel\u00e9ctrico m\u00e1is pr\u00f3ximo ao condutor de alta tensi\u00f3n. A rexi\u00f3n de carga inxectada (chamada carga espacial) amplifica o campo el\u00e9ctrico no diel\u00e9ctrico, estimulando unha maior mellora do estr\u00e9s e o inicio das \u00e1rbores el\u00e9ctricas como o lugar de melloras de tensi\u00f3n preexistentes. Dado que a propia \u00e1rbore el\u00e9ctrica normalmente \u00e9 parcialmente condutora, a s\u00faa presenza tam\u00e9n aumenta o estr\u00e9s el\u00e9ctrico na rexi\u00f3n entre a \u00e1rbore e o condutor oposto.\nA diferenza das \u00e1rbores de auga, as canles individuais das \u00e1rbores el\u00e9ctricas son m\u00e1is grandes e son m\u00e1is f\u00e1ciles de ver. A \u00e1rbore foi un mecanismo de falla a longo prazo para cables de alimentaci\u00f3n de alta tensi\u00f3n illados en pol\u00edmeros enterrados, informado por primeira vez en 1969. De xeito similar, as \u00e1rbores 2D poden aparecer ao longo da superficie dun diel\u00e9ctrico moi estresado ou nunha superficie diel\u00e9ctrica que foi contaminada por po ou sales minerais. Co paso do tempo, estes rastros parcialmente condutores poden crecer ata provocar unha falla total do diel\u00e9ctrico. O seguimento el\u00e9ctrico, \u00e1s veces chamado \"bandas secas\", \u00e9 un mecanismo de falla t\u00edpico dos illantes el\u00e9ctricos que est\u00e1n sometidos a contaminaci\u00f3n por pulverizaci\u00f3n de sal ao longo das costas. Os patr\u00f3ns ramificados 2D e 3D ch\u00e1manse \u00e1s veces figuras de Lichtenberg.\nUtilidade en avar\u00edas.\nA \u00e1rbore el\u00e9ctrica ou \"figuras de Lichtenberg\" tam\u00e9n ocorren nos equipos de alta tensi\u00f3n xusto antes da avar\u00eda. Seguir estas li\u00f1as de Lichtenberg no illamento durante a investigaci\u00f3n post-mortem do illamento roto pode ser \u00fatil para atopar a causa da avar\u00eda. Un enxe\u00f1eiro experimentado en alta tensi\u00f3n pode ver desde a direcci\u00f3n e o tipo de \u00e1rbores e as s\u00faas ramas onde se situou a causa principal da avar\u00eda e posibelmente atopar a causa. Deste xeito p\u00f3dense investigar de forma \u00fatil os transformadores avariados, os cables de alta tensi\u00f3n, os 'casquillos' illadores e outros dispotitivos; desenr\u00f3lase o illamento (no caso de illamento de papel) ou c\u00f3rtase en rodelas finas (no caso de sistemas de illamento s\u00f3lido), os resultados son bosquexados e fotografados e forman un arquivo \u00fatil do proceso de avar\u00eda.\nTipos de \u00e1rbores el\u00e9ctricas.\nAs \u00e1rbores el\u00e9ctricas p\u00f3dense clasificar a\u00ednda m\u00e1is dependendo dos diferentes patr\u00f3ns de \u00e1rbores. Estes incl\u00faen dendritas, tipo de rama, tipo de arbusto, espigas, cordas, lazos e \u00e1rbores ventiladas. Os dous tipos de \u00e1rbores m\u00e1is com\u00fans son as \u00e1rbores de lazo e as \u00e1rbores ventiladas.\nDetecci\u00f3n e localizaci\u00f3n de \u00e1rbores el\u00e9ctricas.\nAs \u00e1rbores el\u00e9ctricas poden ser detectadas e localizadas mediante medida de caudal parcial.\nComo os valores de medici\u00f3n deste m\u00e9todo non permiten unha interpretaci\u00f3n absoluta, os datos recollidos durante o procedemento comp\u00e1ranse cos valores de medici\u00f3n do mesmo cable recollidos durante a proba. Isto permite unha clasificaci\u00f3n sinxela e r\u00e1pida da condici\u00f3n diel\u00e9ctrica (\"novo, moi envellecido, defectuoso\") do cable en proba.\nPara medir o nivel de descargas parciais, 50-60\u00a0Hz ou \u00e1s veces un 0,1 sinusoidal, p\u00f3dese utilizar voltaxe VLF (frecuencia moi baixa ) Hz. A tensi\u00f3n de encendido, un criterio de medici\u00f3n principal, pode variar m\u00e1is do 100 % entre 50 e 60\u00a0Hz en comparaci\u00f3n con 0,1\u00a0Hz VLF (frecuencia moi baixa). A fonte de AC sinusoidal na frecuencia de alimentaci\u00f3n (50\u201360\u00a0Hz) segundo o obrigado polas normas IEEE 48, 404, 386 e as normas ICEA S-97-682, S-94-649 e S-108-720. Os modernos sistemas de detecci\u00f3n de PD empregan un software de procesamento de sinal dixital para a an\u00e1lise e visualizaci\u00f3n dos resultados das medici\u00f3ns.\nUnha an\u00e1lise dos sinais de PD recollidos durante a medici\u00f3n co equipo axeitado pode permitir a gran maior\u00eda da localizaci\u00f3n dos defectos de illamento. Normalmente m\u00f3stranse nun formato de cartograf\u00eda de descarga parcial. P\u00f3dese obter informaci\u00f3n \u00fatil adicional sobre o dispositivo en proba dunha representaci\u00f3n relacionada coa fase das descargas parciais.\nUn informe de medici\u00f3n suficiente cont\u00e9n:"}
{"id": "555665", "revid": "88215", "url": "https://gl.wikipedia.org/wiki?curid=555665", "title": "Graziano Bini", "text": "Graziano Bini, nado en San Daniele Po o 7 de xaneiro de 1955, \u00e9 un exfutbolista italiano. Xogaba como defensa e desenvolveu case toda a s\u00faa carreira deportiva no Inter de Mil\u00e1n, no que militou durante 14 tempadas, 7 delas como capit\u00e1n.\nTraxectoria.\nDespois de pasar pola Cremonese entrou en 1968 na canteira do Inter de Mil\u00e1n, tras pasar unha proba dirixida por Helenio Herrera. O 7 de maio de 1972 debutou co primeiro equipo na Serie A, nun empate sen goles ante a Sampdoria no estadio Luigi Ferraris de X\u00e9nova. Empregado inicialmente como defensa central xunto a Giacinto Facchetti, converteuse nun habitual no once titular a partir da tempada 1977/78, por elecci\u00f3n do novo adestrador Eugenio Bersellini. Militou durante 14 anos no club lombardo, exercendo como capit\u00e1n a partir de 1978. Coa camiseta \"nerazzurra\" ga\u00f1ou un \"scudetto\" e d\u00faas edici\u00f3ns da Copa Italia (marcando o gol decisivo na final ante o Napoli na tempada 1977/78). Alcanzou as semifinais da Copa de Europa na tempada 1980/81, e a\u00ednda que marcou o gol da vitoria no partido de volta, o seu equipo caeu eliminado contra o Real Madrid.\nNas s\u00faas \u00faltimas tempadas en Mil\u00e1n sufriu varias lesi\u00f3ns, entre elas unha grave en 1984.\nPara a tempada 1985/86 fichou polo Genoa, co que xogou d\u00faas tempadas na Serie B antes de retirarse.\nSelecci\u00f3n italiana.\nFoi cinco veces internacional coa selecci\u00f3n sub-23 de Italia e d\u00faas coa sub-21. Coa selecci\u00f3n absoluta non chegou a disputar ning\u00fan partido oficial, pero si un partido amigable non oficial contra Noruega en 1975.\nTrala retirada.\nDespois dunha breve experiencia como adestrador do filial do Inter de Mil\u00e1n, foi observador e responsable do equipo xuvenil do Piacenza, entre 2000 e 2009. Durante esa \u00e9poca levou a Italia a Hugo Campagnaro e Radja Nainggolan, e subiu a xogadores da canteira como Tommaso Bianchi e Marco Calderoni.\nTraballou tam\u00e9n no Bellinzona e en 2012 adestrou os Free Players, xogadores da liga italiana sen equipo."}
{"id": "555667", "revid": "15490", "url": "https://gl.wikipedia.org/wiki?curid=555667", "title": "Lucio Licinio L\u00faculo (hom\u00f3nimos)", "text": "O nome Lucio Licinio L\u00faculo pode referirse \u00e1s seguintes persoas da Roma antiga:"}
{"id": "555671", "revid": "15490", "url": "https://gl.wikipedia.org/wiki?curid=555671", "title": "Jes\u00fas Ares V\u00e1zquez", "text": "Jes\u00fas Ares V\u00e1zquez, nado Vilamor (Toques) o 26 de abril de 1933, \u00e9 un pol\u00edtico galego.\nTraxectoria.\nTraballou como taxista e gandeiro. Concelleiro en Toques dende 1974. Membro de UCD, foi o n\u00famero 2 da candidatura Independentes de Souto nas primeiras elecci\u00f3ns democr\u00e1ticas, sendo a \u00fanica que se presentou, e foi elixido concelleiro. Trala dimisi\u00f3n de Victorino S\u00e1nchez Rodr\u00edguez en 1982 foi elixido novo alcalde. Revalidou a alcald\u00eda con maior\u00eda absoluta nas sucesivas elecci\u00f3ns, por CP (1983), pola CPG (1987) e polo PPdeG (1991, 1995, 1999 e 2003).\nCondena.\nEn xaneiro de 2001 foi denunciado por abusos sexuais a unha rapaza de 15 anos, filla dun compa\u00f1eiro de partido e membro das s\u00faas listas. Por estes feitos foi condenado en xaneiro de 2004, e negouse a dimitir tralo cal foi expulsado do PPdeG. Concorreu \u00e1s municipais de 2007 encabezando a formaci\u00f3n \"Xuntos Cara o Progreso de Toques\", a cal resultou ser a m\u00e1is votada pero sen maior\u00eda absoluta, polo que se uniron PSdeG, PPdeG, con 2 concelleiros cada partido, e o BNG cun \u00fanico concelleiro, para formar un goberno conxunto e apartalo da alcald\u00eda, o cal levou \u00e1 s\u00faa retirada da primeira li\u00f1a pol\u00edtica nese mandato.\nPol\u00e9micas.\nAdemais da denuncia e condena xa nomeadas, en 1995 quixo instalar unha f\u00e1brica de explosivos no municipio, o cal levou a un levantamento veci\u00f1al que chegou a ocupar o consistorio e supuxo que desistise da idea.\nVida persoal.\nCasou e tivo 2 fillos. "}
{"id": "555673", "revid": "47401", "url": "https://gl.wikipedia.org/wiki?curid=555673", "title": "Shane Gould", "text": "Shane Elizabeth Gould, nada en Sydney o 23 de novembro de 1956, \u00e9 unha nadadora australiana, ga\u00f1adora de tres medallas de ouro, unha de prata e unha de bronce nos Xogos Ol\u00edmpicos de 1972.\nTraxectoria.\nPrimeiros anos.\nGould naceu en Sydney o primeiro d\u00eda de competici\u00f3n dos Xogos Ol\u00edmpicos de 1956 de Melbourne. Mudouse a Fidxi coa s\u00faa familia aos dezaoito meses. Con seis anos xa era unha nadadora competente. Estudou a primaria no St. Peters Lutheran College de Brisbane, onde unha casa de deportes foi bautizada co seu nome, e a secundaria na Turramurra High School de Sydney, onde tam\u00e9n se bautizou unha casa de deportes na s\u00faa honra e na da s\u00faa compa\u00f1eira ol\u00edmpica Gail Neall.\nFoi adestrada polos reco\u00f1ecidos Forbes e Ursula Carlile e o seu axudante Tom Green. Ga\u00f1ou todos os seus t\u00edtulos mundiais de nataci\u00f3n sendo unha adolescente, viaxando moito.\nCarreira deportiva.\nNos Xogos Ol\u00edmpicos de 1972 de M\u00fanic, Gould ga\u00f1ou tres medallas de ouro, establecendo un r\u00e9cord do mundo en cada proba. Ga\u00f1ou tam\u00e9n unha prata e un bronce. Foi a primeira nadadora que ga\u00f1ou tres medallas de ouro con r\u00e9cord do mundo e a primeira (home ou muller) en ga\u00f1ar medallas ol\u00edmpicas en cinco probas individuais nuns \u00fanicos xogos. Foi tam\u00e9n a primeira persoa australiana que ga\u00f1ou tres medallas de ouro nuns \u00fanicos xogos. Foi a \u00fanica persoa, home ou muller, que tivo simultaneamente todos os r\u00e9cords do mundo de estilo libre desde os 100 aos 1500 metros e os 200 metros estilos, o que logrou entre o 12 de decembro de 1971 e o 1 de setembro de 1972.\nAos dezaseis anos retirouse da nataci\u00f3n competitiva por mor da presi\u00f3n que lle provocaron o seu \u00e9xito e o seu perfil nos medios. M\u00e1is de d\u00faas d\u00e9cadas despois, Gould regresou \u00e1 nataci\u00f3n na categor\u00eda Masters. Estableceu r\u00e9cords de Australia nas categor\u00edas de 40-44 anos (100, 200 e 400\u00a0m estilo libre, e 100\u00a0m bolboreta) e 45\u201349 anos (50\u00a0m bolboreta, 100 e 200\u00a0m estilo libre). En 2003, superou o r\u00e9cord do mundo para 45-49 anos dos 200 metros estilos individual cunha marca 2:38.13 (batendo o r\u00e9cord do mundo para calquera idade de 1961).\nContinuou a adestrar nadadores e a nadar en competici\u00f3ns Masters.\nCarreira posterior.\nGould volveu a estudar a finais da d\u00e9cada de 2000. Estudou na Sydney Film School (2001) e recibiu un mestrado en xesti\u00f3n ambiental (2010, cunha tese sobre os usos p\u00fablicos e as funci\u00f3ns das piscinas p\u00fablicas), e un mestrado en arte contempor\u00e1nea (2012). Ambos os graos foron pola Universidade de Tasmania. En 2019 recibiu un doutoramento en filosof\u00eda pola Universidade de Victoria. Gould \u00e9 fot\u00f3grafa e ten obra amosada en Art of the Olympians.\nNos Xogos Ol\u00edmpicos de 2000 en Sydney, Gould levou o facho ol\u00edmpico no estadio, como un dos corredores do segmento final antes do acendemento da chama ol\u00edmpica.\nEn 1999 publicou a s\u00faa autobiograf\u00eda, \"Tumble Turns: An Autobiography.\"\nEn agosto de 2018 revelouse que Gould \u00eda participar en \"Australian Survivor: Champions vs. Contenders\". O 9 de outubro de 2018, Gould foi coroada como ga\u00f1adora de \"Australian Survivor: Champions vs. Contenders\". Con esta vitoria, Gould converteuse na persoa de m\u00e1is idade en ga\u00f1ar unha edici\u00f3n de calquera serie internacional de \"Survivor\". Posteriormente volveu a \"\", mais foi eliminada a primeira, acabando no posto 24.\nVida persoal.\nGould pasou a maior parte dos anos despois de retirarse f\u00f3ra do ollo p\u00fablico. Casou con Neil Innes aos dezaoito anos, f\u00edxose cristi\u00e1 e viviu nunha granxa preto de Margaret River no suroeste australiano. Traballou na granxa e deu clases de equitaci\u00f3n e surf, facendo poucas aparici\u00f3ns p\u00fablicas. Tivo catro fillos e tres netos.\nO matrimonio de Gould con Innes acabou despois de vinte e dous anos, coincidindo coa volta dela \u00e1 vida p\u00fablica, e casou con Milton Nelms en 2007."}
{"id": "555675", "revid": "47401", "url": "https://gl.wikipedia.org/wiki?curid=555675", "title": "Shane Elizabeth Gould", "text": ""}
{"id": "555695", "revid": "5863", "url": "https://gl.wikipedia.org/wiki?curid=555695", "title": "Acr\u00edlico", "text": "O termo acr\u00edlico pode referirse a:"}
{"id": "555710", "revid": "75439", "url": "https://gl.wikipedia.org/wiki?curid=555710", "title": "Brachymystax savinovi", "text": "Brachymystax savinovi \u00e9 unha especie de peixe da orde dos perciformes, familia dos salm\u00f3nidos e subfamilia dos salmoninos, unha das tres iclu\u00eddas no x\u00e9nero \"Brachymystax\".\nTaxonom\u00eda.\nDescrici\u00f3n.\nA especie foi descrita en 1959 polo icti\u00f3logo ruso V. P. Mitrofanov, no seu traballo:\nEtimolox\u00edas.\nPara a do x\u00e9nero, ver \"Brachymystax\".\nO ep\u00edteto espec\u00edfico, \"savinovi\", non est\u00e1 identificado, pero suponse que unha homenaxe de Mitrofanov ao especialista en mam\u00edferos E. F. Savinov, un dos colegas de Mitrofanov na Academia de Ciencias de Casaquist\u00e1n, Instituto de Zoolox\u00eda.\nSin\u00f3nimo.\nAdemais de polo seu nome actualmente v\u00e1lido, a especie co\u00f1eceuse tam\u00e9n polo sin\u00f3nimo:\nCaracter\u00edsticas.\nOs machos poden alcanzar os 47\u00a0cm de lonxiitude total.\nH\u00e1bitat e distribuci\u00f3n.\nH\u00e1bitat.\n\"Brachymystax savinovi\" \u00e9 un peixe mari\u00f1o e dulciacu\u00edcola, an\u00e1dromo, de clima temperado, e bentopel\u00e1xico.\nDistribuci\u00f3n.\nEnc\u00f3ntrase desde Casaquist\u00e1n at\u00e9 a conca do r\u00edo Amur."}
{"id": "555711", "revid": "1131", "url": "https://gl.wikipedia.org/wiki?curid=555711", "title": "Aalborg Stadion", "text": "O Aalborg Stadion, co\u00f1ecido tam\u00e9n como Aalborg Portland Park por motivos de patrocinio, \u00e9 un estadio de f\u00fatbol situado na cidade de Aalborg, Dinamarca. Conta con capacidade para 14.135 espectadores e nel disputa os seus partidos como local o AaB.\nHistoria.\nInaugurado en 1920, foi renovado en 1960 e 2002. Dende 2007 o estadio tivo varios nomes diferentes por motivos de patrocinio. As\u00ed, recibiu o nome de Energi Nord Arena entre 2007 e 2011, Nordjyske Arena entre 2012 e 2016 e Aalborg Portland Park dende 2017.\nAlbergou partidos da Eurocopa Feminina de 2001 e da Eurocopa sub-21 de 2011."}
{"id": "555712", "revid": "124656", "url": "https://gl.wikipedia.org/wiki?curid=555712", "title": "Miguel \u00c1ngel Buj\u00e1n Varela", "text": "Miguel \u00c1ngel Buj\u00e1n Varela, \u00e9 un pol\u00edtico e funcionario galego.\nTraxectoria.\nFuncionario no concello de Toques durante 35 anos. Presentouse \u00e1 alcald\u00eda deste municipio nas elecci\u00f3ns municipais de 2003 pola Agrupaci\u00f3n Independentes de Toques, a cal logrou 2 concelleiros e foi a segunda forza m\u00e1is votada tralo PPdeG de Jes\u00fas Ares V\u00e1zquez, que pese a baixar conservou a maior\u00eda absoluta. Nas municipais de 2007 foi candidato do PSdeG-PSOE \u00e1 alcald\u00eda e logrouna grazas a un pacto co PPdeG e o BNG, fronte \u00e1 candidatura independente do ata ent\u00f3n alcalde expopular. En virtude dese acordo de goberno, cedeulle a alcald\u00eda \u00f3 novo l\u00edder popular Jorge Calvo Pestonit en agosto de 2009. Diversos problemas de sa\u00fade fixeron que declinase a opci\u00f3n de concorrer de novo como candidato en 2011. Nas municipais de 2015 si foi candidato socialista e logrou 3 concelleiros, a tan s\u00f3 9 votos do PPdeG (4 ed\u00eds) e de selo m\u00e1is votado. Por\u00e9n, alcanzou un acordo de goberno co BNG (2 ed\u00eds) polo cal o l\u00edder desta formaci\u00f3n, Jos\u00e9 \u00c1ngel Penas Garc\u00eda asum\u00eda a alcald\u00eda a primeira metade da lexislatura e el a segunda. Finalmente regresou \u00e1 alcald\u00eda en xaneiro de 2018. Volveu a selo candidato socialista nas municipais de 2019 e logrou 2 concelleiros fronte a 3 do PPdeG e 4 do BNG, por\u00e9n, conervou a alcald\u00eda en virtude dun novo acordo de goberno co BNG polo cal lle cedeu o bast\u00f3n de mando \u00f3 nacionalista Penas en xu\u00f1o de 2021. Nas municipais de 2023 logrou 1 concelleiro fronte a 2 do PPdeG e 6 do BNG, logrando estes a maior\u00eda absoluta, polo cal non continuou a coalici\u00f3n de goberno e pasou \u00e1 oposici\u00f3n."}
{"id": "555714", "revid": "1093", "url": "https://gl.wikipedia.org/wiki?curid=555714", "title": "Carlos Canal", "text": "Carlos Canal Blanco, nado en Xinzo de Limia o 28 de xu\u00f1o de 2001, \u00e9 un ciclista galego, que corre como profesional nas filas do Euskaltel-Euskadi.\nTraxectoria.\nEn 2019 proclamouse campi\u00f3n de Espa\u00f1a de ciclocr\u00f3s e mountain bike cross-country, na categor\u00eda j\u00fanior (sub-19). En outubro, o equipo continental profesional Burgos-BH anunciou a s\u00faa fichaxe para as d\u00faas seguintes tempadas.\nEn 2021 debutou na s\u00faa primeira Gran Volta ao entrar no equipo que o Burgos-BH presentou para a Volta a Espa\u00f1a, conseguindo completala. En 2022 fichou polo Euskaltel-Euskadi, equipo co que competiu na Volta a Espa\u00f1a dese ver\u00e1n."}
{"id": "555715", "revid": "98629", "url": "https://gl.wikipedia.org/wiki?curid=555715", "title": "Pintura acr\u00edlica", "text": "A pintura acr\u00edlica \u00e9 unha pintura de secado r\u00e1pido que cont\u00e9n pigmento nunha emulsi\u00f3n de pol\u00edmero acr\u00edlico. \nHistoria.\nEn 1934, unha empresa qu\u00edmica alem\u00e1 creou resina acr\u00edlica. Utilizouse por primeira vez na d\u00e9cada de 1940. Os acr\u00edlicos estaban dispo\u00f1\u00edbeis comercialmente como pintura para artistas na d\u00e9cada de 1950. M\u00e1is tarde, realiz\u00e1ronse moitos avances na fabricaci\u00f3n da pintura acr\u00edlica a medida que cada vez m\u00e1is xente comezou a usar este material.\nTipos.\nAs tintas acr\u00edlicas son indicadas para ambientes externos debido \u00e1s s\u00faas propiedades:\nAl\u00e9n diso, unha das principais vantaxes da tinta acr\u00edlica \u00e9 manter en boa medida a cor orixinal despois do secado.\nUso.\nAs pinturas acr\u00edlicas p\u00f3dense dilu\u00edr con auga, pero son resistentes \u00e1 auga cando se secan. Ao secar, a pintura acr\u00edlica normalmente non se pode eliminar dunha superficie s\u00f3lida. Poden ter un uso art\u00edstico, artesanal ou en bricolaxe. \nNa arte.\nDependendo da cantidade de pintura acr\u00edlica dilu\u00edda (con auga) ou modificada con xeles acr\u00edlicos, medios ou pastas, a pintura acr\u00edlica rematada pode parecerse a unha acuarela ou unha pintura ao \u00f3leo ou ter un aspecto \u00fanico, m\u00e1is satinado ou mesmo inclu\u00edr pigmentos fluorescentes. \nUtilizouse moito na arte moderna e \u00e9 m\u00e1is barata que a pintura ao \u00f3leo, un material m\u00e1is caro pero tam\u00e9n m\u00e1is duradeiro. A pintura acr\u00edlica pode dar unha cor m\u00e1is brillante e viva que as pinturas ao \u00f3leo, pero \u00e9 menos vers\u00e1til para as veaduras. \nArtistas como David Hockney, e en Galiza varios membros do grupo Atl\u00e1ntica empregaron habitualmente a pintura acr\u00edlica en diversas etapas nas s\u00faas obras, sobre t\u00e1boa ou lenzo, e outros como Ron Mueck para colorir as s\u00faas esculturas de l\u00e1tex."}
{"id": "555716", "revid": "88215", "url": "https://gl.wikipedia.org/wiki?curid=555716", "title": "Carlos Canal Blanco", "text": ""}
{"id": "555718", "revid": "89787", "url": "https://gl.wikipedia.org/wiki?curid=555718", "title": "Hern\u00e1n Hermida", "text": "Hern\u00e1n Hermida Pacheco, co\u00f1ecido como Eddie, nado en Cabimas, Zulia, o 24 de marzo de 1983, \u00e9 un cantante venezolano-estadounidense, de orixe galega, co\u00f1ecido por ser o vocalista de Suicide Silence dende 2013, cando se incorporou como substituto do falecido Mitch Lucker. Anteriormente fora vocalista da banda de deathcore All Shall Perish.\nTraxectoria.\nNacido na cidade venezolana de Cabimas, de pai galego e nai de T\u00e1chira, criouse al\u00ed xunto con d\u00faas irm\u00e1s ata os 16 anos. Mostrou interese polo heavy metal dende a adolescencia, influenciado pola m\u00fasica de Slipknot, Cannibal Corpse, Pantera e Hatebreed. En 1999 mudouse coa s\u00faa familia a San Francisco, California, onde en 2003 formou a s\u00faa primeira banda, Genmetal Grey, dos x\u00e9neros thrashcore e metalcore, co que gravou un EP de t\u00edtulo \"Solitude\". En 2006, trala separaci\u00f3n de Gunmetal Grey, foi invitado a cantar en All Shall Perish, cos quen gravou o \u00e1lbum \"The Price of Existence\" ese mesmo ano. Posteriormente publicou coa banda os \u00e1lbums \"Awaken the Dreamers\" e \"This Is Where It Ends\". \nO 5 de outubro de 2013, deixou All Shall Perish para substitu\u00edr ao falecido Mitch Lucker en Suicide Silence. O 15 de abril de 2014 anunciouse o t\u00edtulo do novo \u00e1lbum do grupo, o primeiro con Eddie, de t\u00edtulo \"You Can't Stop Me\". Despois de dar varios concertos en todo o mundo en 2015, en 2016 a banda comezou a gravar o seu quinto \u00e1lbum, que sa\u00edu \u00e1 luz ao ano seguinte co t\u00edtulo de \"Suicide Silence\"."}
{"id": "555719", "revid": "88215", "url": "https://gl.wikipedia.org/wiki?curid=555719", "title": "Hern\u00e1n Hermida Pacheco", "text": ""}
{"id": "555720", "revid": "23204", "url": "https://gl.wikipedia.org/wiki?curid=555720", "title": "Jan Evangelista Purkyn\u011b", "text": "Jan Evangelista Purkyn\u011b \u2015tam\u00e9n escrito Johannes Evangelista Purkinje\u2015 nado o 17/18 de decembro de 1787 e finado en Praga o 28 de xullo de 1869, foi un anatomista, fisi\u00f3logo, e bot\u00e1nico checo, principalmente co\u00f1ecido na \u00e1rea da biolox\u00eda.\nBiograf\u00eda.\nPurkyn\u011b naceu na pequena cidade de Libochovice, no imperio austr\u00edaco, 64\u00a0km ao noroeste de Praga (Bohemia). En 1819 graduouse cun t\u00edtulo en Medicina na Universidade de Praga, onde exerceu logo como profesor de Fisiolox\u00eda tras terminar a s\u00faa tese doutoral. En 1823 foi nomeado profesor de Fisiolox\u00eda e Patolox\u00eda na Universidade de Breslavia. Traballando nesa universidade, descubriu o efecto Purkinje, polo cal cando a intensidade da luz dimin\u00fae, os obxectos vermellos parecen perder intensidade m\u00e1is r\u00e1pido que os obxectos azuis co mesmo brillo.\nPublicou dous volumes: \"Observaci\u00f3ns e experimentos investigando a fisiolox\u00eda dos sentidos\" e \"Novo informe subxectivo sobre a visi\u00f3n\", contribu\u00edndo grandemente \u00e1 neurolox\u00eda.\nEn 1839 creou o primeiro Departamento de Fisiolox\u00eda na Universidade de Breslau (en Prusia), e en 1842 o primeiro laboratorio oficial de Fisiolox\u00eda.\nEn 1825 describiu un efecto visual polo cal a medida que se reduce a enerx\u00eda lum\u00ednica, e as c\u00e9lulas visuais cambian de visi\u00f3n fot\u00f3pica a escot\u00f3pica, modif\u00edcase a brillantez relativa de distintas cores; fen\u00f3meno que hoxe se co\u00f1ece como desviaci\u00f3n de Purkinje.\n\u00c9 m\u00e1is co\u00f1ecido polo seu descubrimento de 1837 das c\u00e9lulas de Purkinje, grandes neuronas con moitas ramificaci\u00f3ns de dendritas atopadas no cerebelo.\nTam\u00e9n \u00e9 co\u00f1ecido polo seu descubrimento das fibras de Purkinje en 1839 que, conformando un tecido fibroso, conducen os impulsos el\u00e9ctricos do n\u00f3dulo ou n\u00f3 auriculoventricular a todas partes dos ventr\u00edculos do coraz\u00f3n. Outros descubrimentos incl\u00faen as imaxes de Purkinje, reflexo de obxectos das estruturas do ollo. Tam\u00e9n introduciu os termos de plasma sangu\u00edneo e de protoplasma.\nPurkyn\u011b foi o primeiro en utilizar un microtomo para realizar delgados cortes de tecidos para a observaci\u00f3n microsc\u00f3pica e foi dos primeiros en utilizar unha versi\u00f3n mellorada do microscopio composto.\nDescribiu os efectos de alcanfor, opio, beladona e trementina en humanos en 1829, descubriu as gl\u00e1ndulas sudor\u00edparas en 1833 e publicou unha tese que reco\u00f1ec\u00eda nove grupos de configuraci\u00f3ns principais de impresi\u00f3ns dixitais en 1823.\nPurkyn\u011b tam\u00e9n reco\u00f1eceu a importancia do traballo de Eadweard Muybridge e constru\u00edu a s\u00faa propia versi\u00f3n do estroboscopio que chamou \"forolyt\".\nMorreu en 1869 e foi enterrado no Cemiterio Nacional Checo en Vy\u0161ehrad, Praga.\nHonras.\nA Universidade Masaryk en Brno, en Checoslovaquia (hoxe Rep\u00fablica Checa), levou o seu nome entre 1960 e 1990, do mesmo xeito que a academia militar m\u00e9dica en Hradec Kralov\u00e9 entre 1994 e 2004. A universidade de \u00dast\u00ed nad Labem leva o seu nome: \"Jan Evanxelista Purkyn\u011b University in \u00dast\u00ed nad Labem\"."}
{"id": "555721", "revid": "89787", "url": "https://gl.wikipedia.org/wiki?curid=555721", "title": "F\u00e1tima Hamed Hossain", "text": "F\u00e1tima Hamed Hossain, nada en Ceuta en 1978, \u00e9 unha avogada e pol\u00edtica espa\u00f1ola. \u00c9 deputada da Asemblea de Ceuta desde 2015 polo partido Movimiento por la Dignidad y la Ciudadan\u00eda (MDyC). Foi a primeira muller musulm\u00e1 \u00e1 fronte dun grupo pol\u00edtico con representaci\u00f3n en Espa\u00f1a.\nTraxectoria.\nO Movimiento por la Dignidad y la Ciudadan\u00eda \u00e9 un partido pol\u00edtico espa\u00f1ol de \u00e1mbito ceut\u00ed formado en outubro de 2014 por un grupo de membros escindidos de Coalici\u00f3n Caballas, liderados por Hamed. Nas elecci\u00f3ns ceut\u00edes de 2015 o MDyC obtivo 3.264 votos (11,19\u00a0% do total) e tres escanos. Deste xeito, Hamed converteuse na primeira muller musulm\u00e1 en liderar un grupo pol\u00edtico na Asemblea de Ceuta. Nas elecci\u00f3ns ceut\u00edes de 2019, Hamed volveu liderar a candidatura. Desta volta, os resultados empeoraron respecto aos anteriores comicios e perderon un deputado dos tres cos que contaban na lexislatura anterior.\nO s\u00e1bado 13 de novembro de 2021, F\u00e1tima Hamed Hossain participou nun acto no Teatro Olympia de Valencia. Nese evento tam\u00e9n estaban Yolanda D\u00edaz (vicepresidenta segunda do Goberno de Espa\u00f1a e Ministra de Traballo e Econom\u00eda Social), Ada Colau (alcaldesa de Barcelona), M\u00f3nica Oltra (vicepresidenta primeira e conselleira de Igualdade da Generalitat Valenciana), e M\u00f3nica Garc\u00eda (voceira de M\u00e1s Madrid na Asemblea de Madrid)."}
{"id": "555722", "revid": "5863", "url": "https://gl.wikipedia.org/wiki?curid=555722", "title": "Movimiento por la Dignidad y la Ciudadan\u00eda", "text": "O Movimiento por la Dignidad y la Ciudadan\u00eda \u00e9 un partido pol\u00edtico espa\u00f1ol de \u00e1mbito ceut\u00ed. Formouse en outubro de 2014 por un grupo de membros escindidos de Coalici\u00f3n Caballas, liderados por F\u00e1tima Hamed Hossain. Nas elecci\u00f3ns ceut\u00edes de 2015 o MDyC obtivo 3.264 votos (11,19\u00a0% do total) e tres escanos. As\u00ed, F\u00e1tima Hamed converteuse na primeira muller musulm\u00e1 en liderar un grupo pol\u00edtico na Asemblea de Ceuta. Nas elecci\u00f3ns de Ceuta de 2019 conseguiu 2.353 votos, (6,96% do total) e perdeu un deputado."}
{"id": "555723", "revid": "1131", "url": "https://gl.wikipedia.org/wiki?curid=555723", "title": "G\u00edsela L\u00f3pez", "text": "Gisela Karina L\u00f3pez Rivas, nada en Santa Cruz de la Sierra en 1968, \u00e9 unha xornalista, activista e pol\u00edtica boliviana. Foi Ministra de Comunicaci\u00f3n de Bolivia do 23 de xaneiro de 2017 at\u00e9 o 23 de xaneiro de 2019, durante o terceiro goberno de Evo Morales. Foi tam\u00e9n Viceministra de Autonom\u00edas Departamentais e Municipais de Bolivia do 18 de xu\u00f1o de 2013 at\u00e9 o 2 de febreiro de 2015. Actualmente \u00e9 considerada unha pr\u00f3fuga da xustiza boliviana pola s\u00faa implicaci\u00f3n no co\u00f1ecido como \"Caso Neurona\" \nTraxectoria.\nComezou os estudos escolares en 1974 e obtivo o bacharel en 1985 na s\u00faa cidade natal. En 1986 matriculouse na carreira de comunicaci\u00f3n social, e graduouse como xornalista en 1991.\nDurante 10 anos, L\u00f3pez dedicouse \u00e1 prensa escrita. Gisela tam\u00e9n traballou na televisi\u00f3n e na radio, cun xornalismo cr\u00edtico e de investigaci\u00f3n. En 2004 recibiu o Premio Nacional de Xornalismo.\nViceministra de Autonom\u00edas Departamentais e Municipais (2013-2015).\nO 18 de xu\u00f1o de 2013 a ministra de Autonom\u00edas Claudia Pena designou a Gisela L\u00f3pez como a nova viceministra de Autonom\u00edas Departamentais e Municipais. Ocupou o cargo at\u00e9 o 2 de febreiro de 2015, substitu\u00edda por Emilio Rodas.\nMinistra de comunicaci\u00f3n de Bolivia (2017-2019).\nO 23 de xaneiro de 2017 o presidente Evo Morales nomeouna ministra de Comunicaci\u00f3n de Bolivia, en substituci\u00f3n de Marianela Paco.\nGisela L\u00f3pez permaneceu dous anos ao mando do ministerio. Foi subsitu\u00edda por Manuel Canelas o 23 de xaneiro de 2019. \nO 22 de novembro fuxiu do pa\u00eds, despois de que se lanzase unha orde de captura por corrupci\u00f3n como parte do denominado \"Caso Neurona\". "}
{"id": "555724", "revid": "23204", "url": "https://gl.wikipedia.org/wiki?curid=555724", "title": "Agregaci\u00f3n limitada por difusi\u00f3n", "text": "A agregaci\u00f3n limitada por difusi\u00f3n (en ingl\u00e9s \"Diffusion-limited aggregation\", \"DLA\") \u00e9 un proceso estoc\u00e1stico no que as part\u00edculas encadenadas aleatorias, liberadas debido ao movemento browniano, aglom\u00e9ranse para formar agregados, aferr\u00e1ndose unhas \u00e1s outras. Esta teor\u00eda, proposta por Thomas Witten e Leonard Sander en 1981, \u00e9 aplicable \u00e1 agregaci\u00f3n de calquera sistema onde a difusi\u00f3n \u00e9 o principal medio de transporte. Deste xeito obt\u00e9\u00f1ense estruturas moi ramificadas e a s\u00faa complexidade p\u00f3dese analizar mediante xeometr\u00eda fractal.\nO DLA p\u00f3dese usar para modelar alg\u00fans patr\u00f3ns naturais, e p\u00f3dese observar en sistemas como a electrodeposici\u00f3n, o fluxo de Hele-Shaw, os dep\u00f3sitos minerais e a descomposici\u00f3n diel\u00e9ctrica.\nDLA ten algunhas propiedades compartidas cos fractais; ten unha estrutura ben definida a escalas moi pequenas e a s\u00faa dimensi\u00f3n de Haussdorff \u00e9 maior que a dimensi\u00f3n topol\u00f3xica.\nDescrici\u00f3n.\nO algoritmo de Witten e Sander bas\u00e9ase no modelo de crecemento aleatorio da agregaci\u00f3n de part\u00edculas. Dado un grupo de \"n\" part\u00edculas, un cami\u00f1ante aleatorio tender\u00e1 a unirse para formar un grupo de \"n + 1\" part\u00edculas. Canto maior sexa o cl\u00faster, m\u00e1is puntos de uni\u00f3n coas part\u00edculas non unidas haber\u00e1, acelerando as\u00ed o proceso de ramificaci\u00f3n da estrutura. Este \u00e9 un proceso estoc\u00e1stico, debido \u00e1 natureza probabil\u00edstica do cami\u00f1ante aleatorio.\nAs estruturas constru\u00eddas por este algoritmo son moi ramificadas e a s\u00faa dimensi\u00f3n fractal p\u00f3dese calcular a partir do n\u00famero de part\u00edculas e do seu raio medio. Para calquera dimensi\u00f3n topol\u00f3xica formula_1, a dimensi\u00f3n fractal formula_2 ten un valor enteiro que tende a formula_3 . Non obstante, a natureza fractal do DLA \u00e9 d\u00e9bil polo que non est\u00e1 lonxe formula_1, especialmente en d\u00faas dimensi\u00f3ns. Ademais, isto var\u00eda moito dependendo da estrutura da rede e da xeometr\u00eda da simulaci\u00f3n. \nHai que ter en conta que calcular a dimensi\u00f3n nunha soa mostra non \u00e9 suficiente, xa que hai moitas estruturas posibles e a dimensi\u00f3n fractal entre elas var\u00eda moito (por exemplo, se se formase unha li\u00f1a recta de part\u00edculas a dimensi\u00f3n ser\u00eda 1, pero o probabilidade de que ocorra \u00e9 moi baixa). Polo tanto, para facer un c\u00e1lculo m\u00e1is fiable da dimensi\u00f3n fractal da estrutura, hai que facer moitas r\u00e9plicas, utilizando un modelo de Monte Carlo.\nFluxo Hele-Shaw.\nA velocidade dun flu\u00eddo nun ambiente poroso \u00e9 proporcional ao gradiente de presi\u00f3n dun flu\u00eddo: formula_5 on formula_6 \u00e9 a permeabilidade do medio poroso e formula_7 a viscosidade do flu\u00eddo.\nSe se considera un flu\u00eddo non compresible, a ecuaci\u00f3n anterior leva \u00e1 ecuaci\u00f3n de Laplace. Ao introducir un segundo flu\u00eddo cunha viscosidade moito menor, obtense un fluxo Hele-Shaw. A presi\u00f3n deste novo flu\u00eddo p\u00f3dese considerar constante, debido \u00e1 s\u00faa baixa viscosidade, polo que segue sendo aplicable a ecuaci\u00f3n de Laplace. O proceso DLA \u00e9 similar, se estes par\u00e1metros se usan para definir a probabilidade de adhesi\u00f3n aleatoria do andador. A\u00ednda que o fluxo de Hele-Shaw \u00e9 de natureza determinista (mentres que o DLA \u00e9 estoc\u00e1stico), en ambos os casos o crecemento da interface \u00e9 o suficientemente lento como para usar a ecuaci\u00f3n de Laplace en lugar da ecuaci\u00f3n de difusi\u00f3n. Polo tanto, o modelo de Laplace \u00e9 \u00fatil para explicar patr\u00f3ns formados no DLA. Do mesmo xeito, o DLA ou as s\u00faas variantes utiliz\u00e1ronse para modelar procesos como a electrodeposici\u00f3n ou a fractura diel\u00e9ctrica.\nM\u00e9todo de Hastings-Levitov.\nDado que as funci\u00f3ns anal\u00edticas bidimensionais satisfacen a ecuaci\u00f3n de Laplace para calquera punto non singular, a teor\u00eda do mapeo conforme proporciona outro mecanismo para constru\u00edr formas. As\u00ed, p\u00f3dese crear un DLA bidimensional aplicando repetidamente iteraci\u00f3ns estoc\u00e1sticas de mapeo conforme. O mapeo conforme def\u00ednese como a funci\u00f3n formula_8 dende o plano complexo ata a rexi\u00f3n conectada a D, onde a s\u00faa derivada formula_9 nunca \u00e9 cero para D. Como resultado, un proporciona unha asignaci\u00f3n a outra rexi\u00f3n que simplemente est\u00e1 conectada internamente por D, mapeando os l\u00edmites dunha rexi\u00f3n cos l\u00edmites da outra. Riemann demostrou que para rexi\u00f3ns finitas o mapa \u00e9 \u00fanico. A funci\u00f3n inversa tam\u00e9n \u00e9 \u00fanica, formula_10 .\nSe definimos un mapa de raio circular formula_11 onde se forman picos de radio formula_12, o m\u00e9todo de Hastings-Levitov p\u00f3dese usar para definir a funci\u00f3n de mapeo:\nformula_13\nPor este m\u00e9todo, obtense un DLA cando estes picos se aplican aleatoriamente e todos te\u00f1en o mesmo tama\u00f1o. O n\u00famero de picos \u00e9 igual ao tama\u00f1o dos grupos.\nEste m\u00e9todo \u00e9 an\u00e1logo ao fluxo de Hele-Shaw descrito anteriormente: a probabilidade de que unha part\u00edcula atope a estrutura satisface a ecuaci\u00f3n de Laplace formula_14, coas condici\u00f3ns:\nA probabilidade de crecemento acumulada no punto formula_18 \u00e9 formula_19 . Segundo a teor\u00eda do mapeo de Riemann, existe un mapeo conforme que sinala o exterior do c\u00edrculo unitario cara o exterior do cluster. Esta propiedade tam\u00e9n permite calcular a dimensi\u00f3n fractal, pola relaci\u00f3n entre o raio e o n\u00famero de picos. Nos c\u00famulos is\u00f3tropos, a densidade de correlaci\u00f3n depende s\u00f3 da distancia formula_11 .\nMultifractalidade.\nOs cl\u00fasteres dun DLA te\u00f1en \"multifractalidade\", \u00e9 dicir, te\u00f1en diferentes tipos de fractais en diferentes rexi\u00f3ns do DLA. A probabilidade de que unha nova part\u00edcula se insira no c\u00famulo por contacto cunha part\u00edcula concreta formula_21 do c\u00famulo non \u00e9 uniforme entre todas as part\u00edculas do c\u00famulo. \u00c9 m\u00e1is f\u00e1cil que se po\u00f1a en contacto cos de f\u00f3ra que cos de dentro, xa que para chegar aos de dentro ten que esquivar aos demais. Como a distribuci\u00f3n das part\u00edculas \u00e9 multifractal, p\u00f3dese definir unha funci\u00f3n para calcular estas diferenzas e obter a dimensi\u00f3n fractal en cada part\u00edcula. A dimensi\u00f3n fractal conxunta calculada ser\u00e1 a m\u00e1xima obtida con este m\u00e9todo.\nA multifractalidade \u00e9 especialmente interesante neste caso porque as caracter\u00edsticas multifractais son leis de escala que se relacionan coas probabilidades da dimensi\u00f3n fractal.\nOutras t\u00e9cnicas.\nA autosemellanza do DLA p\u00f3dese analizar mediante a teor\u00eda da renormalizaci\u00f3n e os resultados obtidos. Outro enfoque para examinar o problema \u00e9 considerar que as ramas se solapan ao mesmo tempo nun sistema din\u00e1mico. Deste xeito tam\u00e9n se pode obter informaci\u00f3n sobre a multifractalidade do sistema. "}
{"id": "555725", "revid": "89787", "url": "https://gl.wikipedia.org/wiki?curid=555725", "title": "Gichin Funakoshi", "text": "Gichin Funakoshi (\u8239\u8d8a \u7fa9\u73cd \"Funakoshi Gichin\", 10 de novembro de 1868 \u2013 26 de abril de 1957) foi un mestre xapon\u00e9s de karate, co\u00f1ecido como \u00abpai do karate moderno\u00bb. Alumno de Anko Itosu e Anko Asato, foi un dos responsables da introduci\u00f3n do karate nas illas principais do Xap\u00f3n en 1922, continuando a labor que xa levara a cabo o seu mestre Itosu. Ensinou karate en varias universidades xaponesas e converteuse en director honorario da Asociaci\u00f3n de Karate do Xap\u00f3n dende a s\u00faa creaci\u00f3n en 1949."}
{"id": "555726", "revid": "15490", "url": "https://gl.wikipedia.org/wiki?curid=555726", "title": "Figuras de Lichtenberg", "text": "Unha figura de Lichtenberg (en alem\u00e1n Lichtenberg-Figuren), ou figura de po de Lichtenberg, \u00e9 unha descarga el\u00e9ctrica ramificada que \u00e1s veces aparece na superficie ou no interior dos materiais illantes. As figuras de Lichtenberg adoitan asociarse coa deterioraci\u00f3n progresiva dos compo\u00f1entes e equipos de alta tensi\u00f3n. \nO estudo das figuras planas de Lichtenberg ao longo de superficies illantes e \u00e1rbores el\u00e9ctricas 3D dentro de materiais illantes adoita proporcionar aos enxe\u00f1eiros informaci\u00f3n valiosa para mellorar a fiabilidade a longo prazo dos equipos de alta tensi\u00f3n. Agora s\u00e1bese que as figuras de Lichtenberg ocorren sobre ou dentro de s\u00f3lidos, l\u00edquidos e gases durante a avar\u00eda el\u00e9ctrica.\nAs figuras de Lichtenberg son fen\u00f3menos naturais que presentan propiedades fractais. A aparici\u00f3n de estruturas tipo \u00e1rbore na natureza res\u00famese pola lei construtiva de Adrian Bejan.\nHistoria.\nAs figuras de Lichtenberg reciben o nome do f\u00edsico alem\u00e1n Georg Christoph Lichtenberg, quen as descubriu e estudou orixinalmente. Ao principio, pensouse que as s\u00faas formas caracter\u00edsticas poder\u00edan axudar a revelar a natureza dos \"flu\u00eddos\" el\u00e9ctricos positivos e negativos.\nEn 1777, Lichtenberg constru\u00edu un gran electr\u00f3foro para xerar electricidade est\u00e1tica de alta tensi\u00f3n mediante induci\u00f3n. Despois de descargar un punto de alta tensi\u00f3n na superficie dun illante, rexistrou os patr\u00f3ns radiais resultantes espallando varios materiais en po sobre a superficie. Ao apertar follas de papel en branco sobre estes patr\u00f3ns, Lichtenberg puido transferir e gravar estas imaxes, descubrindo as\u00ed o principio b\u00e1sico da xerograf\u00eda moderna.\nEste descubrimento tam\u00e9n foi o precursor da ciencia moderna da f\u00edsica do plasma. A\u00ednda que Lichtenberg s\u00f3 estudou figuras bidimensionais (2D), os investigadores modernos de alta tensi\u00f3n estudan figuras en 2D e 3D (\u00e1rbores el\u00e9ctricas) sobre e dentro dos materiais illantes.\nFormaci\u00f3n.\nAs figuras de Lichtenberg bidimensionais (2D) p\u00f3dense producir colocando unha agulla de punta afiada perpendicular \u00e1 superficie dunha placa non condutora, como de resina, ebonita ou vidro. O punto sit\u00faase moi preto ou en contacto coa placa. Apl\u00edcase \u00e1 agulla unha fonte de alta tensi\u00f3n, como un frasco de Leyden (un tipo de condensador) ou un xerador de electricidade est\u00e1tica, normalmente a trav\u00e9s dun arco de fa\u00edsca. Isto crea unha descarga el\u00e9ctrica repentina e pequena ao longo da superficie da placa. Isto deposita \u00e1reas de carga varadas na superficie da placa. Estas \u00e1reas electrificadas son ent\u00f3n probadas espolvorexando unha mestura de flores en po de xofre e chumbo vermello (Pb 3 O 4 ou tetr\u00f3xido de chumbo) sobre a placa.\nDurante a manipulaci\u00f3n, o xofre en po tende a adquirir unha lixeira carga negativa, mentres que o chumbo vermello tende a adquirir unha lixeira carga positiva. O xofre electrificado negativamente \u00e9 atra\u00eddo polas \u00e1reas electrificadas positivamente da placa, mentres que o chumbo vermello electrificado positivamente \u00e9 atra\u00eddo polas \u00e1reas electrificadas negativamente.\nAdemais da distribuci\u00f3n das cores que se produce, tam\u00e9n hai unha marcada diferenza na forma da figura, segundo a polaridade da carga el\u00e9ctrica que se aplicou \u00e1 placa. Se as \u00e1reas de carga fosen positivas, vese na placa unha mancha amplamente estendida, formada por un n\u00facleo denso, do que irradian ramas en todas as direcci\u00f3ns. As \u00e1reas cargadas negativamente son considerablemente m\u00e1is pequenas e te\u00f1en un l\u00edmite afiado circular ou abanico totalmente desprovista de ramas. Heinrich Rudolf Hertz empregou figuras de po de Lichtenberg no seu traballo seminal probando as teor\u00edas das ondas electromagn\u00e9ticas de Maxwell.\nSe a placa recibe unha mestura de cargas positivas e negativas como, por exemplo, dunha bobina de induci\u00f3n, resulta unha figura mixta, formada por un gran n\u00facleo central vermello, correspondente \u00e1 carga negativa, rodeado de raios amarelos, correspondente \u00e1 carga positiva. A diferenza entre as cifras positivas e negativas parece depender da presenza de aire; pois a diferenza tende a desaparecer cando o experimento se realiza no baleiro. Peter T. Riess, investigador do s\u00e9culo XIX, teorizou que a electrificaci\u00f3n negativa da placa foi causada pola fricci\u00f3n do vapor de auga etc., impulsado ao longo da superficie pola explosi\u00f3n que acompa\u00f1a \u00e1 descarga disruptiva no punto. Esta electrificaci\u00f3n favorecer\u00eda a propagaci\u00f3n dunha descarga positiva, pero dificultar\u00eda a dunha descarga negativa.\nAgora s\u00e1bese que as cargas el\u00e9ctricas transf\u00edrense \u00e1 superficie do illante a trav\u00e9s de pequenas descargas de fa\u00edscas que se producen ao longo do l\u00edmite entre o gas e a superficie do illante. Unha vez transferidos ao illante, estes excesos de cargas quedan temporalmente varados. As formas das distribuci\u00f3ns de carga resultantes reflicten a forma das descargas de fa\u00edscas que, \u00e1 s\u00faa vez, dependen da polaridade de alta tensi\u00f3n e da presi\u00f3n do gas. Usar unha maior tensi\u00f3n aplicada xerar\u00e1 un di\u00e1metro maior e figuras m\u00e1is ramificadas. Agora s\u00e1bese que as figuras positivas de Lichtenberg te\u00f1en estruturas m\u00e1is longas e ramificadas porque as fa\u00edscas longas no aire poden formarse e propagarse m\u00e1is facilmente desde terminais de alta tensi\u00f3n cargados positivamente. Esta propiedade utilizouse para medir a polaridade da tensi\u00f3n transitoria e a magnitude dos raios en li\u00f1as el\u00e9ctricas.\nOutro tipo de figura de Lichtenberg 2D p\u00f3dese crear cando unha superficie illante se contamina con material semicondutor. Cando se aplica unha alta tensi\u00f3n na superficie, as correntes de fuga poden provocar un quecemento localizado e unha degradaci\u00f3n progresiva e carbonizaci\u00f3n do material subxacente. Co tempo, f\u00f3rmanse patr\u00f3ns carbonizados ramificados, semellantes a \u00e1rbores, sobre a superficie do illante chamado \u00e1rbores el\u00e9ctricas. Este proceso de degradaci\u00f3n ch\u00e1mase \"seguimento\". Se os cami\u00f1os condutores finalmente unen o espazo illante, o resultado \u00e9 unha falla catastr\u00f3fica do material illante. Alg\u00fans artistas aplican a prop\u00f3sito auga salgada \u00e1 superficie de madeira ou cart\u00f3n e despois aplican unha alta tensi\u00f3n na superficie para xerar complexas figuras de Lichtenberg en 2D carbonizadas na superficie.\u00a0\nSemellanzas fractais.\nOs patr\u00f3ns ramificados e autosimilares observados nas figuras de Lichtenberg presentan propiedades fractais. As figuras de Lichtenberg adoitan desenvolverse durante a ruptura diel\u00e9ctrica de s\u00f3lidos, l\u00edquidos e mesmo gases. A s\u00faa aparici\u00f3n e crecemento parecen estar relacionados cun proceso chamado agregaci\u00f3n limitada por difusi\u00f3n (\"diffusion-limited aggregation\", DLA). Un modelo macrosc\u00f3pico \u00fatil que combina un campo el\u00e9ctrico con DLA foi desenvolvido por Niemeyer, Pietronero e Weismann en 1984, e co\u00f1\u00e9cese como modelo de ruptura diel\u00e9ctrica (DBM).\nA\u00ednda que os mecanismos el\u00e9ctricos no aire e no pl\u00e1stico PMMA son considerablemente diferentes, as descargas de ramificaci\u00f3n resultan estar relacionadas. As formas de ramificaci\u00f3n tomadas polo raio natural tam\u00e9n te\u00f1en caracter\u00edsticas fractais.\nLei construtiva.\nAs figuras de Lichtenberg son exemplos de fen\u00f3menos naturais que presentan propiedades fractais. A aparici\u00f3n e evoluci\u00f3n destas e doutras estruturas arb\u00f3reas que abundan na natureza res\u00famense pola lei construtiva. Publicada por primeira vez polo profesor de Duke Adrian Bejan en 1996, a lei construtiva \u00e9 un primeiro principio da f\u00edsica que resume a tendencia da natureza a xerar configuraci\u00f3ns (patr\u00f3ns, dese\u00f1os) que faciliten o libre movemento das correntes impostas que a atravesan. A lei de construci\u00f3n prev\u00e9 que os dese\u00f1os tipo \u00e1rbore descritos neste artigo deber\u00edan xurdir e evolucionar para facilitar o movemento (punto a \u00e1rea) das correntes el\u00e9ctricas que circulan por eles.\nAcontecementos naturais.\nAs figuras de Lichtenberg son patr\u00f3ns parecidos a fentos que poden aparecer na pel das v\u00edtimas dun raio e normalmente desaparecen en 24 horas.\nUn raio tam\u00e9n pode crear unha gran figura de Lichtenberg na herba que rodea o punto golpeado. At\u00f3panse \u00e1s veces en campos de golf ou en prados herbosos. Tam\u00e9n se poden crear dep\u00f3sitos minerais de \"fulgurita\" en forma de ra\u00edces ramificadas xa que a area e o chan se funden en tubos v\u00edtreos pola intensa calor da corrente.\nA \u00e1rbore el\u00e9ctrica adoita ocorrer nos equipos de alta tensi\u00f3n antes de provocar unha avar\u00eda completa. Seguir estas cifras de Lichtenberg dentro do illamento durante a investigaci\u00f3n posterior ao accidente dun fallo de illamento pode ser \u00fatil para atopar a causa da avar\u00eda. Un enxe\u00f1eiro experimentado en alta tensi\u00f3n pode ver desde a direcci\u00f3n e a forma das \u00e1rbores e das s\u00faas ramas onde se situou a causa principal da avar\u00eda e posiblemente atopar a causa inicial. Deste xeito p\u00f3dense investigar de forma \u00fatil os transformadores avariados, os cables de alta tensi\u00f3n, os 'casquillos' illantes e outros dispositivos. O illamento desenr\u00f3lase (no caso de illamento de papel) ou c\u00f3rtase en rodelas finas (no caso de materiais illantes s\u00f3lidos). Despois esb\u00f3zanse ou fotogr\u00e1fanse os resultados para crear un rexistro do proceso de avar\u00eda.\nEn materiais illantes.\nAs figuras modernas de Lichtenberg tam\u00e9n se poden crear dentro de materiais illantes s\u00f3lidos, como o acr\u00edlico (polimetilmetacrilato ou PMMA) ou o vidro inxect\u00e1ndoas cun feixe de electr\u00f3ns de alta velocidade procedente dun acelerador de feixe de electr\u00f3ns lineal (ou Linac, un tipo de acelerador de part\u00edculas). Dentro do Linac, os electr\u00f3ns son enfocados e acelerados para formar un feixe de part\u00edculas de alta velocidade. Os electr\u00f3ns que saen do acelerador te\u00f1en enerx\u00edas de at\u00e9 25\u00a0MeV e m\u00f3vense a unha fracci\u00f3n apreci\u00e1bel (95 - 99+ por cento) da velocidade da luz (velocidades relativistas).\nSe o feixe de electr\u00f3ns est\u00e1 dirixido cara a unha mostra de acr\u00edlico groso, os electr\u00f3ns penetran facilmente na superficie do acr\u00edlico, desaceler\u00e1ndose rapidamente mentres chocan coas mol\u00e9culas do interior do pl\u00e1stico, e finalmente chegan a repousar no interior da mostra. Dado que o acr\u00edlico \u00e9 un excelente illante el\u00e9ctrico, estes electr\u00f3ns quedan atrapados temporalmente dentro da mostra, formando un plano de exceso de carga negativa. Baixo irradiaci\u00f3n continua, a cantidade de carga atrapada aumenta ata que a tensi\u00f3n efectiva dentro do esp\u00e9cime alcanza os mill\u00f3ns de voltios. Unha vez que a tensi\u00f3n el\u00e9ctrica supera a rixidez diel\u00e9ctrica do pl\u00e1stico, algunhas partes de s\u00fapeto v\u00f3lvense condutoras nun proceso chamado ruptura diel\u00e9ctrica.\nDurante a ruptura, f\u00f3rmanse e prop\u00e1ganse rapidamente canles condutoras de \u00e1rbores ou con forma de fentos a trav\u00e9s do pl\u00e1stico, permitindo que a carga atrapada se precipite de s\u00fapeto nun flash e estrondo en miniatura, como un raio. A avar\u00eda dunha mostra cargada tam\u00e9n se pode activar manualmente po\u00f1endo o pl\u00e1stico cun obxecto condutor puntiagudo para crear un punto de tensi\u00f3n de tensi\u00f3n excesiva. Durante a descarga, as poderosas fa\u00edscas el\u00e9ctricas deixan atr\u00e1s miles de cadeas ramificadas de fracturas, creando unha figura permanente de Lichtenberg no interior do esp\u00e9cime. A\u00ednda que a carga interna dentro da mostra \u00e9 negativa, a descarga in\u00edciase desde as superficies exteriores cargadas positivamente da mostra, de xeito que a descarga resultante crea unha figura de Lichtenberg positiva. Estes obxectos ch\u00e1manse \u00e1s veces \"\u00e1rbores de electr\u00f3ns\" ou \"\u00e1rbores de raios.\"\nA medida que os electr\u00f3ns desaceleran rapidamente dentro do acr\u00edlico, tam\u00e9n xeran poderosos raios X. Os electr\u00f3ns residuais e os raios X escurecen o acr\u00edlico introducindo defectos (centros de cor) nun proceso chamado solarizaci\u00f3n. A solarizaci\u00f3n converte inicialmente os esp\u00e9cimes acr\u00edlicos nunha cor verde lima que despois cambia a unha cor \u00e1mbar despois de que o esp\u00e9cime foi descargado. A cor adoita desaparecer co paso do tempo e un quecemento suave, combinado co os\u00edxeno, acelera o proceso de esvaimento.\nSobre madeira.\nAs figuras de Lichtenberg tam\u00e9n se poden producir en madeira. Os tipos de madeira e os patr\u00f3ns de vetas afectan \u00e1 forma da figura de Lichtenberg producida. Ao aplicar unha capa de soluci\u00f3n electrol\u00edtica \u00e1 superficie da madeira, a resistencia da superficie dimin\u00fae considerablemente. Despois col\u00f3canse dous el\u00e9ctrodos sobre a madeira e p\u00e1sase por eles unha alta tensi\u00f3n. A corrente dos el\u00e9ctrodos far\u00e1 que a superficie da madeira se quente, ata que o electr\u00f3lito ferva e a superficie da madeira queima. Debido a que a superficie carbonizada da madeira \u00e9 levemente condutora, a superficie da madeira arder\u00e1 nun patr\u00f3n cara a f\u00f3ra desde os el\u00e9ctrodos. O proceso pode ser perigoso, provocando mortes cada ano por electrocuci\u00f3n."}
{"id": "555732", "revid": "27155", "url": "https://gl.wikipedia.org/wiki?curid=555732", "title": "Aminoaciltransferase", "text": "As aminoaciltransferases () son encimas aciltransferases que act\u00faa transferindo grupos aminoacilo, formando \u00e9steres ou amidas. \nAs peptidil transferases (ribocimas ribos\u00f3micas) son tam\u00e9n tipo de aminoaciltransferases que catalizan a formaci\u00f3n de enlaces pept\u00eddicos, as\u00ed como o paso hidrol\u00edtico que orixina a liberaci\u00f3n da cadea polipept\u00eddica sintetizada dun ARNt ao seguinte."}
{"id": "555733", "revid": "88215", "url": "https://gl.wikipedia.org/wiki?curid=555733", "title": "C\u00edrculo Popular de La Felguera", "text": "O C\u00edrculo Popular de La Felguera foi un club de f\u00fatbol espa\u00f1ol con sede en La Felguera, Asturias. Fundado en 1918, xogaba os seus partidos como local no Estadio La Barraca, e existiu ata 1961, cando se fusionou co Racing de Sama para dar lugar \u00e1 Uni\u00f3n Popular de Langreo. Chegou a militar cinco tempadas na Segunda Divisi\u00f3n, entre 1953 e 1958.\nHistoria.\nFoi fundado en 1918 en La Felguera, Asturias, como unha asociaci\u00f3n de car\u00e1cter cultural e deportivo co nome de C\u00edrculo Popular de La Felguera. Anteriormente exist\u00eda xa na vila outro equipo de f\u00fatbol, o Atl\u00e9tico Felguerino, e varios dos xogadores deste pasaron a formar parte do C\u00edrculo Popular. O equipo militou nas categor\u00edas rexionais ata 1943, cando logrou o ascenso \u00e1 Terceira Divisi\u00f3n. Tres anos despois proclamouse campi\u00f3n do seu grupo, accedendo as\u00ed \u00e1 segunda fase da competici\u00f3n, onde foi segundo por detr\u00e1s do Barakaldo, perdendo as opci\u00f3ns de ascenso. Continuou na categor\u00eda de bronce ata a tempada 1952/53, cando se proclamou campi\u00f3n do Grupo I por diante da Cultural Leonesa e a Ponferradina, conseguindo o ascenso directo \u00e1 Segunda Divisi\u00f3n. Nese momento o club cambiou de nome, pasando a chamarse La Felguera Sider\u00fargica C\u00edrculo Popular.\nNa s\u00faa estrea na categor\u00eda de prata o equipo acabou 13\u00ba, tendo que xogar a continuaci\u00f3n unha promoci\u00f3n de permanencia, encadrado nun grupo coa Ponferradina, o Caudal, o Huesca e o Girona. Conseguiu catro vitorias e un empate en oito partidos, logrando as\u00ed manter a categor\u00eda xunto co Caudal. Na seguinte campa\u00f1a, con Jes\u00fas Barrio como adestrador, o CP La Felguera obtivo o mellor resultado da s\u00faa historia, acadando a s\u00e9tima posici\u00f3n da Segunda Divisi\u00f3n. Militou durante tres tempadas m\u00e1is na categor\u00eda, ata que finalmente acabou descendendo na 1957/58, tras quedar \u00faltimo. Durante eses anos pasaron polo club xogadores como Francisco Irureta, Perfecto Gast\u00f3n, Lucio, Herrero ou os galegos Mart\u00edn Esperanza, Basteiro, Juananco e Chas.\nXogou tres tempadas m\u00e1is na Terceira Divisi\u00f3n, proclam\u00e1ndose d\u00faas veces campi\u00f3n e outra subcampi\u00f3n, pero sen conseguir ascender de novo a Segundo, ao quedar eliminado nas promoci\u00f3ns de ascenso sucesivamente contra Getxo, Salamanca e Albacete. Finalmente, en 1961 fusionouse co Racing de Sama, dando lugar \u00e1 Uni\u00f3n Popular de Langreo.\nEstadio.\nO equipo xogaba os seus partidos como local no estadio La Barraca, situado en La Felguera."}
{"id": "555737", "revid": "1888", "url": "https://gl.wikipedia.org/wiki?curid=555737", "title": "Javier Rodr\u00edguez Pamp\u00edn", "text": "Ulpiano Javier Rodr\u00edguez Pamp\u00edn, co\u00f1ecido como Javier do Aceiteiro, nado en Melide cara a 1943 e finado no mesmo concello o 1 de agosto de 2022, foi un pol\u00edtico galego.\nTraxectoria.\nRexentaba o ultramarinos familiar. Foi concelleiro en Melide dende 1974, sendo tenente de alcalde. En 1976 foi nomeado alcalde. Presentouse \u00e1s elecci\u00f3ns municipais de 1979 por UCD e foi elixido alcalde con maior\u00eda absoluta. Nas municipais de 1983 encabezou a candidatura de Coalici\u00f3n Popular (como membro do PDP) e foi reelixido cunha ampla maior\u00eda absoluta (9 concelleiros de 13). Foi deputado provincial entre 1979 e 1987. Nas municipais de 1987 encabezou a candidatura da CPG, sendo o m\u00e1is votado pero sen maior\u00eda absoluta, polo cal perdeu a alcald\u00eda en favor de AP que pactou un goberno alternativo cos independentes de Unidade dos Veci\u00f1os. \u00c1 fin dese mandato retirouse da primeira li\u00f1a pol\u00edtica.\nFinou en Melide o 1 de agosto de 2022 con 79 anos.\nVida persoal.\nCasou con Lolita Rodr\u00edguez Calvo e foi pai de M\u00aa Dolores, Javi, Mar\u00eda e Elena Rodr\u00edguez Rodr\u00edguez."}
{"id": "555738", "revid": "124656", "url": "https://gl.wikipedia.org/wiki?curid=555738", "title": "Manuel Angel Rey Rodr\u00edguez", "text": ""}
{"id": "555739", "revid": "124656", "url": "https://gl.wikipedia.org/wiki?curid=555739", "title": "Ulpiano Javier Rodr\u00edguez Pamp\u00edn", "text": ""}
{"id": "555740", "revid": "98629", "url": "https://gl.wikipedia.org/wiki?curid=555740", "title": "Ram\u00f3n Lois Ord\u00f3\u00f1ez", "text": "Ram\u00f3n Antonio Lois Ord\u00f3\u00f1ez, nado en Ponteceso en 1946 e finado na Coru\u00f1a o 9 de xaneiro de 2020, foi un mestre e pol\u00edtico galego.\nTraxectoria.\nFoi mestre e director do colexio de Zas. Neste municipio foi elixido concelleiro pola UCD tralas elecci\u00f3ns municipais de 1979, formaci\u00f3n que quedou a tan s\u00f3 un concelleiro de lograla alcald\u00eda. Nas municipais de 1983 encabezou a Candidatura Democr\u00e1tica Independente e foi elixido alcalde con maior\u00eda absoluta, derrotando as\u00ed \u00f3 anterior rexedor Antonio Cortizo Cortizo, o cal se presentara por AP. Nas municipais de 1987 encabezou a CPG e foi reelixido con maior\u00eda absoluta. Foi un dos alcaldes desta formaci\u00f3n que respaldou o apoio de 3 dos seus deputados \u00e1 moci\u00f3n de censura presentada na Deputaci\u00f3n da Coru\u00f1a polo socialista Salvador Fern\u00e1ndez Moreda contra Jos\u00e9 Manuel Romay Beccar\u00eda. Decidiu non presentarse \u00e1 reelecci\u00f3n nas municipais de 1991, retir\u00e1ndose da primeira li\u00f1a pol\u00edtica, pero colaborando coa candidatura do PSdeG-PSOE e pasando a formar parte deste partido en 1993, se ben sempre en segunda li\u00f1a."}
{"id": "555741", "revid": "38000", "url": "https://gl.wikipedia.org/wiki?curid=555741", "title": "Voda da Pita", "text": "A Voda da Pita \u00e9 unha representaci\u00f3n teatral popular que ten lugar cada Martes de Entroido na praza das Eiro\u00e1s (Ourense). \u00c9 o acto central da \"Festa da Pita\", que \u00e9 o nome co que se denomina ao entroido das Eiro\u00e1s que, \u00e1 s\u00faa vez, ch\u00e1mase as\u00ed en lembranza do emparellamento de d\u00faas persoas vi\u00favas que tivo lugar no barrio das Eiro\u00e1s na metade do s\u00e9culo XX e que, conforme as e os informantes da zona, provocara sen pretendelo a celebraci\u00f3n do entroido naquel barrio ourensano durante 2 d\u00e9cadas. A noiva era alcumada a \"Pita\" e velaqu\u00ed o motivo do nome da festa e dalg\u00fans elementos que rodean \u00e1 mesma.\nNo ano 1999, aa asociaci\u00f3n vecinal das Eiro\u00e1s decide recuperar a celebraci\u00f3n do entroido, introducindo na nova festa diversos contidos entre os que se atopa esta representaci\u00f3n teatral.\nHistoria.\nA primeira vez que tivo lugar a voda foi o 7 de marzo do ano 2000, na segunda edici\u00f3n da \"Festa da Pita\". Al\u00e9n de introducir un novo elemento do programa da festa, a voda procuraba -nun ton sat\u00edrico e desenfadado- lembrar a orixe daquela cinzarrada que tivera lugar nos mediados do pasado s\u00e9culo, provocada polo emparellamento de dous vi\u00favos, e que dera lugar \u00e1 celebraci\u00f3n do entroido naquel barrio ourens\u00e1n. O nome dos vi\u00favos era Antonio Guimarey e Gumersinda de Benavides, alcumada a Pita, e da\u00ed a denominaci\u00f3n da voda e da propia festa.\nAt\u00e9 o 10\u00ba aniversario da festa, no ano 2008, a \"Voda\" era moito m\u00e1is curta e ti\u00f1a lugar \u00e1s 5 da tarde, abrindo o baile de m\u00e1scaras vespertino e centr\u00e1ndose na orixe da cinzarrada con actores e actrices improvisadas/os. \u00c9 apartir dese ano que muda a estrutura festiva do Martes, trasladando a \"Voda da Pita\" para a 1 do mediod\u00eda, introducindo un elemento gastron\u00f3mico no programa da festa e prolongando, portanto, o programa festivo do d\u00eda grande. Isto tam\u00e9n trouxo canda si unha reforma no gui\u00f3n da \"Voda\" que fixo que esta medrara en tempo e en contidos, inserindo novos elementos sat\u00edricos sobre o acontecido no panorama social e pol\u00edtico ao longo do \u00faltimo ano. No ano 2021, como consecuencia da pandemia provocada pola COVID-19, a \"Voda da Pita\" tivo lugar de xeito virtual, dentro da experiencia novidosa e improvisada da celebraci\u00f3n dun entroido on-line, permanecendo aloxada na canle oficial da festa no youtube.\nEstrutura da Voda.\nNa representaci\u00f3n da \"Voda\" conviven 2 historias. Dunha parte, o emparellamento do Antonio Guimarey e da Gumersinda de Benavides, dous vi\u00favos que, sen querelo, deran orixe \u00e1 festa; e doutra, a an\u00e1lise con retranca do ocurrido ao longo do \u00faltimo ano. Ademais, a estrutura do gui\u00f3n sempre contempla as mesmas partes, sendo com\u00fan unha boa parte do texto en todas as edici\u00f3ns.\n1\u00ba O narrador ou a narradora \u00e9 quen sae primeiro \u00e1 escena para adiantarnos o que al\u00ed vai pasar e situarnos naqueles anos nos que \"o Elvis fac\u00eda bailar as parellas a ritmo de rock, Blanco Amor escrib\u00eda A Esmorga e o Fraga ba\u00f1\u00e1base en Palomares\". \n2\u00ba Un crego (habitualmente m\u00e1is conservador) e unha monxa (tam\u00e9n habitualmente, m\u00e1is moderna), van dando entrada \u00e1 cerimonia, aos noivos protagonistas, Antonio e Gumersinda, e as personaxes \"convidadas\" dese ano. A parella fala do seu amor, de como se co\u00f1eceron e de que queren iniciar unha nova vida en mutua compa\u00f1\u00eda.\"CREGO: Antonio e Gumersinda. Benvidos \u00e1 casa do Se\u00f1or.\"\n\"D\u00edgovos moi en verdade, que casar a dous viuvos\"\n\"\u00e9 cousa de gran novidade.\"\n\"Cando decidiron unirse, moita ledicia nos deron.\" \n\"E por iso queremos saber como foi que se co\u00f1eceron?\"3\u00ba L\u00e9vase a cabo a voda, coas interrupci\u00f3ns necesarias se as\u00ed o require a actualidade. Ao rematar, os noivos dan as grazas a todo o p\u00fablico pola s\u00faa asistencia e irrompe na escena unha veci\u00f1a/o que, con coplas e aleccionando ao p\u00fablico asistente, reclama o pagamento da festa para celebrar esta uni\u00f3n.\"NOIVO: Casados quedamos\"\n\"para as ledicias e para as desgrazas\"\n\"NOIVA: E a todos os veci\u00f1os\"\n\"pola vosa compa\u00f1\u00eda d\u00e1mosvos grazas\"\n\"VECI\u00d1A/O: Che, che, che!!!... Para o carro\"\n\"que con grazas non se paga.\"\n\"Remexede na faltriqueira.\"\n\"Ve\u00f1an cartos e ve\u00f1a vi\u00f1o,\"\n\"ve\u00f1a festa e ve\u00f1a leria.\"\n4\u00ba Entra a Garda-civil en escena, tal e como contan que pasou en m\u00e1is dunha ocasi\u00f3n na antiga festa. Nesta ocasi\u00f3n faino atendendo \u00e1 chamada do crego e para deter a trifulca que se montou na praza. Despois dunha discusi\u00f3n entre a veci\u00f1a e o garda, que non entende a retranca, o balbordo da cinzarrada vai a m\u00e1is e a autoridade competente acaba po\u00f1\u00e9ndose nervioso e disparando ao ceo mentres berra \"Al suelo todo el mundo\".\"GARDA: Que se pare la \u201ctrifulca\u201d! Que se aparte la xente!\"\n\"Que aqu\u00ed llega montada la \u201cautorid\u00e1\u201d competente.\"\n\"VECI\u00d1A: Montada... ben se ve, e \u201cautorid\u00e1\u201d pode ser,\"\n\"pero iso de competente... a\u00ednda est\u00e1 por ver.\"5\u00ba Irrompen as Pitas na escena, facendo soar as s\u00faas chocas, rodeando ao garda-civil e lanzando os seus ovos cheos de entroido, de penso e de alegr\u00eda. As\u00ed \u00e9 como as Pitas (que representan unha actualidade que devolve a autoridade ao pobo) neutralizan ao garda (que representa, coas s\u00faas formas, a outros tempos) reconciliando pasado e presente para construir un futuro com\u00fan. No fin da obra, a persoa m\u00e1is nova do elenco ser\u00e1 a encargada de recoller a cesta coa pita que a noiva portara durante toda a celebraci\u00f3n e recitar as coplas que levan pechando a \"Voda da Pita\" desde o primeiro ano:\"NENA/O: Trinta anos agardou o pobo\" \n\"a que algu\u00e9n collera a cesta\"\n\"Non permitades, veci\u00f1os\"\n\"que volte morrer a festa.\""}
{"id": "555742", "revid": "55340", "url": "https://gl.wikipedia.org/wiki?curid=555742", "title": "Brachymystax tumensis", "text": "Brachymystax tumensis \u00e9 unha especie de peixe da orde dos perciformes, familia dos salm\u00f3nidos e subfamilia dos salmoninos, unha das tres iclu\u00eddas no x\u00e9nero \"Brachymystax\".\nTaxonom\u00eda.\nDescrici\u00f3n.\nA especie foi descrita en 1930 polo naturalista xapon\u00e9s, nado en Corea, Tamezo Mori, na s\u00faa obra:\nEtimolox\u00edas.\nPara a do x\u00e9nero, ver \"Brachymystax\".\nO ep\u00edteto espec\u00edfico, \"tumensis\", alude \u00e1 s\u00faa presenza no r\u00edo Tumen (Corea). \nSin\u00f3nimos.\nAdemais de polo nome actualmengte v\u00e1lido, a especike co\u00f1eceuse tam\u00e9n polos sin\u00f3nimos:\nNotas taxon\u00f3micas.\nAnteriormente \"Brachymystax tumensis\" inclu\u00eduse na especie m\u00e1is estendida \"Brachymystax lenok\", pero investigaci\u00f3ns recentes baseadas en diferenzas de morfol\u00f3x\u00edcas e xen\u00e9ticas xustificaron a s\u00faa consideraci\u00f3n como especies diferentes.\nAlg\u00fans autores inclu\u00edron antigamente \u00e1 poboaci\u00f3n surcoreana en \"Brachymystax tsinlingensis\" en lugar de en \"B. tumensis\", e isto parece estar apoiado polo ADNmt (a\u00ednda que a s\u00faa posici\u00f3n taxon\u00f3mica exacta a\u00ednda est\u00e1 por determinar).\nH\u00e1biat.\n\"Brachymystax tumensis\" \u00e9 un peixe bentopel\u00e1xico que vive en augas doces temperadas.\nDistribuci\u00f3n.\nHabita en r\u00edos e lagos do leste asi\u00e1tico. Distrib\u00faese amplamente polo sueste de Rusia e, m\u00e1is localmente, polo nordeste e o centro deste pa\u00eds (inclu\u00edndo a illa Sakhalin), as\u00ed como polo nordeste de Mongolia (conca do r\u00edo Amur), o norte da China e Corea (por exemplo, no r\u00edo Tumen). \nNalgunhas rexi\u00f3ns, como a conca do Amur, a s\u00faa \u00e1rea de distribuci\u00f3n pode solaparse coa de \"B. lenok\"."}
{"id": "555760", "revid": "23204", "url": "https://gl.wikipedia.org/wiki?curid=555760", "title": "Tamezo Mori", "text": "Tamezo Mori (en xapon\u00e9s \u68ee \u70ba\u4e09, Mori Tamez\u014d), nado en 1884 en Corea e finado en 1962 foi un naturalista xapon\u00e9s.\nTraxectoria.\nMori ensinou nunha escola preparatoria da Universidade Imperial Keij\u014d en Se\u00fal desde 1909 at\u00e9 que foi expulsado polas forzas estadounidenses en 1945. \nPrincipalmente icti\u00f3logo, publicou numerosos traballos sobre a zoolox\u00eda da pen\u00ednsula coreana e de Manchuria. Alg\u00fans destes, como a s\u00faa \"Lista de verificaci\u00f3n dos peixes de Corea e as bolboretas coreanas\" de 1934, a\u00ednda est\u00e1n vixentes hoxe."}
{"id": "555762", "revid": "15490", "url": "https://gl.wikipedia.org/wiki?curid=555762", "title": "AUC", "text": "AUC pode referirse a:"}
{"id": "555766", "revid": "5863", "url": "https://gl.wikipedia.org/wiki?curid=555766", "title": "Cristina Pedreira", "text": "Cristina Pedreira de Tenreiro nada en Ferrol en 1897 e finada en M\u00e9xico, foi unha arquiveira galega.\nTraxectoria.\nNaceu en Ferrol en 1897, e como funcionaria arquiveira estivo destinada no Ministerio de Estado. Pertenceu \u00e1 Asociaci\u00f3n de Funcionarios P\u00fablicos da UGT de Valencia e tam\u00e9n ao Corpo Facultativo de Arquiveiros, Bibliotecarios e Arque\u00f3logos.\nDespois do golpe de Estado do 18 de xullo de 1936, exiliouse en Su\u00edza co seu marido Ram\u00f3n Mar\u00eda Tenreiro. Tras quedar vi\u00fava a finais de 1939, trasladouse a Francia onde embarcou no barco De Grasse rumbo a M\u00e9xico. A viaxe comezou no porto de Le Havre, fixo escala en Nova York e chegou a M\u00e9xico o 29 de febreiro de 1940, desembarcando en Nuevo Laredo (Tamaulipas).\nEn M\u00e9xico, traballou activamente no Comit\u00e9 Feminio da Junta de Auxilio a los Republicanos Espa\u00f1oles (JARE), sendo a s\u00faa vogal, mentres que Pilar Bol\u00edvar era a presidenta. O JARE foi a principal organizaci\u00f3n de axuda que ti\u00f1a o exilio republicano espa\u00f1ol en M\u00e9xico. O Comit\u00e9 Feminino estaba subordinado a outros \u00f3rganos da JARE, como a Delegaci\u00f3n e o Comit\u00e9 de Socorro, e os seus soldos eran notablemente inferiores. A composici\u00f3n do Comit\u00e9 de Mulleres da JARE estaba formada maioritariamente por mulleres que ti\u00f1an en com\u00fan ser vi\u00favas ou esposas de ilustres personalidades relacionadas con Indalecio Prieto. Encomend\u00e1ronlles o tradicional papel de coidados atribu\u00eddos \u00e1s mulleres e encarg\u00e1ronse dos asuntos das familias exiliadas, tanto no \u00e1mbito dom\u00e9stico en materia de alimentaci\u00f3n, vestimenta, asistencia \u00e1s mulleres embarazadas como a instruci\u00f3n e educaci\u00f3n dos nenos e nenas. \nEn canto \u00e1 s\u00faa acci\u00f3n p\u00fablica, subordinada \u00e1 direcci\u00f3n do JARE, consistiu en contestar cartas, dar resposta a solicitudes de necesidades de axudas, como bolsas e xesti\u00f3n dos colexios subvencionados pola JARE, pr\u00e9stamos de di\u00f1eiro \u00e1s familias e tam\u00e9n relaci\u00f3ns p\u00fablicas coa Goberno mexicano e as s\u00faas instituci\u00f3ns.\nNon est\u00e1 clara a data de falecemento de Cristina Pedreira e en relaci\u00f3n ao lugar do mesmo, soamente consta na ficha do Portal de Arquivos Espa\u00f1ois (PARES) como \u00faltimo lugar de residencia en M\u00e9xico (Distrito Federal, M\u00e9xico)."}
{"id": "555782", "revid": "88215", "url": "https://gl.wikipedia.org/wiki?curid=555782", "title": "CP La Felguera", "text": ""}
{"id": "555785", "revid": "865", "url": "https://gl.wikipedia.org/wiki?curid=555785", "title": "Supermarine Attacker", "text": "O Supermarine Attacker \u00e9 un caza a reacci\u00f3n embarcado brit\u00e1nico dese\u00f1ado e producido por Supermarine para o Fleet Air Arm (FAA) da Royal Navy. O tipo ten a distinci\u00f3n de ser o primeiro reactor en entrar en servizo coa FAA.\nCo obxectivo de introducir rapidamente reactores ao servizo da Armada, Supermarine propuxo adaptar o seu dese\u00f1o m\u00e1is avanzado de avi\u00f3n de pist\u00f3ns, o Supermarine Spiteful, cunha nova fuselaxe para o motor Rolls-Royce Nene. Tras realizar o seu primeiro voo o 27 de xullo de 1946, o fase de probas de voo prolongouse moito tempo debido a varios problemas, como dificultades de manexo. Os primeiros Attacker entraron en servizo coa FAA en agosto de 1951.\nComo lle pasou \u00e1 meirande parte dos cazas a reacci\u00f3n de primeira xeraci\u00f3n, o Attacker tivo unha vida de servizo relativamente curta antes de ser substitu\u00eddo; isto debeuse a avi\u00f3ns a reacci\u00f3n cada vez m\u00e1is avanzados que se desenvolveron rapidamente durante os anos 50 e 60. A pesar de ser retirado da FAA durante 1954, tan s\u00f3 tres anos despois da s\u00faa introduci\u00f3n, o Attacker ser\u00eda adoptado pola nova Forza A\u00e9rea de Paquist\u00e1n, que operou o modelo ata mediados dos anos 60."}
{"id": "555790", "revid": "89787", "url": "https://gl.wikipedia.org/wiki?curid=555790", "title": "Rolls-Royce Merlin", "text": "O Rolls-Royce Merlin \u00e9 un motor de aviaci\u00f3n brit\u00e1nico refrixerado por l\u00edquido V-12 de pist\u00f3ns de 27 litros de capacidade. Rolls-Royce dese\u00f1ou o motor e o seu primeiro encendido foi en 1933 como un proxecto privado. Inicialmente co\u00f1ecido como o PV-12, posteriormente foi bautizado Merlin (falc\u00f3n paxareiro) seguindo a convenci\u00f3n da compa\u00f1\u00eda de chamar aos seus motores de aviaci\u00f3n de pist\u00f3ns de catro tempos como aves de presa.\nTras varias modificaci\u00f3ns, as primeiras variantes de produci\u00f3n do PV-12 complet\u00e1ronse en 1936. Os primeiros avi\u00f3ns operacionais en entrar en servizo usando o Merlin foron o Fairey Battle, o Hawker Hurricane e o Supermarine Spitfire. O Merlin as\u00f3ciase sobre todo co Spitfire e o Hurricane, a\u00ednda que a meirande parte das unidades fabricadas foron para o bombardeiro pesado cuatrimotor Avro Lancaster. Unha serie de desenvolvementos de aplicaci\u00f3n r\u00e1pida, provocados polas necesidades da guerra, melloraron notablemente o rendemento e durabilidade do motor. Comezando con 1 000 cabalos de potencia nos primeiros modelos de produci\u00f3n, a meirande parte das \u00faltimas versi\u00f3ns da guerra chegaban case aos 1 800 cabalos, e a s\u00faa derradeira versi\u00f3n, usada no de Havilland Hornet, superaba os 2 000.\nFoi un dos motores m\u00e1is exitosos da \u00e9poca da segunda guerra mundial, e fabric\u00e1ronse unhas 50 versi\u00f3ns por Rolls-Royce en Derby, Crewe e Glasgow, ademais de por Ford of Britain na s\u00faa f\u00e1brica de Trafford Park, preto de Manchester. Unha versi\u00f3n rebaixada tam\u00e9n foi a base do motor de carros de combate Rolls-Royce/Rover Meteor. Tras a guerra, o Merlin foi substitu\u00eddo en gran medida polo Rolls-Royce Griffon no uso militar, sendo a meirande parte das variantes do Merlin dese\u00f1adas para avi\u00f3ns de pasaxeiros e transportes militares.\nO Packard V-1650 foi unha versi\u00f3n do Merlin fabricada nos Estados Unidos. A s\u00faa produci\u00f3n rematou en 1950 despois de constru\u00edrse case 150 000 motores. Os motores Merlin contin\u00faan no servizo da Royal Air Force no presente co Battle of Britain Memorial Flight, e equipan a moitos avi\u00f3ns restaurados en todo o mundo."}
