{"id": "452409", "revid": "89787", "url": "https://gl.wikipedia.org/wiki?curid=452409", "title": "Factor de c\u00e9lula nai", "text": "O factor de c\u00e9lula nai ou factor de c\u00e9lula troncal, abreviado como SCF (do ingl\u00e9s \"stem cell factor\"), tam\u00e9n chamado ligando KIT (KITLG), ou KL, \u00e9 unha citocina que se une ao receptor c-KIT (CD117). O SCF pode encontrarse en forma de prote\u00edna transmembrana ou como prote\u00edna soluble. Esta citocina xoga un importante papel na hematopoese (formaci\u00f3n de c\u00e9lulas sangu\u00edneas), espermatox\u00e9nese e melanox\u00e9nese.\nProduci\u00f3n.\nO xene que codifica o factor de c\u00e9lula nai (SCF) enc\u00f3ntrase no locus Sl do cromosoma 10 do rato e no cromosoma 12 (12q22-12q24) en humanos. As formas soluble e transmembrana da prote\u00edna orix\u00ednanse por empalme alternativo do mesmo transcrito de ARN,\nA forma soluble do SCF cont\u00e9n un sitio de clivaxe proteol\u00edtica no ex\u00f3n 6 do xene. A clivaxe nese sitio permite que se libere a porci\u00f3n extracelular da prote\u00edna. A forma transmembrana do SCF orix\u00ednase por un empalme alternativo no que se excl\u00fae o ex\u00f3n 6 (Figura 1). Ambas as forms do SCF \u00fanense a c-KIT e son bioloxicamente activas.\nOs SCF soluble e transmembrana prod\u00facenos os fibroblastos e c\u00e9lulas endoteliais. O SCF soluble ten un peso molecular de 18,5 KDa e forma un d\u00edmero. Det\u00e9ctase no soro sangu\u00edneo humano normal nunha concentraci\u00f3n de 3,3\u00a0ng/mL.\nPapel no desenvolvemento embrionario.\nO SCF exerce un importante papel na hematopoese durante o desenvolvemento embrionario. Os sitios do corpo onde ten lugar a hematopoese, como o f\u00edgado fetal e a medula \u00f3sea, expresan o SCF. Os ratos que non expresan o SCF morren no \u00fatero de anemia grave. Os ratos que non expresan o receptor de SCF (c-KIT) tam\u00e9n morren de anemia. O SCF pode servir como sinal gu\u00eda que dirixe as c\u00e9lulas nai hematopo\u00e9ticas (HSC, do ingl\u00e9s \"hematopoietic stem cells\") ao seu nicho de c\u00e9lula nai (o microambiente no cal residen as c\u00e9lulas nai), e xoga un importante papel no mantemento das HSC. Os mutantes puntuais non letais no receptor c-KIT poden causar anemia, diminu\u00edr a fertilidade e a pigmentaci\u00f3n.\nDurante o desenvolvemento a presenza de SCF tam\u00e9n desempe\u00f1a un importante papel na localizaci\u00f3n dos melanocitos, as c\u00e9lulas que producen a melanina e controlan a pigmentaci\u00f3n. Na melanox\u00e9nese, os melanoblastos migran desde a crista neural \u00e1s localizaci\u00f3ns apropiadas da epiderme. Os melanoblastos expresan o receptor KIT e crese que o SCF gu\u00eda estas c\u00e9lulas para que cheguen \u00e1s s\u00faas localizaci\u00f3ns finais. O SCF tam\u00e9n regula a supervivencia e proliferaci\u00f3n de melanocitos completamente diferenciados en adultos.\nNa espermatox\u00e9nese, c-KIT expr\u00e9sase en c\u00e9lulas xerminais primordiais e espermatogonias. Tam\u00e9n se expresa nas c\u00e9lulas xerminais primordiais das femias. O SCF expr\u00e9sase ao longo das v\u00edas que as c\u00e9lulas xerminais usan para alcanzar os seus destinos finais no corpo, as\u00ed como en ditos destinos finais. Igual que cos melanoblastos, isto axuda as c\u00e9lulas a chegar aos lugares apropiados no corpo.\nPapel na hematopoese.\nO SCF desempe\u00f1a unha funci\u00f3n na regulaci\u00f3n das HSC no mesmo nicho de c\u00e9lula nai na medula \u00f3sea. O SCF incrementa a supervivencia de HSC in vitro e contrib\u00fae \u00e1 autorrenovaci\u00f3n e mantemento de ditas c\u00e9lulas in vivo. As HSC en todos os estadios de desenvolvemento expresan os mesmos niveis de receptor para o SCF (c-KIT). As c\u00e9lulas estrom\u00e1ticas que rodean as HSC son un compo\u00f1ente do nicho das c\u00e9lulas nai, e liberan diversos ligandos, inclu\u00edndo o SCF.\nNa medula \u00f3sea as HSC e as c\u00e9lulas proxenitoras hematopo\u00e9ticas est\u00e1n adxacentes a c\u00e9lulas estrom\u00e1ticas, como fibroblastos e osteoblastos (Figura 2). Estas HSC prmanecen no nicho adher\u00edndose a prote\u00ednas da matriz extracelular e \u00e1s propias c\u00e9lulas estrom\u00e1ticas. O SCF incrementa a adhesi\u00f3n e as\u00ed pode xogar un importante papel para asegurar que as HSC permanecen no nicho.\nUnha pequena porcentaxe de HSC abandona regularmente a medula \u00f3sea para entrar na circulaci\u00f3n sangu\u00ednea e despos torna aos seus nichos na medula \u00f3sea. P\u00e9nsase que os gradientes de concentraci\u00f3n de SCF, xunto coa quimiocina SDF-1, permiten que a HSC encontre o seu cami\u00f1o de volta cara ao nicho.\nNo rato adulto, a inxecci\u00f3n do anticorpo ACK2 anti-KIT, que se une e inactiva o receptor c-Kit, orixina graves problemas na hematopoese. Causa un significativo decrecemento no n\u00famero de HSC e outras c\u00e9lulas proxenitoras hematopo\u00e9ticas na medula \u00f3sea. Isto suxire que o SCF e c-Kit xoga un importante papel na funci\u00f3n hematopo\u00e9tica na idade adulta. O SCF tam\u00e9n incrementa a supervivencia de varios tipos de c\u00e9lulas proxenitoras hematopo\u00e9ticas, como proxenitores dos megacariocitos, in vitro. Ademais, funciona con outras citocinas apoiando o crecemento de colonias de BFU-E, CFU-GM e CFU-GEMM4. As c\u00e9lulas proxenitoras hematopo\u00e9ticas migran cara \u00e1 zona do gradiente onde hai maior concentraci\u00f3n de SCF in vitro, o que indica que o SCF est\u00e1 implicado na quimiotaxe nestas c\u00e9lulas.\nAs HSC fetais son m\u00e1is sensibles ao SCF que as HSC de adultos. De feito, as HSC fetais en cultivo celular son 6 veces m\u00e1is sensibles ao SCF que as HSC adultas base\u00e1ndose na concentraci\u00f3n que permite unha supervivencia m\u00e1xima.\nExpresi\u00f3n en mastocitos.\nOs mastocitos son as \u00fanicas c\u00e9lulas hematopo\u00e9ticas diferenciadas terminalmente que expresan o receptor c-Kit. Os ratos con mutaci\u00f3ns en SCF ou c-Kit te\u00f1en graves defectos na produci\u00f3n de mastocitos, e presentan niveis de menos do 1% dos niveis normais de mastocitos. Inversamente, a inxecci\u00f3n de SCF multiplica por cen a cantidade de mastocitos preto do sitio de inxecci\u00f3n. Ademais, o SCF promove a adhesi\u00f3n de mastocitos, migraci\u00f3n, proliferaci\u00f3n e supervivencia. Tam\u00e9n promove a liberaci\u00f3n de histamina e triptase, que est\u00e1n implicadas na resposta al\u00e9rxica.\nFormas soluble e transmembrana.\nC\u00f3mpre a presenza de tanto as formas solubles coma as transmembrana do SCF para a funci\u00f3n hematopo\u00e9tica normal. Os ratos que producen o SCF soluble pero non o SCF transmembrana padecen anemia, son est\u00e9riles e carecen de pigmentaci\u00f3n. Isto suxire que o SCF transmembrana xoga un papel especial in vivo separado do da forma soluble.\nReceptor c-KIT.\nO SCF \u00fanese ao receptor c-KIT (CD 117), unha receptor tirosina quinase. c-Kit expr\u00e9sase en HSC, mastocitos, melanocitos, e c\u00e9lulas xerminais. Tam\u00e9n se expresan en c\u00e9lulas proxenitoras hematopo\u00e9ticas inclu\u00edndo eritroblastos, mieloblastos e megacariocitos. Por\u00e9n, coa excepci\u00f3n dos mastocitos, a expresi\u00f3n dimin\u00fae a medida que estas c\u00e9lulas hematopo\u00e9ticas van madurando e o c-KIT xa non se expresa cando as c\u00e9lulas est\u00e1n completamente diferenciadas (Figura 3). A uni\u00f3n de SCF a c-KIT causa que o receptor se homodimerice e se autofosforile en residos de tirosina. A activaci\u00f3n de c-Kit causa a activaci\u00f3n de m\u00faltiples fervenzas de sinalizaci\u00f3n, como as v\u00edas RAS/ERK, PI3-quinase, Src quinase e JAK/STAT.\nImportancia cl\u00ednica.\nO SCF pode utilizarse xunto con outras citocinas para cultivar c\u00e9lulas nai hematopo\u00e9ticas e c\u00e9lulas proxenitoras hematopo\u00e9ticas. A expansi\u00f3n destas c\u00e9lulas ex-vivo (f\u00f3ra do corpo) poder\u00eda ser un avance no transplante de medula \u00f3sea, no cal as HSC se transfiren a un paciente para restablecer a formaci\u00f3n de sangue. Un dos problemas de inxectar SCF con prop\u00f3sitos terap\u00e9uticos \u00e9 que o SCF activa os mastocitos. A inxecci\u00f3n do SCF causa s\u00edntomas similares \u00e1 alerxia e \u00e1 proliferaci\u00f3n de mastocitos e melanocitos.\nA sobreexpresi\u00f3n espec\u00edfica de cardiomiocitos do SCF transmembrana promove a migraci\u00f3n de c\u00e9lulas nai e mellora a funci\u00f3n card\u00edaca e a supervivencia animal despois dun infarto de miocardio.\nInteracci\u00f3ns.\nO factor de c\u00e9lula nai interacciona con CD117."}
{"id": "452410", "revid": "27155", "url": "https://gl.wikipedia.org/wiki?curid=452410", "title": "Factor de c\u00e9lula troncal", "text": ""}
{"id": "452411", "revid": "27155", "url": "https://gl.wikipedia.org/wiki?curid=452411", "title": "Ligando KIT", "text": ""}
{"id": "452412", "revid": "27155", "url": "https://gl.wikipedia.org/wiki?curid=452412", "title": "KITLG", "text": ""}
{"id": "452413", "revid": "1888", "url": "https://gl.wikipedia.org/wiki?curid=452413", "title": "Niceto San Jos\u00e9", "text": "Niceto San Jos\u00e9 Aguilera, nado en Soria en 1894 e finado en Oleiros o 24 de setembro de 1936, foi un fot\u00f3grafo e sindicalista galego.\nTraxectoria.\nFot\u00f3grafo ambulante na Coru\u00f1a, onde viv\u00eda coa s\u00faa compa\u00f1eira Teresa Novelle Rodr\u00edguez. Militante comunista e secretario do sindicato de vendedores ambulantes da UGT. Foi detido en abril de 1934 por repartimento de follas clandestinas comunistas. Volveu ser detido en xaneiro de 1936 con Tom\u00e1s Ba\u00f1os Ord\u00f3\u00f1ez, Lu\u00eds Pe\u00f1a P\u00e9rez, Severino L\u00f3pez L\u00f3pez e Jos\u00e9 L\u00f3pez Casti\u00f1eiras por resistencia e desacato aos axentes da autoridade trala suspensi\u00f3n dun mitin do PCE no que interveu Dolores Ib\u00e1rruri. Co golpe de Estado do 18 de xullo de 1936 foi detido e paseado. O seu cad\u00e1ver apareceu na praia de Bastiagueiro (Oleiros) o 24 de setembro de 1936."}
{"id": "452415", "revid": "1888", "url": "https://gl.wikipedia.org/wiki?curid=452415", "title": "Juan Carlos Pi\u00f1eiro Docampo", "text": ""}
{"id": "452417", "revid": "197", "url": "https://gl.wikipedia.org/wiki?curid=452417", "title": "Alfonso Zapico", "text": "Alfonso Zapico, nado en Blimea, Samart\u00edn del Rey Aurelio, Asturias, 1981, \u00e9 un historietista e ilustrador espa\u00f1ol, que traballa fundamentalmente para o mercado franco belga. En 2012, a s\u00faa novela gr\u00e1fica \"Dublin\u00e9s\" foi galardoada co Premio Nacional de Banda dese\u00f1ada de Espa\u00f1a.\nBiograf\u00eda.\nTras realizar estudos de ilustraci\u00f3n e dese\u00f1o na escola de arte de Oviedo, os seus primeiros traballos profesionais no mundo da banda dese\u00f1ada public\u00e1ronse en Francia: \"La guerre du professeur Bertenev\" (Editions Paquet, 2006), ambientada na guerra da Crimea e que recibiu o Prix BD Romanesque no FestiBD Ville de Moulins no 2007, e o volume colectivo \"Un jour de mai\".\nNo 2008 publicou \"Caf\u00e9 Budapest\", que aborda o conflito \u00e1rabe-israel\u00ed e que foi editado en Espa\u00f1a por Astiberri e en Polonia (Timof). En xu\u00f1o de 2008 alcanzar\u00eda o Premio Haxtur ao mellor gui\u00f3n. Ademais de banda dese\u00f1ada, realiza traballos gr\u00e1ficos para diversas editoriais. Colabora as\u00ed mesmo co diario La Nueva Espa\u00f1a e outros xornais rexionais, e f\u00edxoo coa revista de banda dese\u00f1ada en asturiano El Gomeru.\nA partir do mes de outubro de 2008 empezou a colaborar co semanario Les Noticies cunha tira titulada \"Les pites de Grau\", que substit\u00fae o espazo que ocupaba outro debuxante asturiano, Ruma Barbero.\nEn 2009 participou nun volume colectivo xunto cos dibujantes Daniel Acu\u00f1a, Fernando Bald\u00f3n, Toni Carb\u00f3s, Carlos Sof\u00eda Espinosa, Javier Fern\u00e1ndez, Bernardo Mu\u00f1oz, Javier N.B., e Rub\u00e9n e con gui\u00f3n de Javier Cosnava: \"Un buen hombre\", sobre a vida coti\u00e1 dos oficiais da SS nas aforas dun campo de concentraci\u00f3n.\nEn 2010, obtivo o Premio Josep Toutain ao Autor Revelaci\u00f3n no Sal\u00f3n Internacional de Banda Dese\u00f1ada de Barcelona por \"La guerra del profesor Bertenev\", editado en Espa\u00f1a por Dolmen. Para a s\u00faa seguinte obra, unha biograf\u00eda de James Joyce titulada \"Dublin\u00e9s\", contou coa bolsa Alh\u00f3ndigaKomik, que lle permitiu residir durante un ano na Maison des auteurs en Angulema (Francia)."}
{"id": "452419", "revid": "865", "url": "https://gl.wikipedia.org/wiki?curid=452419", "title": "Norwegian Air UK", "text": "Norwegian Air UK \u00e9 unha aeroli\u00f1a de baixo custo brit\u00e1nica subsidiaria de Norwegian Air Shuttle, que usa a mesma identidade corporativa. Fundada en novembro de 2015, opera Boeing 787-9 con servizo regular desde o aeroporto de Londres-Gatwick cara Am\u00e9rica. A s\u00faa sede est\u00e1 situada en \"First Point\", preto do aeroporto de Gatwick."}
{"id": "452420", "revid": "5039246", "url": "https://gl.wikipedia.org/wiki?curid=452420", "title": "NUK", "text": "O termo ou o acr\u00f3nimo NUK pode referirse a:"}
{"id": "452421", "revid": "56817", "url": "https://gl.wikipedia.org/wiki?curid=452421", "title": "Neoclinus blanchardi", "text": "O tub\u00edcola chusco (\"Neoclinus blanchardi\") \u00e9 unha especie de peixe perciforme da familia Chaenopsidae. Caracter\u00edzase por posu\u00edr unha gran boca ancha e un comportamento territorial. Cando dous destes peixes se enfrontan nunha loita territorial, loitan premendo as s\u00faas bocas estendidas, coma se estivesen a bicarse; isto perm\u00edtelles determinar cal dos exemplares ten unha boca de maior tama\u00f1o, estabelecendo as\u00ed o seu dominio.\nPoden medir at\u00e9 30\u00a0cm de longo. Os seus corpos son alongados e esveltos, xeralmente desprovisto de escamas, con grandes aletas pectorais mentres que as p\u00e9lvicas at\u00f3panse reducidas. Despois da posta dos ovos por parte da femia baixo unha rocha ou nun tobo de ameixas, son os machos quen se encargan de protexer os ovos.\nAt\u00f3panse no leste do oc\u00e9ano Pac\u00edfico, nas costas de Am\u00e9rica do Norte, dende San Francisco (California) at\u00e9 a Baixa California. Habita a profundidades de entre 3 e 73\u00a0m."}
{"id": "452423", "revid": "89787", "url": "https://gl.wikipedia.org/wiki?curid=452423", "title": "Septicemia", "text": "A septicemia ou sepse \u00e9 unha s\u00edndrome de anormalidades fisiol\u00f3xicas, patol\u00f3xicas e bioqu\u00edmicas potencialmente mortal asociadas a unha infecci\u00f3n. Estas anormalidades son secundarias a unha resposta inmunitaria desbalanceada fronte \u00e1 infecci\u00f3n, que termina danando os tecidos e \u00f3rganos propios e conducindo a unha disfunci\u00f3n multiorg\u00e1nica. A s\u00edndrome de resposta inflamatoria sist\u00e9mica as\u00f3ciase coa sepse, pero non \u00e9 causa absoluta desta, xa que a sepse involucra a activaci\u00f3n tanto de respostas proinflamatorias como antiinflamatorias.\nDefinici\u00f3ns.\nInfecci\u00f3n.\nCh\u00e1mase infecci\u00f3n a todo proceso patol\u00f3xico secundario \u00e1 invasi\u00f3n por microorganismos pat\u00f3xenos ou potencialmente pat\u00f3xenos dun tecido, l\u00edquido ou cavidade anat\u00f3mica que en condici\u00f3ns normais deben permanecer est\u00e9riles. Por\u00e9n, est\u00e1 definici\u00f3n non \u00e9 perfecta, xa que, por exemplo, o colon non \u00e9 est\u00e9ril e unha infecci\u00f3n por \"Clostridium difficile\" p\u00f3dese xerarse al\u00ed. As manifestaci\u00f3ns da infecci\u00f3n por este xerme non se relacionan coa invasi\u00f3n, sen\u00f3n coa exotoxina que produce.\nSepse.\nSepse, at\u00e9 o ano 2015, significaba, de acordo cos expertos, unha infecci\u00f3n con manifestaci\u00f3ns de resposta inflamatoria sist\u00e9mica (SRIS), como febre ou hipotermia, taquicardia, taquipnea, leucocitose ou leucopenia, entre outras. Dende o ano 2017, segundo os mesmos expertos, o termo sepse def\u00ednese como \"a disfunci\u00f3n org\u00e1nica causada por unha resposta an\u00f3mala do h\u00f3spede \u00e1 infecci\u00f3n que sup\u00f3n unha ameaza para a supervivencia.\" En canto \u00e1 disfunci\u00f3n org\u00e1nica, con fins de operatividade cl\u00ednica pode ser definida como un aumento de dous puntos ou m\u00e1is no sistema de medici\u00f3n SOFA (\"Sequential [Sepsis-related] Organ Failure Assessment\" ou Avaliaci\u00f3n Secuencial da Insuficiencia Org\u00e1nica \u2014relacionada coa sepse\u2014), o que se asocia cunha mortalidade hospitalaria maior do dez por cento e polo tanto merece unha resposta r\u00e1pida e axeitada.\nSepse grave.\nO termo \u00absepse grave\u00bb, at\u00e9 o ano 2015, significaba, de acordo cos expertos, a presenza de sepse en asociaci\u00f3n con manifestaci\u00f3ns de disfunci\u00f3n org\u00e1nica ou de hipoperfusi\u00f3n tisular, como hipoxemia, oliguria, acidose l\u00e1ctica, elevaci\u00f3n de enzimas hep\u00e1ticas, alteraci\u00f3n mental e trastorno da coagulaci\u00f3n, entre outras. Dende o ano 2015, segundo os mesmos expertos, consid\u00e9rase un termo redundante (a sepse sempre \u00e9 grave) e por tanto debe deixar de usarse."}
{"id": "452424", "revid": "1131", "url": "https://gl.wikipedia.org/wiki?curid=452424", "title": "Arrombacoches", "text": "Arrombacoches \u00e9 o apelativo dado a un individuo, xeralmente non regulamentado, que por norma utiliza a coacci\u00f3n para conseguir remuneraci\u00f3n polos servizos prestados no estacionamento, na limpeza ou na protecci\u00f3n dun veh\u00edculo autom\u00f3bil.\nTen habido diversas controversias pola extorsi\u00f3n encuberta \u00e1 que someten \u00f3s condutores, con roubos ou destrozos a aqueles que non queren pagar a adealla."}
{"id": "452428", "revid": "23204", "url": "https://gl.wikipedia.org/wiki?curid=452428", "title": "Xonqui", "text": ""}
{"id": "452430", "revid": "23204", "url": "https://gl.wikipedia.org/wiki?curid=452430", "title": "Subespecies", "text": ""}
{"id": "452431", "revid": "1576", "url": "https://gl.wikipedia.org/wiki?curid=452431", "title": "Michael Joseph O'Rahilly", "text": ""}
{"id": "452432", "revid": "27155", "url": "https://gl.wikipedia.org/wiki?curid=452432", "title": "Melanismo", "text": "O melanismo \u00e9 un exceso de pigmentaci\u00f3n escura nun animal, poboaci\u00f3n ou grupo, o cal se traduce nun ennegrecemento da pel. Un exemplo t\u00edpico \u00e9 a 'pantera negra': un leopardo ou un xaguar con pelame completamente negra.\n\u00c9 frecuente que por mor dun incremento da actividade industrial, e con ela dos fondos escuros, aumenten as formas escuras ou mel\u00e1nicas e dimin\u00faan as formas claras, debido \u00e1 mellor camuflaxe que ofrecen as primeiras. Este fen\u00f3meno ch\u00e1mase melanismo industrial. En bettas o melanismo \u00e9 com\u00fan, tendo unha cor negra anormal.\nXen\u00e9tica do melanismo.\nMutaci\u00f3ns en diversos xenes, como \"MC1R\" ou \"Agouti\", poden provocar o melanismo.\nCrese que os xenes responsables do melanismo contrib\u00faen a causar unha maior resistencia contra virus, debido a que se observou un incremento significativo de melanismo en poboaci\u00f3ns de leopardos onde se rexistraron pandemias.\nC\u00f3mpre sinalar que o melanismo pode ser de grande utilidade, debido a que a melanina serve para obter enerx\u00eda captando fot\u00f3ns de radiaci\u00f3ns electromagn\u00e9ticas."}
{"id": "452436", "revid": "1131", "url": "https://gl.wikipedia.org/wiki?curid=452436", "title": "Voo 139 de Sudan Airways", "text": "O voo 139 de Sudan Airways era un servizo de pasaxeiros que se esnafrou o d\u00eda 8 de xullo de 2003 en Port Sudan. O Boeing 737 estaba operando un servizo dom\u00e9stico de pasaxeiros entre Port Sudan e Khart\u00fan. Uns 15 minutos despois da engalaxe perdeu potencia nun dos seus motores, facendo que a tripulaci\u00f3n decidise regresar ao aeroporto para realizar unha aterraxe de emerxencia. Ao facelo, os pilotos perderon a pista e o avi\u00f3n baixou ata golpear o chan, desintegr\u00e1ndose tras o impacto. As 117 persoas a bordo morreron.\nAvi\u00f3n.\nO aparello implicado era un Boeing 737-2J8C, con rexistro ST-AFK e n\u00famero de serie 21169. Estaba equipado con dous motores Pratt &amp; Whitney JT8D-7, realizara o seu primeiro voo o 29 de agosto de 1975, e fora entregado a Sudan Airways o 15 de setembro dese ano. No momento do accidente o avi\u00f3n ti\u00f1a case 28 anos de idade.\nAccidente.\nO avi\u00f3n sa\u00edu de Port Sudan \u00e1s 4:00 am, en direcci\u00f3n a Khart\u00fan. Dez minutos despois da engalaxe o piloto informou dun problema nun dos motores e que levar\u00eda o avi\u00f3n de volta ao aeroporto para realizar unha aterraxe de emerxencia. Por\u00e9n, o avi\u00f3n caeu ao chan antes de poder regresar ao aeroporto e incendiouse.\nTodos os ocupantes ag\u00e1s un morreron no accidente. A meirande parte eran sudaneses e tam\u00e9n hab\u00edan tres indios, un brit\u00e1nico e un et\u00edope. Un neno foi o \u00fanico supervivente, pero morreu posteriormente debido as feridas recibidas.\nO ent\u00f3n Ministro de Asuntos Exteriores do Sud\u00e1n Mustafa Osman Ismail planteou que o embargo comercial imposto polo goberno estadounidense en 1997 fora un factor que axudou ao sinistro, xa que a compa\u00f1\u00eda fora incapaz de conseguir pezas de reposto para realizar o mantemento da s\u00faa frota debido \u00e1 sanci\u00f3ns. A aeronave involucrada no accidente, en particular, non fora atendida durante anos."}
{"id": "452437", "revid": "89787", "url": "https://gl.wikipedia.org/wiki?curid=452437", "title": "Lista de asociaci\u00f3ns numism\u00e1ticas", "text": "As asociaci\u00f3ns numism\u00e1ticas est\u00e1n constitu\u00eddas por persoas relacionadas dalg\u00fan xeito coa numism\u00e1tica que se agrupan para perseguiren un obxectivo com\u00fan, que pode ser de tipo comercial, profesional, acad\u00e9mico ou, simplemente, por afecci\u00f3n.\nAsociaci\u00f3ns numism\u00e1ticas galegas.\nDada a frecuencia coa que os afeccionados \u00e1 numism\u00e1tica e \u00e1 filatelia se asocian conxuntamente, a maior\u00eda das entidades desta listaxe est\u00e1n acollidas dentro da Federaci\u00f3n Galega de Sociedades Filat\u00e9licas. Por\u00e9n, excl\u00faense da listaxe as asociaci\u00f3ns que centren a s\u00faa actividade exclusivamente na filatelia:\nAsociaci\u00f3ns numism\u00e1ticas por pa\u00eds.\nIncl\u00faense na seguinte listaxe as asociaci\u00f3ns numism\u00e1ticas cuxo \u00e1mbito de actuaci\u00f3n sexa a totalidade do seu pa\u00eds; excl\u00faense, xa que logo, as pequenas entidades de car\u00e1cter local ou rexional, ag\u00e1s aquelas que, pola s\u00faa repercusi\u00f3n e notoriedade, resulten relevantes no panorama numism\u00e1tico dos seus respectivos pa\u00edses."}
{"id": "452438", "revid": "65337", "url": "https://gl.wikipedia.org/wiki?curid=452438", "title": "Asociaci\u00f3ns numism\u00e1ticas", "text": ""}
{"id": "452439", "revid": "17467", "url": "https://gl.wikipedia.org/wiki?curid=452439", "title": "2014 MU69", "text": ""}
{"id": "452440", "revid": "65337", "url": "https://gl.wikipedia.org/wiki?curid=452440", "title": "Asociaci\u00f3n numism\u00e1tica", "text": ""}
{"id": "452442", "revid": "1576", "url": "https://gl.wikipedia.org/wiki?curid=452442", "title": "Alexandre Herculano de Carvalho e Ara\u00fajo", "text": ""}
{"id": "452443", "revid": "1131", "url": "https://gl.wikipedia.org/wiki?curid=452443", "title": "Vin\u00edcius J\u00fanior", "text": "Vin\u00edcius Jos\u00e9 Paix\u00e3o de Oliveira J\u00fanior, nado o 12 de xullo de 2000, en S\u00e3o Gon\u00e7alo, R\u00edo de Xaneiro, \u00e9 un futbolista brasileiro que xoga no Real Madrid dende o 2018.\nTraxectoria.\nFillo de Fernanda e de Vinicius, que traballaba arranxando ordenadores. Criouse nunha das zonas m\u00e1is pobres de R\u00edo de Janeiro no seo dunha familia humilde nunha casa moi pequena que pertenc\u00eda \u00e1 s\u00faa avoa. Tivo dous irm\u00e1ns.\nEstudou na \"escolinha\" \"Fla da localidade\", lugar onde comezou a xogar con apenas catro anos.\nFormouse nas categor\u00edas inferiores do Clube de Regatas do Flamengo, onde ingresou en 2010. Foi inscrito como defensa, a\u00ednda que acabou sendo dianteiro.\nPermaneceu nas escolas inferiores de S\u00e3o Gon\u00e7alo ata 2010, sobre todo no futsal de Canto do Rio Foot- Ball Club, probando no equipo de futsal do club carioca en 2009, a\u00ednda que se lle citou para un ano despois por ser demasiado novo. Entrou en 2010 nas categor\u00edas inferiores do C. R. Flamengo tras o ofrecemento o club e foi pasando polas diferentes divisi\u00f3ns ata chegar \u00e1 sub-20 a \u00faltimos de 2016.\nHabilidoso, r\u00e1pido, con desborde e gol, en 2015, proclamouse campi\u00f3n do Suramericano Sub-15 disputado en Colombia, no que marcou 6 goles. Considerado unha das grandes promesas do f\u00fatbol mundial, fixo o seu debut co primeiro equipo o 13 de maio de 2017 xogando 10 minutos fronte ao Atl\u00e9tico Mineiro. En marzo de leste mesmo ano, impulsou a Brasil sub-17 para lograr o Campionato Suramericano Sub-17, anotando 7 goles. Foi reco\u00f1ecido como o mellor xogador do torneo. Ampli\u00f3uselle o contrato ata 2022 cunha cl\u00e1usula de rescisi\u00f3n de 45 mill\u00f3ns de euros.\nOs principais equipos europeos tentaron a s\u00faa fichaxe, Barcelona, Manchester City, Manchester United, Liverpool, Chelsea, Juventus e PSG comunicaron Flamengo a s\u00faa disposici\u00f3n para pagar os 45 mill\u00f3ns da nova cl\u00e1usula de rescisi\u00f3n. O 23 de maio de 2017, f\u00edxose p\u00fablico a s\u00faa fichaxe polo Real Madrid, efectivo no ano 2018 na s\u00faa maior\u00eda de idade, permanecendo como cedido no club carioca ata 2019, podendo incorporarse antes ao club madrile\u00f1o se as\u00ed se acordase.\nDespediuse do Flamengo F. C o 25 de xu\u00f1o de 2018 para incorporarse \u00f3 cadro de xogadores do Real Madrid o 17 de xullo de 2018.\nClubs.\nC. R. Flamengo /Brasil\nReal Madrid C. F. /Espa\u00f1a"}
{"id": "452444", "revid": "23204", "url": "https://gl.wikipedia.org/wiki?curid=452444", "title": "Vinicius J\u00fanior", "text": ""}
{"id": "452445", "revid": "23204", "url": "https://gl.wikipedia.org/wiki?curid=452445", "title": "Vin\u00edcius Jos\u00e9 Paix\u00e3o de Oliveira J\u00fanior", "text": ""}
{"id": "452446", "revid": "89787", "url": "https://gl.wikipedia.org/wiki?curid=452446", "title": "Ben Simmons", "text": "Benjamin David Simmons, nado o 20 de xullo de 1996 en Melbourne, Victoria, \u00e9 un xogador australiano de baloncesto profesional que xoga nos Brooklyn Nets da National Basketball Association (NBA).\nTraxectoria profesional.\nO 23 de xu\u00f1o de 2016, Simmons foi seleccionado na primeira posici\u00f3n do Draft da NBA de 2016 polos Philadelphia 76ers, convert\u00e9ndose no terceiro xogador nado en Melbourne en ser elixido na primeira posici\u00f3n do Draft en 11 anos, tras Andrew Bogut en 2005 e Kyrie Irving en 2011. O 3 de xullo de 2016, asinou o seu contrato de rookie cos Sixers.\nO 10 de febreiro de 2022, Simmons foi traspasado xunto a Seth Curry, Andre Drummond e d\u00faas elecci\u00f3ns da primeira rolda do Draft \u00f3s Brooklyn Nets, a cambio de James Harden e Paul Millsap."}
{"id": "452447", "revid": "1576", "url": "https://gl.wikipedia.org/wiki?curid=452447", "title": "Lista Vermella da UICN", "text": ""}
{"id": "452448", "revid": "1576", "url": "https://gl.wikipedia.org/wiki?curid=452448", "title": "Lista vermella da UICN", "text": ""}
{"id": "452449", "revid": "1576", "url": "https://gl.wikipedia.org/wiki?curid=452449", "title": "Lista Vermella da UINC", "text": ""}
{"id": "452451", "revid": "35560", "url": "https://gl.wikipedia.org/wiki?curid=452451", "title": "Estaci\u00f3n de recarga", "text": "Unha estaci\u00f3n de recarga ou estaci\u00f3n de recarga el\u00e9ctrica, tam\u00e9n chamada en electrineira, \u00e9 un lugar que prov\u00e9 electricidade para a recarga r\u00e1pida das bater\u00edas dos veh\u00edculos el\u00e9ctricos, inclu\u00edndo os veh\u00edculos h\u00edbridos enchufables, mediante procedementos que non levan m\u00e1is de dez minutos (dispensadores r\u00e1pidos de electricidade ou estaci\u00f3n de recambio de bater\u00edas).\nAs tarifas de recarga son usualmente determinadas polos gobernos locais.\nOs dese\u00f1os importantes incl\u00faen Park &amp; Charge, N-2-S e iGSEGeS en Europa, as\u00ed como Columb Technologies en Am\u00e9rica. PARVE \u00e9 un dese\u00f1o aberto con unidades de enchufes apto para construci\u00f3n artesanal.\nHoxe en d\u00eda, o desenvolvemento destas instalaci\u00f3ns est\u00e1 dividido en dous conceptos diferentes: os sistemas de recarga de bater\u00edas e os sistemas de cambio de bater\u00eda.\nInfraestrutura.\nA infraestrutura de recarga \u00e9 o conxunto de dispositivos f\u00edsicos e l\u00f3xicos, destinados \u00e1 recarga dos veh\u00edculos el\u00e9ctricos que cumpran os requisitos de seguridade e dispo\u00f1ibilidade previstos para cada caso, con capacidade para prestar servizo de recarga de forma completa e integral. Incl\u00fae as estaci\u00f3ns de recarga, o sistema de control, canalizaci\u00f3ns el\u00e9ctricas, os cadros el\u00e9ctricos de mando e protecci\u00f3n e os equipos de medida, cando estes sexan exclusivos para a recarga do veh\u00edculo el\u00e9ctrico.\nOs veh\u00edculos el\u00e9ctricos non necesariamente precisan de infraestruturas novas: enquisas sobre os coches el\u00e9ctricos en 2017 mostraron que m\u00e1is da metade dos fogares nos Estados Unidos te\u00f1en acceso a un enchufe para cargar os seus coches."}
{"id": "452452", "revid": "23204", "url": "https://gl.wikipedia.org/wiki?curid=452452", "title": "Estaci\u00f3n de recarga el\u00e9ctrica", "text": ""}
{"id": "452453", "revid": "23204", "url": "https://gl.wikipedia.org/wiki?curid=452453", "title": "Electrineira", "text": ""}
{"id": "452454", "revid": "1131", "url": "https://gl.wikipedia.org/wiki?curid=452454", "title": "Voo 5672 de Air France", "text": "O voo 5672 de Air France era un servizo dom\u00e9stico de pasaxeiros dende o aeroporto de Nantes Atlantique ata o aeroporto de Brest-Guipavas. O d\u00eda 22 de xu\u00f1o de 2003 o Bombardier CRJ100ER que realizaba a ruta, operado pola compa\u00f1\u00eda rexional subsidiaria de Air France Brit Air, esnafrouse durante a fase de aterraxe. O avi\u00f3n golpeou m\u00faltiples obst\u00e1culos e chocou nunha estrada estoupando e incendi\u00e1ndose. Os ocupantes foron evacuados inmediatamente. O piloto morreu, mentres que os restantes 23 ocupantes sobreviviron.\nA investigaci\u00f3n levada a cabo pola Oficina de Investigaci\u00f3n e An\u00e1lise para a Seguridade da Aviaci\u00f3n Civil (BEA), revelou que a tripulaci\u00f3n do voo 5672 se descoidou ao seleccionar omodo de aproximaci\u00f3n no piloto autom\u00e1tico. Como resultado non se capturou a senda de planeo. O avi\u00f3n desviouse significativamente do seu curso de voo e o problema empeorou cando a tripulaci\u00f3n fallou ao monitorizar a altura da aeronave. O Sistema de Alerta de Proximidade ao Terreo activouse, e o avi\u00f3n esnafrouse e estoupou en chamas. O accidente foi a terceira perda dun Bombardier CRJ100.\nVoo.\nO avi\u00f3n estaba operando un servizo regular de pasaxeiros entre Nantes e Brest cun plan de voo baixo regras de voo instrumental (IFR). Levaba 21 pasaxeiros, dous tripulantes de voo (un capit\u00e1n e un primeiro oficial) e un asistente de voo. O avi\u00f3n engalou \u00e1s 21:16 hora local, 50 minutos m\u00e1is tarde do programado.\nDurante a etapa de cruceiro comezaron a xestarse tormentas na zona. Informouse de que hab\u00eda cumulonimbus cunha base de nubes de 200 p\u00e9s. A tripulaci\u00f3n tivo que desviarse lixeiramente da ruta planeada para evitar un sistema tormentoso preto do aeroporto de Brest-Guipavas. A informaci\u00f3n do tempo en Brest indicaba que a visibilidade era de 800 metros e que hab\u00eda n\u00e9boa.\n\u00c1s 21:39 o control de tr\u00e1fico a\u00e9reo autorizou a tripulaci\u00f3n a descender a unha altura de 7\u00a0000 p\u00e9s (2\u00a0100\u00a0m) e despois a entrar nun patr\u00f3n de espera debido a que o tempo empeorara en Brest. \u00c1s 21:47, uns 90 segundos despois de iniciar o patr\u00f3n de espera, o controlador autorizou a tripulaci\u00f3n a descender aos 2\u00a0000 p\u00e9s (610\u00a0m) e a continuar a aproximaci\u00f3n. Pouco despois o piloto autom\u00e1tico capturou o localizador ILS, que \u00e9 un sistema de aterraxe instrumental usado para guiar o avi\u00f3n ao longo do eixo da pista, e a tripulaci\u00f3n preparouse para a aterraxe. O controlador dixo que autorizar\u00eda a aterraxe despois de que a tripulaci\u00f3n informase da s\u00faa posici\u00f3n.\nAccidente.\n\u00c1s 21:48 o primeiro oficial estendeu os flaps e o avi\u00f3n estabilizouse a 2\u00a0000 p\u00e9s. Mentres o avi\u00f3n estaba estabilizado, o vento que sopraba do noroeste cambiou e comezou a empuxar o avi\u00f3n \u00e1 esquerda, algo que a tripulaci\u00f3n non foi capaz de notar. \u00c1s 21:49 a tripulaci\u00f3n baixou os flaps \u00e1 s\u00faa posici\u00f3n final de aterraxe e realizou a lista de comprobaci\u00f3n antes de aterrar.\n\u00c1s 21:51, mentres estaba a unha altitude duns 500 p\u00e9s (150\u00a0m) durante a aproximaci\u00f3n, o Sistema de Aviso de Proximidade ao Terreo (GPWS) fixo soar a alarma \"sink rate\" (taxa de afundimento). O capit\u00e1n ent\u00f3n desconectou o piloto autom\u00e1tico e o avi\u00f3n continuou o seu descenso. A 100 p\u00e9s o GPWS avisou a tripulaci\u00f3n de que levantase o avi\u00f3n. O capit\u00e1n pediu un go-around e os pilotos aumentaron potencia aos motores. Por\u00e9n, debido \u00e1 pouca velocidade do avi\u00f3n nese momento non foi capaz de ascender.\n\u00c1s 21:51:22 o avi\u00f3n tocou o chan nun campo de herba preto do aeroporto a baixa velocidade. O Bombardier CRJ100 envarou e esnafrouse contra un terrapl\u00e9n boscoso. Golpeou varias \u00e1rbores facendo que a punta da \u00e1 esquerda se separase. Inmediatamente iniciouse un lume na \u00e1 esquerda. Despois o aparello golpeou un muro de formig\u00f3n que causou que a \u00e1 dereita e unha das portas se separasen. A aeronave finalmente parou despois de golpear un poste.\nEvacuaci\u00f3n.\nDespois de que o avi\u00f3n parase o lume comezou a estenderse. Un intenso lume se desenvolveu no interior do aparello, principalmente no lado esquerdo. Os pasaxeiros viron como as lapas se estend\u00edan a trav\u00e9s das paredes. A asistente de voo abriu a porta da cabina de mando e viu enormes brechas no casco desa zona. Ela ordenou aos pasaxeiros evacuar o avi\u00f3n a trav\u00e9s da porta da dereita perdida durante o accidente.\nDurante a evacuaci\u00f3n, varios pasaxeiros non puideron atopar o cami\u00f1o de sa\u00edda. Dous pasaxeiros correron cara \u00e1 parte de popa da cabina. Outro pasaxeiro d\u00edxolles despois que non hab\u00eda sa\u00edda de emerxencia atr\u00e1s. Un pasaxeiros habitual do voo 5672, que estaba sentado no centro do avi\u00f3n, abriu a porta de emerxencia esquerda. Decatouse de que hab\u00eda un intenso lume na \u00e1 esquerda e decidiu sa\u00edr pola porta. As lapas entraron ent\u00f3n no avi\u00f3n a trav\u00e9s da porta de emexencia aberta. O copiloto sa\u00edu do avi\u00f3n a trav\u00e9s do burato que se formara na cabina de mando durante o impacto. A asistenta de voo sa\u00edu do avi\u00f3n e axudou na evacuaci\u00f3n dende o exterior. O aparello foi evacuado en menos dun minuto.\nOperaci\u00f3n de rescate.\nO persoal da torre de control informou os bombeiros do aeroporto de que perderan o contacto co voo 5672 e estes comezaron a buscar o lugar do accidente. \u00c1s 21:56 os bombeiros do aeroporto contactaron cos da cidade de Brest. Posteriormente recibiron chamadas dos pasaxeiros e tripulantes do avi\u00f3n indic\u00e1ndolles que se esnafraran preto do aeroporto. Os bombeiros chegaron ao lugar do accidente \u00e1s 22:18. O copiloto e un pasaxeiro foron levados a un hospital pr\u00f3ximo, mentres o resto foi levado \u00e1 terminal do aeroporto. Tras ser examinados polos m\u00e9dicos, alg\u00fans pasaxeiros foron posteriormente levados ao hospital para ser tratados.\nO capit\u00e1n foi a \u00fanica v\u00edtima mortal do accidente. Nove persoas resultaron feridas."}
{"id": "452456", "revid": "1131", "url": "https://gl.wikipedia.org/wiki?curid=452456", "title": "Voo 857 de All Nippon Airways", "text": "O voo 857 de All Nippon Airways era un servizo regular dende o aeroporto de Haneda en Toquio ata o aeroporto de Hakodate que foi secuestrado por un \u00fanico individuo o d\u00eda 21 de xu\u00f1o de 1995. O avi\u00f3n foi abordado pola polic\u00eda a ma\u00f1\u00e1 seguinte tras unha noite sen ning\u00fan tipo de acci\u00f3n, no primeiro caso no que se usou a forza para responder ao secuestro dun avi\u00f3n no Xap\u00f3n. A abordaxe foi liderada pola polic\u00eda da prefectura de Hokkaido con apoio do equipo especial de asalto da polic\u00eda metropolitana de Tokyo.\nSecuestro.\nAo redor das 11:45 a.m. o secuestrador tomou o control do Boeing 747 mentres voaba sobre a prefectura de Yamagata, e tomou os 365 pasaxeiros e tripulantes como ref\u00e9ns.\nO secuestrador afirmou ser membro do culto relixioso Aum Shinrikyo, que estaba sendo investigado polo seu papel nos ataques con gas sar\u00edn no metro de Tokyo. O secuestrador afirmou ter explosivos pl\u00e1sticos e gas sar\u00edn, e usou estas afirmaci\u00f3ns para ameazar \u00e1 tripulaci\u00f3n.\nDespois de que o avi\u00f3n aterrase en Hakodate \u00e1s 12:42 p.m., o secuestrador demandou a liberaci\u00f3n do l\u00edder de Aum Shinrikyo Shoko Asahara, e que o avi\u00f3n deber\u00eda ser repostado para regresar a Tokyo. S\u00f3 falou a trav\u00e9s dos tripulantes de cabina, e negouse a que trouxesen comida ou bebida ao avi\u00f3n.\nA medida que a situaci\u00f3n avanzaba sen progresos durante a noiti\u00f1a, a polic\u00eda metropolitana de Tokyo realizou unha busca de antecedentes de cada pasaxeiro e conclu\u00edu que o secuestrador era o \u00fanico individuo sospeitoso a bordo. Esta conclusi\u00f3n foi apoiada por comunicaci\u00f3ns do piloto e de pasaxeiros con tel\u00e9fonos m\u00f3biles, que lles dixeron \u00e1 polic\u00eda que o secuestrador actuaba s\u00f3. Un dos pasaxeiros en contacto coa polic\u00eda era o cantante folk Tokiko Kato, que se dirix\u00eda a un concerto en Hakodate.\nO d\u00eda seguinte, \u00e1s 3:42 a.m., baixo a direcci\u00f3n do Primeiro Ministro Tomiichi Murayama, o avi\u00f3n foi asaltado por unidades de polic\u00eda de Hokkaido e Tokyo que estiveran monitorizando o avi\u00f3n dende o exterior. O secuestrador foi arrestado. Un pasaxeiro resultou ferido leve e o resto resultaron ilesos."}
{"id": "452458", "revid": "23204", "url": "https://gl.wikipedia.org/wiki?curid=452458", "title": "Angst essen Seele auf", "text": "Angst essen Seele auf \u00e9 un filme de 1974 de Alema\u00f1a Occidental escrito e dirixido por Rainer Werner Fassbinder. Est\u00e1 protagonizado por Brigitte Mira e El Hedi ben Salem. O filme ga\u00f1ou o premio da International Federation of Film Critics polo mellor filme en competici\u00f3n e o Premio do Xurado Ecum\u00e9nico no Festival de Cinema de Cannes de 1974. \u00c9 considerado unha das obras m\u00e1is poderosas de Fassbinder e considerado por parte da cr\u00edtica como unha obra mestra.\nO filme conta a historia de amor que xorde entre Emmi, unha muller alem\u00e1 maior, e Ali, un traballador inmigrante marroqu\u00ed na Alema\u00f1a despois da segunda guerra mundial."}
{"id": "452460", "revid": "72012", "url": "https://gl.wikipedia.org/wiki?curid=452460", "title": "Paspall\u00e1s com\u00fan", "text": ""}
{"id": "452461", "revid": "5863", "url": "https://gl.wikipedia.org/wiki?curid=452461", "title": "GHG", "text": ""}
{"id": "452463", "revid": "4817", "url": "https://gl.wikipedia.org/wiki?curid=452463", "title": "Chang'e 4", "text": "Chang'e 4, m\u00f3dulo de descenso dun lanzamento espacial chin\u00e9s, foi a primeira sonda en aluar na cara oculta da L\u00faa, o 3 de xaneiro de 2019, despois de ser lanzada o 7 de decembro de 2018. Aluou no interior do cr\u00e1ter Von K\u00e1rm\u00e1n. Levou unha serie de seres vivos para experimentar: algod\u00f3n, colza, pataca,\u00a0arabidopsis, L\u00e9vedo e moscas da froita. A finalidade era formar unha mini zona con condici\u00f3ns atmosf\u00e9ricas na que poder realizar un ciclo vital. A experiencia non sobreviviu as baixas temperaturas da noite lunar.\nA nave levaba un veh\u00edculo lunar, o rover Yutu2.\n\u00d3 igual que as anteriores da serie Chang'e, o seu nome Chang'e 4 prov\u00e9n dunha lenda chinesa na que unha rapaza xove voa ata a L\u00faa."}
{"id": "452465", "revid": "89787", "url": "https://gl.wikipedia.org/wiki?curid=452465", "title": "David Comneno", "text": "David Comneno (en grego: \u0394\u03b1\u03b2\u03af\u03b4 \u039a\u03bf\u03bc\u03bd\u03b7\u03bd\u03cc\u03c2, trans. \"Dabid Komn\u0113nos\"), nado en Constantinopla, aprox. en 1184 e finado en Sinope o 12 de decembro de 1212, foi un membro da dinast\u00eda Comneno e cofundador do Imperio de Trebisonda. David Comneno naceu aproximadamente en 1184 en Constantinopla. Foi o fillo m\u00e1is novo do \"sebastocr\u00e1tor\" Manuel Comneno, fillo do emperador bizantino Andr\u00f3nico I Comneno e da princesa Rusudan, filla do rei Xurxo III de Xeorxia, e irm\u00e1n de Aleixo Comneno, o primeiro emperador de Trebisonda. En 1185, despois da rebeli\u00f3n do 12 de setembro contra Andr\u00f3nico I, Aleixo e David fuxiron a Iberia (Xeorxia), \u00e1 corte de Tamar, a s\u00faa parente de sangue materno da casa dos Bagr\u00e1tidas. Case nada se sabe da vida e actividades de David e Aleixo en Xeorxia.\nDavid e Aleixo Comneno reapareceron en 1204, cando a finais de marzo ou principios de abril dirixiron o ex\u00e9rcito xeorxiano, que lles deu Tamar, para ocupar Trebisonda. Fundaron un imperio co nome da cidade e Aleixo foi proclamado emperador. David como xeneral concentrouse en expandir as fronteiras do novo imperio cara ao oeste. O ex\u00e9rcito trapisond\u00e9s dirixido por David invadiu Paflagonia, que foi tam\u00e9n reclamado polo Imperio de Nicea. Isto deu lugar a un inmediato e longo conflito co emperador de Nicea Teodoro I L\u00e1scaris; a s\u00faa duraci\u00f3n, con pausas certas, foi at\u00e9 1207 ou 1208. Despois que L\u00e1scaris conseguise ocupar Paflagonia, David retirouse a Sinope, onde se converteu en monxe e pasou a chamarse Daniel. Morreu o 12 de decembro de 1212.\nTraxectoria.\nDavid naceu en Constantinopla en aprox. 1184 durante o reinado do seu av\u00f3, Andr\u00f3nico I Comneno. O reinado do seu av\u00f3 estivo marcado por un r\u00e9xime tir\u00e1nico e brutal e terminou co seu asasinato en 1185 polos seus s\u00fabditos. A multitude tam\u00e9n atacou ao pai de David, Manuel, quen se converteu no herdeiro ao trono. Manuel foi cegado e logo, moi probabelmente asasinado (ou morreu das infecci\u00f3ns das s\u00faas feridas). A s\u00faa esposa Rusudan, fuxiu asustada ao reino de Xeorxia cos seus fillos, David e Aleixo. Probabelmente en 1200 David co seu irm\u00e1n Aleixo, estiveron en contacto con Xo\u00e1n Comneno o Gordo, para derrocar a Aleixo III Anxo do trono do \"basileus\", pero o golpe de estado fracasou.\nFundaci\u00f3n do Imperio de Trebisonda.\nEn abril de 1204, mentres Constantinopla estaba asediada polos cruzados, David e Aleixo, que eran membros da corte da s\u00faa t\u00eda Tamar de Xeorxia, preguntaron se ela poder\u00eda darlles un ex\u00e9rcito para conquistar os territorios turcos, co fin de crear un estado e as\u00ed continuar coa dinast\u00eda dos Comnenos. A ra\u00ed\u00f1a accedeu \u00e1 petici\u00f3n dos seus sobri\u00f1os, e proporcionoulles as tropas necesarias, coas cales pod\u00edan conquistar as cidades de Oinaion, Trebisonda e Sinope, os territorios orixinais da familia que gobernara o seu av\u00f3 at\u00e9 1182 e que se atopaban na parte norte de Asia Menor, at\u00e9 os pasos da cadea do Ponto e que os turcos conquistaran. Os dous irm\u00e1ns decidiron que Aleixo gobernase sobre estes territorios, mentres que David e o ex\u00e9rcito seguir\u00edan coas conquistas cara ao oeste. Mentres os dous irm\u00e1ns conquistaban os territorios orixinais da s\u00faa familia, o 13 de abril de 1204 Constantinopla caeu ante os cruzados. Entre tanto David avanzou cara ao oeste co ex\u00e9rcito xeorxiano, incrementando as s\u00faas filas con mercenarios locais, e con este ex\u00e9rcito conquistou o Ponto e Paflagonia, territorio onde estaba Kastamonu, o ancestral castelo da familia dos Comnenos. David conquistou os territorios no oeste, inclu\u00edndo a cidade de Heraclea P\u00f3ntica e aspiraba a conquistar Constantinopla.\nDespois de crear este novo estado os dous irm\u00e1ns, ambos os emperadores, dividiron as ganancias \u00e1 metade: no Leste gobernaba Aleixo e no Oeste o belicoso David. David e Aleixo, como herdeiros de Andr\u00f3nico I, reclamaron o t\u00edtulo de lex\u00edtimos sucesores do Imperio bizantino, nome\u00e1ndose como os emperadores romanos, ou Grandes Comnenos.\nExpansi\u00f3n e resistencia do Imperio.\nAleixo deixou sen obxecci\u00f3n o mando do ex\u00e9rcito imperial en mans de David, que era un gran estratego e era moi valente en batalla. O ex\u00e9rcito de David loitou contra os nicenos, dirixidos por Teodoro I L\u00e1scaris, en Bitinia en 1205, pero foron derrotados, polo que o avance foi detido na cidade trapisondesa de Heraclea P\u00f3ntica. Os trapisondeses non puideron reorganizarse como quer\u00edan os soberanos, xa que os selx\u00facidas comezaron a atacar as s\u00faas fronteiras. En 1205 Trebisonda foi cercada polos selx\u00facidas, dirixidos polo sult\u00e1n Kaikosru I, pero o irm\u00e1n de David foi quen de resistir e en 1206 os selx\u00facidas retir\u00e1ronse.\nEscapando do perigo de caer a capital, os trapisondeses puideron reorganizarse de novo para continuar a guerra contra os nicenos. David comezou o seu avance en Bitinia e enviou ao xove xeneral Sinadeno para ocupar a cidade nicena de Nicomedia. Sinadeno, sen ter en conta o perigo que corr\u00eda ante o emperador Teodoro I L\u00e1scaris, atravesou unha pasaxe no que era f\u00e1cil esperar unha emboscada, e de feito varios homes de Teodoro arrox\u00e1ronse contra os de Sinadeno, atac\u00e1ronos e tom\u00e1rono como prisioneiro.. Coa derrota trapisondesa, David viuse obrigado a reco\u00f1ecer a fronteira co Imperio de Nicea na cidade de Heraclea P\u00f3ntica, a\u00ednda que os nicenos tam\u00e9n reclamaron a cidade para elesMentres David estaba a loitar contra os nicenos, Aleixo fixo da costa de Crimea un vasalo do Imperio de Trebisonda.\nEntre tanto David, que non quer\u00eda renderse ante os nicenos, conseguiu unha alianza co emperador latino Henrique de Flandres contra o Imperio de Nicea. Dado que a belicosidade de David non diminu\u00edu, Teodoro decidiu invadir o Imperio de Trebisonda organizando un ex\u00e9rcito baseado principalmente en arqueiros. Estas tropas ti\u00f1an unha moral moi alta e rapidamente conquistaron o distrito de Plusias. O ex\u00e9rcito niceno tam\u00e9n puxo sitio a Heraclea P\u00f3ntica cando regresou, xa que os latinos baixo o mando de Thierry de Loos capturaran Nicomedia.\nPero pouco despois os latinos tiveron que abandonar a cidade, xa que foron chamados a Tracia, onde o Imperio Latino estaba a ser invadido polos b\u00falgaros. David pediu ao emperador latino inclu\u00edlo nas negociaci\u00f3ns cos nicenos e, a cambio, converter\u00edase no seu vasalo. David usou este movemento pois sab\u00eda que non pod\u00eda resistir s\u00f3 contra o ex\u00e9rcito niceno, e preferiu ser nominalmente un s\u00fabdito latino, en lugar de perder o seu territorio ante os nicenos. O emperador latino aceptou a proposta de David, e inmediatamente enviou \u00e1 fronteira entre Nicea e Trebisonda 300 auxiliares francos, que cruzaron o r\u00edo Sangarios e durante a viaxe devastaron as aldeas nicenas da comarca e recuperaron o distrito de Plusias. David retirouse, pero os francos, con imprudencia temeraria, avanzaron \u00e1s monta\u00f1as e foron atacados por sorpresa por Andr\u00f3nico Guido, un xeneral niceno, nun paso abrupto, preto de NicomediaTodos os francos foron masacrados, excepto un, que se salvou co fin de dicirlle ao seu emperador o que sucedera.\n\u00daltimos anos e morte.\nTras a derrota dos francos, Teodoro I L\u00e1scaris aproveitou a oportunidade para atacar os territorios controlados por David, quen non puido resistir dado os poucos homes que ti\u00f1a, as\u00ed que todos os seus territorios reduc\u00edronse, f\u00f3ra dalgunhas pequenas aldeas. A situaci\u00f3n f\u00edxose a\u00ednda m\u00e1is catastr\u00f3fica cando os selx\u00facidas dirixidos polo sult\u00e1n Kaikaus I, ao ver d\u00e9bil o Imperio de Trebisonda, decidiron atacalo, pondo as\u00ed en asedio a Sinope en 1212. A cidade foi defendida por David e Aleixo, quen chegou para axudar ao seu irm\u00e1n, pero David morreu durante o asedio o 12 de decembro de 1212. A cidade caeu en mans dos selx\u00facidas e Aleixo foi capturado.\nDevanceiros.\nDevanceiros de David Comneno"}
{"id": "452467", "revid": "98629", "url": "https://gl.wikipedia.org/wiki?curid=452467", "title": "Croc-Blanc (filme de 2018)", "text": "\"Para o filme hom\u00f3nimo de 1991 v\u00e9xase Cairo Branco\"\nCairo branco (t\u00edtulo orixinal en franc\u00e9s: Croc-Blanc) \u00e9 un pel\u00edcula de animaci\u00f3n de 2018 dirixida por Alexandre Espigares, baseada na novela do mesmo nome do autor estadounidense Jack London.\nNos Premios do Cinema Europeo foi proposto para mellor filme de animaci\u00f3n en 2018.\nResumo.\nO filme relata a historia de Cairo branco (ou Cabeiro branco), un valente can lobo. Inicialmente \u00e9 amestrado por Castor Gris e a s\u00faa tribo india, quen se ve obrigado a entregarllo a un home malvado. Salvado por unha amigable parella, o can deber\u00e1 deixar de lado os seus instintos salvaxes e afacerse a vivir rodeado de humanos.\nRepartici\u00f3n de voces.\nO filme obtivo comentarios positivos por parte da cr\u00edtica especializada. No sitio \"Rotten Tomatoes\" conta cun \u00edndice de aprobaci\u00f3n do 88% cun rating medio de 7.2 sobre 10. Kate Erbland de \"IndieWire\" eloxiou a pel\u00edcula, afirmando: \"O poder e a maxestosidade de Cairo branco, un marabilloso protagonista, fai que a viaxe pague a pena\". Tim Brayton de \"Alternate Ending\" afirmou no seu comentario: \"\"Cairo branco\" \u00e9 un dos intentos m\u00e1is interesantes de facer algo distinto coa animaci\u00f3n dixital en 3D que viu a luz en moito tempo\"."}
{"id": "452468", "revid": "89787", "url": "https://gl.wikipedia.org/wiki?curid=452468", "title": "Nathan Phillips (activista)", "text": "Nathan Alan Phillips (tam\u00e9n chamado Nathaniel Alan Phillips) nado en Lincoln, Nebrasca o 22 de febreiro de 1954, \u00e9 un activista nativo americano do pobo omaha, e veterano de guerra. Lidera anualmente unha cerimonia na honra dos veteranos nativos americanos no Cemiterio Nacional de Arlington.\nTraxectoria.\nNado e criado en Lincoln, Nebrasca, Phillips medrou no seo dun fogar tribal tradicional omaha at\u00e9 que tivo 5 anos, cando foi separado da s\u00faa nai e criado por unha familia branca. Posteriormente trasladouse a Washington DC.\nA compa\u00f1eira de vida de Phillips foi Shoshana Konstant, tam\u00e9n co\u00f1ecida como Shoshana Beth Phillips, con quen tivo un fillo, Zakiah e unha filla, Alethea.\nActivismo.\nO \"New York Times\" identificou a Phillips como un antigo director da \"Native Youth Alliance\", un grupo que traballa para garantir que a cultura tradicional e as formas espirituais se mante\u00f1an nas xeraci\u00f3ns futuras de nativos americanos, e que lidera unha cerimonia anual na honra de veteranos nativos americanos no Cemiterio Nacional de Arlington. \"The Guardian\" considerouno un \"co\u00f1ecido activista nativo americano que estaba entre os l\u00edderes das protestas de Standing Rock en 2016 e 2017 contra a construci\u00f3n do oleoduto en Dacota do Norte\".\nPhillips apareceu nas noticias en M\u00edchigan no ano 2015 cando un grupo de estudantes da Universidade de M\u00edchigan Oriental supostamente o acosou. Nun artigo de xaneiro de 2019 en \"Indian Country Today\"', Phillips foi descrito como \"coidador da pipa sagrada\". Noutro artigo de xaneiro de 2019 para o \"Washington Post\" Phillips foi descrito como \"un veterano do movemento a prol dos dereitos ind\u00edxenas\".\nV\u00eddeo de \"Make It Bun Dem\".\nEn 2012, Phillips e o seu fillo apareceron nun v\u00eddeo musical para \"Make It Bun Dem\", unha canci\u00f3n de Skrillex e Damian \"Jr. Gong\" Marley. Nunha entrevista do 20 de febreiro de 2017 que se produciu durante as protestas polo oleoduto Dakota Access (DAPL), Phillips explicou que decidiu facer o casting porque quer\u00eda axudar no momento porque quer\u00eda axudar \u00f3s seus fillos a facer fronte \u00f3 cancro da s\u00faa esposa.\n\"Between Earth and Sky\".\nPhillips foi o tema principal dun premiado documental de 2013, \"Between Earth and Sky\" no que el e a s\u00faa muller, Shoshana, regresan \u00e1 s\u00faa reserva omaha cando ela foi diagnosticada con cancro de medula \u00f3sea. A s\u00faa muller finou por mor da doenza en 2014.\nIncidente da Marcha dos Pobos Ind\u00edxenas de 2019.\nO 18 de xaneiro de 2019 varios v\u00eddeos foron gravados no Lincoln Memorial de Washington DC, nos que aparece Phillips sendo acosado por un grupo de cincuenta ou sesenta rapaces da escola secundaria que asistiron \u00e1 \"March for Life\"; os v\u00eddeos difund\u00edronse axi\u00f1a polas redes sociais, inclu\u00edndo Twitter e YouTube, cun dos v\u00eddeos conseguindo m\u00e1is de dous mill\u00f3ns de reproduci\u00f3ns en d\u00faas horas. Philips cami\u00f1ou en direcci\u00f3n \u00f3 grupo de estudantes, todos eles var\u00f3ns do colexio privado Covington Catholic High School (CovCath) e comezou a cantar a AIM Song, unha canci\u00f3n nativo americana intertribal dos powwows. Nos v\u00eddeos tam\u00e9n se ve un estudante do Covington Catholic High School, parado a poucos cent\u00edmetros de Philipps mentres Philipps cantaba, mentres alg\u00fans estudantes de fondo fac\u00edan \"movementos de Tomahawk\" e bailaban. Numerosos estudantes levaban gorras vermellas co lema \"Make America Great Again\"."}
{"id": "452469", "revid": "23204", "url": "https://gl.wikipedia.org/wiki?curid=452469", "title": "Nathan Alan Phillips", "text": ""}
{"id": "452470", "revid": "23204", "url": "https://gl.wikipedia.org/wiki?curid=452470", "title": "Eruditos bizantinos no Renacemento", "text": "Numerosos eruditos consideran que a migraci\u00f3n de sabios bizantinos tras o saqueo de Constantinopla polos cruzados (1204) e a ca\u00edda do Imperio bizantino ante os otom\u00e1ns (1453), \u00e9 unha das claves do rexurdimento dos estudos gregos e romanos que conduciron ao nacemento do humanismo renacentista e a ciencia. Estes emigrados eran gram\u00e1ticos, humanistas, poetas, escritores, impresores, conferenciantes, m\u00fasicos, astr\u00f3nomos, arquitectos, acad\u00e9micos, artistas, escribentes, fil\u00f3sofos, cient\u00edficos, pol\u00edticos e te\u00f3logos, que achegaron a Europa occidental o remanente de co\u00f1ecemento de cultura grega cl\u00e1sica que acumularan e preservaran relativamente ben, e que en Occidente case non lograra sobrevivir aos anos escuros.\nO seu principal papel no humanismo renacentista foi ensinarlles grego aos seus hom\u00f3logos occidentais tanto nas universidades como en privado, as\u00ed como difundir os textos antigos. Os seus precursores foron Barlaam de Calabria (Bernardo Massari) e Leoncio Pilato, ambos os dous provenientes da Calabria culturalmente bizantina do sur de Italia. O impacto destes dous eruditos nos primeiros humanistas do Renacemento \u00e9 indiscut\u00edbel.\nO Colexio Pontificio Grego foi unha fundaci\u00f3n de Gregorio XIII, que estableceu unha universidade en Roma para recibir aos mozos gregos de todos os pa\u00edses onde se usase o rito grego, e por conseguinte para os refuxiados gregos en Italia as\u00ed como para os rutenos e os melquitas de Exipto e Siria. Estes mozos deb\u00edan estudar teolox\u00eda a fin de difundir posteriormente co\u00f1ecementos tanto sagrados como profanos entre os seus compatriotas, e facilitar a reunificaci\u00f3n coas igrexas cism\u00e1ticas. Dunha soa vez comezouse a construci\u00f3n do colexio e da igrexa de san Atanasio, unidos por unha ponte sobre a \"Via dei Greci.\" Os primeiros estudantes chegaron ese mesmo ano (1577) e ata que se ultimou a construci\u00f3n do colexio hosped\u00e1ronse noutra parte.\nAdemais dos italianos meridionais, que habitaban territorios da pen\u00ednsula e de Sicilia antes bizantinos e a\u00ednda moi vinculados coa cultura de Bizancio -en moitas zonas mesmo segu\u00edan falando grego-, cara a 1500 hab\u00eda unha comunidade duns 5.000 falantes de grego en Venecia. Os venecianos tam\u00e9n gobernaban Creta, Dalmacia, e illas e cidades portuarias dispersas polos territorios do antigo imperio, cuxa poboaci\u00f3n aumentara cos refuxiados doutras provincias bizantinas, que prefer\u00edan un goberno veneciano antes que un otom\u00e1n. Creta era especialmente not\u00e1bel pola s\u00faa escola de iconograf\u00eda, que despois de 1453 se converteu na m\u00e1is importante do mundo grego.\nContribuci\u00f3n dos eruditos gregos ao renacemento italiano.\nA\u00ednda que certas ideas desenvolvidas na antiga Roma xa gozaban de popularidade entre os eruditos do s\u00e9culo XIV, e a s\u00faa importancia para o renacemento \u00e9 inneg\u00e1bel, as lecci\u00f3ns sobre cultura grega por parte dos intelectuais bizantinos cambiou o curso do humanismo e do propio renacemento. A cultura grega influenciou todos os aspectos dos \"studia humanitatis\", e en particular a historia e a filosof\u00eda v\u00edronse profundamente afectadas os textos e ideas provenientes de Bizancio. A historia cambiou grazas ao descubrimento e a difusi\u00f3n dos escritos dos historiadores gregos, e o co\u00f1ecemento dos tratados historiogr\u00e1ficos gregos contribu\u00edu a que o obxectivo da historia pasase a ser o de guiar cara a unha vida virtuosa a base do estudo dos acontecementos e personaxes do pasado. Os efectos deste renovado co\u00f1ecemento da historia grega p\u00f3dense ver nos escritos dos humanistas sobre a virtude, que foi un tema popular, e que se mostran especificamente nos exemplos provistos pola antig\u00fcidade grega que exhiben tanto as virtudes como os vicios. Tanto a filosof\u00eda aristot\u00e9lica como a plat\u00f3nica afectaron o renacemento provocando debates sobre o lugar do home no universo, a inmortalidade da alma e a habilidade de perfeccionarse mediante a virtude. O florecemento dos escritos filos\u00f3ficos no s\u00e9culo XV revelan o impacto da filosof\u00eda e a ciencia gregas no renacemento. A resonancia destes cambios perdurou s\u00e9culos despois do renacemento, non s\u00f3 nos escritos dos humanistas, sen\u00f3n tam\u00e9n at\u00e9 o presente na educaci\u00f3n e os valores de Europa e da sociedade occidental.\nDeno Geanakopoulos, na s\u00faa obra sobre a contribuci\u00f3n dos eruditos bizantinos ao renacemento, resumiu a s\u00faa achega en tres cambios principais sobre o pensamento renacentista:\n1) A principios do s\u00e9culo XIV, en Florencia, a \u00e9nfase inicial na ret\u00f3rica pola \u00e9nfase na filosof\u00eda metaf\u00edsica mediante a introduci\u00f3n e reinterpretaci\u00f3n dos textos plat\u00f3nicos.\n2) En Venecia e Padua mitigando o predominio do Arist\u00f3teles averro\u00edsta na ciencia e a filosof\u00eda suplement\u00e1ndoo, a\u00ednda que non substitu\u00edndoo por completo, coas tradici\u00f3ns bizantinas baseadas nos comentadores antigos e bizantinos de Arist\u00f3teles.\n3) A mediados do s\u00e9culo XV en Roma, mediante a \u00e9nfase, non en ningunha escola filos\u00f3fica, sen\u00f3n na produci\u00f3n de versi\u00f3ns m\u00e1is aut\u00e9nticas e confi\u00e1beis de textos gregos relevantes para todos os campos do humanismo e a ciencia, as\u00ed como dos pais gregos da igrexa.\nNon menos importante foi a s\u00faa influencia directa ou indirecta na exexese do propio Novo Testamento mediante as correcci\u00f3ns b\u00edblicas \u00e1 Vulgata latina feitas por Lorenzo Valla \u00e1 luz dos textos gregos baixo a inspiraci\u00f3n de Besari\u00f3n."}
{"id": "452475", "revid": "65337", "url": "https://gl.wikipedia.org/wiki?curid=452475", "title": "Sociedade Numism\u00e1tica Italiana", "text": "A Sociedade Numism\u00e1tica Italiana (en ) \u00e9 unha asociaci\u00f3n cultural italiana sen \u00e1nimo de lucro que centra o seu interese na numism\u00e1tica e ten como finalidade a promoci\u00f3n e a divulgaci\u00f3n dos estudos \"relativos \u00e1s moedas, as fichas, os pesos monetarios, as medallas e os selos\".\nHistoria.\nA sociedade constitu\u00eduse en 1892, no ambiente social e pol\u00edtico inmediatamente posterior \u00e1 unificaci\u00f3n italiana, para cumprir o desexo expresado catro anos antes por un grupo de eruditos numism\u00e1ticos italianos, encabezados por Francesco Gnecchi, que se reuniran en 1888 con motivo da emisi\u00f3n do primeiro n\u00famero da \"Rivista italiana di numismatica:\" \"[...] fundar unha sociedade italiana de numism\u00e1tica do mesmo xeito que as que florecen noutras naci\u00f3ns\". Xa que logo, os modelos para a creaci\u00f3n da nova sociedade eran outras entidades semellantes que naqueles anos xa estaban activas en Europa, como a \"Royal Numismatic Society\" de Londres (desde 1836), a Sociedade Real de Numism\u00e1tica de B\u00e9lxica (desde 1841) ou a Sociedade Francesa de Numism\u00e1tica (desde 1865).\nEntre os membros fundadores at\u00f3pase o daquela pr\u00edncipe do Piemonte V\u00edtor Manuel III, afeccionado \u00e1 numism\u00e1tica, que foi o seu presidente honorario desde 1897.\nDesde a s\u00faa fundaci\u00f3n, a sociedade desenvolve moi diversas actividades encami\u00f1adas ao seu fin social, como son o mantemento da s\u00faa biblioteca tem\u00e1tica, publicaci\u00f3ns tanto monogr\u00e1ficas como peri\u00f3dicas e colaboraci\u00f3n con iniciativas diversas doutras instituci\u00f3ns.\nCon motivo da celebraci\u00f3n de acontecementos importantes para a numism\u00e1tica italiana, como \u00e9 o caso, entre outros, dos centenarios da propia sociedade ou da s\u00faa revista, a Sociedade Numism\u00e1tica Italiana emitiu un bo n\u00famero de medallas conmemorativas.\nA sociedade, que ten a s\u00faa sede en Mil\u00e1n, incl\u00fae entre os seus membros os estudosos e os coleccionistas numism\u00e1ticos italianos e estranxeiros m\u00e1is sobranceiros, e no seu cadro de honra destacan persoas como Philip Grierson, Carlo Maria Cipolla, Laura Breglia, Giovanni Gorini, Pierre Bastien ou Michael Crawford.\nPublicaci\u00f3ns.\n\"Rivista italiana di numismatica e scienze affini\".\nA Sociedade Numism\u00e1tica Italiana publica a publicaci\u00f3n peri\u00f3dica \"Rivista italiana di numismatica e scienze affini\", a revista numism\u00e1tica m\u00e1is antiga de Italia, fundada en 1888 polos irm\u00e1ns Gnecchi e Solone Ambrosoli, cuxo prestixio cient\u00edfico \u00e9 reco\u00f1ecido a nivel internacional.\nNo poxecto do nacemento desta revista fund\u00edronse as d\u00faas cabeceiras numism\u00e1ticas que naquel momento extist\u00edan en Italia, \"Gazzetta Numismatica\" e \"Bullettino di Numismatica e Sfragistica per la Storia d'Italia\", que, por conseguinte, desapareceron nese mesmo ano de 1888.\nA\u00ednda que o nacemento da revista \u00e9 previo \u00e1 existencia da Sociedade Italiana de Numism\u00e1tica, converteuse no seu \u00f3rgano oficial desde o mesmo monmento da s\u00faa fundaci\u00f3n.\nCon ocasi\u00f3n da publicaci\u00f3n do seu n\u00famero 100, en 1999 publicouse unha historia da revista.\n\"Collana di numismatica e scienze affini\".\nOutras das s\u00faas publicaci\u00f3ns agr\u00fapanse dentro da serie \"Collana di numismatica e scienze affini\", onde se recollen diversos estudos e actas de congresos. Consta dos seguintes volumes:"}
{"id": "452476", "revid": "65337", "url": "https://gl.wikipedia.org/wiki?curid=452476", "title": "Societ\u00e0 numismatica italiana", "text": ""}
{"id": "452477", "revid": "89787", "url": "https://gl.wikipedia.org/wiki?curid=452477", "title": "Luke Skywalker", "text": "Luke Skywalker \u00e9 un personaxe ficticio e o protagonista da trilox\u00eda orixinal da saga de ciencia ficci\u00f3n A guerra das galaxias creada por George Lucas. Interpretado por Mark Hamill, Skywalker fai a s\u00faa primeira aparici\u00f3n en \"A guerra das galaxias\" (1977) e nos filmes seguintes \"O imperio contraataca\" (1980) e \"O retorno do Jedi\" (1983). Tres d\u00e9cadas despois Hamill volve a interpretar o personaxe na trilox\u00eda de Star Wars, secuela da anterior, que empeza con ' (2015) e ' (2017). Esta previsto que o actor volva a interpretar a Luke Skywlker na vindeira pel\u00edcula \"\" (2019).\nLuke Skywalker representa o heroe arquetipo, \"un mozo chamado a emprender a aventura, o heroe que se enfronta a dificultades e probas e regresa trala vitoria, acadando un gran beneficio para a comunidade\". Luke Skywalker viviu dende neno en Tatooine con seus t\u00edos Owen Lars e Beru onde traballaba como campesi\u00f1o, axudando en t\u00f3dalas tarefas na granxa de seus t\u00edos. Tras abandonar o planeta con Ben Kenobi emprendeu unha grande aventura e terminou convertendose nun Cabaleiro Jedi."}
{"id": "452479", "revid": "7523", "url": "https://gl.wikipedia.org/wiki?curid=452479", "title": "Eric Gordon", "text": "Eric Ambrose Gordon Jr., nado o 25 de decembro de 1988 en Indian\u00e1polis, Indiana, \u00e9 un xogador estadounidense de baloncesto profesional que xoga nos Los Angeles Clippers da National Basketball Association (NBA).\nTraxectoria profesional.\nGordon foi seleccionado na 7\u00aa posici\u00f3n do Draft da NBA de 2008 polos Los Angeles Clippers. \u00d3 remate da s\u00faa tempada coma rookie, Gordon foi inclu\u00eddo no segundo mellor equipo de rookies da tempada, e rematou en quinta posici\u00f3n na votaci\u00f3n para o Rookie do Ano da NBA.\nO 14 de decembro de 2011, os Clippers traspasaron a Gordon, Chris Kaman, Al-Farouq Aminu e unha elecci\u00f3n da primeira rolda do Draft de 2012 \u00f3s New Orleans Hornets, a cambio de Chris Paul e d\u00faas futuras elecci\u00f3ns da segunda rolda do Draft. O 11 de xullo de 2012, Gordon asinou unha oferta dos Phoenix Suns por catro anos e 58 mill\u00f3ns de d\u00f3lares. O 14 de xullo de 2012, os Hornets decidiron igualar a oferta e Gordon quedou en Nova Orle\u00e1ns.\nO 9 de xullo de 2016, Gordon asinou cos Houston Rockets."}
{"id": "452480", "revid": "7523", "url": "https://gl.wikipedia.org/wiki?curid=452480", "title": "Patrick Beverley", "text": "Patrick Beverley, nado o 12 de xullo de 1988 en Chicago, Illinois, \u00e9 un xogador estadounidense de baloncesto profesional que xoga nos Chicago Bulls da National Basketball Association (NBA).\nTraxectoria profesional.\nO 25 de xu\u00f1o de 2009, Beverley foi seleccionado na 42\u00aa posici\u00f3n do Draft da NBA de 2009 polos Los Angeles Lakers. O d\u00eda seguinte, os seus dereitos do Draft foron traspasados \u00f3s Miami Heat a cambio dunha elecci\u00f3n da segunda rolda do Draft de 2011.\nO 7 de xaneiro de 2013, Beverley asinou un contrato de varios anos cos Houston Rockets, e foi inmediatamente asignado \u00f3s Rio Grande Valley Vipers da NBA Development League. Fixo o seu debut na NBA o 15 de xaneiro de 2013, na derrota dos Rockets por 117-109 contra os Los Angeles Clippers.\nO 28 de xu\u00f1o de 2017, Beverley foi traspasado \u00f3s Los Angeles Clippers xunto a Sam Dekker, Montrezl Harrell, Darrun Hilliard, DeAndre Liggins, Lou Williams, Kyle Wiltjer e unha elecci\u00f3n da primeira rolda do Draft de 2018, a cambio de Chris Paul. O 12 de xullo de 2019, Beverley acordou cos Clippers un novo contrato por tres anos.\nO 16 de agosto de 2021, Beverley foi traspasado xunto a Daniel Oturu e Rajon Rondo \u00f3s Memphis Grizzlies a cambio de Eric Bledsoe. Nove d\u00edas m\u00e1is tarde, os Grizzlies traspasaron a Beverley \u00f3s Minnesota Timberwolves a cambio de Jarrett Culver e Juancho Hernang\u00f3mez.\nO 6 de xullo de 2022, Beverley foi traspasado \u00f3s Utah Jazz xunto a Malik Beasley, Jarred Vanderbilt, Leandro Bolmaro, e os dereitos do Draft de Walker Kessler, ademais de catro elecci\u00f3n da primeira rolda do Draft e un intercambio de elecci\u00f3ns da primeira rolda do Draft de 2026, a cambio de Rudy Gobert. O 25 de agosto de 2022, foi traspasado de novo sen chegar a debutar cos Jazz, desta vez \u00f3s Los Angeles Lakers, a cambio de Stanley Johnson e Talen Horton-Tucker. O 18 de outubro de 2022, Beverley debutou cos Lakers, facendo tres puntos na derrota por 123\u2013109 contra os Golden State Warriors."}
{"id": "452481", "revid": "98629", "url": "https://gl.wikipedia.org/wiki?curid=452481", "title": "Michelle Bolsonaro", "text": "Michelle de Paula Firmo Reinaldo Bolsonaro, nada en Ceilandia (Distrito Federal) o 22 de marzo de 1982, foi a primeira dama do Brasil, polo seu matrimonio co presidente Jair Bolsonaro, dende o 1 de xaneiro de 2019 ata o 1 de xaneiro de 2023.\nNada en Ceil\u00e2ndia, rexi\u00f3n administrativa do Distrito Federal, completou os seus estudos nun colexio p\u00fablico e traballou como secretaria parlamentaria entre 2004 e 2008 na C\u00e1mara dos Deputados, onde co\u00f1eceu ao seu futuro marido, Jair Bolsonaro.\nMembro da Igrexa Bautista Attitude, \u00e9 defensora de causas sociais relacionadas coas persoas con discapacidade, con visibilidade sobre enfermidades raras, inclusi\u00f3n dixital, concienciaci\u00f3n sobre o autismo, inclusi\u00f3n de Libras nas escolas e outros proxectos sociais. A pesar das s\u00faas posici\u00f3ns, o Consello Nacional dos Dereitos das Persoas con Discapacidade (Conade) extinguiuse en 2019, durante o goberno de Bolsonaro, mediante un decreto presidencial.\nMichelle converteuse na primeira primeira dama brasileira en falar no sal\u00f3n do Palacio do Planalto durante unha toma de posesi\u00f3n presidencial. Ela, que forma parte do Ministerio para Xordomudos na Igrexa Bautista Attitude, onde actuou como int\u00e9rprete de Libras nos servizos, falou en lingua de signos brasileira (Libras).\nNo tradicional discurso do presidente da Rep\u00fablica na noite de Nadal, na noite do 24 de decembro de 2019, por primeira vez na historia, unha Primeira Dama pronuncia un discurso xunto ao presidente nunha cadea nacional de radio e televisi\u00f3n. Michelle, que vestiu unha camisa vermella co nome de \"Xes\u00fas\", desexou \"un Nadal bendito para todos os brasileiros\" e destacou que \"entre todos, con amor e dedicaci\u00f3n, podemos constru\u00edr un Brasil m\u00e1is xusto, inclusivo e solidario para todos. \""}
{"id": "452483", "revid": "88215", "url": "https://gl.wikipedia.org/wiki?curid=452483", "title": "Orest Lebedenko", "text": "Orest Zinoviiovych Lebedenko (en ucra\u00edno: \u041e\u0440\u0435\u0441\u0442 \u0417\u0456\u043d\u043e\u0432\u0456\u0439\u043e\u0432\u0438\u0447 \u041b\u0435\u0431\u0435\u0434\u0435\u043d\u043a\u043e), nado o 23 de setembro de 1998 en Lviv, \u00e9 un futbolista ucra\u00edno, que xoga como lateral esquerdo no Vizela, da Primeira Liga de Portugal.\nTraxectoria.\nInicios.\nFormouse como futbolista nas canteiras do Pokrova Lviv e do Karpaty Lviv e o 29 de xullo de 2017, con 18 anos, debutou co primeiro equipo deste \u00faltimo na Premier Liha ucra\u00edna, nun partido contra o Dynamo de K\u00ediv. Militou no club da cidade de Lviv durante o seguinte ano e medio, ata que en xaneiro de 2019 foi traspasado ao Lugo, da Segunda divisi\u00f3n espa\u00f1ola.\nLugo.\nChegou a Lugo para cubrir o oco deixado polo seu compatriota Vasyl Kravets, pero durante os seus primeiros meses na cidade galega, con Alberto Monteagudo como adestrador, non dispuxo de ning\u00fan minuto de competici\u00f3n. Non foi ata a derradeira xornada de liga, con Eloy Jim\u00e9nez no banco e coa permanencia xa asegurada, que debutou fronte ao N\u00e0stic no Nou Estadi.\nCesi\u00f3n ao Olimpik Donetsk.\nNa primeira metade da tempada 2019/20 disputou seis partidos e en xaneiro sa\u00edu cedido ao Olimpik Donetsk do seu pa\u00eds, na busca de m\u00e1is minutos. Militou durante unha tempada e media no equipo de Donetsk, onde rendeu a un bo nivel, conseguindo a permanencia na m\u00e1xima categor\u00eda en \u00e1mbalas d\u00faas campa\u00f1as, a\u00ednda que finalmente o club cesou as s\u00faas actividades en xullo de 2021.\nRegreso a Lugo.\nDe volta en Lugo f\u00edxose coa titularidade no equipo de Rub\u00e9n Alb\u00e9s e disputou 37 partidos na campa\u00f1a 2021/22, contribu\u00edndo a lograr a permanencia un ano m\u00e1is. Unha lesi\u00f3n nun ombreiro na primeira xornada da tempada 2022/23 provocou que perdese o seu posto no equipo titular en favor de Z\u00e9 Ricardo. O 21 de xaneiro de 2023, exactamente catro anos despois da s\u00faa chegada ao club lucense, f\u00edxose oficial a s\u00faa fichaxe polo Deportivo da Coru\u00f1a. \nDeportivo da Coru\u00f1a.\nF\u00edxose coa titularidade no lateral esquerdo do Deportivo dende o momento da s\u00faa chegada, desprazando ao banco ao coru\u00f1\u00e9s Ra\u00fal Carnero. Foi titular en 15 dos \u00faltimos 18 partidos da liga regular e marcou o gol da vitoria ante o Talavera (0-1). Rub\u00e9n de la Barrera deulle a titularidade tam\u00e9n na promoci\u00f3n de ascenso, pero o equipo caeu eliminado diante do Castell\u00f3n. Ao remate da tempada foi traspasado ao Vizela, da Primeira Liga de Portugal.\nSelecci\u00f3n ucra\u00edna.\nFoi 6 veces internacional coa selecci\u00f3n sub-21 de Ucra\u00edna entre 2018 e 2020."}
{"id": "452484", "revid": "839", "url": "https://gl.wikipedia.org/wiki?curid=452484", "title": "Thomas de Castro", "text": "Thomas de Castro, nado c. 1621/1626 en Divar (Goa, India portuguesa) e finado o 16 de xullo de 1684/1689, foi un eclesi\u00e1stico cat\u00f3lico indio. \nTraxectoria.\nNaceu arredor de 1621/1626 na illa de Divar, na Goa baixo soberan\u00eda portuguesa. De casta brahmana, foi levado a Roma polo seu t\u00edo Matheus de Castro, e al\u00ed entrou na congregaci\u00f3n dos teatinos. Durante a s\u00faa estancia en Roma foi profesor de Filosof\u00eda e Teolox\u00eda e mestre de novizos.\nFoi elixido para evanxelizar na India, nomeado e consagrado bispo titular de \"Fulsivelem\" en 1671. Foi nomeado polo papa Clemente X vigairo apost\u00f3lico para os reinos de Coch\u00edn, Tanur, Madurai, Kodungallur, Kannur, Mysore e Gingee e a costa do Canar\u00e1 (costa do actual estado de Karnataka). Foi tam\u00e9n inquisidor xeral na rexi\u00f3n. O seu nomeamento provocou un conflito entre a Congregaci\u00f3n para a Propagaci\u00f3n da Fe e as autoridades portuguesas que manti\u00f1an o sistema de \"padroado\".\nPara evitar aos portugueses, que non aceptaban o nomeamento dun nativo, viaxou por terra a trav\u00e9s de Siria e Mesopotamia. Tres anos m\u00e1is tarde, en 1674, chegou \u00e1 India. Levou a cabo unha labor misioneira intensa, tendo como s\u00e9 Mangalore. Como vigairo tivo conflitos de xurisdici\u00f3n co arcebispo de Goa Antonio Brand\u00e3o. As autoridades tentaron prohibir aos cristi\u00e1ns do Kanara recibir os sacramentos das s\u00faas mans ou das dos seus sacerdotes se o vigairo de Castro non reco\u00f1ec\u00eda a xurisdici\u00f3n do arcebispo na rexi\u00f3n. De Castro respondeu excomungando a aqueles que recibisen os sacramentos dos misioneiros suxeitos ao \"padroado\".\nFinou no Kanara, o 16 de xullo de 1689, aos 63 anos."}
{"id": "452486", "revid": "7523", "url": "https://gl.wikipedia.org/wiki?curid=452486", "title": "Wesley Hoedt", "text": "Wesley Hoedt, nado en Alkmaar o 6 de marzo de 1994, \u00e9 un futbolista neerland\u00e9s. Xoga de defensa central e o seu equipo actual \u00e9 o Southampton FC.\nTraxectoria.\nO 22 de xaneiro de 2019 anunciouse a s\u00faa cesi\u00f3n ata o remate da tempada, con opci\u00f3n de compra, polo Celta de Vigo."}
{"id": "452506", "revid": "1576", "url": "https://gl.wikipedia.org/wiki?curid=452506", "title": "\u062c\u0632\u0631 \u0627\u0644\u0642\u0645\u0631", "text": ""}
{"id": "452508", "revid": "1576", "url": "https://gl.wikipedia.org/wiki?curid=452508", "title": "Guin\u00e9-Bissau", "text": ""}
{"id": "452510", "revid": "7523", "url": "https://gl.wikipedia.org/wiki?curid=452510", "title": "Montrezl Harrell", "text": "Montrezl Dashay Harrell, nado o 26 de xaneiro de 1994 en Tarboro, Carolina do Norte, \u00e9 un xogador estadounidense de baloncesto profesional que xoga nos Philadelphia 76ers da National Basketball Association (NBA).\nTraxectoria profesional.\nO 25 de xu\u00f1o de 2015, Harrell foi seleccionado na 32\u00aa posici\u00f3n do Draft da NBA de 2015 polos Houston Rockets. O 19 de setembro de 2015 asinou un contrato de tres anos cos Rockets. Debutou na NBA o 28 de outubro de 2015, facendo oito puntos e tres rebotes na derrota dos Rockets por 105-85 contra os Denver Nuggets. Durante a s\u00faa tempada coma rookie, foi asignado en varias ocasi\u00f3ns \u00f3s Rio Grande Valley Vipers, afiliado dos Rockets na NBA D-League.\nO 28 de xu\u00f1o de 2017, Harrell foi traspasado \u00f3s Los Angeles Clippers xunto a Patrick Beverley, Sam Dekker, Darrun Hilliard, DeAndre Liggins, Lou Williams, Kyle Wiltjer e unha elecci\u00f3n da primeira rolda do Draft de 2018, a cambio de Chris Paul.\nO 22 de novembro de 2020, Harrell asinou cos Los Angeles Lakers. O 22 de decembro de 2020, Harrell debutou cos Lakers facendo 17 puntos, 10 rebotes e 3 asistencias na derrota por 116\u2013109 contra os Los Angeles Clippers."}
{"id": "452512", "revid": "1576", "url": "https://gl.wikipedia.org/wiki?curid=452512", "title": "Econom\u00eda da illa Mauricio", "text": ""}
{"id": "452516", "revid": "98629", "url": "https://gl.wikipedia.org/wiki?curid=452516", "title": "Reinos da Commonwealth de Naci\u00f3ns", "text": "Un Reino da Commonwealth \u00e9 un estado soberano no cal a Ra\u00ed\u00f1a Isabel II \u00e9 a monarca constitucional reinante e xefa de Estado. Cada reino \u00e9 independente dos outros. Hai 15 reinos da Commonwealth: Antiga e Barbuda, Australia, as Bahamas, Belize, o Canad\u00e1, Granada, Nova Zelandia, Pap\u00faa Nova Guinea, Saint Kitts e Nevis, as Illas Salom\u00f3n Santa Lucia, San Vicente e as Granadinas, Tuvalu, o Reino Unido e Xamaica. Os 15 reinos da Commonwealth son membros da Commonwealth de Naci\u00f3ns, unha organizaci\u00f3n intergubernamental de 53 estados membros. Isabel II \u00e9 a Xefa da Commonwealth.\nNa coroaci\u00f3n de Isabel II en 1952, usouse o termo \"realms\" (reinos) para describir os sete estados soberanos dos cales era ra\u00ed\u00f1a (o Reino Unido, Canad\u00e1, Australia, Nova Zelandia, Sur\u00e1frica, Paquist\u00e1n e Ceil\u00e1n). Dende ent\u00f3n, os novos reinos foron creados por independencia das antigas colonias e alg\u00fans reinos convert\u00e9ronse en rep\u00fablicas.\nReinos actuais da Commonwealth.\nHai 15 reinos da Commonwealth actualmente cunha extensi\u00f3n combinada (exclu\u00edndo reclamaci\u00f3ns ant\u00e1rticas) de 18.7\u00a0mill\u00f3ns de km\u00b2 e unha poboaci\u00f3n duns\u00a0151 mill\u00f3ns de habitantes, dos cales todos menos uns dous mill\u00f3ns viven nos seis pa\u00edses m\u00e1is poboados: o Reino Unido, Canad\u00e1, Australia, Pap\u00faa Nova Guinea, Nova Zelandia, e Xamaica.\nRelaci\u00f3n dos reinos.\nOs reinos da Commonwealth son, a efectos das relaci\u00f3ns internacionais, estados soberanos. Est\u00e1n unidos s\u00f3 na s\u00faa conexi\u00f3n voluntaria coa instituci\u00f3n da monarqu\u00eda, a sucesi\u00f3n, e a Ra\u00ed\u00f1a mesma; a persoa do soberano e a Coroa da que se dixo en 1936 que era \"a ligaz\u00f3n m\u00e1is importante e vital\" entre os reinos. O licenciado en ciencias pol\u00edticas Peter Boyce chamou a esta agrupaci\u00f3n de pa\u00edses asociados deste xeito, \"unha consecuci\u00f3n sen parang\u00f3n na historia das relaci\u00f3ns internacionais ou do dereito constitucional\". Termos como \"uni\u00f3n persoal\", \"unha forma de uni\u00f3n persoal\", e \"monarqu\u00eda compartida\", entre outros, te\u00f1en sido usados como definici\u00f3ns desde o comezo mesmo da Commonwealth, a\u00ednda as\u00ed non hai ning\u00fan acordo en que termo \u00e9 m\u00e1is preciso, ou mesmo se a uni\u00f3n persoal \u00e9 aplic\u00e1bel sequera.\nDende a Declaraci\u00f3n Balfour de 1926, os reinos foron considerados \"iguais en status, en ning\u00fan xeito subordina un a outro en calquera aspecto dos seus asuntos dom\u00e9sticos ou externos, a\u00ednda que est\u00e1n unidos por unha alianza com\u00fan \u00e1 Coroa\". E o monarca \u00e9 \"igualmente, oficialmente, e explicitamente [monarca] de reinos separados e aut\u00f3nomos\". Andrew Michie escribiu en 1952: \"Isabel II encarna na s\u00faa persoa propia moitas monarqu\u00edas: \u00e9 Ra\u00ed\u00f1a de Gran Breta\u00f1a, mais \u00e9 igualmente Ra\u00ed\u00f1a de Canad\u00e1, Australia, Nova Zelandia, Paquist\u00e1n, Sur\u00e1frica, e Ceil\u00e1n... \u00c9 agora pos\u00edbel para Isabel II ser, na pr\u00e1ctica as\u00ed como na teor\u00eda, igualmente Ra\u00ed\u00f1a en todos os seus reinos.\" A\u00ednda as\u00ed, Boyce sost\u00e9n a opini\u00f3n contraria de que as coroas dos reinos non brit\u00e1nicos son \"derivadas, se non subordinadas\" \u00e1 coroa do Reino Unido. O Reino Unido xa non pos\u00fae ning\u00fan poder lexislativo sobre calquera outro pa\u00eds, a pesar de que alg\u00fans pa\u00edses contin\u00faan a utilizar, pola s\u00faa propia vontade, o Comit\u00e9 Xudicial do Consello Privado como parte da s\u00faa maxistratura propia; normalmente como o tribunal m\u00e1is alto de apelaci\u00f3n.\nXa que cada reino ten a mesma persoa como monarca, a pr\u00e1ctica diplom\u00e1tica de intercambiar embaixadores con cartas credenciais dun xefe de estado a outro \u00e9 redundante. As\u00ed pois as relaci\u00f3ns diplom\u00e1ticas entre os reinos da Commonwealth son s\u00f3 a nivel de goberno e de intercambio de altos comisionados.. O t\u00edtulo de \"alto comisionado\" \u00e9 as\u00ed Alto Comisionado para o Goberno da S\u00faa Maxestade en [Pa\u00eds]. Para algunhas cerimonias, a orde de precedencia para os altos comisionados das monarqu\u00edas ou as bandeiras nacionais \u00e9 posta segundo a orde cronol\u00f3xica de, primeiro, cando o pa\u00eds se converteu nun dominio e despois a data na cal o pa\u00eds obtivo a independencia.\nDesta relaci\u00f3n entre estados independentes xurdiron conflitos de interese, variando dende asuntos diplom\u00e1ticos menores (como a monarca expresando no consello dun dos seus gabinetes puntos de vista opostos aos doutros gabinetes) a conflitos m\u00e1is serios con respecto a asuntos de conflito armado, no cal a monarca, como xefa de estado de dous pa\u00edses diferentes, pode estar simultaneamente en guerra e en paz cun terceiro pa\u00eds, ou mesmo en guerra con ela como xefa de estado de d\u00faas naci\u00f3ns host\u00eds. En tales casos, os vicerreis tenderon a evitar colocar a monarqu\u00eda directamente no centro do conflito, de xeito que un gobernador-xeral pode ter que tomar acci\u00f3ns pol\u00e9micas enteiramente pola s\u00faa propia iniciativa a trav\u00e9s do poder moderador.\nEn anos recentes, alg\u00fans avogados ve\u00f1en defendendo o libre movemento de cidad\u00e1ns entre un subconxunto dos pa\u00edses da Commonwealth: o Reino Unido, Canad\u00e1, Australia, e Nova Zelandia. Para iso argumentan que \"comparten xefa de estado, lingua nativa, e o mesmo respecto pola lei com\u00fan. As opini\u00f3ns sobre a posibilidade de que o plan resulte son diversas. Os brit\u00e1nicos euroesc\u00e9pticos (aqueles cr\u00edticos coa Uni\u00f3n Europea) te\u00f1en expresado a s\u00faa preferencia por unha relaci\u00f3n \"similar en natureza e obxectivos \u00e1 EU\" entre os mesmos catro pa\u00edses: a Uni\u00f3n CANZUK sen repetir os \"erros de Europa\", a\u00ednda que esta posibilidade tam\u00e9n foi definida como \"dif\u00edcil e dalg\u00fan modo rebuscada\". A pesar disto, enquisas realizadas por organizaci\u00f3ns como CANZUK Internacional e YouGov indicaron un apoio xeneralizado para o libre movemento de bens e persoas a trav\u00e9s do Canad\u00e1, Australia, Nova Zelandia e o Reino Unido, cun apoio para as propostas que var\u00edan do 58\u201364% no Reino Unido, 70\u201372% en Australia, 75\u201377% no Canad\u00e1 e 81\u201382% en Nova Zelandia.\nA Coroa nos pa\u00edses da Commonwealth.\nA evoluci\u00f3n das monarqu\u00edas da Commonwealth resultou na Coroa tendo tanto un car\u00e1cter compartido como un separado, co individual sendo igualmente monarca de cada estado e actuando en cada un deles como unha persoa legal distinta guiada s\u00f3 polo consello de ministros desa xurisdici\u00f3n. Isto significa que en contextos diferentes o termo Coroa p\u00f3dese referir \u00e1 instituci\u00f3n extranacional asociada aos 16 pa\u00edses, ou \u00e1 Coroa en cada pa\u00eds considerada por separado. Con todo, a\u00ednda que a monarqu\u00eda xa non \u00e9 unha instituci\u00f3n exclusivamente brit\u00e1nica, devindo \"domesticada\" en cada un dos pa\u00edses, os medios de comunicaci\u00f3n e \u00e1mbitos legais a mi\u00fado a\u00ednda se refiren a ela como a \"Coroa\" brit\u00e1nica por raz\u00f3ns hist\u00f3ricas, de comodidade, ou pol\u00edticas, con indiferenza dos t\u00edtulos e termos diferentes, espec\u00edficos, oficiais e nacionais usados para referirse \u00e1 Ra\u00ed\u00f1a dos cidad\u00e1ns en cada xurisdici\u00f3n. Por exemplo, en Barbados a Ra\u00ed\u00f1a era co\u00f1ecida como Isabel II, Ra\u00ed\u00f1a de Barbados, ou simplemente a Ra\u00ed\u00f1a de Barbados, mentres que o seu t\u00edtulo enteiro fac\u00eda menci\u00f3n \u00e1 s\u00faa posici\u00f3n como ra\u00ed\u00f1a dos outros reinos da Commonwealth.\nDende un punto de vista cultural, o nome e a imaxe da Ra\u00ed\u00f1a e outros s\u00edmbolos reais \u00fanicos a cada naci\u00f3n p\u00f3dense ver nos emblemas e insignias das instituci\u00f3ns gobernamentais e dos ex\u00e9rcitos. A efixie da Ra\u00ed\u00f1a, por exemplo, aparece en moedas e billetes dalg\u00fans pa\u00edses, e habitualmente requ\u00edrese un xuramento de fidelidade \u00e1 Ra\u00ed\u00f1a para pol\u00edticos, xu\u00edces, membros militares e novos cidad\u00e1ns.\nSucesi\u00f3n real e rexencia.\nPara garantir a continuidade dos m\u00faltiples Estados que comparten a mesma persoa como monarca, o pre\u00e1mbulo do Estatuto de Westminster de 1931 dispuxo que calquera alteraci\u00f3n \u00e1 li\u00f1a de sucesi\u00f3n en calquera pa\u00eds ten que ser voluntariamente aprobado polos parlamentos de todos os pa\u00edses da Commonwealth. Foi aplicado por primeira vez en 1936 cando o goberno brit\u00e1nico fixo concesi\u00f3ns aos gobernos dos dominios durante a crise da abdicaci\u00f3n de Eduardo VIII. O primeiro ministro do Canad\u00e1 William Lyon Mackenzie King sinalou que o Estatuto de Westminster requir\u00eda a petici\u00f3n e o consentimento do Canad\u00e1 a calquera lexislaci\u00f3n pasada polo parlamento brit\u00e1nico antes de que formara parte das leis do Canad\u00e1 e afectar a li\u00f1a de sucesi\u00f3n no Canad\u00e1. Sir Maurice Gwyer, primeiro conselleiro parlamentario do Reino Unido, reflectiu esta posici\u00f3n, expondo que a Acta de Asentamento era unha parte da lei en cada dominio. A\u00ednda as\u00ed hoxe o Estatuto de Westminster \u00e9 lei s\u00f3 no Canad\u00e1, Australia, e o Reino Unido, a convenci\u00f3n da aprobaci\u00f3n dos outros reinos foi reformada polo Acordo de Perth de 2011, no cal os 16 pa\u00edses estiveron de acordo en principio para mudar a regra de sucesi\u00f3n \u00e1 primoxenitura absoluta, para quitar a restrici\u00f3n de que o monarca non se puidera casar con algu\u00e9n cat\u00f3lico, e para reducir o n\u00famero de membros da Familia Real que necesitan o permiso do monarca para casar. Estes cambios entraron en vigor o 26 de marzo de 2015. De maneira alternativa, un reino da Commonwealth pode abandonar a uni\u00f3n ou ben designando unha casa real diferente ou convert\u00e9ndose en rep\u00fablica, acci\u00f3ns sobre as que, a\u00ednda que alteran a sucesi\u00f3n real do pa\u00eds, non aplica a convenci\u00f3n.\nCon todo, o acordo entre as monarqu\u00edas non significa que as leis de sucesi\u00f3n non poidan diverxer. Durante a crise de abdicaci\u00f3n en 1936, o Reino Unido pasou a declaraci\u00f3n da s\u00faa Maxestade da Acta de Abdicaci\u00f3n coa aprobaci\u00f3n do parlamento de Australia e os gobernos dos restantes dominios. (Canad\u00e1, Nova Zelandia, e Sur\u00e1frica deron a s\u00faa aprobaci\u00f3n parlamentaria m\u00e1is tarde). A acta fixo efectiva a abdicaci\u00f3n de Eduardo no Reino Unido o 11 de decembro. O goberno canadense pedira e aprobara que a acta pasara a formar parte de lei canadense, e Australia e Nova Zelandia a\u00ednda non adoptaran o Estatuto de Westminster, por\u00e9n a abdicaci\u00f3n tivo lugar naqueles pa\u00edses no mesmo d\u00eda. O parlamento de Sur\u00e1frica, aprobou a s\u00faa lexislaci\u00f3n propia que adiantaba a abdicaci\u00f3n al\u00ed ao 10 de decembro. O Estado Libre irland\u00e9s reco\u00f1eceu cunha lei propia a abdicaci\u00f3n do rei o 12 de decembro.\nA funci\u00f3n do monarca nos reinos.\nO monarca ocupa a posici\u00f3n m\u00e1is alta en cada monarqu\u00eda da Commonwealth e pode exercer funci\u00f3ns como emitir ordes executivas, comandar as forzas militares, e crear e administrar leis. Por\u00e9n, agora cada pa\u00eds funciona baixo o sistema de Westminster de democracia parlamentaria e o concepto de goberno respons\u00e1bel, o que significa que o monarca por convenci\u00f3n exerce os seus poderes aconsellado polos seus ministros da Coroa, quen son normalmente elixidos polo parlamento. \nO soberano reside no seu reino m\u00e1is antigo, o Reino Unido, e as\u00ed leva a cabo os seus deberes al\u00ed case sempre en persoa. A Ra\u00ed\u00f1a nomea vicerreis para asistir \u00e1 maior\u00eda de cerimonias e actos constitucionais dos demais reinos: en cada un, un gobernador-xeral como o seu representante nacional persoal, e ademais un gobernador como o seu representante en cada un dos estados australianos. Estas citas son todas realizadas por consello do primeiro ministro do pa\u00eds correspondente, a\u00ednda que este proceso pode ter requisitos adicionais. Noutros casos, dependendo do pa\u00eds, alg\u00fans poderes adicionais espec\u00edficos quedan reservados exclusivamente para o monarca, como nomear senadores adicionais no Senado canadense, a creaci\u00f3n de honras, a emisi\u00f3n de patentes reais e, en ocasi\u00f3ns de importancia nacional, a Ra\u00ed\u00f1a pode ser aconsellada para realizar en persoa as s\u00faas funci\u00f3ns constitucionais, como conceder permisos reais ou emitir proclamaci\u00f3ns reais. Doutro xeito, todos os poderes reais, inclu\u00edndo a Prerrogativas Reais, son levadas a cabo en nome do soberano polo vicerrei, que, ademais dos xa mencionados, incl\u00faen un gobernador de tenente en cada provincia do Canad\u00e1 (nomeado polo Gobernador Xeral do Canad\u00e1). No Reino Unido, a Ra\u00ed\u00f1a nomea Asesores de Estado para exercer as s\u00faas funci\u00f3ns constitucionais na s\u00faa ausencia.\nFunci\u00f3n relixiosa do monarca.\nA funci\u00f3n relixiosa do soberano difire de pa\u00eds a pa\u00eds. En todos os reinos excepto Pap\u00faa Nova Guinea, a Ra\u00ed\u00f1a \u00e9 soberana \"pola Graza de Deus\", unha frase que forma parte do seu t\u00edtulo oficial dentro deses estados. No Canad\u00e1, o Reino Unido e Nova Zelandia, \"Defensor da Fe\" (en lat\u00edn: \"fidei defensor\"), a antiga frase concedida por primeira vez en 1521 polo papa Le\u00f3n X a Henry VIII, est\u00e1 tam\u00e9n inclu\u00edda no t\u00edtulo real e o soberano \u00e9 referido as\u00ed na \u00fanica coroaci\u00f3n que ten lugar na Commonwealth, unha cerimonia no contexto dun servizo relixioso imbu\u00eddo de simbolismo e significado teol\u00f3xico e constitucional, celebrado na Abad\u00eda de Westminster en Londres.\nCon todo, \u00e9 s\u00f3 no Reino Unido que a ra\u00ed\u00f1a realmente xoga un papel na relixi\u00f3n organizada. En Inglaterra, act\u00faa como a Gobernadora Suprema da Igrexa de Inglaterra e nomea os seus bispos e arcebispos que despois ac\u00faan como os seus Se\u00f1ores Espirituais. En Escocia, fai un xuramento de defender e protexer a Igrexa de Escocia e env\u00eda a reuni\u00f3ns da Asemblea Xeral da Igrexa un \"Lord High Commissioner\" como o seu representante, cando non asiste persoalmente.\nBandeiras.\nA Ra\u00ed\u00f1a emprega varios estandartes reais para marcar a s\u00faa presenza, dependendo de en que reino estea ou en representaci\u00f3n de que reino estea actuando. Ten actualmente bandeiras \u00fanicas para Australia, Canad\u00e1, Xamaica, Nova Zelandia, e d\u00faas variaci\u00f3ns para o Reino Unido, unha para Escocia e outra para o resto do pa\u00eds. Todas son bandeiras her\u00e1ldicas qu\"e\" mostran o escudo de armas do soberano para ese estado, e todos excepto as do Reino Unido, te\u00f1en no centro a bandeira persoal da Ra\u00ed\u00f1a, un \"E\" coroado, de \"Elizabeth,\" rodeado por un rosario de rosas que representan os pa\u00edses da Commonwealth. Esta \u00faltima bandeira \u00e9 utilizada por si soa para os reinos que non te\u00f1en un estandarte persoal \u00fanico para a monarca, as\u00ed como para o uso xeral en representaci\u00f3n da Ra\u00ed\u00f1a como Xefa da Commonwealth. O monarca ti\u00f1a anteriormente estandartes reais para Serra Leoa, Mauricio, Malta, e Trinidad e Tobago, mais estas pancartas ficaron obsoletas cando os pa\u00edses se converteron en rep\u00fablicas.\nOutros membros da Familia Real te\u00f1en os seus est\u00e1ndares persoais propios. No Reino Unido, a maior\u00eda ten a s\u00faa pancarta distintiva propia ou pancartas. O Pr\u00edncipe de Gales, Duque de Cambridge, a princesa Real, Duque de York, e Conde de Wessex tam\u00e9n ter un cada un para o Canad\u00e1, e os membros restantes do uso Familiar Real un espec\u00edfico ermine-bordered pancarta das armas reais canadenses. Quen non pos\u00fae un est\u00e1ndar para un \u00e1mbito individual outro que o UK utilizar\u00e1 o seu est\u00e1ndar brit\u00e1nico para identificar eles cando visitando outros \u00e1mbitos de Commonwealth e pa\u00edses estranxeiros.\nOs gobernadores xerais dos reinos da Commonwealth usan tam\u00e9n cada un unha bandeira persoal, as cales, igual que as do monarca, pasan a cada sucesivo ocupante da oficina. A maior\u00eda te\u00f1en un le\u00f3n sobre unha coroa de San Eduardo co nome do pa\u00eds debaixo, todo sobre un fondo azul. As d\u00faas excepci\u00f3ns son as do Canad\u00e1, dende 1981 e Nova Zelandia dende 2008. Os gobernadores tenentes das provincias canadenses te\u00f1en cada un os seus est\u00e1ndares persoais propios, as\u00ed como os gobernadores dos estados australianos.\nAntigos reinos da Commonwealth.\nLista de estados.\nAl\u00e9n dos estados arriba listados, o Dominio de Terra Nova foi un dominio cando o Estatuto de Westminster 1931 foi aprobado polo rei mais perdeu ese status en 1934, sen ter nunca aprobado o Estatuto de Westminster, e antes de que o termo \"reino da Commonwealth\" fora nunca usado. Debido a unha crise financeira e pol\u00edtica dom\u00e9stica, o poder lexislativo de Terra Nova solicitou ao Reino Unido suspender o status de dominio e o parlamento brit\u00e1nico aprobou a Acta de Terra Nova de 1933, e a orde foi aplicada en 1934. En vez de reclamar o status de dominio despois da Segunda Guerra Mundial, Terra Nova converteuse nunha provincia do Canad\u00e1 en 1949.\nReferendos republicanos.\nVarios reinos da Commonwealth realizaron referendos para decidir se converterse ou non en rep\u00fablicas. Dos oito referendos realizados, s\u00f3 tres deron un resultado favorable \u00e1 rep\u00fablica: os de Ghana, Sur\u00e1frica e o segundo referendo de Gambia. Os referendos que rexeitaron a proposta foron os de Australia, d\u00faas veces en Tuvalu, e en San Vicente e as Granadinas. "}
{"id": "452517", "revid": "6058451", "url": "https://gl.wikipedia.org/wiki?curid=452517", "title": "Veloso Salgado", "text": "Xos\u00e9 Mar\u00eda Veloso Salgado, nado en Mel\u00f3n o 2 de abril de 1864\u00a0 e finado en Lisboa o 22 de xullo de 1945, foi un pintor galego-portugu\u00e9s. Considerado un dos mellores expo\u00f1entes do Naturalismo na pintura portuguesa, na s\u00faa obra sobresaen exemplos de pintura hist\u00f3rica, paisaxes, e retratos.\nBiograf\u00eda.\nXos\u00e9 Mar\u00eda Veloso Salgado naceu en Mel\u00f3n (un concello da provincia de Ourense, preto da Raia), onde viviu at\u00e9 os 10 anos de idade. Era fillo dos labregos Jos\u00e9 P\u00e9rez e Dolores Veloso Rodrigues Salgado. En 1874, os seus pais envi\u00e1rono canda o seu t\u00edo materno, Miguel Veloso Rodrigues Salgado, que rexentaba un obradoiro de litograf\u00eda (\"Litografia Lemos\") en Lisboa, Portugal, no que Veloso Salgado comezou a traballar como aprendiz.\nEntre 1878 e 1880 asistiu \u00e1s clases que a Escola da Academia de Belas Artes de Lisboa ofrec\u00eda \u00e1 noiti\u00f1a especialmente para traballadores e aprobounas con \u00e9xito. Animado polos seus bos resultados, pasouse \u00e1s clases vespertinas normais en 1881 e ao final do seu primeiro ano ga\u00f1ou un premio de vinte mil reais. Foi alumno de Jos\u00e9 Sim\u00f5es de Almeida e de Jos\u00e9 Ferreira Chaves, que lle aprenderon debuxo e pintura respectivamente, e conseguiu notas excelentes en ambas as d\u00faas disciplinas.\nEn 1884 presentou dous traballos na XIII exposici\u00f3n da Sociedade Promotora de Belas Artes polos que levou unha menci\u00f3n honorable. En 1887, amais de participar na XIV exposici\u00f3n, Veloso Salgado rematou os seus estudos cunha nota final de 17 sobre 20. Ese mesmo ano adquiriu a cidadan\u00eda portuguesa. Todos estes m\u00e9ritos val\u00e9ronlle unha bolsa estatal para seguir os seus estudos en Par\u00eds.\nEn 1888, Veloso Salgado alugou un \"atelier\" en Par\u00eds (na Rue Denfert-Rochereau), que compartiu con Artur Melo. Aqu\u00ed tam\u00e9n trabou amizade co escultor Ant\u00f3nio Teixeira Lopes, que ti\u00f1a o seu estudio no mesmo edificio. Veloso Salgado foi aceptado na \u00c9cole des beaux-arts, onde foi alumno de Alexandre Cabanel, Benjamin-Constante, Jules-\u00c9lie Delaunay, Jean-Paul Laurens e Fernand Cormon. Ao redor deste tempo contactou co pintor Jules Breton e a s\u00faa filla e aprendiz Virginie Demont-Breton, as\u00ed como co marido dela, Adrien Demont, co que a relaci\u00f3n deveu nunha fonda amizade.\nDebutou no Sal\u00f3n de Par\u00eds en 1889. Al\u00ed ga\u00f1ou o terceiro premio co seu \"Amor e Psyche\" (1891), o primeiro dos seus traballos importantes, que actualmente se conserva no Museu Nacional de Arte Contempor\u00e2nea do Chiado. Entrementres, tam\u00e9n ga\u00f1ou un concurso de pintura convocado pola C\u00e1mara Municipal de Lisboa (1890), e participou na I Exposici\u00f3n do Gremio Art\u00edstico de Lisboa.\nDespois da s\u00faa estad\u00eda en Par\u00eds, Veloso Salgado viaxou a Italia antes de regresar a Portugal, det\u00e9ndose en Florencia para estudar os pintores do Renacemento, copiar as s\u00faas obras e pintar ao aire libre. Estando en Italia, pintou un dos seus traballos m\u00e1is celebrados, \"Jesus\". Este cadro exp\u00faxose con grande \u00e9xito no Sal\u00f3n de 1892 e perdeuse en 1900 no desgraciado afundimento do barco que o tra\u00eda de volta da Exposici\u00f3n Universal de 1900. Na \u00faltima d\u00e9cada do s\u00e9culo, Veloso Salgado tam\u00e9n partillou na Exposici\u00f3n de Arte de M\u00fanic, e na \"Exposici\u00f3n Internacional de Antuerpen.\" A Academia Portuense de Belas Artes nomeuno Acad\u00e9mico de m\u00e9rito en 1907.\nRegresou a Lisboa en 1895 e en decembro dese ano entrou como profesor interino de pintura hist\u00f3rica na Escola de Belas Artes; dous anos m\u00e1is tarde foi escollido sobre Columbano Bordalo Pinheiro para o posto de profesor permanente. Desde ent\u00f3n, participou regularmente en grandes exposici\u00f3ns art\u00edsticas nacionais e internacionais, pintou por encarga para moitas instituci\u00f3ns e grandes persoeiros, e obtivo varios premios e distinci\u00f3ns (Oficial da Ordem Militar de Sant'Iago da Espada en 1896, Cabaleiro da Lexi\u00f3n de Honra francesa en 1902, membro da Academia das Ci\u00eancias de Lisboa en 1907). \u00c1 parte de pintar en cabalete, decorou varios edificios p\u00fablicos e residencias privadas, como a Sala do Tribunal do Palacio da Bolsa do Porto, a C\u00e1mara de Deputados no Pal\u00e1cio de S\u00e3o Bento en Lisboa, o Museo Militar de Lisboa, a Escola M\u00e9dica de Lisboa e a Facultade de Ciencias da Universidade do Porto. Xunto co arquitecto Miguel Ventura Terra, tam\u00e9n traballou na decoraci\u00f3n do Teatro Politeama e na Sinagoga Shaar\u00e9 Tikva.\nEn 1901, consonte a reforma de educaci\u00f3n art\u00edstica, compartiu con Columbano a docencia da materia de pintura hist\u00f3rica.\nEn 1896 casou con Vitorina de Silva Mello, afillada do pintor Jos\u00e9 Ferreira Chaves. Deste matrimonio naceron Jos\u00e9 Miguel Veloso Salgado (nado en 1896), e Maria Adelina Veloso Salgado (nada en 1899). Cando a vi\u00fava de Ferreira Chaves pasou en 1903, Veloso Salgado herdou a maior\u00eda dos seus bens.\nVeloso Salgado retirouse da pintura en 1940, aos 76 anos, e morreu cinco anos m\u00e1is tarde, en 1945."}
{"id": "452518", "revid": "82922", "url": "https://gl.wikipedia.org/wiki?curid=452518", "title": "Federaci\u00f3n Internacional da Medalla de Arte", "text": "A Federaci\u00f3n Internacional da Medalla de Arte (en ; en ), co\u00f1ecida tam\u00e9n polo acr\u00f3nimo FIDEM, \u00e9 unha asociaci\u00f3n profesional de \u00e1mbito internacional dedicada \u00e1 pr\u00e1ctica e a promoci\u00f3n da medall\u00edstica art\u00edstica.\nA entidade est\u00e1 presidida polo numism\u00e1tico brit\u00e1nico Philip Attwood.\nHistoria.\nA FIDEM fundouse en Par\u00eds en 1937 como un instrumento para a promoci\u00f3n e a difusi\u00f3n da arte de gravar medallas a nivel internacional, de maneira que se garanta o seu reco\u00f1ecemento e a s\u00faa consideraci\u00f3n entre as demais modalidades art\u00edsticas, principalmente mediante publicaci\u00f3ns e a trav\u00e9s da organizaci\u00f3n de acontecementos internacionais.\nOs seus membros son desde artistas medallistas ata instituci\u00f3ns como museos, casas de moeda, fundaci\u00f3ns, bibliotecas, asociaci\u00f3ns, empresas do sector e universidades de todo o mundo.\nFuncionamento.\nA Federaci\u00f3n Internacional da Medalla de Arte opera en arredor de 40 pa\u00edses, nos que conta coa figura dun delegado e un vicedelegado que mante\u00f1en contactos regulares cos artistas afiliados e con outras persoas e entidades relacionadas dun xeito ou doutro coa medall\u00edstica.\nEntre os principais eventos, a FIDEM organiza un congreso e unha exposici\u00f3n internacionais de periodicidade bianual sobre a arte da medalla, no transcurso dos cales se producen contactos e intercambios de ideas entre os artistas desta especialidade. O XXXV congreso, correspondente a 2018, tivo lugar en Otava, Canad\u00e1.\nCon ocasi\u00f3n de cada congreso-exposici\u00f3n, a entidade publica desde 1938 a revista \"M\u00e9dailles\", de difusi\u00f3n gratu\u00edta entre os seus membros, que, entre outra informaci\u00f3n, agrupa artigos acerca dos temas tratados no congreso e sobre as medallas presentadas na exposici\u00f3n.\nPremios da FIDEM.\nGran Premio FIDEM.\nNo congreso que tivo lugar en Londres en 1992 institu\u00eduse o Gran Premio da FIDEM, que se lle concede a unha das medallas presentadas en cada unha das exposici\u00f3ns internacionais bianuais, logo do seu exame por parte dun xurado escollido polo Comit\u00e9 Executivo e Consultivo da entidade, que atende a uns criterios prefixados por esta. A identidade dos ga\u00f1adores co\u00f1\u00e9cese en cada caso durante a cerimonia de clausura de cada congreso, momento no que se fai a entrega do galard\u00f3n.\nEstes son os ga\u00f1adores do premio:\nPremio FIDEM AT 70.\nEn 2007 institu\u00eduse este premio creado para conmemorar o 70 aniversario da entidade. Conc\u00e9dese a unha ou varias persoas que destaquen polo seu apoio ao mundo da medalla.\nDesde a s\u00faa creaci\u00f3n, m\u00e1is dunha trintena de artistas foron galardoados con este premio. Na s\u00faa edici\u00f3n de 2018 resultaron galardoados os canadenses Lynden Beesley, Susan Taylor, Lorraine Wright, Michael Groves e David Dunlop."}
{"id": "452519", "revid": "65337", "url": "https://gl.wikipedia.org/wiki?curid=452519", "title": "FIDEM", "text": ""}
{"id": "452520", "revid": "65337", "url": "https://gl.wikipedia.org/wiki?curid=452520", "title": "F\u00e9d\u00e9ration Internationale de la M\u00e9daille d'Arte", "text": ""}
{"id": "452521", "revid": "65337", "url": "https://gl.wikipedia.org/wiki?curid=452521", "title": "International Art Medal Federation", "text": ""}
{"id": "452522", "revid": "1131", "url": "https://gl.wikipedia.org/wiki?curid=452522", "title": "Faro do cabo Beddouza", "text": "O faro do cabo Beddouza \u00e9 un faro situado no cabo Beddouza (antigo Cabo Cantin), a uns 35 quil\u00f3metros ao norte do porto de Safim, na rexi\u00f3n de Marrakech-Safim, Marrocos. \u00c9 xestionado polo porto e autoridade mar\u00edtima do \"Minist\u00e8re de l'\u00e9quipement, du transport, de la logistique et de l'eau\".\nO faro constru\u00edduse en 1916 cunha torre de pedra cadrada con lanterna e galer\u00eda. Est\u00e1 situado dentro dunha Kasbah, nun recinto cadrado con michos e torres cadradas nas esquinas."}
{"id": "452524", "revid": "89787", "url": "https://gl.wikipedia.org/wiki?curid=452524", "title": "CD117", "text": "O CD117 (\"cl\u00faster\" de diferenciaci\u00f3n 117), tam\u00e9n chamado receptor do factor de crecemento de c\u00e9lula nai/mastocito (SCFR), protooncoxene c-Kit ou tirosina prote\u00edna quinase Kit, \u00e9 unha prote\u00edna de tipo receptor tirosina quinase que nos humanos est\u00e1 codificada no xene KIT do cromosoma 4. Atop\u00e1ronse moitas variantes de transcrici\u00f3n deste xene que codificaban diferentes isoformas.\nKIT describiuno primeiramente o bioqu\u00edmico alem\u00e1n Axel Ullrich en 1987 como o hom\u00f3logo celular do oncoxene viral do sarcoma felino v-kit.\nMarcador da superficie celular.\nOs \"cluster\" de diferenciaci\u00f3n (CD) son marcadores que se encontran na superficie celular, que son reco\u00f1ecidos por conxuntos espec\u00edficos de anticorpos, usados para identificar o tipo celular, estado de diferenciaci\u00f3n e actividade dunha c\u00e9lula. O CD117 \u00e9 un importante marcador da superficie celular usado para identificar certos tipos de c\u00e9lulas proxenitoras linfoides hematopo\u00e9ticas (sangu\u00edneas) na medula \u00f3sea. En concreto, expr\u00e9sano fortemente as c\u00e9lulas nai hematopo\u00e9ticas (HSC), c\u00e9lulas proxenitoras multipotentes (MPP) e c\u00e9lulas proxenitoras mieloides com\u00fans (CMP), mentres que os c\u00e9lulas proxenitoras linfoides com\u00fans (CLP) o expresan en superficie a un baixo nivel. \nO CD117 tam\u00e9n serve para identificar as c\u00e9lulas proxenitoras de timocitos temper\u00e1ns no timo, como son as li\u00f1axes iniciais T proxenitoras (ETP/DN1) e timocitos DN2, que o expresan a un alto nivel de c-Kit. Tam\u00e9n \u00e9 un marcador para as c\u00e9lulas nai de pr\u00f3stata de rato. Ademais, os mastocitos, melanocitos da pel e c\u00e9lulas intersticiais de Cajal do tracto dixestivo expresan tam\u00e9n o CD117. En humanos, a expresi\u00f3n de c-kit nas c\u00e9lulas linfoides innatas de tipo colaborador (ILC) que carecen da expresi\u00f3n de CRTH2 (CD294) util\u00edzase para marcar a poboaci\u00f3n ILC3.\nFunci\u00f3n.\nO CD117 \u00e9 un receptor de citocinas expresado na superfice de c\u00e9lulas nai hematopo\u00e9ticas e noutros tipos de c\u00e9lulas. As formas alteradas deste receptor poden ser asociadas con alg\u00fans tipos de cancro. O CD117 \u00e9 unha receptor tirosina quinase de tipo III, que se une ao factor de c\u00e9lula nai (unha substancia que causa o crecemento de certo tipo de c\u00e9lulas), tam\u00e9n co\u00f1ecido como \"ligando c-kit\". Cando este receptor se une ao factor de c\u00e9lula nai (SCF) forma un d\u00edmero que activa a s\u00faa actividade intr\u00ednseca de tirosina quinase, que \u00e1 s\u00faa vez fosforila e activa as mol\u00e9culas de transduci\u00f3n de sinais que propagan o sinal na c\u00e9lula. A sinalizaci\u00f3n por CD117 xoga un papel na supervivencia celular, proliferaci\u00f3n e diferenciaci\u00f3n.\nMobilizaci\u00f3n.\nAs c\u00e9lulas proxenitoras hematopo\u00e9ticas est\u00e1n normalmente presentes no sangue a baixos niveis. A mobilizaci\u00f3n \u00e9 o proceso polo cal as c\u00e9lulas proxenitoras migran desde a medula \u00f3sea \u00e1 circulaci\u00f3n sangu\u00ednea, o que incrementa a s\u00faa cantidade no sangue. A mobilizaci\u00f3n util\u00edzase clinicamente como fonte de c\u00e9lulas nai hematopo\u00e9ticas para o transplante de c\u00e9lulas nai hematopo\u00e9ticas (HSCT). A sinalizaci\u00f3n por medio de CD117 foi implicada na mobilizaci\u00f3n. Actualmente o G-CSF \u00e9 o principal f\u00e1rmaco utilizado para a mobilizaci\u00f3n, o cal activa indirectamente CD117. O Plerixafor (un antagonista de CXCR4-SDF1) en combinaci\u00f3n con G-CSF, tam\u00e9n se usa para a mobilizaci\u00f3n de c\u00e9lulas proxenitoras hematopo\u00e9ticas. Os agonistas directos de CD117 est\u00e1n sendo desenvolvidos actualmente como axentes de mobilizaci\u00f3n.\nPapel no cancro.\nAs mutaci\u00f3ns activadoras deste xenes est\u00e1n asociadas con tumores estromais gastrointestinais, seminoma testicular, enermidade do mastocito, melanoma e leucemia mieloide aguda, mentres que as mutaci\u00f3ns inactivadoras est\u00e1n asociadas co defecto xen\u00e9tico denominado piebaldismo.\nTerapias anti-KIT.\nO CD117 \u00e9 un protooncoxene, o que significa que as mutaci\u00f3ns ou sobreexpresi\u00f3ns desta prote\u00edna poden conducir ao desenvolvemento dun cancro. Os seminomas, un subtipo de tumores de c\u00e9lula xerminal testiculares, te\u00f1en frecuentemente mutaci\u00f3ns activadoras no ex\u00f3n 17 do CD117. Ademis, o xene que codifica CD117 est\u00e1 frecuentemente sobreexpresado e amplificado neste tipo de tumor, aparecendo m\u00e1is comunmente como un amplic\u00f3n de xene \u00fanico. As mutaci\u00f3ns en CD117 foron tam\u00e9n implicadas na leucemia, un cancro de c\u00e9lulas proxenitoras hematopo\u00e9ticas, as\u00ed como no melanoma, enfermidade do mastocito e tumores estromais gastrointestinais (GISTs). A eficacia do f\u00e1rmaco inhibidor de CD117 imatinib (nome comercial Gleevec) est\u00e1 determinada polo status de mutaci\u00f3n de CD117:\nCando a mutaci\u00f3n tivolugar no ex\u00f3nn 11 (como ocorre en moitos casos en tumores estromais gastrointestinais), os tumores responde ao imatinib. Por\u00e9n, se a mutaci\u00f3n ocorre no ex\u00f3n 17 (frecuente en seminomas e leucemias), o receptor non \u00e9 inhibido polo imatinib. Neses casos poden utilizarse outros inhibidores como dasatinib e nilotinib. Os investigadores estudaron o comportamento din\u00e1mico do tipo silvestre e o mutante D816H do receptor KIT e enfatizaron a rexi\u00f3n do bucle A estendido (EAL) (805-850) para realizar an\u00e1lises por computador. As s\u00faas investigaci\u00f3ns at\u00f3micas de mutantes do receptor KIT nos que se enfatizou a rexi\u00f3n melloraron o co\u00f1ecemento do mecanismo de resistencia ao sunitinib do receptor KIT e axudaron a descubrir novas terapias contra as c\u00e9lulas tumorais resistentes baseadas no KIT na terapia dos tumores estromais gastrointestinais.\nO axente precl\u00ednico KTN0182A \u00e9 un conxugado anticorpo-f\u00e1rmaco anti-KIT que cont\u00e9n pirrolobenzodiazepina (PBD), o cal mostra actividade antitumoral in vitro e in vivo contra diversos tumores.\nImportancia para o diagn\u00f3stico.\nOs anticorpos para o CD117 util\u00edzanse moito en inmunohistoqu\u00edmica para axudar a distinguir tipos determinados de tumores en preparaci\u00f3ns histol\u00f3xicas. Util\u00edzase principalmente para o diagn\u00f3stico de tumores estromais gastrointestinais, que son positivos para o CD117, pero negativos para marcadores como a desmina e S-100, os cales son positivos en tumores de m\u00fasculo liso e neurais, que te\u00f1en unha aparencia similar. Nos tumores estromais gastrointestinais, a tinguidura de CD117 \u00e9 tipicamente citopl\u00e1smica, e acent\u00faase fortemente ao longo da membrana plasm\u00e1tica. Os anticorpos para CD117 poden utilizarse tam\u00e9n para o diag\u00f3stico de tumores de mastocitos e para distinguir seminomas de carcinomas embrionais.\nInteracci\u00f3ns.\nO CD117 interacciona con:"}
{"id": "452525", "revid": "27155", "url": "https://gl.wikipedia.org/wiki?curid=452525", "title": "KIT (xene)", "text": ""}
{"id": "452526", "revid": "27155", "url": "https://gl.wikipedia.org/wiki?curid=452526", "title": "SCFR", "text": ""}
{"id": "452527", "revid": "27155", "url": "https://gl.wikipedia.org/wiki?curid=452527", "title": "Receptor do factor de crecemento de c\u00e9lula nai/mastocito", "text": ""}
{"id": "452528", "revid": "27155", "url": "https://gl.wikipedia.org/wiki?curid=452528", "title": "Protooncoxene c-Kit", "text": ""}
{"id": "452529", "revid": "27155", "url": "https://gl.wikipedia.org/wiki?curid=452529", "title": "C-Kit", "text": ""}
{"id": "452530", "revid": "27155", "url": "https://gl.wikipedia.org/wiki?curid=452530", "title": "Receptor C-Kit", "text": ""}
{"id": "452531", "revid": "27155", "url": "https://gl.wikipedia.org/wiki?curid=452531", "title": "Receptor c-kit", "text": ""}
{"id": "452532", "revid": "27155", "url": "https://gl.wikipedia.org/wiki?curid=452532", "title": "Receptor c-KIT", "text": ""}
{"id": "452533", "revid": "27155", "url": "https://gl.wikipedia.org/wiki?curid=452533", "title": "Receptor c-Kit", "text": ""}
{"id": "452535", "revid": "47401", "url": "https://gl.wikipedia.org/wiki?curid=452535", "title": "91\u00aa edici\u00f3n dos \u00d3scar", "text": "A 91.\u00aa entrega dos premios \u00d3scar, que reco\u00f1ece os filmes de 2018 tivo lugar o d\u00eda 24 de febreiro de 2019 no Dolby Theatre dos \u00c1nxeles (Estados Unidos). Foi a primeira cerimonia de entrega que non tivo presentador dende a 61\u00aa cerimonia, que tivo lugar en 1989.\nPremios de Honra.\nA Academia tam\u00e9n celebrou a d\u00e9cima edici\u00f3n dos Premios Gobernadores o 8 de novembro de 2018, durante a cal foron presentados os Oscar de Honra e o Irving G. Thalberg Memorial Award."}
{"id": "452537", "revid": "27155", "url": "https://gl.wikipedia.org/wiki?curid=452537", "title": "Receptor de C-Kit", "text": ""}
{"id": "452538", "revid": "27155", "url": "https://gl.wikipedia.org/wiki?curid=452538", "title": "Receptor de c-kit", "text": ""}
{"id": "452539", "revid": "27155", "url": "https://gl.wikipedia.org/wiki?curid=452539", "title": "Receptor de c-KIT", "text": ""}
{"id": "452540", "revid": "85894", "url": "https://gl.wikipedia.org/wiki?curid=452540", "title": "Rogelio Riveiro Aboy", "text": "Rogelio Riveiro Aboy, co\u00f1ecido como Necho, nado en Padr\u00f3n cara a 1906 e finado en Santiago de Compostela o 30 de xu\u00f1o de 1937, foi un pol\u00edtico galego.\nTraxectoria.\nConfeiteiro de Padr\u00f3n. Ao estalar a golpe de Estado do 18 de xullo de 1936 foi detido. Xulgado en consello de guerra en Compostela por rebeli\u00f3n militar, foi condenado a pena de morte. Foi fusilado en Compostela o 30 de xu\u00f1o de 1937 con Vicente Fuentes, Lu\u00eds Villaverde Lapido, Jos\u00e9 Montes e Manuel Hermida Pintor."}
{"id": "452541", "revid": "98629", "url": "https://gl.wikipedia.org/wiki?curid=452541", "title": "Programa Cop\u00e9rnico", "text": "O programa Cop\u00e9rnico, Copernicus, anteriormente chamado Global Monitoring for Environment and Security (GMES), \u00e9 un proxecto creado conxuntamente pola Axencia Espacial Europea (ESA) e pola Uni\u00f3n Europea a trav\u00e9s da Axencia Europea do Medio Ambiente, que pretende lograr unha completa, continua e aut\u00f3noma capacidade de observaci\u00f3n terrestre de alta calidade con resultados accesibles libremente pola comunidade cient\u00edfica ou calquera outra persoa interesada. Un dos servizos que ofrece \u00e9 o Servizo de Cambio Clim\u00e1tico Copernicus (C3S), centrado no monitoreo e proxecci\u00f3ns clim\u00e1ticas. O obxectivo xeral \u00e9 prover de informaci\u00f3n exacta, fiable e continua, para, entre outras cousas, mellorar a xesti\u00f3n e conservaci\u00f3n do medio ambiente, comprender e mitigar os efectos do cambio clim\u00e1tico e asegurar a seguridade civil. Pretende agrupar diferentes fontes de informaci\u00f3n, sat\u00e9lites ambientais e bases terrestres, para proporcionar unha visi\u00f3n global do \"estado de sa\u00fade\" da Terra.\nO custo do programa de 1998 a 2020 est\u00edmase en 6700 mill\u00f3ns de euros, dos que uns 4300 M\u20ac pertencen ao per\u00edodo 2014-2020 e ser\u00e1n compartidos entre a UE (2/3) e a ESA (1/3), cuns beneficios estimados en 30 000 mill\u00f3ns de euros para 2030. A ESA, como patrocinador principal, levou a cabo a maior parte do dese\u00f1o, e supervisa e cofinancia o desenvolvemento das misi\u00f3ns Sentinel, que consisten en polo menos dous sat\u00e9lites cada unha. O programa tam\u00e9n prover\u00e1 os instrumentos MTG (Meteosat de Terceira Xeraci\u00f3n) e o MetOp-SG (Meteorological Operational Satellite - Second Generation), que forman parte da EUMETSAT. A ESA e a EUMETSAT coordinaranse para recoller informaci\u00f3n dun total duns 30 sat\u00e9lites para contribu\u00edr ao programa Cop\u00e9rnico.\nA informaci\u00f3n xeoespacial proporcionada por Cop\u00e9rnico pode ser agrupada en seis temas interactivos:\nOs dous \u00faltimos foron anunciados durante o Forum GMES en Lille en setembro de 2008.\nO programa Cop\u00e9rnico ap\u00f3iase en tres alicerces:\nHistoria.\nEnvisat foi precedido dos dous sat\u00e9lites baixo a denominaci\u00f3n de ERS, European_Remote_Sensing_satellite.\nDurante d\u00e9cadas, instituci\u00f3ns nacionais e europeas fixeron un esforzo substancial en I+D no campo da observaci\u00f3n terrestre. Estes esforzos fixeron posibles grandes logros durante moito tempo, pero sempre estaban suxeitos \u00e1s limitaci\u00f3ns das actividades I+D (por exemplo falta de soporte a longo prazo). A idea de sistema \"global\" e continuo de observaci\u00f3n terrestre foi desenvolvida baixo o nome de Global Monitoring for Environment and Security (GMES), posteriormente renomeado como \"Cop\u00e9rnico\" despois de que a Uni\u00f3n Europea comezase a financiar e desenvolver o programa.\nEntre 2014 e 2015 entrou na fase operacional. A clave para comezar coas operaci\u00f3ns de Cop\u00e9rnico foi ter unha estrutura gobernamental e un modelo de negocio apropiado que apoie a continuidade e sustentabilidade destes servizos. O programa Cop\u00e9rnico foi pasando de I+D a un servizo operacional nunha serie de pasos:\nA seguinte lista amosa acontecementos importantes na historia do programa:\nMisi\u00f3ns de observaci\u00f3n terrestre.\nMisi\u00f3ns Sentinel.\nA Axencia Espacial Europea est\u00e1 na actualidade desenvolvendo 6 (+1) misi\u00f3ns baixo o programa Sentinel. As misi\u00f3ns Sentinel incl\u00faen observaci\u00f3ns por radar e imaxes de amplo espectro para a vixilancia de continentes, oc\u00e9anos e a atmosfera. Cada misi\u00f3n Sentinel est\u00e1 constitu\u00edda por 2 sat\u00e9lites para asegurar que cobren o establecido para cada misi\u00f3n, xerando unha robusta base de dados para os servizos Copernicus. \u00c9 unha colaboraci\u00f3n entre ESA, NASA, Eumetsat e a NOAA, con contribuci\u00f3n da axencia espacial francesa CNES.\nResumo dos obxectivos das misi\u00f3ns Sentinel:\nSentinel 1.\nSentinel-1 prov\u00e9 as imaxes de radar para a informaci\u00f3n meteorol\u00f3xica durante o d\u00eda e a noite nos continentes e oc\u00e9anos. O primeiro, Sentinel-1A, foi lanzado con \u00e9xito o 3 de abril de 2014 pola axencia Arianespace nun foguete espacial Soiuz, desde o porto espacial de Kourou. O segundo, Sentinel-1B, foi lanzado da mesma forma o 25 de abril de 2016. Xa est\u00e1n contratados os dous seguintes (1C e 1D), que substituir\u00e1n \u00f3s dous primeiros (1A e 1B). De xeito recente (2019) foi usado para seguir a deformaci\u00f3n do chan arredor do monte Agung despois da s\u00faa \u00faltima erupci\u00f3n.\nA s\u00faa vida operativa estaba estimada en sete anos, superando as previsi\u00f3ns. \nSentinel 2.\nSentinel-2 prov\u00e9 de imaxes \u00f3pticas de alta resoluci\u00f3n para servizos terrestres (por exemplo, monitorizaci\u00f3n da vexetaci\u00f3n, chan, zonas acu\u00e1ticas interiores, r\u00edos, lagos, e rexi\u00f3ns costeiras). O primeiro, Sentinel-2A, foi lanzado o 23 de xu\u00f1o de 2015. O segundo, Sentinel-2B, foi lanzado o 7 de marzo de 2017, ambos a bordo do veh\u00edculo de lanzamento Vega, desde o Porto espacial de Kourou. Cada sat\u00e9lite transporta unha c\u00e1mara de alta resoluci\u00f3n que toma imaxes da Terra en 13 bandas espectrais, inclu\u00eddo o infravermello. A misi\u00f3n \u00e9 usada para seguir os cambios no uso da terra e facer seguimento da vexetaci\u00f3n. Asemade, ten feito un conxunto de mapas de Europa nunha resoluci\u00f3n de 10 m. Ambos sat\u00e9lites est\u00e1n situados en \u00f3rbitas a uns 800\u00a0km de altura.\nSentinel 3.\nSentinel-3 prov\u00e9 de servizos globais de monitorizaci\u00f3n da Terra e os oc\u00e9anos. O primeiro, Sentinel-3A, foi lanzado o 16 de xaneiro de 2016 a bordo dun foguete Rokot desde o Cosm\u00f3dromo de Plesetsk, en Rusia. O segundo, Sentinel-3B, foi lanzado da mesma forma o 25 de abril de 2018.\nSentinel 4.\nSentinel-4 ser\u00e1 un espectr\u00f3metro nas bandas visible e infravermello pr\u00f3ximo, que ser\u00e1 montado o sat\u00e9lite Meteosat de 3\u00aa xeraci\u00f3n (MTG) e ser\u00e1 usado para a monitorizaci\u00f3n da atmosfera s\u00f3 da zona europea. Desde a s\u00faa \u00f3rbita xeoestacionaria, devolver\u00e1 datos cada hora sobre gases contaminantes, ozono, radiaci\u00f3n ultravioleta e vixilancia clim\u00e1tica en xeral. Ser\u00e1 lanzado en 2021.\nSentinel 5 precursor (Copernicus Sentinel 5P).\nSentinel-5 precursor, conxunto previo \u00f3 Sentinel-5, ten como principal obxectivo substitu\u00edr a falta de datos atmosf\u00e9ricos durante o per\u00edodo comprendido entre a perda do Envisat (en 2012) at\u00e9 a posta en \u00f3rbita do Sentinel-5 en 2021. Foi lanzado en 2017 como primeiro sat\u00e9lite adicado a facer un seguimento atmosf\u00e9rico e subministrar de xeito regular imaxes da Terra para a detecci\u00f3n de emisi\u00f3ns. As medidas son tomadas polo espectr\u00f3metro Tropomi. En 2020, melloras no tratamento de datos e a coordinaci\u00f3n cos datos de Sentinel 2 permiten detectar, cuantificar e atribu\u00edr as fontes de metano atmosf\u00e9rico.\nSentinel 5.\nSentinel-5 prover\u00e1 de monitorizaci\u00f3n da composici\u00f3n atmosf\u00e9rica a nivel global e ser\u00e1 embarcado a bordo do sat\u00e9lite MetOp de segunda xeraci\u00f3n de EUMESAT, que ser\u00e1 lanzado en 2021.\nSentinel 6.\nSentinel-6, alcumado Michael Freilich, \u00e9 un intento de substitu\u00edr o alt\u00edmetro de alta precisi\u00f3n do sat\u00e9lite Jason-3. Servir\u00e1 para medir a topograf\u00eda dos oc\u00e9anos a nivel mundial, unha indicador clave do cambio clim\u00e1tico, e moi interesante para estudos oceanogr\u00e1ficos. O seu lanzamento foi efectuado o 21 de novembro de 2020, dende Vandenberg, California, nun SpaceX Falcon 9 e provisto dos instrumentos alt\u00edmetro radar Poseidon-4 de frecuencia dual C e Ku, e un radi\u00f3metro microondas. Ten prevista unha vida \u00fatil de ao menos 10 anos. A s\u00faa altitude orbital ser\u00e1 1336 km, en \u00f3rbitas cunha inclinaci\u00f3n de 66 \u00ba, co que cubrir\u00e1 o 95 % dos oc\u00e9anos cada 10 d\u00edas. Traballa en tandem co Jason 3, significando unha necesidade de aproximaci\u00f3n da posici\u00f3n na \u00f3rbita de 30 s como m\u00e1ximo, isto \u00e9, 230 km de variaci\u00f3n.\nEn xu\u00f1o de 2021 entrou en operaci\u00f3n despois de seis meses de calibrado instrumental, tendo un erro de funcionamento estimado en 2 mm.\nROSE-L.\nA misi\u00f3n ROSE-L (Copernicus Radar Observation System for Europe in L-band) \u00e9 un proxecto de vixilancia ambiental que est\u00e1 previsto que sexa lanzada en 2028, cunha duraci\u00f3n de 7,5 anos. Est\u00e1 previsto que sexa desenvolvida pola ESA e Thales Alenia Space. Subministrar\u00e1 informaci\u00f3n sobre bosques e cuberta terrestre, mellorando o co\u00f1ecemento do ciclo do carbono na Terra."}
{"id": "452542", "revid": "98629", "url": "https://gl.wikipedia.org/wiki?curid=452542", "title": "Peter Cushing", "text": "Peter Wilton Cushing, nado en Kenley, Surrey, Inglaterra o 26 de maio de 1913 e finado en Whitstable, Kent, Inglaterra o 11 de agosto de 1994, foi un actor brit\u00e1nico reco\u00f1ecido polas s\u00faas interpretaci\u00f3ns nas pel\u00edculas de terror da compa\u00f1\u00eda cinematogr\u00e1fica Hammer e por interpretar o Gran Moff Tarkin en \"A guerra das galaxias\" (1977). Estendeuse a s\u00faa carreira cinematogr\u00e1fica seis d\u00e9cadas, onde apareceu en m\u00e1is dun cento de pel\u00edculas ademais de moitos outros papeis en teatro, televisi\u00f3n e radio.\nTraxectoria.\nPeter Cushing debutou no teatro en 1935 e permaneceu no escenario durante tres anos antes de mudarse a Hollywood para dedicarse \u00f3 cine. Tralo seu debut cinematogr\u00e1fico en \"The Man in the Iron Mask\" (1939) Cushing comezou a ter un moderado \u00e9xito, participando noutros filmes estadounidenses antes de regresar a Inglaterra coincidindo co inicio da segunda guerra mundial. Malia interpretar varios papeis, inclu\u00edndo a interpretaci\u00f3n de Osric na pel\u00edcula dirixida por Laurence Olivier \"Hamlet\" (1948), Cushing tivo moitas dificultades para encontrar traballo durante este per\u00edodo e empezou a considerarse a si mesmo como un actor fracasado. Emporiso cando comezou a interpretar obras en directo para a televisi\u00f3n axi\u00f1a se converteu nun dos actores m\u00e1is destacados da televisi\u00f3n brit\u00e1nica. Pola s\u00faa interpretaci\u00f3n de Winston Smith en \"Nineteen Eighty-Four\" (1954), adaptaci\u00f3n da novela hom\u00f3nima de George Orwell \u00e1 televisi\u00f3n, obtivo un especial reco\u00f1ecemento.\nPeter Cushing ganou fama mundial polas s\u00faas aparici\u00f3ns en vinte e d\u00faas pel\u00edculas de terror da produtora independente Hammer, especialmente polo papel do bar\u00f3n Victor Frankenstein en seis das sete pel\u00edculas sobre \"Frankenstein\" e como o doutor Van Helsing en cinco pel\u00edculas de \"Dr\u00e1cula\". Cushing interpretou a mi\u00fado xunto \u00f3 actor Christopher Lee, que se converteu nun dos seus amigos m\u00e1is pr\u00f3ximos, e en ocasi\u00f3ns interpretou tam\u00e9n coa estrela de terror estadounidense Vincent Price.\nOutras pel\u00edculas da Hammer nas que participou son \"The Abominable Snowman\" (1957), \"The Mummy\" (1959) e \"The Hound of the Baskervilles\" (1959), onde interpretou o detective Sherlock Holmes como en moitas outras ocasi\u00f3ns \u00f3 longo da s\u00faa carreira. Peter Cushing continuou desempe\u00f1ando diversos roles, non obstante, a mi\u00fado foi considerado como o estereotipado actor de cine de terror. Interpretou o Doutor en \"Dr. Who and the Daleks\" (1965) e en \"Daleks' Invasion Earth 2150 A.D.\" (1966). A s\u00faa interpretaci\u00f3n do Grand Moff Tarkin en \"A guerra das galaxias\" (1977) proporcionoulle unha gran repercusi\u00f3n \u00e1 s\u00faa carreira. Cushing continuou actuando durante os \u00faltimos anos da s\u00faa vida e escribiu d\u00faas autobiograf\u00edas. Casou en 1943 con Helen Beck e permaneceron xuntos ata a s\u00faa morte en 1971. Peter Cushing morreu en 1994 a causa dun cancro de pr\u00f3stata."}
{"id": "452543", "revid": "98629", "url": "https://gl.wikipedia.org/wiki?curid=452543", "title": "Coturnix japonica", "text": "Coturnix japonica, co\u00f1ecida na bibliograf\u00eda internacional como paspall\u00e1s xapon\u00e9s (coas modificaci\u00f3ns propias de cada idioma) para diferencialo das outras especies do x\u00e9nero, e dalg\u00fans x\u00e9neros af\u00edns, \u00e9 unha especie de ave da orde das galiformes, familia dos fasi\u00e1nidos e subfamilia dos perdicinos, unha das integran hoxe en d\u00eda o x\u00e9nero \"Coturnix\".\n\u00c9 unha ave de pequeno tama\u00f1o, unha das poucas galiformes que son migratorias, que \u00e9 moi apreciada gastronomicamente pola s\u00faa carne e os seus ovos. Foi domesticada (polas raz\u00f3ns anteditas, e tam\u00e9n para introducila noutros pa\u00edses como ave de caza).\nOrixinaria do leste de Asia desempe\u00f1ou un papel activo na vida da humanidade desde o s\u00e9culo XII, e contin\u00faa desempe\u00f1ando hoxe papeis importantes na industria e na investigaci\u00f3n cient\u00edfica.\nTaxonom\u00eda.\nDescrici\u00f3n.\nA especie foi descrita en 1849 polo naturalista neerland\u00e9s Coenraad Jacob Temminck e o seu colaborador, o ornit\u00f3logo alem\u00e1n Hermann Schlegel. na obra \"Fauna Japonica\", p.\u00a0103, pl. 61.\nEtimolox\u00eda.\nPara a do x\u00e9nero, ver \"Coturnix\".\nO ep\u00edteto espec\u00edfico, \"japonica\", fai referencia a un dos pa\u00edses onde se atopa, e onde foi domesticada na Idade Media.\nSubespecies.\nNon se reco\u00f1ecen subespecies.\nVariaci\u00f3ns taxon\u00f3micas.\nO paspall\u00e1s xapon\u00e9s, moi semellante ao paspall\u00e1s com\u00fan (co que se pode hibridar), durante moitos anos foi considerado unha subespecie deste, e non foi confirmado como especie independente at\u00e9 o ano 1983.\nCaracter\u00edsticas.\nA morfolox\u00eda do paspall\u00e1s xapon\u00e9s difire segundo a s\u00faa etapa de vida. Os pitos masculinos e femininos exhiben o mesmo tipo de plumaxe e coloraci\u00f3n. As s\u00faas cabezas son de cor avermellada, con pequenas manchas negras que cobren a zona sobre el bico. As \u00e1s e a parte posterior del polo son de cor marr\u00f3n p\u00e1lida; a parte posterior tam\u00e9n presenta catro raias pardas ao longo de toda a s\u00faa lonxitude. Unha raia p\u00e1lida de cor amarela apardazada, rodeada por raias negras m\u00e1is pequenas percorre a parte superior da cabeza.\nA plumaxe dos adultos presenta dimorfismo sexual, o que permite distinguir aos diferentes sexos entre si. Tanto os machos como as femias exhiben predominantemente unha plumaxe marr\u00f3n. Por\u00e9n, as marcas na garganta e o peito, as\u00ed como a particular cor marr\u00f3n da plumaxe, poden variar bastante. As plumas do peito das femias est\u00e1n inzadas de manchas escuras entre outras plumas xeralmente p\u00e1lidas. En contraste, as plumas das peitugas dos machos mostran unha cor parda avermellada escura uniforme, e sen manchas escuras. Esta coloraci\u00f3n parda avermellada tam\u00e9n aparece na meixela dos machos, mentres que as plumas das meixelas das femias son m\u00e1is ben de cor crema. Alg\u00fans machos tam\u00e9n exhiben un colar branco, o que non ocorre en ning\u00fan membro feminino da especie. C\u00f3mpre ter en conta que, a\u00ednda que esta coloraci\u00f3n \u00e9 moi t\u00edpica das poboaci\u00f3ns silvestres de \"Coturnix japonica\", a domesticaci\u00f3n e a reproduci\u00f3n selectiva desta especie deu lugar a numerosas cepas diferentes que exhiben unha ampla variedade de cores e patr\u00f3ns da plumaxe.\nOs machos tenden a seren m\u00e1is pequenos que as femias. Os adultos salvaxes pesan entre 90 e 100 g, mentres que os seus hom\u00f3logos domesticados adoitan pesaren entre os 100 e os 120 gramos. Por\u00e9n, o peso entre as l\u00ed\u00f1as domesticadas var\u00eda considerabelmente, xa que as cepas comerciais criadas para a produci\u00f3n de carne poden pesar at\u00e9 os 300 g.\nBiolox\u00eda.\nH\u00e1bitat e distribuci\u00f3n.\nS\u00e1bese que as poboaciones dos paspallases xaponeses habitan principalmente no leste de Asia, incul\u00edndo Rusia, a India, a pen\u00ednsula de Corea, o Xap\u00f3n e a China. \u00c9 unha especie migratoria e, a\u00ednda que varias poboaci\u00f3ns residentes deste paspall\u00e1s invernan no Xap\u00f3n e Manchuria, a maior\u00eda migra cara ao sur, a zonas como Vietnam, Camboxa, Laos, Myanmar, But\u00e1n, o extremo oriental da India e o sur da China. Tam\u00e9n se comprobou que este paspall\u00e1s reside en moitas partes de \u00c1frica, inclu\u00edndo Tanzania, Malaui, Kenya, Namibia, Madagascar e o val do r\u00edo Nilo, desde Kenya at\u00e9 Exipto.\nOs lugares de reproduci\u00f3n dos paspallases xaponeses local\u00edzanse en gran medida na Asia oriental e central, en zonas como Manchuria, o sueste de Siberia, o norte do Xap\u00f3n e a pen\u00ednsula de Corea. Por\u00e9n, tam\u00e9n se observou que se reproduce nalgunhas rexi\u00f3ns de Europa, as\u00ed como en Turqu\u00eda.\n\"Coturnix japonica\" \u00e9 esencialmente unha especie terrestre, que tende a permanecer dentro de zonas de vexetaci\u00f3n densa para pasar desapercibida e evitar a depredaci\u00f3n. Polo tanto, os seus h\u00e1bitats naturais comprenden campos de herba, arbustos ao longo das beiras dos r\u00edos e campos agr\u00edcolas con cultivos como a avea, o arroz e o orxo. Tam\u00e9n se informou que prefire h\u00e1bitats abertos como estepas, prados e laderas de monta\u00f1as cerca de lugares con auga.\nO paspall\u00e1s xapon\u00e9s foi introducido en Francia, Italia e Hawai. En Espa\u00f1a tam\u00e9n foi introducido para a caza.\nDomesticaci\u00f3n.\nOs primeiros rexistros de paspall\u00e1s xaponess domesticados datan do Xap\u00f3n, no s\u00e9culo XII. Por\u00e9n, hai evidencias de que a especie fora domesticada en realidade moito antes, xa no s\u00e9culo XI. Orixinariamente cri\u00e1ronse como paxaros cantores, e crese que se usaron adoito en concursos de canto.\nCr\u00eda en catividade.\nNo Xap\u00f3n.\nA principios da d\u00e9cada de 1900, os criadores xaponeses comezaron a reproducilos selectivamente para aumentar a produci\u00f3n de ovos. En 1940 a industria de prodiuci\u00f3n de ovos deste paspall\u00e1s estaba florecendo. Por\u00e9n, os acontecementos da segunda guerra mundial levaron \u00e1 perda completa das li\u00f1as de paspallases criados para as variedades cantoras, as\u00ed como a case todos os criados para a produci\u00f3n de ovos. Despois da guerra, os poucos paspallases que quedaban us\u00e1ronse para reconstru\u00edr a industria, e consid\u00e9rase que todas as li\u00f1as comerciais e de laboratorio actuais se orixinaron a partir desta pequena poboaci\u00f3n de paspallases.\nNoutros pa\u00edses.\nEsta ave foi criada en catividade desde hai moitos anos na India e no sueste asi\u00e1tico pola s\u00faa carne e os seus ovos. O paspall\u00e1s xapon\u00e9s tam\u00e9n se cr\u00eda en granxas para soltalo en coutos de caza. Debido ao seu potencial colonizador e constitu\u00edr unha ameaza grave para as especies aut\u00f3ctonas de Europa, como o paspall\u00e1s com\u00fan, os h\u00e1bitats ou os ecosistemas de Espa\u00f1a, foi inclu\u00eddo no cat\u00e1logo espa\u00f1ol de especies ex\u00f3ticas invasoras, aprobado polo Real Decreto 630/2013, de 2 de agosto, polo que en Espa\u00f1a est\u00e1 prohibida a s\u00faa introduci\u00f3n no medio natural, a posesi\u00f3n, transporte, tr\u00e1fico e comercio.\nUso en estudos espaciais.\nOs ovos do paspall\u00e1s xapon\u00e9s orbitaron a Terra en diversas ocasi\u00f3ns en naves sovi\u00e9ticas e rusas, inclu\u00edndo o sat\u00e9lite Bion 5 e o Saliut 6, e a Estaci\u00f3n Espacial Internacional.\nEn marzo de 1990 logrouse incubar e que eclosionaran uns ovos na MIR.\nAmeazas.\nDesco\u00f1\u00e9cense as ameazas espec\u00edficas para a especie, a\u00ednda que pode estar ameazada polos cambios agr\u00edcolas en Asia. A caza \u00e9 unha ameaza no Xap\u00f3n, e \u00e9 prob\u00e1bel que esta actividade sexa tam\u00e9n unha ameaza noutras partes da s\u00faa \u00e1rea de distribuci\u00f3n.\nStatus.\nA Uni\u00f3n Internacional para a Conservaci\u00f3n da Natureza e dos Recursos Naturais (UICN) cualifica o status dsta especie como \"NT\" (case ameazada) porque se sospeita que est\u00e1 experimentando un declive poboacional moderadamente r\u00e1pido, potencialmente debido \u00e1 caza e aos cambios na agricultura."}
{"id": "452545", "revid": "1410", "url": "https://gl.wikipedia.org/wiki?curid=452545", "title": "Super Bowl XXXIV", "text": "O Super Bowl XXXIV foi un partido f\u00fatbol americano entre o campi\u00f3n da National Football Conference (NFC), os St. Louis Rams, e o campi\u00f3n da American Football Conference (AFC), os Tennessee Titans, para decidir o vencedor da temporada de 1999 da National Football League (NFL). Foi xogado o 30 de xaneiro de 2000 no Georgia Dome de Atlanta, Xeorxia (Estados Unidos). Neste encontro, os Rams conseguiron o t\u00edtulo ap\u00f3s vencer por 23\u201316, sendo esta a s\u00faa primeira Super Bowl e o seu primeiro t\u00edtulo da NFL desde 1951. campi\u00f3ns do t\u00edtulo da American Football League (AFL) derrotaron aos abafadores favoritos Baltimore Colts, campi\u00f3ns da National Football League (NFL) por 16\u22127."}
{"id": "452548", "revid": "5863", "url": "https://gl.wikipedia.org/wiki?curid=452548", "title": "Florencio Gurriar\u00e1n", "text": ""}
{"id": "452550", "revid": "1131", "url": "https://gl.wikipedia.org/wiki?curid=452550", "title": "Voo 222 de TANS Per\u00fa", "text": "O voo 222 de TANS Per\u00fa era un servizo entre o aeroporto Jorge Ch\u00e1vez de Lima e o aeroporto de Chachapoyas, cunha escala no aeroporto Capit\u00e1n FAP Jos\u00e9 A. Qui\u00f1ones de Chiclayo. O d\u00eda 9 de xaneiro de 2003 o Fokker F28-1000 Fellowship que operaba a ruta esnafrouse preto de Chachapoyas mentres se aproximaba ao aeroporto. Ning\u00fan dos 46 pasaxeiros e tripulantes a bordo sobreviviu.\nAvi\u00f3n.\nO aparello era un Fokker F28-Mk1000 fabricado en 1971, co n\u00famero de serie 11100 e rexistro OB-1396. Ata 1995 este F-28 fora usado como un dos transportes presidenciais con configuraci\u00f3n VIP, para voos internos e curtos, antes de ser substitu\u00eddo por un Boeing 737-500.\nAccidente.\nO voo 222 deixou Chiclayo tras unha escala \u00e1s 8:17 en direcci\u00f3n Chachapoyas, e pasou ao nivel de voo 190 seguindo a aerov\u00eda V-3. \u00c1s 8:32 virou ao curso 060 e comezou a descender ao nivel 130. Sobre as 8:45 o Fokker chocou contra o Cerro Collorque a unha altitude de 3\u00a0450 metros, a s\u00f3 35 metros por debaixo do seu cumio. Os equipos de rescate non atoparon os restos ata dous d\u00edas despois. Ning\u00fan dos seus ocupantes sobreviviu xa que o avi\u00f3n quedou pulperizado tras o choque contra unha parede de roca vertical."}
{"id": "452551", "revid": "1131", "url": "https://gl.wikipedia.org/wiki?curid=452551", "title": "Voo 634 de Turkish Airlines", "text": "O voo 634 de Turkish Airlines era un servizo regular dom\u00e9stico de pasaxeiros dende o aeroporto de Istanbul Atat\u00fcrk ata o aeroporto de Diyarbak\u0131r, no sueste de Turqu\u00eda. O d\u00eda 8 de xaneiro de 2003 \u00e1s 20:19 EET (18:19 UTC), o avi\u00f3n que operaba a ruta, un British Aerospace Avro RJ100, golpeou o chan na aproximaci\u00f3n final a uns 900 metros do inicio da pista no medio de malas condici\u00f3ns meteorol\u00f3xicas. O avi\u00f3n despois chocou contra unha costa e incendiouse, matando 75 dos 80 ocupantes, inclu\u00eddos os pilotos.\nAvi\u00f3n.\nO aparello implicado era un British Aerospace Avro RJ100 constru\u00eddo en 1993 con n\u00famero de serie E3241. O avi\u00f3n era propiedade de Trident Jet (Dublin) Limited, estaba equipado con catro motores Lycoming LF507-1F e voara por vez primeira en marzo de 1994. No momento do accidente ti\u00f1a unhas 20\u00a0000 horas de voo nuns 17\u00a0000 ciclos.\nTripulaci\u00f3n e pasaxeiros.\nA tripulaci\u00f3n estaba formada polos dous pilotos e tres asistentes de voo. O capit\u00e1n era Alaaddin Yunuk, un antigo piloto da Forza A\u00e9rea de Turqu\u00eda de 34 anos que se unira a Turkish Airlines en 1995 e ti\u00f1a 6\u00a0309 horas de voo. O primeiro oficial era Ismail Uluslu, de 33 anos, que se unira \u00e1 aeroli\u00f1a en 1998 e contaba con 2\u00a0052 horas. O avi\u00f3n levaba 75 pasaxeiros. Das 80 persoas a bordo sobreviviron inicialmente 6, pero unha morreu posteriormente debido \u00e1s s\u00faas feridas."}
{"id": "452552", "revid": "839", "url": "https://gl.wikipedia.org/wiki?curid=452552", "title": "Real Academia de la Historia", "text": ""}
{"id": "452562", "revid": "23204", "url": "https://gl.wikipedia.org/wiki?curid=452562", "title": "Leitaruga", "text": ""}
{"id": "452564", "revid": "1131", "url": "https://gl.wikipedia.org/wiki?curid=452564", "title": "Voo 4230 de UM Airlines", "text": "O voo 4230 de UM Airlines, tam\u00e9n co\u00f1ecido como o accidente do Yak-42 en Turqu\u00eda, era un servizo ch\u00e1rter internacional de pasaxeiros dende o aeroporto de Manas, en Bixkek, ata o aeroporto de Zaragoza, cunha escala no aeroporto de Trebisonda, Turqu\u00eda. O d\u00eda 26 de maio de 2003 o Yakovlev Yak-42D que operaba a ruta esnafrouse intentando aterrar en Trebisonda. Debido \u00e1 densa n\u00e9boa a tripulaci\u00f3n perdeu visibilidade e o avi\u00f3n chocou contra unha monta\u00f1a preto de Ma\u00e7ka.\nOs 13 tripulantes e 62 pasaxeiros morreron no accidente. \u00c9 o terceiro peor accidente da historia da aviaci\u00f3n turca. O avi\u00f3n levaba tropas espa\u00f1olas de volta dende Afganist\u00e1n.\nAccidente.\nO Yakovlev Yak-42 de UM Airlines era un avi\u00f3n arrendado usado para transportar militares espa\u00f1ois despois de pasar catro meses de misi\u00f3n de paz en Afganist\u00e1n. O seu destino final era o aeroporto de Zaragoza, pero o aparello \u00eda facer unha escala de repostaxe no aeroporto de Trebisonda, en Turqu\u00eda. O Yak-42 esnafrouse na ladeira dunha monta\u00f1a preto da cidade de Ma\u00e7ka, a 24 quil\u00f3metros de Trebisonda, no seu terceiro intento de aterraxe no medio dunha densa n\u00e9boa. O piloto dixera que non pod\u00eda ver a pista; a visibilidade era menor de 10 metros nese momento.\nTodos os tripulantes e pasaxeiros morreron no impacto. Os pasaxeiros eran 41 soldados do Ex\u00e9rcito de Terra e 21 do Ex\u00e9rcito do Aire de Espa\u00f1a. O avi\u00f3n tam\u00e9n transportaba munici\u00f3n, polo que as explosi\u00f3ns que se produciron tras o impacto espallaron os restos do avi\u00f3n por unha grande \u00e1rea."}
{"id": "452577", "revid": "89787", "url": "https://gl.wikipedia.org/wiki?curid=452577", "title": "Marie Kondo", "text": ", nada en Toquio o 9 de outubro de 1984, \u00e9 unha autora e consultora xaponesa. Kondo escribiu varios libros sobre organizaci\u00f3n, que venderon mill\u00f3ns de copias en todo o mundo e foron traducidos do xapon\u00e9s \u00f3 coreano, chin\u00e9s, castel\u00e1n, indonesio, franc\u00e9s, alem\u00e1n, sueco, portugu\u00e9s e ingl\u00e9s. En particular, o seu libro \"Jinsei ga Tokimeku Katazuke no Mah\u014d\" (2011) foi publicado en m\u00e1is de 30 pa\u00edses. Foi un dos mellor vendidos no Xap\u00f3n e en Europa, e foi publicado nos Estados Unidos en 2014.\nNos Estados Unidos e no Reino Unido, o perfil de Kondo e os seus m\u00e9todos foron amplamente promocionados a trav\u00e9s do \u00e9xito da serie de Netflix \"Tidying Up with Marie Kondo\", estreada en 2019, a cal lle valeu a Kondo un nomeamento aos Premios Primetime Emmy.\nFoi considerada pola revista \"Time\" como unha das \"100 persoas m\u00e1is influentes\" de 2015."}
{"id": "452584", "revid": "98629", "url": "https://gl.wikipedia.org/wiki?curid=452584", "title": "Voo 4225 de Aeroflot", "text": "O voo 4225 de Aeroflot era un servizo regular dom\u00e9stico operado por un Tupolev Tu-154B-2 entre o aeroporto de Almati e o aeroporto de Simferopol. O d\u00eda 8 de xullo de 1980 o avi\u00f3n que operaba a ruta chegou a unha altura de non m\u00e1is de 500 p\u00e9s cando a velocidade do aire caeu de s\u00fapeto debido a correntes termais que atopou mentres sub\u00eda, causando que o avi\u00f3n entrase en perda antes de percorrer 5\u00a0km, esnafrarse e incendiarse, matando aos 156 pasaxeiros e 10 tripulantes a bordo. En xaneiro de 2019 segu\u00eda sendo o peor accidente de aviaci\u00f3n ocorrido en Casaquist\u00e1n.\nAccidente.\nNo momento do accidente Almati estaba experimentando unha vaga de calor. Eran as 00:39 cando o avi\u00f3n engalou do aeroporto de Almati. Un poucos segundos despois da engalaxe o aparello alcanzou os 500 p\u00e9s. O avi\u00f3n chegou a unha zona de aire quente, a s\u00faa velocidade caeu dramaticamente e quedou atrapado nunha corrente de aire descendente. O Tupolev entrou en perda e caeu, co morro cara a abaixo, nunha granxa preto dos suburbios de Almati. O aparello esvarou nun barranco, incendiouse e desintegrouse, matando a todos os seus ocupantes.\nInvestigaci\u00f3n.\nA xunta de aviaci\u00f3n sovi\u00e9tica conclu\u00edu que o accidente foi causado por unha cizalladura de vento ocorrida cando o avi\u00f3n estaba preto do seu peso m\u00e1ximo de engalaxe para as condici\u00f3ns locais."}
{"id": "452591", "revid": "59564", "url": "https://gl.wikipedia.org/wiki?curid=452591", "title": "Buenaventura Aparicio", "text": "Buenaventura Aparicio Casado, nado en Pe\u00f1afiel, Valladolid, o 14 de xullo de 1946 \u00e9 un profesor, antrop\u00f3logo e escritor galego.\nTraxectoria.\nAos seis anos xa veu para Pontevedra, onde estudou. Exerceu moitos anos de mestre e logo de Profesor de Historia no IES Chan do Monte de Mar\u00edn e tam\u00e9n profesor-tutor na UNED en Pontevedra. As s\u00faas investigaci\u00f3ns centr\u00e1ronse na arte rupestre e na antropolox\u00eda cultural, estudando a tradici\u00f3n oral, a relixiosidade popular e os aspectos simb\u00f3licos da arte rupestre. Fundou e coordinou o grupo de investigaci\u00f3n \"A Laxe da Irena\" e foi membro do Consello asesor de patrimonio do Concello de Pontevedra. Ten participado en numerosos congresos nacionais e internacionais de Arqueolox\u00eda e Antropolox\u00eda Cultural. Doutor en Historia, a s\u00faa tese titulouse \"El folklore en los yacimientos arqueol\u00f3gicos de Galicia\", foi dirixida por Xos\u00e9 Carlos Bermejo Barrera e lida na UNED en 1997."}
{"id": "452593", "revid": "5796600", "url": "https://gl.wikipedia.org/wiki?curid=452593", "title": "Aliagha Aghayev", "text": "Aliagha Aghayev (en azar\u00ed: \"\u018flia\u011fa A\u011fayev\"), nado en Bak\u00fa o 22 de marzo de 1913 e finado na mesma cidade o 3 de novembro de 1983, foi un actor de cine e teatro de Acerbaix\u00e1n e Artista das Persoas da SSR de Acerbaix\u00e1n (1954).\nTraxectoria.\nO seu primeiro papel no teatro foi \"Haji Gara\" da obra \"Haji Gara\", de Mirza Fatali Akhundov. En 1936 ingresou no equipo do Teatro Estatal de Mozos Espectadores de Acerbaix\u00e1n. O seu primeiro papel profesional no escenario foi o papel de \"Jack\" en \"Os fillos do capit\u00e1n Grant\" de Jules Verne.\nDesde 1961, Aliagha Aghayev traballou na Academia Estatal de Teatro Dram\u00e1tico de Acerbaix\u00e1n. O 17 de xu\u00f1o de 1945 recibiu o t\u00edtulo de \"Artista de honor da Rep\u00fablica de Acerbaix\u00e1n\" e en febreiro de 1954 foi nomeado \"Artista do pobo da Rep\u00fablica de Acerbaix\u00e1n\"."}
{"id": "452594", "revid": "102241", "url": "https://gl.wikipedia.org/wiki?curid=452594", "title": "Lingua ash\u00e1ninka", "text": "O ash\u00e1ninka \u00e9 unha lingua arauaca falada polo pobo ash\u00e1ninka do Per\u00fa e de Acre, no Brasil.\nHistoria.\nA lingua foi chamada tanto ash\u00e1ninka como campa, mais este \u00faltimo termo \u00e9 considerado ofensivo polos ash\u00e1ninka, xa que deriva do termo quechua \"thampa\", que quere dicir desgastado ou sucio. Como t\u00f3dalas linguas que te\u00f1en un predominio nunha rexi\u00f3n particular do Per\u00fa, o ash\u00e1ninka \u00e9 unha lingua oficial na \u00e1rea na que se fala, tal e como recolle a Constituci\u00f3n do Per\u00fa. Os \u00edndices de alfabetizaci\u00f3n na lingua roldan o 10% at\u00e9 o 30%, comparado co \u00edndice de alfabetizaci\u00f3n en castel\u00e1n que est\u00e1n entre o 15% e o 25%."}
{"id": "452599", "revid": "23204", "url": "https://gl.wikipedia.org/wiki?curid=452599", "title": "Pobo ash\u00e1ninka", "text": "Os ash\u00e1ninka ou ash\u00e1ninca son un pobo ind\u00edxena que viven nas selvas tropicais do Per\u00fa e no estado de Acre, no Brasil. As s\u00faas terras ancestrais at\u00f3panse nas selvas de Jun\u00edn, Pasco, Hu\u00e1nuco e parte de Ucayali, no Per\u00fa. S\u00f3 uns poucos centos de ash\u00e1ninka viven na parte brasileira da fronteira."}
{"id": "452601", "revid": "23204", "url": "https://gl.wikipedia.org/wiki?curid=452601", "title": "Ash\u00e1ninka", "text": ""}
{"id": "452602", "revid": "23204", "url": "https://gl.wikipedia.org/wiki?curid=452602", "title": "Aurora Ab\u00e1solo", "text": "Aurora Ab\u00e1solo D\u00edaz, nada en Durango (Biscaia) en 1894 e finada na mesma cidade en 1971, foi unha soprano espa\u00f1ola formada na Arxentina. Ofreceu numerosos concertos en Europa e Am\u00e9rica. Foi considerada polos cr\u00edticos como unha gran soprano lixeira, cunha voz ben modulada e flexible e unha t\u00e9cnica refinada. Residiu entre Durango e Par\u00eds. Dedicou os seus \u00faltimos anos \u00e1 docencia en Durango. Desde 2017 o parque da Escola de M\u00fasica e Conservatorio toma o seu nome a proposta da asociaci\u00f3n feminista Andereak no Consello de Igualdade."}
{"id": "452603", "revid": "23204", "url": "https://gl.wikipedia.org/wiki?curid=452603", "title": "Ash\u00e1ninca", "text": ""}
{"id": "452605", "revid": "23204", "url": "https://gl.wikipedia.org/wiki?curid=452605", "title": "Hermann Schlegel", "text": "Hermann Schlegel, nado o 10 de xu\u00f1o de 1804 en Altenburg, e finado o 17 de xaneiro de 1884 en Leyden, foi un ornit\u00f3logo e herpet\u00f3logo alem\u00e1n.\nTraxectoria.\nSeu pai, que traballaba como forxador de lat\u00f3n, coleccionaba bolboretas, o que estimulou o interese de Schlegel pola historia natural. O descubrimento, por casualidade, dun ni\u00f1o dunha ave de rapina levouno ao estudo das aves, ao que tam\u00e9n axudou un encontro con Christian Ludwig Brehm.\nSchlegel comezou a traballar para o seu pai, pero pronto cansou, e deixou este traballo. Viaxou a Viena en 1824, onde, na s\u00faa Universidade, recibiu clases de Leopold Fitzinger e Johann Jacob Heckel. Grazas a unha carta de recomendaci\u00f3n de Christian Ludwig Brehm a Joseph Natterer conseguiu un posto no Museo de Historia Natural de Viena.\nUn ano despuois da s\u00faa chegada, o director do museo, Carl Franz Anton Ritter von Schreibers recomendouno a Coenraad Jacob Temminck, director do Museo Nacional de Historia Natural de Leiden (\"Nationaal Natuurhistorisch Museum\"), e este tomouno como axudante. Ao principio, Schlegel traballou principalmente na colecci\u00f3n de r\u00e9ptiles do museo, pero pronto a s\u00faa actividade estendeuse a outros grupos de animais. Schlegel \u00eda a ser enviado a Xava para unirse \u00e1 \"Natural History Commission\", pero a morte do que \u00eda ser o sucesor de Temminck, Heinrich Boie, fixo que o proxecto non fora adiante. Nesta \u00e9poca Schlegel co\u00f1eceu a Philipp Franz von Siebold. Fix\u00e9ronse bos amigos e colaboraron xuntos na obra \"Fauna Japonica\" (1845-1850).\nCando a principios de 1858 Temminck morreu, Schlegel sucedeuno como director do Museo Nacional de Historia Natural de Leiden. Nesta \u00e9poca Schlegel estaba especialmente interesado na fauna do sueste asi\u00e1tico, e en 1857 mandou ao seu fillo Gustav a recoller esp\u00e9cimes de aves a China. Cando Gustav chegou encontrou que Robert Swinhoe chegara al\u00ed antes.\nEn 1859 Schlegel enviou a Heinrich Agathon Bernstein a recolectar aves a Nova Guinea. Bernstein morreu en 1865 e foi sucedido na s\u00faa misi\u00f3n cient\u00edfica por Hermann von Rosenberg.\nSchlegel tomou como axudante a un mozo chamado Otto Finsch. Ao mesmo tempo comezou a publicar unha revista cint\u00edfica chamada \"Notas do Museo de Leiden\", as\u00ed como tam\u00e9n unha grande obra de catorce volumes: \"Mus\u00e9um d'histoire naturelle des Pays-Bas\" (1862-1880). Nesta obra colaboraron tres ilustradores: John Gerrard Keulemans, Joseph Smit e Joseph Wolf.\nOs \u00faltimos anos da vida de Hermann Schlegel foron complicados: a s\u00faa muller morreu en 1864; o seu axudante Finsch trasladouse ao Museo de Historia Natural de Bremen, e a colecci\u00f3n do Museo Brit\u00e1nico comezou a eclipsar a de Leiden. Faleceu nesta cidade o 17 de xaneiro de 1884.\nAbreviatura.\nA abreviatura Schlegel empr\u00e9gase para reco\u00f1ecer a como autoridade na descrici\u00f3n e clasificaci\u00f3n cient\u00edfica en zoolox\u00eda."}
{"id": "452606", "revid": "89787", "url": "https://gl.wikipedia.org/wiki?curid=452606", "title": "Pobo shipibo-conibo", "text": "Os shipibo-conibo son un pobo ind\u00edxena que habita \u00f3 longo do r\u00edo Ucayali, na selva amaz\u00f3nica do Per\u00fa. Anteriormente formaban dous grupos, os shipibo (homes mono) e os conibo (homes peixe), pero convert\u00e9ronse nunha \u00fanica tribo a trav\u00e9s do matrimonios mixtos e rituais comunais e hoxe son co\u00f1ecidos como pobo shipibo-conibo."}
{"id": "452607", "revid": "23204", "url": "https://gl.wikipedia.org/wiki?curid=452607", "title": "Shipibo-conibo", "text": ""}
{"id": "452608", "revid": "23204", "url": "https://gl.wikipedia.org/wiki?curid=452608", "title": "Canibo", "text": ""}
{"id": "452609", "revid": "23204", "url": "https://gl.wikipedia.org/wiki?curid=452609", "title": "Shipibo", "text": ""}
{"id": "452610", "revid": "23204", "url": "https://gl.wikipedia.org/wiki?curid=452610", "title": "Conibo", "text": ""}
{"id": "452611", "revid": "102241", "url": "https://gl.wikipedia.org/wiki?curid=452611", "title": "Lingua shipibo", "text": "O shipibo (ou shipibo-conibo) \u00e9 a lingua m\u00e1is falada da familia pano, cuns 8000 falantes sobre unha poboaci\u00f3n de 28.000 membros do pobo shipibo-conibo no Per\u00fa. O shipibo ten catro dialectos: conibo, shitibo, malibo e shipibo.\nOs shipibo-konibo non te\u00f1en un nome demasiado espec\u00edfico para a s\u00faa lingua e ch\u00e1mana usualmente [\"non\"] joi 'a nosa lingua' fronte \u00e1 denominaci\u00f3n nawan \"joi\" 'lingua dos estranxeiros' que se aplica tanto \u00f3 castel\u00e1n como a outros grupos ind\u00edxenas, especialmente os outros grupos que non falan linguas pano."}
{"id": "452613", "revid": "1131", "url": "https://gl.wikipedia.org/wiki?curid=452613", "title": "Voo 107 de LAN Chile", "text": "O voo 107 de LAN Chile era un servizo regular internacional dende Santiago de Chile ata Buenos Aires. O d\u00eda 6 de febreiro de 1965 o Douglas DC-6B-404 que operaba a ruta esnafrouse nos Andes. Os 87 ocupantes do avi\u00f3n morreron no accidente.\nAccidente.\nO DC-6 engalou do aer\u00f3dromo Los Cerrillos de Santiago de Chile na ma\u00f1\u00e1 do 6 de febreiro con 80 pasaxeiros e 7 tripulantes a bordo, nun voo ao aeroporto internacional Ministro Pistarini en Ezeiza, preto de Buenos Aires. Cando o avi\u00f3n estaba a un nivel de voo 120, na \u00e1rea de Las Melosas dos Andes, esnafrouse na ladeira da monta\u00f1a La Corona, a uns 1\u00a0200 p\u00e9s por debaixo do seu cumio. Non houbo superviventes.\n22 dos pasaxeiros eran xogadores e persoal do equipo de f\u00fatbol Antonio Varas de Santiago, que se dirix\u00eda a Uruguai para xogar contra o Camadeo de Montevideo.\nEn xaneiro de 2019 o voo 107 segu\u00eda sendo o peor accidente a\u00e9reo da historia de Chile e o segundo peor dun DC-6, tras o voo 954 de Olympic Airways.\nCausa.\nA xunta de investigaci\u00f3n do accidente culpou do accidente o piloto ao mando do avi\u00f3n, que elixiu seguir unha ruta que non se correspond\u00eda co plan de voo aprobado nin co manual de operaci\u00f3ns da aeroli\u00f1a. Non se considerou a meteorolox\u00eda como un factor no accidente."}
{"id": "452615", "revid": "10599", "url": "https://gl.wikipedia.org/wiki?curid=452615", "title": "Esplugues", "text": ""}
{"id": "452616", "revid": "89787", "url": "https://gl.wikipedia.org/wiki?curid=452616", "title": "Legio X Gemina", "text": "A Legio\u00a0X Gemina, foi unha lexi\u00f3n romana recrutada cara ao ano -70 na Galia Cisalpina e enviada \u00e1 Galia Narbonense como gornici\u00f3n de defensa desta provincia. As probas atopadas no seu campamento de Vindobona e o descrito na \"Notitia dignitatum\" indican que a s\u00faa existencia se prolongou at\u00e9 comezos do s\u00e9culo\u00a0V. Como case todas as lexi\u00f3ns de Xulio C\u00e9sar, o seu s\u00edmbolo foi o touro. Inicialmente esta lexi\u00f3n levou o sobrenome de \"Equestris\" debido a que Xulio C\u00e9sar a utilizou unha vez como cabalar\u00eda; tam\u00e9n foi co\u00f1ecida como \"Legio\u00a0X Venerea,\" xa que o propio Xulio C\u00e9sar dic\u00eda que a \"gens\" Iulia descend\u00eda da deusa Venus.\nDas orixes ao final da segunda guerra civil (-70 a -44)..\nA \"Legio\u00a0X\" fora recrutada posibelmente cara ao ano -70 e destinada \u00e1 Galia Narbonense, participando na d\u00e9cada dos anos -60 na guerra contra a tribo gala dos al\u00f3broxes.\nA \"Lex Vatinia\" de -59, ampliada cun \"senatusconsultum\" dese mesmo ano, asignou a Xulio C\u00e9sar o goberno das provincias de Il\u00edrico, Galia Cisalpina e Galia Transalpina para un proconsulado de cinco anos que empezaba no ano -58. Nesta \u00faltima provincia estaba estacionada a \"Legio\u00a0X\", convert\u00e9ndose nunha das unidades claves para que Xulio C\u00e9sar conquistase a Galia, xa que este a consideraba a lexi\u00f3n m\u00e1is segura e fi\u00e1bel.\nAo longo de todas as campa\u00f1as de Xulio C\u00e9sar na Galia xogou un importante papel no seu \u00e9xito militar e por esta raz\u00f3n transformouse na s\u00faa lexi\u00f3n preferida. O ep\u00edteto \"Equestris\" conseguiuno ao escoltar a Xulio C\u00e9sar durante a s\u00faa entrevista co caudillo suevo Ariovisto, cando os seus infantes foron montados dacabalo para poder contrarrestar, se fose preciso, a cabalar\u00eda do pobo xermano.\nAo comezo da guerra das Galias, a \"Legio\u00a0X Equestris\" participou nas operaci\u00f3ns que conduciron \u00e1 contenci\u00f3n e derrota dos helvecios, cuxa migraci\u00f3n afectara \u00e1s tribos galas aliadas con Roma, na batalla de Bibracte.\nDurante as campa\u00f1as que Xulio C\u00e9sar levou a cabo ao longo da conquista das Galias, estivo presente na batalla contra os nervios e o resto das tribos belgas, nas expedici\u00f3ns de castigo contra os xermanos cruzando o r\u00edo Rin, a primeira expedici\u00f3n contra Britania, na pacificaci\u00f3n dos m\u00f3rinos por Tito Labieno ao retornar de Britania, na segunda campa\u00f1a contra Britania e as campa\u00f1as contra Vercinxet\u00f3rix, particularmente na derrota romana no sitio de Xergovia, onde os seus soldados se distinguiron nun dif\u00edcil combate cubrindo a retirada do resto das tropas, e na batalla de Alesia, acci\u00f3n que terminou coa derrota total de Vercinxet\u00f3rix e os galos.\nNo ano -49, a lexi\u00f3n mantivo a s\u00faa fidelidade a Xulio C\u00e9sar na guerra civil que o enfrontou a Pompeio, participando na campa\u00f1a de Hispania que culminou na batalla de Ilerda en -49. Ao ano seguinte, -48, seguiu a Xulio C\u00e9sar na invasi\u00f3n do Epiro e Macedonia, provincias usadas por Pompeio como bases de reorganizaci\u00f3n, participando na batalla de Dirraquium e na decisiva batalla de Farsalia, na que Pompeio e os seus seguidores foron derrotados, servindo na \u00e1 dereita do despregamento de Xulio C\u00e9sar, rodeando a unidade a \u00e1 esquerda de Pompeio e recibindo honras pola s\u00faa brillante actuaci\u00f3n. Nesta batalla distinguiuse especialmente o primopilo da unidade Caio Crastino, quen resultou morto.\nA unidade volveu a Italia e a Roma, onde foi posta \u00e1s ordes de Marco Antonio, que actuaba como gobernador da Urbe en ausencia de Xulio C\u00e9sar; al\u00ed, xunto co resto do ex\u00e9rcito protagonizou un mot\u00edn pedindo o licenciamento dos seus veteranos e a entrega das terras e recompensas debidas, mot\u00edn que s\u00f3 foi acougado ao chegar Xulio C\u00e9sar, quen utilizou a psicolox\u00eda dos seus soldados para tranquilizalos e facer que desexasen permanecer \u00e1s s\u00faas ordes.\nNo ano -46, parte dos seus veteranos acompa\u00f1aron ao ditador ao norte de \u00c1frica, pasando a esta provincia con Xulio C\u00e9sar, quen expulsou de volta a Italia ao tribuno Caio Avieno polo seu comportamento deshonroso, participando na batalla de Tapso, que terminou coa morte de Cat\u00f3n de \u00datica. Por \u00faltimo, no ano -45, Xulio C\u00e9sar licenciou aos veteranos da lexi\u00f3n asent\u00e1ndoos na \"Colonia Narbo Martia\", a actual Narbona, pero o reagrupamento dos fillos de Pompeio en Hispania fixo que a unidade fose reactivada e os seus veteranos pediron voluntariamente a volta ao servizo; as\u00ed, trasladouse con Xulio C\u00e9sar \u00e1 pen\u00ednsula Ib\u00e9rica, tomando parte na batalla de Munda na que a s\u00faa actuaci\u00f3n, \u00e1s ordes persoais do ditador na \u00e1 dereita, decidiu a batalla.\nAs s\u00faas acci\u00f3ns baixo o mando de Xulio C\u00e9sar na guerra contra os galos \u2014os seus catro mil oitocentos lexionarios venceron a m\u00e1is de trescentos cincuenta mil helvecios preto de Xenebra\u2014 e belgas, aguantando cerca do r\u00edo Sambre o ataque de sesenta mil guerreiros nervios cando a batalla parec\u00eda perdida, como na posterior guerra civil, acabando ela soa con toda a \u00e1 esquerda pompeiana en Farsalia, fan que moitos historiadores militares a consideren como unha das unidades de combate m\u00e1is famosas de toda a historia.\nEntre o asasinato de Xulio C\u00e9sar e o final da Rep\u00fablica (-44 a -27)..\nMorto Xulio C\u00e9sar, a lexi\u00f3n pasou a ser controlada por Marco Emilio L\u00e9pido, colaborando os seus soldados activamente en -43 na reconciliaci\u00f3n e asociaci\u00f3n entre L\u00e9pido, Marco Antonio e Augusto, herdeiro do ditador, acordo que se transformou no Segundo Triunvirato. Na repartici\u00f3n resultante deste acordo, a unidade foi asignada a Marco Antonio, baixo cuxo mando loitou na batalla de Filipos contra os asasinos de Xulio C\u00e9sar. Despois disto seguiu a Marco Antonio a Oriente nas s\u00faas infrutuosas campa\u00f1as contra o Imperio parto, para ser derrotada, por \u00faltimo, xunto a el na batalla de Actium no ano -31.\nAugusto tomou ent\u00f3n o control da lexi\u00f3n e asentou aos seus veteranos en Patras. A lexi\u00f3n amotinouse, a\u00ednda que se desco\u00f1ecen os motivos, e como castigo perdeu o seu sobrenome de \"Equestris\", refundiuse con veteranos doutras legiones e pasou a chamarse \"Gemina\" ou dobre, a\u00ednda que unha inscrici\u00f3n no templo de Marte, do Foro de Augusto, foi erixida polos centuri\u00f3ns da Legio\u00a0X \"Equestris\" \"Gemina.\"\nHispania (-27 a 63)..\nNo ano -27 a \"Legio\u00a0X Gemina\" foi trasladada \u00e1 Hispania Tarraconense para intervir nas guerras contra c\u00e1ntabros, \u00e1stures e galaicos, posibelmente baixo o mando de Estatilio Tauro. A partir do ano -25 combateu na fronte \u00e1stur \u00e1s ordes do legado da nova provincia de Lusitania, Publio Carisio, participando, entre outras, na acci\u00f3n que permitiu vencer aos \u00e1stures durante o ataque no inverno do ano -25, que conduciu \u00e1 ocupaci\u00f3n da cidade de Lancia. Nalg\u00fan momento das operaci\u00f3ns entre os anos -25 e -19, a Lexi\u00f3n instalou o seu campamento en Petavonium, nas proximidades do que hoxe \u00e9 Rosinos de Vidriales na provincia de Zamora, a\u00ednda que as escavaci\u00f3ns neste lugar foron moi superficiais. Finalizada a guerra, mantivo un destacamento en Asturica Augusta, colaborando no proceso de urbanizaci\u00f3n e monumentalizaci\u00f3n desta cidade.\nA lexi\u00f3n permaneceu acantonada en Hispania durante un longo per\u00edodo de tempo e os seus veteranos foron os primeiros habitantes de Augusta Emerita, segundo transmite Di\u00f3n Casio, e de Caesaraugusta, fundadas ambas as d\u00faas por orde de Augusto con veteranos desta lexi\u00f3n e con outros da \"Legio\u00a0V Alaudae\" no primeiro caso (-25) e da \"Legio\u00a0IV Macedonica\" e da \"Legio\u00a0VI Victrix\" para o segundo (entre -19 e -13).\nNas proximidades do seu campamento de Petavonium, na pr\u00f3xima localidade leonesa de Castrocalb\u00f3n, os lexionarios constru\u00edron tres campamentos de tipo marcha usados para realizar pr\u00e1cticas de castrametaci\u00f3n. As\u00ed mesmo, a unidade explotou uns \"prata legionis\" delimitados por \"termini augustales\", dos cales conservamos un que separaba os pastos da lexi\u00f3n do \"territorium\" da cidade \u00e1stur de Bedunia.\nOs soldados da unidade colaboraron na construci\u00f3n da calzada das Cinco Villas, que comunicaba Pompaelo[./Legio_X_Gemina#cite_note-41 [Nota 8]] con Caesaraugusta, na construci\u00f3n da ponte de Martorell (Barcelona) sobre o \"flumen Rubicatus\" na V\u00eda Augusta cara \u00e1 Galia Narbonense e Italia, na construci\u00f3n do porto fluvial e das murallas de Caesaraugusta, e na urbanizaci\u00f3n de Asturica Augusta.\nTam\u00e9n proporcionou persoal para o inicio da explotaci\u00f3n das minas de ouro do Bierzo, norte de Portugal, Lugo e Salamanca, e mantivo soldados destacados nas capitais das provincias de Lusitania, Augusta Emerita, e Tarraco, \u00e1s ordes dos seus respectivos gobernadores, integrados dentro dos seus \"officia\", para realizar tarefas de escolta e de apoio administrativo.\nPanonia (63-68) e o ano do catro emperadores.\nNo ano 63, Ner\u00f3n ordenou o traslado da Legio\u00a0X Gemina ao \"limes\" do Danubio, \u00e1 provincia Panonia, ao campamento de Carnuntum, para substitu\u00edr a \"Legio\u00a0XV Apollinaris\", enviada a Xudea. Neste campamento danubiano, recibiu recrutas procedentes da Galia Narbonense que entraron en filas a trav\u00e9s dun \"dilectus\" extraordinario ordenado por Ner\u00f3n, parte dos cales morreron en filas con per\u00edodos de servizo moi reducidos.\nPosibelmente unha \"vexillatio\" da unidade integrouse no ex\u00e9rcito que Ner\u00f3n reunira para a s\u00faa proxectada guerra contra os albanos no Caspio e que fixera regresar para combater a revolta de Caio Xulio Vindex na Galia. En Roma, estaban acampadas no \"porticus Vipsanii.\" Este destacamento tomou partido por Ot\u00f3n contra Galba. \u00c1 morte de Ner\u00f3n, a lexi\u00f3n permaneceu \u00e1 expectativa, xurando lealdade sucesivamente aos novos e ef\u00e9meros emperadores Galba, Ot\u00f3n e Vitelio.\nPor orde do emperador Vitelio, a lexi\u00f3n regresou a finais de 68 a Hispania. A\u00ednda que se desco\u00f1ece onde foi acuartelada, o m\u00e1is prob\u00e1bel \u00e9 que fose enviada \u00e1 B\u00e9tica para tentar previr as acci\u00f3ns de Lucio Clodio Macro, quen, desde \u00c1frica Proconsular, se fixo co control das provincias do norte de \u00c1frica, dirixindo a Legio\u00a0III Augusta e recrutando a ef\u00e9mera Legio\u00a0I Macriana Liberatrix.\nA unidade, xunto co resto das tropas en Hispania, non fixo caso do chamamento de Vitelio para reforzar o seu ex\u00e9rcito en Italia e enfrontarse \u00e1s forzas de Vespasiano, ata que a intervenci\u00f3n dun dos seus \"tribuni angusticlavii\", Lucio Bebio Avito, natural de Saguntum, supuxo que no 69 a unidade abandonase a Vitelio e xurase lealdade a Vespasiano, arrastrando consigo \u00e1s outras d\u00faas legiones que nese momento formaban a gornici\u00f3n da pen\u00ednsula ib\u00e9rica: a Legio VI Victrix e a Legio I Adiutrix, xunto con todas as unidades auxiliares que ti\u00f1an asignadas.\nXermania Inferior (70-104)..\nNo ano 70, para colaborar na represi\u00f3n da rebeli\u00f3n dos b\u00e1tavos, Vespasiano ordenou o seu traslado ao ex\u00e9rcito de Quinto Petilio Cerial en Xermania Inferior, axudando a constru\u00edr o campamento de Arenacum (Ridern, Alema\u00f1a), no que se atrincheirou; como os rebeldes desistiron de tentar asaltalo, decidiron fustrigar aos forraxeadores da Legio\u00a0X Gemina.\nEntre 71 e 103 a lexi\u00f3n foi estacionada na base constru\u00edda sobre o terreo da arrasada capital b\u00e1tava pola Legio\u00a0II Adiutrix en Ulpia Noviomagus Batavorum (Nimega, Pa\u00edses Baixos) para controlar o limes xermano da provincia de Xermania Inferior.\nNesta zona, colaborou na reconstruci\u00f3n da rede de aldeas b\u00e1tavas, na explotaci\u00f3n das canteiras de pedra de gra de Brohl, na provincia de Xermania Superior, da canteira de Mediomatrici (Norroy-l\u00e8s-Pont-\u00e0-Mousson, Francia), na provincia da Galia B\u00e9lxica, e no afianzamento e reconstruci\u00f3n dos campamentos do resto das legiones da fronteira, Vetera (Xanten, Alema\u00f1a) e Novaesium (Neuss, Alema\u00f1a) gravemente danados durante a revolta b\u00e1tava, e na monumentalizaci\u00f3n do seu propio campamento. As\u00ed mesmo, colaborou na construci\u00f3n do \"castellum\" Albaniana (Alphen aan den Rijn, Pa\u00edses Baixos), al\u00e9n do Rin.\nCando Domiciano no per\u00edodo 82-83 se dirixiu cara ao \"limes Germanicus\" para emprender unha expedici\u00f3n contra a tribo xermana dos catos, a Legio\u00a0X Gemina participou nas operaci\u00f3ns, que foron r\u00e1pidas e eficaces, recibindo o emperador o t\u00edtulo de Xerm\u00e1nico.\nNo 89, a lexi\u00f3n permaneceu leal a Domiciano cando se sublevou o gobernador de Xermania Superior, Lucio Antonio Saturnino, colaborando na represi\u00f3n da revolta, polo que o emperador lle outorgou os t\u00edtulos de \"Pia Fidelis Domitiana\", que, \u00e1 morte de Domiciano e a s\u00faa \"damnatio memoriae\" polo Senado, foron reducidos a \"Pia Fidelis.\"\nNo ano 103, a unidade foi destinada a Panonia, en concreto a Aquincum (Budapest), para ser trasladada despois, cara a 106, a Vindobona (Viena, Austria), onde se escavaron restos da muralla campamental, que indican que o campamento non era regular debido \u00e1 disposici\u00f3n do curso do r\u00edo Danubio, das v\u00edas \"decumana\" e \"cardo maximus\" e dalg\u00fans barrac\u00f3ns e aloxamentos de oficiais, document\u00e1ndose cer\u00e1micas, armas, moedas e un importante conxunto de ep\u00edgrafes votivos e funerarios dos seus homes.\nPanonia (104-192)..\nDurante os anos 104 a 106, participou na segunda campa\u00f1a de Traxano contra os dacios, colaborando no mantemento do \"castellum\" Sucidava (Cartierul Celei, Roman\u00eda), quedando finalmente acantonada en Viena at\u00e9 comezos do s\u00e9culo\u00a0V.\nNo s\u00e9culo\u00a0II, enviou senllas \"vexillationes\" \u00e1 campa\u00f1a p\u00e1rtica de Traxano (113-117), \u00e1 represi\u00f3n da revolta xudaica con Hadriano (132-135), \u00e1 guerra contra os mauritanos de Antonino P\u00edo (150-152), e \u00e1 campa\u00f1a p\u00e1rtica de Lucio Vero (163-167), dirixindo o destacamento formado por tropas da unidade e por outras da Legio\u00a0I Adiutrix e da Legio\u00a0XIII Gemina o legado desta lexi\u00f3n Publio Xulio Xeminio Marciano.\nBaixo Marco Aurelio (172-180), a lexi\u00f3n participou nas guerras contra cuados e marcomanos; este emperador utilizou Vindobona como base de operaci\u00f3ns e morreu al\u00ed, campa\u00f1as que tiveron continuidade, por breve tempo, baixo o seu fillo e sucesor C\u00f3modo (180-182).\nDurante os s\u00e9culos\u00a0II e III, enviou pequenos destacamentos a diferentes partes de Panonia Superior, Dalmacia e N\u00f3rico, inclu\u00edndo algns nas capitais destas provincias integrados no \"officium\" de cada un dos seus gobernadores provinciais. Tam\u00e9n mandou \"vexillationes\" al\u00e9n do Danubio, na beira xermana deste r\u00edo, como, por exemplo, ao pequeno fort\u00edn de media hect\u00e1rea de superficie en Stupava (Rep\u00fablica Checa), a dezaseis quil\u00f3metros ao nord\u00e9s de Vindobona, ou ao \"castellum\" Gerulata (Bratislava, Rep\u00fablica Checa). As\u00ed mesmo, colaborou no mantemento e renovaci\u00f3n da v\u00eda que transcorr\u00eda paralela ao r\u00edo Danubio desde Carnuntum at\u00e9 Aquincum (Budapest, Hungr\u00eda).\nOs Severos (192-235)..\nCando C\u00f3modo foi asasinado en 192 e substitu\u00eddo por Pertinax, a Legio\u00a0X Gemina xurou lealdade ao novo emperador, pero ao ser asasinado este e sucedido por Didio Xuliano, a unidade foi unha das legiones que apoiaron a Septimio Severo, gobernador de Panonia Superior, no seu ascenso \u00e1 p\u00farpura imperial, participando en todas as s\u00faas campa\u00f1as, non sendo a brit\u00e1nica.\nAs\u00ed, boa parte da Legio\u00a0X Gemina foi integrada no ex\u00e9rcito que acompa\u00f1ou a Septimio Severo a Italia en 193-194 contra Didio Xuliano, e soldados desta lexi\u00f3n foron utilizados por Septimio Severo para renovar a garda pretoriana e as Cohortes Urbanas, cuxa actuaci\u00f3n determinara o asasinato dos seus predecesores Pertinax e Didio Xuliano, polo cal os soldados orixinais desas d\u00faas unidades, maioritariamente it\u00e1licos, foran licenciados.\nEn 195, unha \"vexillatio\" da lexi\u00f3n foi integrada no ex\u00e9rcito desprazado a Oriente para derrotar a Pescenio N\u00edxer, participando despois na \"expeditio Parthica\" de Septimio Severo. Por \u00faltimo, outra \"vexillatio\" da unidade foi enviada en 198 a Occidente para combater contra Clodio Albino, loitando na decisiva batalla de Lugdunum (Li\u00f3n, Francia), que proporcionou o control de todo o Imperio a Septimio Severo. Este, ao regresar de Oriente, visitou os campamentos do ex\u00e9rcito no \"limes\" do Danubio, inclu\u00edndo na s\u00faa visita o desta lexi\u00f3n en Vindobona.\nUnha vez restablecida a unidade do Imperio, a Legio\u00a0X Gemina contribu\u00edu ao mantemento da v\u00eda que percorr\u00eda o \"limes\" paralela ao Danubio no tramo entre Carnuntum e Vindobona, conserv\u00e1ndose un miliario desta \u00e9poca na localidade de Ala Nova (Schwechat, Austria).\nCaracalla visitou, tal e como fixera o seu pai, a base da unidade no 213. M\u00e1is tarde, no 214, outra \"vexillatio\" da unidade foi traslada por orde deste mesmo emperador \u00e1 \"pars Orientalis\" do Imperio para colaborar na s\u00faa campa\u00f1a contra os partos, recibindo a unidade o ep\u00edteto de Antoniniana, a\u00ednda que pouco despois xurou lealdade a Macrino, asasino e herdeiro de Caracalla, quen a devolveu a Panonia, e, tras o seu asasinato, xurou fidelidade a Heliog\u00e1balo.\nBaixo Alexandre Severo, unha \"vexillatio\" da lexi\u00f3n foi desprazada novamente a Oriente para colaborar na campa\u00f1a que expulsou aos persas sas\u00e1nidas do Imperio en 230-231.\nA crise do s\u00e9culo\u00a0III.\nAsasinado Alexandre Severo, a lexi\u00f3n xurou lealdade a Maximino o Tracio e, formando parte das s\u00faas tropas, descendeu a Italia para tentar esmagar a rebeli\u00f3n do Senado, que entronizara a Balbino e Pupieno.\nMorto violentamente o emperador Maximino, aceptou a Gordiano III como emperador, recibindo por iso o ep\u00edteto de Gordiana, \u2014aparece nas \"figlinae\" da unidade como LEG X GEM(inae) GORDIANAE\u2014. Un destacamento da unidade acompa\u00f1ou a Gordiano\u00a0III a Oriente para combater novamente aos sas\u00e1nidas en 242-244; asasinado Gordiano, prestou lealdade a Filipo o \u00c1rabe. Con este emperador, combateu contra godos e s\u00e1rmatas no Danubio.\nA unidade proclamouse partidaria de Decio en 248 \u2014aparecendo nas s\u00faas \"figlinae\" como LEG X GEM(inae) DEC(ianae)\u2014, combatendo xunto a este emperador contra Filipo o \u00c1rabe no norte de Italia e contra os godos no Danubio.\nAo longo da segunda metade do s\u00e9culo\u00a0III, colaborou cos diferentes emperadores panonios no mantemento da orde no \"limes\" danubiano e durante as guerras que enfrontaron a estes cos usurpadores.\nEn \u00e9poca de Galieno, a lexi\u00f3n permaneceu fiel a este emperador durante as rebeli\u00f3ns de Inxenuo en 258 e de Regaliano en 260, como indican as moedas emitidas co emblema desta lexi\u00f3n e as lendas \"sextam piam sextam fidelem\" e \"septimam piam septimam fidelem\" As\u00ed mesmo, este emperador incrementou a cabalar\u00eda das legiones \u00e1s s\u00faas ordes de cento vinte xinetes at\u00e9 setecentos cincuenta e seis e terminou por separalas das s\u00faas unidades para formar unha reserva de cabalar\u00eda ao mando dun \"magister equitum\", acuartelando as tropas no norte de Italia en Mediolanum (Mil\u00e1n, Italia) \u2014al\u00ed permaneceu at\u00e9 284, embri\u00f3n dos ex\u00e9rcitos de manobra baixoimperiais\u2014; no caso da cabalar\u00eda da Legio\u00a0X Gemina, foi co\u00f1ecida como \"Decumani\" e transformouse nunha unidade de elite \u00e1s ordes directas dun \"magister equitum\", cargo que desempe\u00f1aron, sucesivamente, os futuros emperadores Claudio II, Aureliano e Probo.\nUn destacamento da lexi\u00f3n estivo integrado no ex\u00e9rcito que, \u00e1s ordes de Claudio\u00a0II, derrotou aos godos en 268 na batalla de Naissus (N\u00efs, Serbia), triunfo polo que foi honrada cunha moeda polo emperador do Imperio galo Victorino.\nBaixo Aureliano, en 272, destacamentos da lexi\u00f3n axudaron a reintegrar \u00e1 autoridade imperial o reino de Palmira, participando na batalla de Emesa, e ao Imperio galo en 274.\nEn 276, a Lexi\u00f3n apoiou ao emperador Floriano \u2014aparecendo nas s\u00faas \"figlinae\" como LEG X GEM(inae) FLOR(ianae)\u2014, e axudando a este emperador a derrotar novamente aos godos, a\u00ednda que enseguida xurou lealdade ao novo emperador Probo.\nA lexi\u00f3n declarouse partidaria en 283 do emperador Carino \u2014aparecendo como LEG X GEM(inae) CARIN(ianae) nas s\u00faas \"figlinae\", acompa\u00f1ando a este emperador na s\u00faa expedici\u00f3n a Mesia para combater a Diocleciano, tam\u00e9n proclamado emperador polas s\u00faas tropas, quen, a pesar de ser derrotado, conseguiu facerse coa p\u00farpura imperial en 284, xur\u00e1ndolle lealdade a lexi\u00f3n.\nOs s\u00e9culos IV e V e a desaparici\u00f3n da lexi\u00f3n..\nDado que a unidade apoiara aos rivais de Diocleciano, este emperador prestoulle pouca atenci\u00f3n. No entanto, entre os anos 295 e 298, un destacamento da lexi\u00f3n integrouse no ex\u00e9rcito que Diocleciano e Galerio utilizaron contra os persas sas\u00e1nidas, e co que recuperaron o terreo perdido nos cincuenta anos anteriores no norte de Mesopotamia. Baixo Maximiano, entre os anos 298 e 305, a unidade mantivo un destacamento no norte de Italia \u00e1s ordes do \"praepositus\" Aurelio Vicencio.\nXa en \u00e9poca de Constantino I, a unidade foi dividida en d\u00faas como consecuencia dos numerosos conflitos internos e externos aos que este emperador tivo que facer fronte. As\u00ed, unha parte, posibelmente a desprazada para loitar contra Licinio no ano 320, foi integrada no ex\u00e9rcito de manobra de Oriente. Nas s\u00faas filas, combateu contra os persas baixo a direcci\u00f3n Constancio II e Xuliano o Ap\u00f3stata, e foi destru\u00edda na batalla de Adrian\u00f3pole \u00e1s ordes do emperador Valente no ano 378. A outra parte, de acordo coa \"Notitia dignitatum\", permaneceu na s\u00faa base de Vindobona dentro da nova provincia de Panonia\u00a0I na prefectura do pretorio do Il\u00edrico, adscrita ao \"dux\" \"Pannoniae\"\u00a0I, mantendo ao mesmo tempo un destacamento en Arrabona (Raba, Hungr\u00eda), conxunto coa Legio\u00a0XIV Gemina. En ambas as d\u00faas partes, as tropas estaban dirixidas por senllos \"praefecti legionis\" e deb\u00edan estar formadas por uns mil lexionarios.\nNo ano 351, a unidade asentada en Vindobona, do mesmo xeito que o resto das tropas de gornici\u00f3n nas provincias pan\u00f3nicas, proclamou emperador a Vetrani\u00f3n, \"magister per Illyricum\", fronte a Constancio\u00a0II, a\u00ednda que cando este emperador avanzou cun ex\u00e9rcito cara \u00e1 zona, Vetranio someteuse voluntarimente; pouco despois, no mesmo ano, todas as tropas tiveron que facer fronte ao usurpador Magnencio, vencendo ao seu ex\u00e9rcito na batalla de Mursa Maior.\nOs soldados desta unidade colaboraron na fortificaci\u00f3n do \"limes\" de Panonia\u00a0I baixo Valentiniano I, \u00e1s ordes do \"magister militum\" Ursicino, como proban as \"figlinae\" da unidade en diferentes fortificaci\u00f3ns da fronteira.\nA desaparici\u00f3n das tropas \"limitanei\" procedentes desta lexi\u00f3n produciuse a finais do s\u00e9culo\u00a0IV ou principios do s\u00e9culo\u00a0V, debido aos movementos de pobos orixinados polos hunos e os visigodos, que terminaron coa presenza romana na chaira panonia, xa que o emperador Graciano, despois do desastre de Adrian\u00f3pole e das razzias do visigodo Fritixerno, se viu na necesidade de entregar a zona a estes pobos e ordenar a evacuaci\u00f3n das moi minguadas guarnici\u00f3ns romanas nesas provincias. A lexi\u00f3n non sobreviviu a este traslado."}
{"id": "452621", "revid": "5863", "url": "https://gl.wikipedia.org/wiki?curid=452621", "title": "Fotograf\u00eda post mortem", "text": ""}
{"id": "452622", "revid": "5863", "url": "https://gl.wikipedia.org/wiki?curid=452622", "title": "Retrato post mortem", "text": ""}
{"id": "452623", "revid": "5863", "url": "https://gl.wikipedia.org/wiki?curid=452623", "title": "Fotograf\u00eda de mortos", "text": ""}
{"id": "452626", "revid": "5863", "url": "https://gl.wikipedia.org/wiki?curid=452626", "title": "Agap\u00e9", "text": ""}
{"id": "452628", "revid": "5863", "url": "https://gl.wikipedia.org/wiki?curid=452628", "title": "Frankfurt Stock Exchange", "text": ""}
{"id": "452635", "revid": "98629", "url": "https://gl.wikipedia.org/wiki?curid=452635", "title": "Paulo III, papa", "text": "Paulo III, nado como Alessandro Farnese en Canino o 29 de febreiro de 1468 e finado en Roma o 10 de novembro de 1549, foi Papa o 13 de outubro de 1534 ata a data da s\u00faa morte.\nTraxectoria.\nRecibiu educaci\u00f3n de grandes mestres humanistas en Roma e Florencia. Durante o pontificado de Alexandre VI, e con gran tacto pol\u00edtico e moita experiencia, o cardeal chegou moi novo (20 de setembro de 1493).\nDurante o seu pontificado, Michelangelo executou a pintura do Xu\u00edzo Final no altar da Capela Sistina, obra realizada entre 1535 e 1541, encargada polo seu predecesor, Clemente VII.\nMorte.\nPouco despois do final do primeiro per\u00edodo do Concilio (1545-1547), o papa Paulo III morreu de s\u00fapeto o 10 de novembro de 1549. Padeceu unha febre violenta e morreu rapidamente no Palacio do Quirinale, aos 81 anos. Os seus restos descansan na bas\u00edlica de San Pedro, nunha tumba de Guglielmo della Porta."}
{"id": "452636", "revid": "82922", "url": "https://gl.wikipedia.org/wiki?curid=452636", "title": "Real Asociaci\u00f3n Numism\u00e1tica do Canad\u00e1", "text": "A Real Asociaci\u00f3n Numism\u00e1tica do Canad\u00e1 (en ; en ), co\u00f1ecida tam\u00e9n polas s\u00faas siglas en ingl\u00e9s RCNA, \u00e9 unha asociaci\u00f3n sen \u00e1nimo de lucro canadense fundada en 1950 en Toronto, constitu\u00edda por coleccionistas de moedas e, en xeral, persoas interesadas pola numism\u00e1tica do Canad\u00e1 en calquera das s\u00faas modalidades. Os seus asociados proceden maioritariamente do Canad\u00e1 e dos EEUU, a\u00ednda que se estenden por moi diversos pa\u00edses do mundo.\nInicialmente denominada Asociaci\u00f3n Numism\u00e1tica do Canad\u00e1, a entidade engadiu o t\u00edtulo de \"Real\" na s\u00faa convenci\u00f3n levada a cabo en Otava en 2008, logo da concesi\u00f3n por parte da ra\u00ed\u00f1a Isabel II en outubro de 2007.\nEn ocasi\u00f3ns, a RCNA traballa conxuntamente coa Asociaci\u00f3n Canadense de Educaci\u00f3n Numism\u00e1tica (\"Canadian Association for Numismatic Education\" -CAFNE-), unha organizaci\u00f3n educativa a trav\u00e9s da cal financia alg\u00fans dos seus seminarios e das s\u00faas publicaci\u00f3ns.\nConvenci\u00f3ns.\nA Real Asociaci\u00f3n Numism\u00e1tica do Canad\u00e1 celebra anualmente unha convenci\u00f3n, en cada ocasi\u00f3n nunha cidade diferente. No transcurso destas convenci\u00f3ns desenv\u00f3lvense actividades moi diversas, como seminarios, foros e simposios educativos, competici\u00f3ns, poxas, visitas a organizaci\u00f3ns de car\u00e1cter numism\u00e1tico ou cerimonias de entrega dos premios establecidos pola entidade. Un dos eventos m\u00e1is caracter\u00edsticos destas convenci\u00f3ns \u00e9 a feira numism\u00e1tica que se desenvolve en cada unha delas, co nome de \"Canada's Money Collector Show\", onde comerciantes e coleccionistas establecen as s\u00faas relaci\u00f3ns comerciais.\nMedallas das convenci\u00f3ns.\nCon ocasi\u00f3n de cada convenci\u00f3n anual, a RCNA emite unha medalla de cobre conmemorativa que se lles entrega gratuitamente aos asistentes, cunha simbolox\u00eda da asociaci\u00f3n nos seus anversos e motivos alusivos ao lugar de celebraci\u00f3n nos seus reversos. Nalg\u00fans casos c\u00fa\u00f1ase tam\u00e9n unha versi\u00f3n en prata desta medalla, \u00e1 que se pode acceder mediante compra, a trav\u00e9s da web da asociaci\u00f3n.\nFormaci\u00f3n numism\u00e1tica.\nA RCNA institu\u00edu en 1995 o seu primeiro curso de numism\u00e1tica canadense por correspondencia, en 12 cap\u00edtulos, no que xa se vi\u00f1a traballando desde 1992; un proxecto educativo ideado e dirixido por Paul Johnson e financiado fundamentalmente pola Asociaci\u00f3n de Servizos Educativos Numism\u00e1ticos (\"Numismatic Educational Services Association\" -NESA-).\nO bo acollemento deste curso por parte do p\u00fablico levou ao lanzamento, en 2005, dun segundo curso, tam\u00e9n por correspondencia e en 17 cap\u00edtulos, que foi presentado durante a convenci\u00f3n da Real Asociaci\u00f3n Numism\u00e1tica do Canad\u00e1 dese mesmo ano en Calgary.\nAs\u00ed mesmo, a RCNA conta con programas educativos de iniciaci\u00f3n \u00e1 numism\u00e1tica canadense e outros dese\u00f1ados particularmente para o p\u00fablico infantil, e colabora con outras instituci\u00f3ns no desenvolvemento de xornadas formativas sobre numism\u00e1tica canadense.\nPublicaci\u00f3ns.\nDesde 1956, a asociaci\u00f3n mant\u00e9n a publicaci\u00f3n peri\u00f3dica biling\u00fce \"The Canadian Numismatic Journal\" / \"Le Journal canadien de numismatique\", que cont\u00e9n informaci\u00f3ns de interese para os asociados e artigos sobre as m\u00e1is diversas perspectivas da numism\u00e1tica canadense.\nAdemais, con motivo da celebraci\u00f3n do 50 aniversario da s\u00faa fundaci\u00f3n, a RCNA publicou unha historia da entidade elaborada por Paul Johnson:\nPremios.\nDurante as convenci\u00f3ns anuais entr\u00e9gase un bo n\u00famero de premios convocados pola RCNA. Son os seguintes (en cada ligaz\u00f3n p\u00f3dense consultar as listaxes completas de premiados):"}
{"id": "452637", "revid": "65337", "url": "https://gl.wikipedia.org/wiki?curid=452637", "title": "RCNA", "text": ""}
{"id": "452638", "revid": "65337", "url": "https://gl.wikipedia.org/wiki?curid=452638", "title": "Royal Canadian Numismatic Association", "text": ""}
{"id": "452639", "revid": "1131", "url": "https://gl.wikipedia.org/wiki?curid=452639", "title": "Voo 5634 de Lufthansa CityLine", "text": "O voo 5634 de Lufthansa CityLine era un servizo entre o aeroporto de Bremen e o aeroporto de Par\u00eds-Charles de Gaulle. O d\u00eda 6 de xaneiro de 1993 o Dash 8-311 que operaba a ruta, con rexistro D-BEAT, engalou de Bremen \u00e1s 17:55 con 23 pasaxeiros e tripulantes a bordo.\nCando o avi\u00f3n estaba preto de Par\u00eds, un Boeing 747 de Korean Air tocou cun motor na pista mentres aterraba, causando que os controladores pechasen a pista brevemente. Aos pilotos notific\u00f3uselles o cambio de rumbo para outra pista. Na aproximaci\u00f3n final o avi\u00f3n comezou a baixar a un ritmo maior e esnafrouse contra o chan golpeando primeiro coa cola a 1\u00a0800 metros do inicio da pista. O aparello rompeu en d\u00faas partes pero non se incendiou. O accidente matou 4 pasaxeiros e 19 resultaron feridos."}
{"id": "452640", "revid": "65337", "url": "https://gl.wikipedia.org/wiki?curid=452640", "title": "Association royale de numismatique du Canada", "text": ""}
{"id": "452645", "revid": "109216", "url": "https://gl.wikipedia.org/wiki?curid=452645", "title": "Latrina", "text": "Unha latrina \u00e9 un espazo sito f\u00f3ra dunha vivenda nun cub\u00edculo destinado a defecar, e normalmente non conectado a ning\u00fan sumidoiro. A correcta deposici\u00f3n dos excrementos \u00e9 fundamental para preservar a sa\u00fade das comunidades rurais e urbanas.\nMentres nas cidades a soluci\u00f3n ideal \u00e9 a recolecci\u00f3n das augas negras por medio dunha rede de rede de sumidoiros e o posterior tratamento en plantas de augas residuais, nas \u00e1reas rurais, con pouca densidade de poboaci\u00f3n, a soluci\u00f3n t\u00e9cnica e economicamente m\u00e1is viable \u00e9 a latrina.\nOs numerosos gromos de c\u00f3lera da historia foron causados en gran parte por uns deficientes sistemas de retirada dos excrementos. Por mor desas pandemias, moitos gobernos emprenderon campa\u00f1as masivas de construci\u00f3n de latrinas e sumidoiros. A\u00ednda que a latrina \u00e9 en si unha construci\u00f3n moi sinxela, hai unha serie de normas que deben ser respectadas para maximizar a s\u00faa eficiencia."}
{"id": "452646", "revid": "5636574", "url": "https://gl.wikipedia.org/wiki?curid=452646", "title": "Jared Goff", "text": "Jared Thomas Goff, nado o 14 de outubro de 1994 en Novato, California, \u00e9 un xogador profesional estadounidense de f\u00fatbol americano que xoga como quarterback para Los Angeles Rams da National Football League (NFL). Formado na Universidade de California, foi elixido no primeiro lugar do Draft da NFL de 2016 polos Rams."}
{"id": "452647", "revid": "25871", "url": "https://gl.wikipedia.org/wiki?curid=452647", "title": "Aaron Donald", "text": "Aaron Charles Donald, nado o 23 de maio de 1991 en Pittsburgh, Pensilvania, \u00e9 un xogador profesional estadounidense de f\u00fatbol americano que xoga na posici\u00f3n de defensive tackle para Los Angeles Rams da National Football League (NFL). Xogou a nivel universitario en Pittsburgh, onde foi reco\u00f1ecido como All-American por unanimidade. En 2014 foi seleccionado no Draft da NFL polos Rams, tendo ga\u00f1ado numerosos reco\u00f1ecementos como varios nomeamentos \u00e1 Pro Bowl, mellor Rookie Defensivo do Ano (2014) ou Mellor Xogador Defensivo da NFL (2017, 2018). Donald \u00e9 co\u00f1ecido pola s\u00faa sobresaliente forza f\u00edsica, e est\u00e1 reco\u00f1ecido como un dos mellores defensas da competici\u00f3n e incluso como un dos mellores xogadores en global."}
{"id": "452649", "revid": "1131", "url": "https://gl.wikipedia.org/wiki?curid=452649", "title": "Voo 451 de Japan Air System", "text": "O voo 451 de Japan Air System era un servizo dede o aeroporto de Nagoia e o novo aeroporto de Chitose en Sapporo, cunha escala no aeroporto de Hanamaki. O d\u00eda 18 de abril de 1993 o Douglas DC-9-41 que operaba a ruta esnafrouse mentres aterraba en Hanamaki. O avi\u00f3n perdeu de s\u00fapeto unha cantidade significativa de velocidade cando cruzou unha fornte fr\u00eda mentres estaba na aproximaci\u00f3n final, preto da pista. O algo inexperto primeiro oficial non foi capaz de realizar unha aproximaci\u00f3n frustrada o suficientemente r\u00e1pido como para evitar unha aterraxe dura. O avi\u00f3n ent\u00f3n sa\u00eduse da pista.\nOs 72 pasaxeiros e 5 tripulantes sobreviviron, resultando 19 persoas feridas. O avi\u00f3n incendiuose cando os pasaxeiros o evacuaban. O aparello foi dado de baixa."}
{"id": "452650", "revid": "23204", "url": "https://gl.wikipedia.org/wiki?curid=452650", "title": "Lois Gonz\u00e1lez Dopazo", "text": "Lois Gonz\u00e1lez Dopazo, nado en Macenlle (Mar\u00edn) o 6 de decembro de 1955, \u00e9 un profesor universitario e fisioterapeuta galego.\nTraxectoria.\nEstudou no Instituto Laboral de Mar\u00edn. Na Universidade de Santiago de Compostela cursou ao mesmo tempo Axudante T\u00e9cnico Sanitario con estudos de Xeograf\u00eda e Historia. Despois, na Universidade Complutense de Madrid diplomouse en Fisioterapia. Tam\u00e9n se licenciou en Fisiatr\u00eda e Kinesiterapia, ademais de Terapeuta Bobath e especialista en pacientes Neurol\u00f3xicos.\nTraballou no Hospital Ram\u00f3n y Cajal de Madrid, no H. Montecelo de Pontevedra e no Sanatorio de Mar\u00edn. En 1992 creou o Centro de Fisioterapia \"Lois\" en Mar\u00edn.\nEn 1995 comezou a exercer de profesor asociado e logo desde 1998 na Universidade de Vigo, na Escola universitaria de Fisioterapia no Campus de Pontevedra, xubil\u00e1ndose en 2017. Nesta facultade promoveu actividades relacionadas coa fisioterapia, a neurorrehabilitaci\u00f3n e as doenzas neuromusculares.\nDesde 1980 formou parte da Asociaci\u00f3n de Cultura e Arte Santa Cecil\u00eda de Mar\u00edn (Ateneo Santa Cecilia), integr\u00e1ndose na Xunta directiva como vogal e logo como Presidente, onde tam\u00e9n realizou varios relatorios sobre o patrimonio arqueol\u00f3xico da contorna. En \"Buguina\", revista do Ateneo Santa Cecilia, publicou artigos sobre o Entroido e os Maios en Mar\u00edn.\nParticipou na creaci\u00f3n do grupo folcl\u00f3rico Airi\u00f1os de San Xuli\u00e1n e no Club Ciclista de Mar\u00edn, do que tam\u00e9n foi Presidente promovendo as Ciclo-Marchas Hist\u00f3rico-art\u00edsticas. Tam\u00e9n fundadou a Asociaci\u00f3n Deportivo-Cultural \"Os Da Ca\u00f1a de San Xuli\u00e1n.\"\nFoi Presidente da Comisi\u00f3n Xestora que creou a Federaci\u00f3n Galega de Ciclismo e fisioterapeuta da Federaci\u00f3n Espa\u00f1ola de Ciclismo de 1985 a 1987. Tam\u00e9n presidiu a Asociaci\u00f3n Espa\u00f1ola de Terapeutas formados no Concepto Bobath (AETB).\nEn 1982 foi concelleiro en Mar\u00edn polo Partido Galeguista."}
{"id": "452652", "revid": "1131", "url": "https://gl.wikipedia.org/wiki?curid=452652", "title": "Voo 583 de China Eastern Airlines", "text": "O voo 583 de China Eastern Airlines era un servizo dende o aeroporto de Shanghai-Hongqiao ata o aeroporto dos \u00c1nxeles. O d\u00eda 6 de abril de 1993 o McDonnell Douglas MD-11 que operaba a ruta atop\u00e1base a altura de cruceiro sobre o oc\u00e9ano Pac\u00edfico a Mach 0.84 cando un tripulante despregou accidentalmente os slats preto das illas Aleutianas. O avi\u00f3n ent\u00f3n atopouse con graves oscilaci\u00f3ns e fixo unha aterraxe de emerxencia na base a\u00e9rea de Shemya, nas illas Semichi, Alasca.\nDos 255 pasaxeiros e tripulantes 60 foron hospitalizados. Dous deles finalmente morreron no hospital. Da tripulaci\u00f3n de voo, 5 sa\u00edron ilesos e 3 resultaron feridos graves. Dos asistentes de voo, 8 resultaron ilesos e 4 tiveron feridas graves. Dos pasaxeiros superviventes, 84 non resultaron feridos, 96 tiveron feridas leves e 53 graves. O 24 de abril de 1993 todos os pasaxeiros ag\u00e1s tres xa foran dados de alta.\nA novela de Michael Crichton \"Airframe\" in\u00edciase cun accidente baseado no voo 583.\nO avi\u00f3n, co rexistro N951AR, no presente serve como cargueiro para a compa\u00f1\u00eda de Miami Sky Lease Cargo."}
{"id": "452655", "revid": "63181", "url": "https://gl.wikipedia.org/wiki?curid=452655", "title": "Ecker\u00f6", "text": "Ecker\u00f6 \u00e9 un municipio de Finlandia situado na rexi\u00f3n de \u00c5land. En 2018 a s\u00faa poboaci\u00f3n era de 957 habitantes. A superficie do termo municipal \u00e9 de 752,67 km2, dos cales 644,95 son auga. O concello ten unha densidade de poboaci\u00f3n de 8,88 hab./km\u00b2.\nLimita unicamente co concello de Hammarland, tam\u00e9n no arquip\u00e9lago das \u00c5land.\nO concello \u00e9 uniling\u00fce en sueco."}
{"id": "452660", "revid": "1131", "url": "https://gl.wikipedia.org/wiki?curid=452660", "title": "Voo 592 de Lufthansa", "text": "O voo 592 de Lufthansa era un servizo regular de pasaxeiros dende Frankfurt e Addis Abeba que foi secuestrado o d\u00eda 11 de febreiro de 1993. O Airbus A310-300 que operaba a ruta foi secuestrado por Nebiu Demeke, un home et\u00edope que buscaba asilo que obrogou ao piloto a voar ao Aeroporto Internacional John F. Kennedy de Nova York. O avi\u00f3n aterrou sen problemas e o secuestrador rendeuse pacificamente. Foi acusado de pirater\u00eda a\u00e9rea no tribunal de distrito dos Estados Unidos e foi condenado a 20 anos de prisi\u00f3n.\nVoo.\nO voo 592 era unha ruta internacional operada por Deutsche Lufthansa AG entre o aeroporto de Frankfurt, e o aeroporto de Ad\u00eds Abeba-Bole, cunha escala programada no Aeroporto do Cairo. O avi\u00f3n era un Airbus A310-300, con rexistro D-AIDM, que levaba en servizo dende o 30 de agosto de 1991. O voo levaba 94 pasaxeiros e 10 tripulantes.\nSecuestrador.\nNebiu Zewolde Demeke nacera o 24 de setembro de 1972 in Exipto. O seu pai, un economista, era un preso pol\u00edtico en Etiop\u00eda, e a familia Demeke mov\u00e9rase a Marrocos tras o seu arresto para escapar da persecuci\u00f3n. Nebiu Demeke estudou na Escola Americana de T\u00e1nxer, onde foi descrito como \"distra\u00eddo\" e \"emocional\". A s\u00faa irm\u00e1 m\u00e1is vella, Selamawit, estudou no Gettysburg College en Gettysburg, Pensilvania. O seu irm\u00f1an maior, Demter, foi ao Macalester College en St. Paul, Minnesota, e o irm\u00e1n m\u00e1is novo, Brook, viv\u00eda en Indiana. A\u00ednda que Demeke intentou unirse aos seus irm\u00e1ns nos Estados Unidos deneg\u00e1ronlle un visado de estudante e foi incapaz de conseguir un permiso para entrar legalmente no pa\u00eds.\nSeis meses antes do secuestro, Demeke, que ti\u00f1a nese momento 20 anos, moveuse a Alema\u00f1a e solicitou asilo pol\u00edtico. Cando retirou a s\u00faa solicitude de asilo o goberno alem\u00e1n mercoulle un billete no voo 592 de volta a Etiop\u00eda.\nDemeke entrou no aeroporto cunha pistola de partida con balas de fogueo. Antes de chegar ao control de seguridade, colocou a pistola na s\u00faa cabeza cuberta cun sombreiro tipo fedora. Cando tivo que pasar o detector de metais agarrou a parte superior do sombreiro e colocouno, xunto coa pistola oculta, nunha mesa. Tras pasar o detector recuperounos antes de embarcar.\nSecuestro.\nUns 35 minutos despois da engalaxe, cando o avi\u00f3n chegaba \u00e1 s\u00faa altura de cruceiro no espazo a\u00e9reo austr\u00edaco, Demeke entrou no ba\u00f1o dianteiro, p\u00faxose un pasamonta\u00f1as negro e sacou a s\u00faa pistola. Cando deixou o ba\u00f1o entrou na cabina de mando, que non estaba pechada. Po\u00f1endo a pistola na cabeza do piloto dixo, \"Se non viras cara ao oeste dispararei\".\nDemeke demandou que o avi\u00f3n voase a Nova York e tam\u00e9n demandou asilo pol\u00edtico nos Estados Unidos. Despois de dicirlle que haber\u00eda que repostar, Demeke accedeu a realizar unha parada de repostaxe en Hannover. O aparello aterrou no aeroporto de Hannover-Langenhagen sobre o mediod\u00eda, onde foi rodeado pola polic\u00eda. Demeke permaneceu na cabina de mando coa pistola na cabeza do piloto, e ameazou con matar un asistente de voo cada cinco minutos. As autoridades alem\u00e1s permitiron engalar ao avi\u00f3n despois de que Demeke ameazase con matar os seus ref\u00e9ns, a\u00ednda que prometeu renderse pacificamente se chegaba aos Estados Unidos.\nO piloto Gerhard Goebel foi capaz de calmar a Demeke durante o voo a Nova York. A\u00ednda que o secuestrador mantivo a pistola apuntando \u00e1 cabeza de Goebel durante todo o voo quitou o pasamonta\u00f1as. Goebel d\u00edxolle despois aos xornalistas que pasara as horas intentando constru\u00edr unha relaci\u00f3n con Demeke, que admitiu ter pasado varios meses preparando o secuestro. Os dous homes acordaron que, tras chegar a Nova York, Goebel lle dar\u00eda a Demeke as s\u00faas lentes de sol a cambio da pistola.\nO avi\u00f3n chegou ao aeroporto internacional John F. Kennedy ao redor das 4:00 pm EDT e rodou a unha parte remota da pista. Un equipo de negociaci\u00f3n formado por tres homes fora montado na torre de control. O detective do Departamento de Polic\u00eda de Nova York Dominick Misino falou con Demeke por radio, asistido polo axente especial do FBI John Flood e o sarxento detective da Autoridade Portuaria Carmine Spano. Despois de 70 minutos de negociaci\u00f3ns Demeke cambiou a s\u00faa pistola polas lentes de sol do piloto e entregouse pacificamente \u00e1s autoridades. Os 94 pasaxeiros e 10 tripulantes resultaron ilesos."}
{"id": "452661", "revid": "1093", "url": "https://gl.wikipedia.org/wiki?curid=452661", "title": "Todd Gurley", "text": "Todd Gerome Gurley II, nado o 3 de agosto de 1994 en Baltimore (Maryland), \u00e9 un xogador profesional estadounidense de f\u00fatbol americano que xoga na posici\u00f3n de running back para Los Angeles Rams da National Football League (NFL). Xogou a nivel universitario para os Georgia Bulldogs, onde foi reco\u00f1ecido como All-SEC en 2012 e 2013. En 2015 foi seleccionado no Draft da NFL polos Rams, tendo ga\u00f1ado numerosos reco\u00f1ecementos como varios nomeamentos \u00e1 Pro Bowl, Mellor Rookie Ofensivo do Ano (2015) ou Mellor Xogador Ofensivo da NFL (2017) despois de conseguir 19 touchdowns."}
{"id": "452662", "revid": "865", "url": "https://gl.wikipedia.org/wiki?curid=452662", "title": "Bury Tomorrow", "text": "Bury Tomorrow \u00e9 un grupo ingl\u00e9s de metalcore formado en 2006 en Southampton, Hampshire. Est\u00e1 composto por cinco membros, o vocalista Daniel Winter-Bates, o guitarrista e vocalista Jason Cameron, o baixista Davyd Winter-Bates, o bater\u00eda Adam Jackson e o guitarrista Kristan Dawson, quen substitu\u00edu \u00f3 membro fundador Mehdi Vismara en 2013. O grupo publicou cinco \u00e1lbums de estudio, sendo o \u00faltimo deles \"Black Flame\", publicado o 13 de xullo de 2018.\nMembros.\nActuais\nAntigos membros"}
{"id": "452666", "revid": "6395908", "url": "https://gl.wikipedia.org/wiki?curid=452666", "title": "Carlota de Luxemburgo", "text": "Charlotte Adelgonde \u00c9lise/Elisabeth Marie Wilhelmine, nada en Luxemburgo o 23 de xaneiro de 1896 e finada en Fischbach o 9 de xullo de 1985, foi a Gran Duquesa de Luxemburgo entre 1919 e a s\u00faa abdicaci\u00f3n en 1964.\nAccedeu ao trono o 14 de xaneiro de 1919 trala abdicaci\u00f3n da s\u00faa irm\u00e1 Marie-Ad\u00e9la\u00efde debido \u00e1 presi\u00f3n pol\u00edtica. Houbo controversias arredor dalgunhas acci\u00f3ns de Mar\u00eda Adelaida e comezaron a aparecer chamadas no parlamento \u00e1 s\u00faa abdicaci\u00f3n debido \u00e1 que era vista como cordial cos alem\u00e1ns que ocuparon o pa\u00eds durante a primeira guerra mundial. M\u00e1is tarde, un dobre referendo sobre o mantemento da monarqu\u00eda ou converterse en rep\u00fablica e sobre a orientaci\u00f3n econ\u00f3mica do pa\u00eds tivo lugar o 28 de setembro de 1919. Nel, a maior\u00eda votou a favor de manter a Carlota como gran duquesa.\nCasou co pr\u00edncipe Fiz de Borb\u00f3n-Parma o 6 de novembro de 1919, co que tivo seis fillos. Despois da invasi\u00f3n de Luxemburgo polos alem\u00e1ns durante a segunda guerra mundial, Carlota marchou ao exilio a Francia, e despois a Portugal, o Reino Unido e Norteam\u00e9rica. Mentres estaba en Londres comezou a facer retransmisi\u00f3ns ao pobo de Luxemburgo. Volveu a Luxemburgo en abril de 1945. Abdicou en 1964 e foi sucedida polo seu fillo Xo\u00e1n.\nTraxectoria.\nPrimeiros anos.\nCharlotte de Nassau-Weilburg, princesa de Luxemburgo, naceu no castelo Berg, segunda filla do gran duque Guillerme IV e a s\u00faa dona, Mar\u00eda Ana de Portugal.\nCando a s\u00faa irm\u00e1 m\u00e1is vella, Mar\u00eda Adelaida, que sucedera o seu pai, foi obrigada a abdicar o 14 de xaneiro de 1919, Carlota converteuse na que ti\u00f1a que lidar coas tendencias revolucionarias do seu pa\u00eds. Ao contrario que a s\u00faa irm\u00e1, escolleu non interferir na pol\u00edtica. Nun referendo sobre a nova constituci\u00f3n o 28 de setembro de 1919, o 77,8% do pobo luxemburgu\u00e9s votou pola continuaci\u00f3n da monarqu\u00eda con Carlota como xefa de estado. Nesta constituci\u00f3n, o poder do monarca restrinxiuse enormemente.\nDurante a ocupaci\u00f3n alem\u00e1 de Luxembrugo na segunda guerra mundial, Carlota, exiliada en Londres, converteuse nun importante s\u00edmbolo de unidade nacional.\nReinado.\nContra 1935, Carlota vendera as s\u00faas propiedades alem\u00e1s, os antigos palacios residenciais dos Duques de Nassau, o palacio Biebrich e Schloss Weilburg, ao estado de Prusia. Durante a segunda guerra mundial a familia abandonou Luxemburgo pouco despois da chegada das tropas nazis. A neutralidade de Luxemburgo foi violada o 9 de maio de 1940, mentres que a gran duquesa e a s\u00faa familia estaban na s\u00faa residencia de Colmar-Berg. Este d\u00eda foi chamada a unha reuni\u00f3n extraordinaria dos ministros en que decidiron colocarse baixo a protecci\u00f3n de Francia, o que foi descrito pola gran duquesa como unha decisi\u00f3n dif\u00edcil mais necesaria. Inicialmente a familia estableceu a s\u00faa residencia no Ch\u00e2teau de Montastruc no sueste de Francia, mais o r\u00e1pido avance das forzas alem\u00e1s seguidas pola capitulaci\u00f3n francesa o mes seguinte causaron que o goberno franc\u00e9s rexeitase calquera garant\u00eda de seguridade ao goberno de Luxemburgo.\nOs alem\u00e1ns propuxeron restaurar a grande duquesa nas s\u00faas funci\u00f3ns, mais Carlota rexeitouno, logo da experiencia da s\u00faa irm\u00e1 durante a ocupaci\u00f3n na primeira guerra mundial. O 29 de agosto de 1940, Carlota estaba en Londres onde comezou a facer retransmisi\u00f3ns de apoiao \u00e1 s\u00faa patria por medio da BBC. Mentres, Luxemburgo, xunto co departamento franc\u00e9s adxacente de Mosela, foi integrado nunha Alema\u00f1a estendida baixo o nome de Heim ins Reich.\nEn 1943 a gran duquesa e o goberno de Luxemburgo establec\u00e9ronse en Londres: as s\u00faas transmisi\u00f3ns convert\u00e9ronse en programas regulares da BBC, coloc\u00e1ndoa como centro dos movementos de resistencia en Luxemburgo. A familia gran ducal marchou a Norteam\u00e9rica, establec\u00e9ndose primeiro en Marjorie Merriweather Post en Brookville, Long Island e despois en Montreal. Os seus fillos foron escolarizados en Cidade de Quebec mentres ti\u00f1a reuni\u00f3ns co presidente Roosevelt que apoiou a s\u00faa campa\u00f1a itinerante polo pa\u00eds en contra do isolacionismo estadounidense, e que era a pol\u00edtica do momento ata o ataque de Pearl Harbor. A gran duquesa visitou Washington DC e fixo xiras de boa vontade nos Estados Unidos para manter o perfil de Luxemburgo alto aos ollos dos aliados.\nA irm\u00e1 m\u00e1is nova de Carlota, Antonia e o seu cu\u00f1ado Rupprecht, pr\u00edncipe de Baviera, exili\u00e1ronse de Alema\u00f1a en 1939. En 1944, vivindo en Hungr\u00eda, a princesa Antonia foi capturada polos alem\u00e1ns que invadiron aquel pa\u00eds e foron deportados ao campo de concentraci\u00f3n de Dachau, sendo logo enviados a Flossenb\u00fcrg, onde sobreviviron \u00e1 tortura, mais coa sa\u00fade afectada. Mentres tanto, dende 1942, o fillo m\u00e1is vello de Carlota, Xo\u00e1n, serviu como voluntario na garda irlandesa.\nNos anos despois da guerra, Carlota mostrou unha morea de actividade p\u00fablica que contribu\u00edu ao aumento do perfil de Luxemburgo na escena internacional, acollendo visitas de xefes de estado estranxeiros e outros dignatarios, como Eleanor Roosevelt (1950), a ra\u00ed\u00f1a Xuliana dos Pa\u00edses Baixos (1951), Ren\u00e9 Coty (1957), o rei Baldu\u00edno de B\u00e9lxica (1959), o rei Bhumibol de Tailandia (1961) e o rei Olav V de Noruega (1964). As\u00ed mesmo, visitou a P\u00edo XII (1950), Charles de Gaulle (1961) e John F. Kennedy (1963).\nEn 1951 Carlota admitiu por decreto na nobreza de Luxemburgo tres familiares suecos aos que non se lles permitiu empregar os seus t\u00edtulos de nacemento en Suecia. Nomeounos ent\u00f3n Sigvard pr\u00edncipe Bernadotte, Carl Johan pr\u00edncipe Bernadotte e Lennart pr\u00edncipe Bernadotte e tam\u00e9n deu aos seus descendentes lex\u00edtimos os t\u00edtulos hereditarios de condes e condesas de Wisborg.\nAbdicaci\u00f3n e vida posterior.\nO 12 de novembro de 1964, abdicou en favor do seu fillo Xo\u00e1n, que reinou ata a s\u00faa abdicaci\u00f3n en 2000.\nCarlota faleceu en Schloss Fischbach o 9 de xullo de 1985, dun cancro. Foi enterrada na cripta ducal da catedral de Notre-Dame na cidade de Luxemburgo.\nExiste unha estatua da gran duquesa na praza Clarefontaine da cidade de Luxemburgo.\nMatrimonio e descendencia.\nO 6 de novembro de 1919 casou en Luxemburgo co pr\u00edncipe Fiz de Borb\u00f3n-Parma, curm\u00e1n por parte de nai (ambos eran netos do rei Miguel de Portugal a trav\u00e9s das s\u00faas fillas Mar\u00eda Ana e Mar\u00eda Antonia, respectivamente). Co matrimonio, a s\u00faa descendencia pasou de Alteza Gran Ducal a Alteza Real. Da uni\u00f3n naceron seis fillos:"}
{"id": "452667", "revid": "42282", "url": "https://gl.wikipedia.org/wiki?curid=452667", "title": "Jaime Paz Bernardo", "text": "Jaime Paz Bernardo, nado en Quintela o 29 de novembro de 1944, e finado en Barcelona o 25 de novembro de 2005, foi un investigador, coleccionista e comerciante numism\u00e1tico galego establecido en Catalu\u00f1a.\nTraxectoria.\nVida familiar.\nA familia de Jaime Paz emigrou a Barcelona en 1950, cando el ti\u00f1a nove anos, e al\u00ed realizou os seus estudos ata se titular como delineante t\u00e9cnico mec\u00e1nico. Inicialmente simultaneou a s\u00faa actividade laboral nese sector coa s\u00faa afecci\u00f3n pola colecci\u00f3n de moedas e o seu estudo.\nEn 1971 casou con Josefina Molina e o ano seguinte naceu o seu fillo, Jaime Paz Molina, quen logo do seu falecemento do seu pai continuou co labor emprendido por el.\nNumism\u00e1tico profesional.\nEn 1978 decidiu dedicarse en exclusividade \u00e1 numism\u00e1tica e fundou en Barcelona un establecemento comercial centrado nese sector: \"Numism\u00e1tica Paz\". En 1979 editou a s\u00faa primeira publicaci\u00f3n, un cat\u00e1logo de moeda espa\u00f1ola dirixido fundamentalmente ao coleccionista, que co\u00f1eceu numerosas edici\u00f3ns.\nTanto desde a perspectiva comercial como no seu obxecto de estudo, Paz foise especializando na moeda galega, \u00e1 que lle dedicou varios cat\u00e1logos e decenas de artigos xornal\u00edsticos. Mantivo sempre unha estreita ligaz\u00f3n co sector numism\u00e1tico en Galicia, e durante d\u00e9cadas encargouse de organizar m\u00e1is dun cento de convenci\u00f3ns (en Santiago, A Coru\u00f1a, Lugo, Vigo, etc.), onde comerciantes e coleccionistas tomaban contacto para realizaren as s\u00faas transacci\u00f3ns.\nComo numism\u00e1tico pertenceu a diversas entidades, dalgunhas das cales foi socio fundador:\nComo reco\u00f1ecemento ao seu labor profesional foi merecedor de d\u00faas condecoraci\u00f3ns da Asociaci\u00f3n Numism\u00e1tica Espa\u00f1ola: a medalla presidencial ao m\u00e9rito numism\u00e1tico (1993) e a medalla de prata en reco\u00f1ecemento aos 25 anos de convenci\u00f3ns numism\u00e1ticas.\nO Museo Numism\u00e1tico de Lobios.\nEn 1996 puxo en marcha na s\u00faa localidade natal o Museo Numism\u00e1tico de Lobios, como centro de conservaci\u00f3n, exposici\u00f3n e interpretaci\u00f3n da moeda galega a trav\u00e9s da s\u00faa historia. O museo alberga unha colecci\u00f3n cronoloxicamente ordenada de moedas cu\u00f1adas, usadas ou relacionadas con Galicia, desde a Antig\u00fcidade ata a Idade Moderna, disposta en paneis e acompa\u00f1adas de fichas did\u00e1cticas na que se describen e se contextualizan as pezas.\nNo mesmo ano da s\u00faa inauguraci\u00f3n, o museo recibiu o premio \"Excelente Numism\u00e1tico 1996\", outorgado pola Asociaci\u00f3n Numism\u00e1tica Espa\u00f1ola."}
{"id": "452668", "revid": "27155", "url": "https://gl.wikipedia.org/wiki?curid=452668", "title": "Dorsal mesooce\u00e1nica", "text": ""}
{"id": "452669", "revid": "98629", "url": "https://gl.wikipedia.org/wiki?curid=452669", "title": "Megapod\u00edidos", "text": "A dos Megapod\u00edidos (\"Megapodiidae\") \u00e9 unha familia de aves da orde dos galiformes, que comprende vinte e dous especies repartidas en sete x\u00e9neros, co\u00f1ecidas vulgarmente como tal\u00e9galos (cultismo derivado do x\u00e9nero \"Talegalla\"), e tam\u00e9n como meg\u00e1podos (outro cultismo).\nCaracter\u00edsticas.\nSon galiformes de tama\u00f1o de mediano a grande (de 27 a 60\u00a0cm, e de 0,9 a 8\u00a0kg de peso), de aparencia semellamte \u00e1 dos pavos, coa cabeza pequena e as patas longas (ao que alude o seu nome). A s\u00faa plumaxe \u00e9 de cor negra ou apardazada A s\u00faa plumaxe \u00e9 de cor negra, gris ou apardazada; algungas especies te\u00f1en a cabza espida de plumas, e presentan cristas ou car\u00fanculas de cores rechamantes, vermellas ou amarelas.\nH\u00e1bitat e distribuci\u00f3n.\nHabitan en selvas tropicais h\u00famidas primarias e secundarias, zonas de matogueiras xer\u00f3fitas monz\u00f3nicas e na vexetaci\u00f3n propia das praias, na rexi\u00f3n Indo-Pacifica, desde as illas Nicobar ao noroeste, at\u00e9 Australia e as illas Tonga, Marianas e Palau no suroeste, a trav\u00e9s de Malaisia, Indonesia, Filipinas e Nova Guinea.\nCostumes e alimentaci\u00f3n.\nEvitan voaren e pasan a maior parte do tempo no solo, aliment\u00e1ndose de semente, insectos, froitos, ra\u00edces, cangrexos e caracois.\nTaxonom\u00eda.\nDescrici\u00f3n.\nA familia foi descrita en 1831 polo naturalista franc\u00e9s Ren\u00e9 Primev\u00e8re Lesson,\nna s\u00faa obra d'ornithologie, ou, Tableau m\u00e9thodique des ordres, sous-ordres, familles, tribus, genres, sous-genres et races d'oiseaux : ouvrage enti\u00e8rement neuf, formant le catalogue le plus complet des esp\u00e8ces r\u00e9unies dans les collections publiques de la France\" (Texto completo).\nEtimolox\u00eda.\nO nome cient\u00edfico da famiia, \"Megapodiidae\", est\u00e1 formado pola uni\u00f3n dos elementoe do lat\u00edn cient\u00edfico \"Magapodi-\" e \"-\u01d0dae\". O primeiro esta tirado do xenitivo do nome do x\u00e9nero tipo da familia, \"Megapodius\", e o seguno \u00e9 a desinencia coa que se forman os nomes das familias de animais.\nPara a etimolox\u00eda de \"Megapodius\", v\u00e9xase \"Megapodius\".\nX\u00e9neros.\nNa actualidade, na famiia reco\u00f1\u00e9cense os sete x\u00e9neros seguintes:\nFamilia \"Megapodiidae\" \nFiloxenia.\nAs relaci\u00f3ns filoxen\u00e9ticas dos x\u00e9neros son, de acordo con Harris \"el al\". (2014), as que mostra o seguinte cladograma:"}
{"id": "452670", "revid": "72012", "url": "https://gl.wikipedia.org/wiki?curid=452670", "title": "Megapodiidae", "text": ""}
{"id": "452671", "revid": "1131", "url": "https://gl.wikipedia.org/wiki?curid=452671", "title": "Asparukh", "text": "Asparukh ou Isperih (b\u00falgaro \u0410\u0441\u043f\u0430\u0440\u0443\u0445, Asparuh ou \u0418\u0441\u043f\u0435\u0440\u0438\u0445, \"Isperih\" ou Ispor) foi o gobernante dunha tribo protob\u00falgara na segunda metade do s\u00e9culo VII, e a el atrib\u00faeselle a fundaci\u00f3n do Primeiro Imperio b\u00falgaro en torno ao ano 680. \u00c9 o m\u00e1is famoso entre os xefes protob\u00falgaros. A aplicaci\u00f3n do t\u00edtulo eslavo \"Kanas\", tanto a el como aos seus sucesores, \u00e9 obxecto de disputa hoxe en d\u00eda.\nTraxectoria.\nInfancia e mocidade.\nA \"Nominalia dos khans de Bulgaria\" afirma que Asparukh pertenc\u00eda ao clan Dulo e que reinou durante 61 anos. Este longo per\u00edodo non pode ser dado por bo debido a contradici\u00f3ns cronol\u00f3xicas, e pode referirse m\u00e1is ben aos anos que viviu Asparukh. Segundo a cronolox\u00eda desenvolvida por Moskov, Asparukh reinar\u00eda entre 668 e 695. Outras versi\u00f3ns sit\u00faan o final do seu reinado en 700 ou 701, pero non concordan co testemu\u00f1o da \"Nominalia.\" Segundo fontes bizantinas, Asparukh era un dos fillos menores de Kubrat, que ocupara un amplo territorio (a \"Gran Bulgaria\") nas estepas da actual Ucra\u00edna. O xove Asparukh adquirir\u00eda experiencia pol\u00edtica e de goberno durante o longo reinado do seu pai, falecido probabelmente en 665 (segundo Moskov). Tras a morte de Kubrat, someter\u00edase ao seu irm\u00e1n m\u00e1is vello Batbayan, pero, tras a destruci\u00f3n da Gran Bulgaria polos ataques x\u00e1zaros ao redor de 668, ambos os irm\u00e1ns seguir\u00edan cami\u00f1os separados, buscando un fogar m\u00e1is seguro para os seus seguidores noutras terras.\nFundaci\u00f3n do Primeiro Imperio b\u00falgaro.\nA Asparukh segu\u00edano entre cincocentas mil e oitocentas mil persoas. Cruzou o delta do Danubio e, mentres Constantinopla estaba cercada polas tropas de Muawiyah I, califa omeia de Bagdad (674-678), guiou \u00e1 s\u00faa xente at\u00e9 a terra co\u00f1ecida como \"Ongala\", no sur de Besarabia ou norte de Dobrud\u017ea. Cando o asedio conclu\u00edu, o emperador bizantino Constantino IV marchou contra os protob\u00falgaros e os seus aliados eslavos en 680 e forzounos a se refuxiaren nun campamento fortificado. Despois de que o emperador se vise obrigado a abandonar a campa\u00f1a por motivos de sa\u00fade, o desalento rendeu entre as filas bizantinas e comezaron as deserci\u00f3ns, o que aproveitaron os homes de Asparukh para romper o bloqueo e derrotar as tropas inimigas na batalla de Ongala en 680. Tras a vitoria, Asparukh dirixiuse rapidamente terra dentro, at\u00e9 a zona dos Balc\u00e1ns.\nReinado.\nA vitoria do khan Asparukh abriu para os protob\u00falgaros as portas de Moesia e o establecemento de alianzas cos grupos eslavos locais (os severi, entre outros). Cando Asparukh comezou a realizar incursi\u00f3ns na Tracia bizantina, Constantino IV decidiu asinar un acordo polo que se acordaba o pago de tributo aos protob\u00falgaros a cambio de protecci\u00f3n. Estes feitos, vistos en perspectiva, sinalan a creaci\u00f3n dun estado b\u00falgaro e o seu reco\u00f1ecemento polo Imperio bizantino. Tradici\u00f3ns posteriores atrib\u00faen a Asparukh a construci\u00f3n dos grandes centros de Pliska e Dr\u0103st\u0103r, as\u00ed como a de polo menos unha das murallas fronteirizas que \u00eda desde o Danubio ao mar Negro. Estudos recentes cuestionaron que Asparukh usase Pliska como capital, indicando as proximidades de Varna como a localizaci\u00f3n m\u00e1is prob\u00e1bel. Mentres que o car\u00e1cter multitribal e hexem\u00f3nico do estado b\u00falgaro durante os primeiros s\u00e9culos do Imperio parece probado, os historiadores b\u00falgaros puxeron o acento no establecemento dunha capital e dunha tradici\u00f3n que quere ser vista retrospectivamente como nacional. Segundo unha tradici\u00f3n posterior, Asparukh faleceu na loita contra os x\u00e1zaros no Danubio. O historiador b\u00falgaro Vaklinov sit\u00faa a s\u00faa tumba nas proximidades de Voznesenka (\"Ascension\") na beira do r\u00edo Dni\u00e9per en Ucra\u00edna."}
{"id": "452673", "revid": "624", "url": "https://gl.wikipedia.org/wiki?curid=452673", "title": "Asparuh", "text": ""}
{"id": "452674", "revid": "23204", "url": "https://gl.wikipedia.org/wiki?curid=452674", "title": "Ndamukong Suh", "text": "Ndamukong Ngwa Suh, nado o 6 de xaneiro de 1987 en Portland, Oreg\u00f3n, \u00e9 un xogador profesional estadounidense de f\u00fatbol americano que xoga na posici\u00f3n de defensive tackle para Tampa Bay Buccaneers da National Football League (NFL). Xogou a nivel universitario en Nebraska, onde se converteu non dos xogadores m\u00e1is galardoados da historia do f\u00fatbol americano universitario, sendo ademais reco\u00f1ecido como All-American por unanimidade. En 2010 foi seleccionado en segundo lugar no Draft da NFL polos Detroit Lions, tendo ga\u00f1ado numerosos reco\u00f1ecementos como varios nomeamentos \u00e1 Pro Bowl, mellor Rookie Defensivo do Ano (2010)."}
{"id": "452677", "revid": "89787", "url": "https://gl.wikipedia.org/wiki?curid=452677", "title": "Or\u00e1culo de Dodona", "text": "O Or\u00e1culo de Dodona (en grego \u0394\u03c9\u03b4\u03ce\u03bd\u03b7, \"D\u00f4d\u1ed1n\u00ea\") foi o m\u00e1is co\u00f1ecido da Antig\u00fcidade, despois do Or\u00e1culo de Delfos. Dodona \u00e9 un lugar que se atopa a 80 km ao leste da illa de Corf\u00fa, na rexi\u00f3n de Epiro, ao p\u00e9 do monte Tomaros, nos montes Pindo, preto da fronteira de Grecia e Albania, nunha zona monta\u00f1osa que dominaron e controlaron os molosos no s\u00e9culo -V.\nEste santuario estaba dedicado ao deus Zeus e \u00e1 Deusa Nai, venerada baixo o nome de Dione, e foi o m\u00e1is frecuentado desde tempos moi antigos. A s\u00faa situaci\u00f3n era privilexiada, preto do r\u00edo Aqueloo, o m\u00e1is caudaloso de Grecia, naveg\u00e1bel durante alg\u00fans quil\u00f3metros. S\u00e1bese que o lugar ti\u00f1a xa unha grande actividade nos tempos da Idade de Bronce.\nEst\u00e1 situado, como se dixo, na aba do monte Tomaros, ao sur do lago Pambotis, a 22 km ao sur de Ioannina. \u00c9 o m\u00e1is antigo dos or\u00e1culos gregos; posibelmente rem\u00f3ntase ao segundo milenio a. C., e \u00e9 un dos m\u00e1is co\u00f1ecidos xunto aos de Delfos e Am\u00f3n. Os sacerdotes e as sacerdotisas do bosque sacro interpretaban a ca\u00edda das follas do carballo no vento. Tras a aparici\u00f3n na Grecia das cidades, padeceu o auxe do or\u00e1culo de Delfos na \u00e9poca cl\u00e1sica, pero continuou activo at\u00e9 a \u00e9poca de Roma.\nOrixes lendarias do or\u00e1culo.\nO or\u00e1culo de Dodona aparece citado por Homero na \"Il\u00edada\" XVI, 233-35. O poeta relaci\u00f3nao co mundo dos pelasgos, aquel pobo primitivo considerado como o primeiro que ocupou Grecia e que habitou na cidade de Dodona entre outras. Outra pasaxe da \"Il\u00edada\" onde se menciona Dodona est\u00e1 dentro do \"Cat\u00e1logo das naves\" (II, 749-750):Con todo, segundo Estrab\u00f3n, nestes versos Homero ref\u00edrese a outro lugar chamado Dodona situado en Tesalia.\nNa \"Odisea\", XIV 327-330 tam\u00e9n fala do lugar sacro e da importancia que ti\u00f1a a \u00e1rbore, o carballo de Zeus. Ao chegar o heroe Odiseo a Dodona, pediu un consello \u00e1 follaxe divina do deus do or\u00e1culo (Zeus), para poder regresar \u00e1 s\u00faa terra de \u00cdtaca.Pola s\u00faa banda Her\u00f3doto fala tam\u00e9n do pobo pelasgo e asegura que o or\u00e1culo de Dodona era o m\u00e1is antigo que nunca tivera Grecia, e na s\u00faa \u00e9poca era ademais o \u00fanico. Her\u00f3doto conta que o or\u00e1culo de Dodona estaba relacionado co de Tebas de Exipto e ofrece d\u00faas versi\u00f3ns:\nO relato mitol\u00f3xico serve, sobre todo, polo lazo que crea entre os dous grandes or\u00e1culos de Zeus, o de Am\u00f3n no oasis de Siwa en Libia, e o de Dodona.\nSelos e peleiades.\nHomero relaciona con Dodona aos selos (en grego, \"\u03bf\u03b9 \u03a3\u03b5\u03bb\u03bb\u03bf\u03af\"), que realizaban vaticinios. Indica que non se pod\u00edan lavar os p\u00e9s e ti\u00f1an que durmir no chan. P\u00edndaro cham\u00e1baos \"helos\".\nPola s\u00faa banda Her\u00f3doto d\u00e1 moita m\u00e1is importancia \u00e1s sacerdotisas, intermediarias dos signos que o or\u00e1culo daba en contestaci\u00f3n \u00e1s preguntas. As sacerdotisas de Zeus en tempos de Her\u00f3doto eran as tres peleiades (en grego, \"\u03b1\u03b9 \u03c0\u03b5\u03bb\u03b5\u03b9\u03ac\u03b4\u03b5\u03c2\") chamadas Promenia, Tim\u00e1rete e Nicandra.\nS\u00e1bese que en tempos de Estrab\u00f3n eran as sacerdotisas quen deliberaban sobre as respostas do deus, salvo no caso de que se tratase de beocios.\nOs or\u00e1culos.\nOs or\u00e1culos en Dodona realiz\u00e1banse interpretando os sons do carballo sacro e o voo das pombas. A mediados do s\u00e9culo -IV, o ateniense Dem\u00f3n cita outra tradici\u00f3n sobre o or\u00e1culo de Dodona: contaba que do teito do templo de Zeus penduraban unha serie de caldeiros ou tr\u00edpodes moi xuntos entre si. Como o templo carec\u00eda de paredes, o vento golpeaba os caldeiros e o seu son era o que ti\u00f1a que ser interpretado polos sacerdotes ou as sacerdotisas\nA arqueolox\u00eda deu moita informaci\u00f3n ao achar neste lugar bastante material sobre as preguntas feitas ao deus, \u00e9 dicir sobre o or\u00e1culo. Atop\u00e1ronse abundantes l\u00e1minas de chumbo sobre as que est\u00e1n gravadas con estilete as preguntas dos consultantes. Con todo o material atopado coas respostas \u00e9 bastante escaso; suponse que os consultantes levaban consigo a resposta escrita que lles servir\u00eda como testemu\u00f1o da merc\u00e9 divina. As consultas achadas ref\u00edrense polo xeral a asuntos coti\u00e1ns e dom\u00e9sticos, preguntas sobre a elecci\u00f3n de matrimonio ou de celibato, sobre a fecundidade ou esterilidade, sobre a d\u00fabida de que o fillo recentemente nado sexa lex\u00edtimo, sobre o feito de emprender unha viaxe a Siracusa, etc.\nAlg\u00fans escritores da antig\u00fcidade contan que nos primeiros tempos, o or\u00e1culo ordenaba sacrificar unha v\u00edtima ao r\u00edo Aqueloo, cada vez que contestaba unha pregunta.\nHistoria do santuario.\nA arqueolox\u00eda non achegou a\u00ednda unha resposta satisfactoria \u00e1 data de construci\u00f3n do or\u00e1culo. Os vestixios arqueol\u00f3xicos de ocupaci\u00f3n m\u00e1is antigos datan da Idade do Bronce (-2500 a -1200/-1100). Na Idade do Bronce Antigo e Medio non hai achados arquitect\u00f3nicos e os restos son principalmente cer\u00e1mica. Na Idade do Bronce Final at\u00f3panse, ademais de restos de cer\u00e1mica, armas, ferramentas e xoias de bronce. Neste \u00faltimo per\u00edodo atopouse cer\u00e1mica de procedencia mic\u00e9nica.\nO culto ao Zeus Dodoneo chegou a Epiro cos tesprotos no per\u00edodo Hel\u00e1dico recente, cara a -1200, pero anteriormente exist\u00eda un culto ct\u00f3nico prehel\u00e9nico a unha deusa da abundancia e a fertilidade relacionada coas ra\u00edces do \u00abGran Carballo\u00bb. As d\u00faas divindades, o deus da tormenta e o trono, e a divindade ct\u00f3nica da vexetaci\u00f3n formaban en Dodona unha parella venerada baixo os nomes de Zeus Naios (literalmente \u00abZeus residente\u00bb) e Dione Naia (a forma feminina do nome Zeus), en relaci\u00f3n cun carballo sacro.\nA\u00ednda que estivese afastado das principais \"poleis\", o or\u00e1culo gozou dun gran renome at\u00e9 o s\u00e9culo -VI: era consultado regularmente polos atenienses que enviaban unha embaixada anual. S\u00f3focles menci\u00f3nao n\"'As traquinias\" (v. 1164 \"sq\".) e Esquilo no seu \"Prometeo encadeado\" (v.\u00a0829 sq.). Creso, rei de Lidia, consultaba aos famosos or\u00e1culos se deb\u00eda ou non declarar a guerra a Persia. A resposta de Zeus Dodoneo non se conserva. A consulta rep\u00edtese m\u00e1is tarde polos espartiatas Axesilao II e Lisandro. Lisandro tentou corromper a sacerdotisa do or\u00e1culo para obter unha resposta favor\u00e1bel \u00e1 s\u00faa consulta. A an\u00e9cdota figura tam\u00e9n en Plutarco (\"Vida de Lisandro\"), que cita a \u00c9foro de Cime. Os corcireos (da cidade de Corcira na illa de Corf\u00fa) tam\u00e9n interrogaron para poder conseguir a paz e os caonios consultaron se era bo desprazar o templo de Atenea.\nEsta celebridade non se reflicte nun proxecto arquitect\u00f3nico ambicioso, contrariamente ao que pasa co or\u00e1culo de Delfos, que suplantou progresivamente a Dodona como sede principal dos or\u00e1culos para as cidades gregas. No s\u00e9culo -IV, o santuario parece reducirse a un simple templo en torno ao Carballo sacro.\nO apoxeo do santuario corresp\u00f3ndese co do reino de Epiro baixo o mandato de Pirro quen, entre -297 e -272, reconstru\u00edu case todos os edificios de Dodona, baixo un prototipo monumental m\u00e1is concorde co seu papel de santuario nacional de Epiro: o templo de Zeus, o de Heracles e o de Temis gozaron de m\u00e1is anchura, as\u00ed como os edificios c\u00edvicos, o Buleuterion e o Pritaneo. Foi tam\u00e9n Pirro quen fixo constru\u00edr o teatro para acoller os espect\u00e1culos dram\u00e1ticos e musicais que acompa\u00f1aban a festa dos Naia en honra da tr\u00edade constitu\u00edda por Zeus e as s\u00faas d\u00faas compa\u00f1eiras, Dione e Temis.\nA repentina morte de Pirro en Argos en -272 e a debilidade do reino de Epiro que se afund\u00eda, absorbido polos seus dous poderosos veci\u00f1os, Macedonia ao leste e Etolia ao sur, provocaron o declive do santuario. Entre -219 e -218, \u00e9 saqueado polos etolios baixo o mandato do seu novo \"strategos\", Dor\u00edmaco, que fixo destru\u00edr o templo de Zeus, pero parece ser que respectou o Carballo sacro. O novo rei de Macedonia Filipo V, aliado dos epirotas, vingou o sacrilexio atacando salvaxemente Termo, a capital federal etolia, o ano seguinte (-218). Co bot\u00edn tomado aos etolios fixo reconstru\u00edr o santuario de Dodona e engadiu un estadio para os xogos anuais.\nA pesar de todo, o santuario non se recuperou do saqueo etolio, \u00e9 m\u00e1is, foi destru\u00eddo novamente medio s\u00e9culo m\u00e1is tarde, esta vez polos romanos, na terceira guerra maced\u00f3nica (-168 a -167). At\u00f3pase de novo unha menci\u00f3n ao santuario nas fontes que falan da invasi\u00f3n de Grecia polos ex\u00e9rcitos de Mitr\u00eddates VI en -88. Cando Octavio se refuxiou en Epiro durante a guerra contra Marco Antonio en -31, probabelmente fixo reconstru\u00edr en parte o santuario, o que o xe\u00f3grafo contempor\u00e1neo Estrab\u00f3n describe en ru\u00ednas. Foi tam\u00e9n na \u00e9poca imperial cando o teatro foi convertido en circo. O emperador romano Hadriano visitou o or\u00e1culo cara a 132, igual que Pausanias pouco despois. O festival dos Naia continuou sendo celebrado at\u00e9 o ano 240.\nA ru\u00edna definitiva do or\u00e1culo chegou en 391, cando o Carballo sacro foi cortado debido ao edicto de Teodosio I que prohib\u00eda os cultos pag\u00e1ns. Iso non significou o fin da ocupaci\u00f3n do lugar: a construci\u00f3n, a partir dos restos do templo de Heracles, dunha gran bas\u00edlica paleocristi\u00e1 do s\u00e9culo V \u00e9 testemu\u00f1o da ocupaci\u00f3n de Dodona na Antig\u00fcidade tard\u00eda; do mesmo xeito que a menci\u00f3n da cidade na lista de Hierocles (s\u00e9culo VI), e a presenza de varios bispos de Dodona nos concilios ecum\u00e9nicos, especialmente o \u00c9feso en 431.\nOrganizaci\u00f3n do santuario.\nO santuario estivo rodeado desde a segunda metade do s\u00e9culo -IV por unha muralla que prolongaba polo val as fortificaci\u00f3ns da acr\u00f3pole (n\u00famero 1 do plano). Esta \u00faltima englobaba a cima do pequeno outeiro (de 350 m. de altitude) dominando o espazo. Constru\u00edda con aparello is\u00f3domo, a acr\u00f3pole foi refuxio fortificado para a cidade dos dodoneos. Ti\u00f1a 10 torres cuadrangulares, accesibel por d\u00faas entradas, unha ao nord\u00e9s, a outra ao sueste. Posu\u00eda unha cisterna para proporcionar auga aos habitantes en caso de sitio. A partir dos \u00e1ngulos suroeste e sueste da acr\u00f3pole, d\u00faas murallas descend\u00edan polo val para inclu\u00edr a \u00e1rea do santuario. Tres portas estaban sempre abertas, das cales d\u00faas, ao leste e ao sur, estaban protexidas por torres. A porta oeste (n\u00famero 19 do plano) tivo que ser desprazada m\u00e1is cara ao oeste (n\u00famero 18 do plano) na fase de agrandamento do santuario a inicios do s\u00e9culo -III, para deixar espazo suficiente para a construci\u00f3n do Buleuterion (n\u00famero 4 do plano) e do Pritaneo (n\u00famero 6 do plano). A nova muralla occidental (n\u00famero 17 do plano) rode\u00e1baos para acabar no edificio co\u00f1ecido como \"casa das sacerdotisas\" (n\u00famero 5 do plano).\nEdificios de culto.\nOs diferentes monumentos do santuario estaban repartidos ao p\u00e9 do outeiro neste espazo fortificado. No centro ach\u00e1base o t\u00e9menos de Zeus Dodoneo, a Hi\u00e9ra Oikia (grego antigo \u1f21 \u1f39\u03b5\u03c1\u03ac \u039f\u1f30\u03ba\u03af\u03b1, \u00abCasa sacra\u00bb) (n\u00famero 11 do plano), mencionado por Polibio. A fase monumental identificada m\u00e1is antiga \u00e9 un pequeno templo rectangular (20,80 x 19,20 m) constru\u00eddo na primeira metade do s\u00e9culo -IV\u00a0\u00e1 beira do carballo sacro, cando os molosos tomaron o control do santuario tesproto. At\u00e9 ese momento Zeus non contaba cun templo sen\u00f3n que a s\u00faa adoraci\u00f3n se realizaba ao aire libre e o carballo estaba rodeado dunha serie de tr\u00edpodes que soportaban caldeiros de bronce en contacto os uns cos outros. Cando entrechocaban, o son reverberaba. Este ru\u00eddo que os sacerdotes interpretaban como o vento entre as follas, manifestaba a vontade de Zeus. Foron atopados fragmentos de caldeiros que se remontan ao s\u00e9culo -VIII, confirmando esta tradici\u00f3n e a antig\u00fcidade do or\u00e1culo.\nA mediados do s\u00e9culo -VI, o t\u00e9menos \u00e9 pechado por un muro de cachotar\u00eda. Os caldeiros deixaron o seu sitio a un dispositivo m\u00e1is sofisticado: encima dunha columna elevouse unha estatua de bronce representando un mozo (ofrenda dos corcireos) que suxeitaba un l\u00e1tego con tres cadeas de astr\u00e1galos. O vento axitaba as cadeas contra un caldeiro disposto tam\u00e9n sobre unha columna, producindo un son continuo, que os sacerdotes interpretaban para responder as preguntas que lles expu\u00f1an. As respostas eran plasmadas en l\u00e1minas de chumbo; un gran n\u00famero delas foron sacadas \u00e1 luz.\nBaixo o reinado de Pirro de Epiro, o muro de peche foi substitu\u00eddo por un p\u00f3rtico x\u00f3nico en tres dos catro lados do patio, en forma de letra pi, rodeando o Carballo. A modo de ofrenda de reco\u00f1ecemento ao deus, Pirro fixo suspender sobre as columnatas os escudos romanos capturados tras a s\u00faa vitoria en Heraclea de Lucania en -280. O Museo Arqueol\u00f3xico Nacional de Atenas pos\u00fae un anaco dun destes, identificado grazas a un fragmento da inscrici\u00f3n. Reiterou este xesto en -274, despois dunha vitoria sobre Ant\u00edgono II G\u00f3natas, testemu\u00f1ado por unha inscrici\u00f3n atopada no buleuterion. Tam\u00e9n Pausanias evoca este triunfo e describe a inscrici\u00f3n da ofrenda dos escudos macedonios ao Zeus de Dodona:Despois do desmantelamento sistem\u00e1tico da \"Hi\u00e9ra Oikia\" pola liga Etolia en -219, os macedonios reconstru\u00edron o santuario a unha escala m\u00e1is grandiosa: o templo, tetr\u00e1stilo de orde x\u00f3nica, era un edificio tripartito (pronao, naos e \u00e1dyton).\nVarios templos secundarios rodeaban a \"Hi\u00e9ra Oikia.\" Ao nord\u00e9s alz\u00e1base o primeiro templo de Dione (n\u00famero 13 do plano): un pequeno edificio dotado dun pronao tetr\u00e1stilo x\u00f3nico, que albergaba a estatua da deusa na parte traseira da \"cella\". S\u00e1bese de maneira indirecta que o templo xa exist\u00eda na segunda metade do s\u00e9culo -IV: os atenienses despacharon al\u00ed unha embaixada para honrar a estatua de Dione, unha pr\u00e1ctica que Olimpia, a nai de Alexandre Magno condenou como unha inxerencia nos asuntos dos molosos de Epiro, aos que ela gobernou de -330 a -324. O santuario foi abandonado tras a s\u00faa destruci\u00f3n en -219: constru\u00eduse un novo templo de Dione unha decena de metros ao sur (n\u00famero 12 do plano). Trat\u00e1base dun pequeno templo pr\u00f3stilo tetr\u00e1stilo x\u00f3nico, que constaba dun pronao e dunha \"cella\".\nEntre estes dous templos e a porta leste do recinto atop\u00e1base o templo de Heracles (n\u00famero 14 do plano), erixido durante o reinado de Pirro (-297 a -272) en honra do heroe, considerado o devanceiro m\u00edtico da dinast\u00eda arx\u00e9ada, a casa real macedonia, a cal se aliou coa dos e\u00e1cidas de Epiro despois da voda de Olimpia e de Filipo II de Macedonia. Era un pequeno templo tetr\u00e1stilo d\u00f3rico \u2014 o \u00fanico do santuario \u2014 que foi destru\u00eddo en -219, m\u00e1is tarde reconstru\u00eddo cos materiais saqueados en Termo. Foi en parte cuberto pola bas\u00edlica paleocristi\u00e1 na Antig\u00fcidade tard\u00eda. O templo puido ser identificado grazas ao descubrimento dunha m\u00e9topa que representa a Heracles loitando contra a Hidra de Lerna, as\u00ed como por diversas ofrendas. Unha base do altar descuberto ao leste do templo estaba probabelmente asociada a este.\nForon sacados \u00e1 luz outros dous templos situados ao oeste da Hier\u00e1 Oik\u00eda: o templo de Temis (n\u00famero 10 do plano) estaba segundo o seu plano moi pr\u00f3ximo do templo novo de Dione. A asociaci\u00f3n cultual das d\u00faas deusas paredras de Zeus est\u00e1 confirmada por unha inscrici\u00f3n oracular de chumbo, datada na primeira metade do s\u00e9culo -III, que menciona esta tr\u00edade cualificada de deuses naios.\nUn pouco m\u00e1is lonxe, ao sueste, un \u00faltimo edificio cultual (n\u00famero 8 do plano) foi identificado como un templo de Afrodita: o culto desta deusa est\u00e1 testemu\u00f1ado en Dodona por unha inscrici\u00f3n, as\u00ed como por ofrendas de pequenas figuras de arxila, nas que est\u00e1 representada sostendo na s\u00faa man dereita unha pomba ante o seu peito. Dous tambores de columnas provenientes deste templo foron reutilizadas no edificio veci\u00f1o (n\u00famero 9 do plano), de funci\u00f3n desco\u00f1ecida, de \u00e9poca romana.\nEdificios civ\u00eds.\nO edificio m\u00e1is grande \"intra muros\" do santuario era o buleuterion (n\u00famero 4 do plano) constru\u00eddo ao principio do s\u00e9culo -III, \u00e1 beira do teatro. Era unha gran sala rectangular (43,60 x 32,35 m) precedida na fachada por unha stoa d\u00f3rica. O tellado desta impo\u00f1ente construci\u00f3n era soportado por oito columnas x\u00f3nicas dispostas en tres fileiras na sala. Foi, no entanto, necesario reforzar os muros con 14 contrafortes para soportar a presi\u00f3n do teito. Este edificio era o lugar de reuni\u00f3n dos membros do consello (\"buleutas\") da cidade dos dodoneos: tomaban asento en bancos de pedra, dos cales quedan restos \"in situ\", no lado norte. Os oradores ocupaban o seu lugar na parte sur da estancia, onde tam\u00e9n se atopaba un altar dedicado a \"Zeus Naios\" e \"Buleus\", un elemento decisivo na identificaci\u00f3n funcional do edificio. O autor de devandita dedicatoria era un tal Carops, fillo de Macatas, un tesproto mencionado por Plutarco, por axudar a Tito Quincio Flaminino durante a campa\u00f1a do ano -198 contra Filipo V.\nNo exterior do buleuterion, ao longo da s\u00faa fachada, foron achadas catro bases gravadas con decretos honor\u00edficos da liga epirota. O obxecto de dous dos decretos era recompensar coa erecci\u00f3n dunha estatua de bronce aos xenerais que combateran, unha era dos ilirios (c. -230), a outra dos E\u00e1cidas durante a proclamaci\u00f3n da Rep\u00fablica epirota (entre -234 e -168). Varios fragmentos destas estatuas foron achados nas proximidades das bases.\nO outro grande edificio civil, o pritaneo (n\u00fameros 6 e 7 do plano) estaba a escasa distancia ao sur do Buleuterion, al\u00e9n da V\u00eda sacra e da antiga porta oeste das murallas, que fixo falta desprazalas para constru\u00edr este monumento. Neste edificio reun\u00edanse os pr\u00edtanes e os arcontes, maxistrados supremos de Dodona. Al\u00ed conserv\u00e1banse os arquivos das s\u00faas decisi\u00f3ns. O edificio, ordenado ao redor dun patio peristilar, foi agrandado a finais do s\u00e9culo -III, mediante a adici\u00f3n dunha serie de pequenas habitaci\u00f3ns cadradas no seu lado norte. Este agrandamento foi probabelmente moi necesario dada a extensi\u00f3n da liga epirota cara ao sur nesta \u00e9poca. Destru\u00eddo no ano -167, foi mal reparado, pero da parte norte restan as ru\u00ednas.\nEdificios para espect\u00e1culos: o teatro e o estadio.\nO teatro (n\u00famero 2 do plano) era un dos m\u00e1is vastos de Grecia, cun aforamento estimado en 17.000 espectadores. Foi constru\u00eddo durante o reinado de Pirro na pendente sur do outeiro, para albergar \u00e1 festa cuadrienal das Naia. O outeiro non era bastante amplo para o edificio e houbo que constru\u00edr un muro de sost\u00e9n para reter o terrapl\u00e9n, reforzar a fachada con contrafortes macizos, de aparencia similar a torres, e que contribu\u00edron ao aspecto monumental e impresionante da fachada. O auditorio estaba dividido por d\u00faas corredores (\"diazomata\"), en tres zonas respectivamente de 9, 15 e 21 filas de asentos, separados por escaleiras en 9 sectores (\"cunei\") na parte inferior, e 18 na superior. As filas inferiores estaban reservadas aos maxistrados, titulares de privilexios e sacerdotes (proedr\u00eda).\nForon suprimidos, inclu\u00eddos o proscenio e a fachada do edificio da escena, durante a transformaci\u00f3n do teatro en area na \u00e9poca aug\u00fastea: constru\u00eduse ent\u00f3n un alto muro de 2,80 m para converter a \"orchestra\" nunha vasta area ovalada, onde pod\u00edan ser organizados combates de bestas salvaxes sen perigo para o p\u00fablico.\nAo suroeste do teatro ach\u00e1base o estadio (n\u00famero 9 do plano), que constaba de 21 ou 22 fileiras de asentos. Foi constru\u00eddo a principios do s\u00e9culo -III para acoller os xogos atl\u00e9ticos que acompa\u00f1aban a festividade das Naia.\nExploraci\u00f3n arqueol\u00f3xica.\nO sitio arqueol\u00f3xico de Dodona foi identificado por Christopher Wordsworth en 1832.\nAs primeiras escavaci\u00f3ns sistem\u00e1ticas do santuario tiveron lugar desde 1873-1875, baixo a direcci\u00f3n do anticuario e pol\u00edtico Konstantinos Karapanos: emprendidas a unha escala consider\u00e1bel, sacaron \u00e1 luz o esencial das estruturas sobre unha superficie de 20.000 m\u00b2, pero non alcanzaron todo os estratos de ocupaci\u00f3n, por sorte para os arque\u00f3logos posteriores. No entanto, ditas escavaci\u00f3ns permitiron, grazas ao descubrimento dos decretos epirotas gravados sobre placas de bronce, as\u00ed como de numerosas l\u00e1minas oraculares de chumbo, confirmar a identificaci\u00f3n do xacemento co co\u00f1ecido santuario oracular. O descubrimento dun dep\u00f3sito importante deste material nas ru\u00ednas da bas\u00edlica paleocristi\u00e1, conduciu ao arque\u00f3logo a identificalo erroneamente co templo de Zeus.\nAs escavaci\u00f3ns se reiniciaron despois de 1921, baixo a \u00e9xida da Sociedade Arqueol\u00f3xica de Atenas, dirixidas por Georgios Soteriades, pero tiveron que interromperse pola Guerra Greco-Turca. Despois dunha primeira serie de campa\u00f1as en 1929-1932, o arque\u00f3logo Dimitrios Evangelidis relanza de forma decisiva a exploraci\u00f3n sistem\u00e1tica do sitio tras a creaci\u00f3n da autoridade arqueol\u00f3xica rexional, o XII Eforado de Antig\u00fcidades prehist\u00f3ricas e cl\u00e1sica de Epiro. Nos anos 50 proseguiu a escavaci\u00f3n do santuario, mostrando a continuidade do funcionamento desde a Idade do Bronce at\u00e9 a Antig\u00fcidade tard\u00eda. Despois da s\u00faa desaparici\u00f3n, Sotiris D\u00e1karis, un colaborador de Evangelidis, retoma a direcci\u00f3n das escavaci\u00f3ns, de novo co concurso (desde 1981) da Sociedade Arqueol\u00f3xica de Atenas, at\u00e9 a s\u00faa morte en 2004."}
{"id": "452683", "revid": "27155", "url": "https://gl.wikipedia.org/wiki?curid=452683", "title": "Protoc\u00e9lula", "text": "Unha protoc\u00e9lula ou protobionte \u00e9 un conxunto autoorganizado de l\u00edpidos esf\u00e9rico e ordenado endoxenamente que se propuxo como un dos pasos iniciais fundamentais que conduciu \u00e1 orixe da vida. Unha cuesti\u00f3n central na evoluci\u00f3n \u00e9 como se orixinaron protoc\u00e9lulas simples e como pod\u00edan diferenciarse en rendemento reprodutivo, que permitise a acumulaci\u00f3n de novas emerxencias biol\u00f3xicas co tempo, \u00e9 dicir, a evoluci\u00f3n biol\u00f3xica. A\u00ednda que nos laboratorios non se conseguiu a\u00ednda preparar unha protoc\u00e9lula funcional, o obxectivo de comprender o proceso parece factible.\nIntroduci\u00f3n.\nA compartimentalizaci\u00f3n foi un dos procesos que se deu na orixe da vida. As membranas forman compartimentos pechados que est\u00e1n separados do medio externo, o que proporciona \u00e1 c\u00e9lula a posibilidade de ter espazos acuosos funcionalmente especializados. Como a bicapa lip\u00eddica das membranas \u00e9 impermeable \u00e1 maior\u00eda das mol\u00e9culas hidr\u00f3filas (disoltas en auga), as c\u00e9lulas te\u00f1an sistemas de transporte a trav\u00e9s de membranas que poden importar mol\u00e9culas nutritivas e exportar os refugallos.\nA construci\u00f3n artificial de protoc\u00e9lulas a partir de ensamblaxes moleculares \u00e9 moi interesante. Un paso importante neste reto \u00e9 comprender a din\u00e1mica de ves\u00edculas que \u00e9 relevante para as funci\u00f3ns celulares, como o tr\u00e1fico de membranas e a autorreproduci\u00f3n, usando mol\u00e9culas anfip\u00e1ticas. Na Terra primitiva as mol\u00e9culas anfip\u00e1ticas puideron ser unhas das primeiras que intervi\u00f1eron na evoluci\u00f3n da vida celular a partir da ensamblaxe de mol\u00e9culas. Un paso desde as ves\u00edculas ata as protoc\u00e9lulas poder\u00eda ser o desenvolvemento de ves\u00edculas que se autorreproducen acopladas cun sistema metab\u00f3lico.\nSelectividade para a compartimentalizaci\u00f3n.\nAs ves\u00edculas autoensambladas crese que eran compo\u00f1entes esenciais das c\u00e9lulas primitivas. A segunda lei da termodin\u00e1mica require que o universo evolucione de maneira que aumente a desorde (ou entrop\u00eda), a\u00ednda que a vida se distingue por ter un alto grao de organizaci\u00f3n. Por tanto, c\u00f3mpre que exista unha fronteira que separe o lugar onde se producen os procesos vitais (metabolismo) da materia non viva que os rodea. A membrana celular \u00e9 a \u00fanica estrutura celular que se encontra en todas as c\u00e9lulas dos organismos da Terra.\nOs investigadores Irene A. Chen e Jack W. Szostak (Premio Nobel de Medicina de 2009) entre outros, demostraron que as propiedades fisicoqu\u00edmicas simples das protoc\u00e9lulas elementais poden dar lugar a an\u00e1logos conceptuais m\u00e1is simples dos comportamentos celulares esenciais, inclu\u00edndo as formas primitivas de competici\u00f3n darwinista e o almacenamento de enerx\u00eda. Tales interacci\u00f3ns cooperativas entre as membranas e os contidos encapsulados poder\u00edan simplificar grandemente a transici\u00f3n desde as mol\u00e9culas replicantes e as verdadeiras c\u00e9lulas. A competici\u00f3n polas mol\u00e9culas de membrana favorecer\u00eda a formaci\u00f3n de membranas estabilizadas, o que suxire unha vantaxe selectiva para a evoluci\u00f3n de \u00e1cidos graxos con enlaces cruzados e mesmo dos fosfol\u00edpidos das membranas de hoxe. Esta microencapsulaci\u00f3n permitiu o establecemento dun metabolismo dentro da membrana, o intercambio de pequenas mol\u00e9culas e impedir\u00eda o paso de substancias grandes a trav\u00e9s delas. Entre as principais vantaxes da encapsulaci\u00f3n est\u00e1n un incremento da solubilidade do cargamento e a creaci\u00f3n de enerx\u00eda en forma de gradiente qu\u00edmico. Pode dicirse que a enerx\u00eda \u00e9 almacenada nas c\u00e9lulas na estrutura de mol\u00e9culas de substancias como carbohidratos (como azucres), l\u00edpidos e prote\u00ednas, que liberan enerx\u00eda cando se oxidan durante a respiraci\u00f3n celular.\nGradiente de enerx\u00eda.\nUn estudo de 2014 do Jet Propulsion Laboratory da NASA explorou unha maneira \u00fanica de estudar as orixes da vida: as c\u00e9lulas ou celas de combustible. As c\u00e9lulas de combustible son similares \u00e1s c\u00e9lulas biol\u00f3xicas en que os electr\u00f3ns se transfiren a e desde mol\u00e9culas. En ambos os casos, isto orixina electricidade e enerx\u00eda. O estudo afirma que un importante factor foi que a Terra proporcionou enerx\u00eda el\u00e9ctrica ao leito mari\u00f1o. \"Esta enerx\u00eda puido facer arrancar a vida e puido ter sostido a vida unha vez que apareceu. Agora, temos un xeito de comprobar diferentes materiais e ambientes que puideron ter axudado a que a vida se orixinase non s\u00f3 na Terra, sen\u00f3n posiblemente en Marte, a l\u00faa Europa e outros lugares do Sistema Solar.\"\nVes\u00edculas e micelas.\nCando se sit\u00faan fosfol\u00edpidos en auga, as mol\u00e9culas arr\u00e1nxanse espontaneamente de maneira que as colas hidr\u00f3fobas queden protexidas da auga, o que ten como resultado a formaci\u00f3n de estruturas de membrana como bicapas, ves\u00edculas e micelas. Nas c\u00e9lulas modernas, as ves\u00edculas est\u00e1n implicadas no metabolismo, transporte, control de flotaci\u00f3n, e almacenamento de encimas. Tam\u00e9n poden actuar como c\u00e1maras de reacci\u00f3n qu\u00edmica natural. Unha ves\u00edcula t\u00edpica ou micela en soluci\u00f3n acuosa forma un agregado coas rexi\u00f3ns correspondentes \u00e1s cabezas hidr\u00f3filas en contacto co solvente que as rodea, secuestrando as rexi\u00f3n das colas simples hidr\u00f3fobas no centro da micela. Esta fase \u00e9 causada polo comportamento de empaquetamento dos l\u00edpidos de cola simple nunha bicapa. A\u00ednda que o proceso de autoensamblaxe protocelular que forma espontaneamente micelas e ves\u00edculas \"monocapa\" na natureza lembra o tipo de ves\u00edculas primordiais ou protoc\u00e9lulas que poder\u00edan ter existido ao principio da evoluci\u00f3n, non son tan sofisticadas coma as membranas \"bicapa\" dos organismos vivos de hoxe en d\u00eda.\nPor\u00e9n, as primeiras membranas, en vez de estaren feitas de fosfol\u00edpidos, puideron estar formadas por monocapas ou bicapas de \u00e1cidos graxos, que puideron orixinarse m\u00e1is rapidamente nun ambiente prebi\u00f3tico. Nos laboratorios sintetiz\u00e1ronse \u00e1cidos graxos baixo unha variedade de condici\u00f3ns prebi\u00f3ticas e encontr\u00e1ronse en meteoritos, o que suxire a s\u00faa s\u00edntese natural na natureza.\nAs ves\u00edculas de \u00e1cido oleico representan bos modelos de protoc\u00e9lulas con membrana que puideron existir nos tempos prebi\u00f3ticos.\nAs interacci\u00f3ns electrost\u00e1ticas inducidas por p\u00e9ptidos curtos hidrof\u00f3bicos cargados positivamente que conte\u00f1en 7 amino\u00e1cidos ou menos de lonxitude, poden unir o ARN a unha membrana de ves\u00edcula, a membrana celular b\u00e1sica.\nPozas xeotermais e arxilas.\nOs cient\u00edficos suxeriron que a vida empezou en chemineas hidrotermais no mar profundo, pero un estudo de 2012 suxeriu que as pozas continentais de vapor xeotermal arrefriado ou condensado te\u00f1en as caracter\u00edsticas ideais para orixinar a vida. A conclusi\u00f3n est\u00e1 baseada principalmente na qu\u00edmica das c\u00e9lulas modernas, onde o citoplasma \u00e9 rico en i\u00f3ns potasio, cinc, manganeso e fosfato, que non est\u00e1n moi estendidos nos ambientes mari\u00f1os. Tales condici\u00f3ns enc\u00f3ntranse s\u00f3 onde os flu\u00eddos hidrotermais quentes traen os i\u00f3ns a lugares da superficie como g\u00e9ysers, pozas de barro, fumarolas e outras caracter\u00edsticas xeotermais. Dentro destas cuncas emisoras de fumes e burbullas, a auga cargada de i\u00f3ns cinc e manganeso puido recollerse, arrefriar e condensar en pozas pouco fondas.\nOutro estudo da d\u00e9cada de 1990 mostrou que as arxilas de montmorillonita pod\u00edan axudar a crear cadeas de ARN de 50 nucle\u00f3tidos que se unir\u00edan espontaneamente formando unha soa mol\u00e9cula de ARN. Posteriormente, en 2002, descubriuse que engadindo montmorillonita a unha soluci\u00f3n de micelas de \u00e1cidos graxos (esferas lip\u00eddicas), a arxila acelerar\u00eda a velocidade de formaci\u00f3n de ves\u00edculas, multiplic\u00e1ndoa por 100.\nObservouse tam\u00e9n que alg\u00fans minerais poden catalizar a formaci\u00f3n por pasos de colas hidrocarbonadas de \u00e1cidos graxos desde os gases de hidr\u00f3xeno e mon\u00f3xido de carbono, gases que puideron liberarse de chemineas hidrotermais ou g\u00e9yseres. Finalmente, lib\u00e9ranse \u00e1cidos graxos de varias lonxitudes na auga circundante, pero a formaci\u00f3n de ves\u00edculas require unha alta concentraci\u00f3n de \u00e1cidos graxos, polo que se suxire que a formaci\u00f3n de protoc\u00e9lulas empezou en fontes hidrotermais continentais, como g\u00e9yseres, pozas de barro, fumarolas e outras caracter\u00edsticas xeotermais, onde a auga se evapora e se concentra o soluto.\nBurbullas de montmorillonita.\nOutro grupo de investigadores suxeriu que as c\u00e9lulas primitivas puideron formarse dentro de microcompartimentos de arxilas inorg\u00e1nicos, que proporcionar\u00edan un contedor ideal para a s\u00edntese e compartimentalizaci\u00f3n de mol\u00e9culas org\u00e1nicas complexas. Estas \"burbullas\" de cuberta arxilosa f\u00f3rmanse naturalmente cando as part\u00edculas das arxilas de montmorillonita se xuntan na superficie exterior de burbullas de aire baixo a auga. Isto crea unha ves\u00edcula semipermeable a partir de materiais dos que se disp\u00f3n facilmente no ambiente. Os autores salientan que a montmorillonita \u00e9 co\u00f1ecida por servir como un catalizador qu\u00edmico, que favorece que os l\u00edpidos formen membranas e que os nucle\u00f3tidos se unan formando febras de ARN. A reproduci\u00f3n primitiva pode ser concibida cando explotan as burbullas de arxila, liberando o produto unido \u00e1 membrana lip\u00eddica no medio que o rodea.\nTransporte a trav\u00e9s de membranas.\nPara os organismos celulares o transporte de mol\u00e9culas espec\u00edficas a trav\u00e9s de barreiras de membrana que crean compartimentalizaci\u00f3ns \u00e9 esencial para intercambiar o seu contido co seu ambiente e con outros individuos. Por exemplo, o intercambio de contido entre individuos permite a transferencia horizontal de xenes, un importante factor na evoluci\u00f3n da vida celular. A\u00ednda que as c\u00e9lulas modernas poden utilizar complicadas maquinarias proteicas para catalizar estes procesos esenciais, as protoc\u00e9lulas deberon de realizar isto por mecanismos m\u00e1is simples.\nAs protoc\u00e9lulas compostas de \u00e1cidos graxos ter\u00edan a capacidade de intercambiar facilmente pequenas mol\u00e9culas e i\u00f3ns co seu ambiente. As membranas que constan de \u00e1cidos graxos te\u00f1en unha permeabilidade relativamente alta a mol\u00e9culas como nucle\u00f3sidos monofosfato (NMP), nucle\u00f3sidos difosfato (NDP) e nucle\u00f3sidos trifosfato (NTP), e poden soportar concentraci\u00f3ns milimolares de Mg2+. A presi\u00f3n osm\u00f3tica pode tam\u00e9n desempe\u00f1ar un papel significativo no transporte de membranas pasivo.\nSinalouse que os efectos ambientais desencadearon as condici\u00f3ns baixo as cales foi posible un transporte de grandes mol\u00e9culas, como o ADN e o ARN, a trav\u00e9s de membranas de protoc\u00e9lulas. Por exemplo, prop\u00faxose que a electroporaci\u00f3n resultado de tormentas el\u00e9ctricas pod\u00eda permitir este transporte. A electroporaci\u00f3n causa o incremento r\u00e1pido na permeabilidade da bicapa inducido pola aplicaci\u00f3n dun gran campo el\u00e9ctrico artificial a trav\u00e9s da membrana. Inducindo a electroporaci\u00f3n, as mol\u00e9culas de l\u00edpidos na membrana cambian de posici\u00f3n, abrindo un poro que act\u00faa como v\u00eda condutora a trav\u00e9s do cal as mol\u00e9culas hidr\u00f3fobas como \u00e1cidos nucleicos poden pasar pola bicapa lip\u00eddica. Unha transferencia similar de contidos a trav\u00e9s das protoc\u00e9lulas e coa soluci\u00f3n circundante pode ser causada por conxelaci\u00f3n e desconxelaci\u00f3n. Por exemplo, isto poder\u00eda ocorrer nun ambiente no que os ciclos do d\u00eda e a noite causa unha conxelaci\u00f3n recorrente. Os experimentos de laboratorio mostraron que tales condici\u00f3ns permiten o intercambio de informaci\u00f3n xen\u00e9tica entre poboaci\u00f3ns de protoc\u00e9lulas. Isto pode explicarse polo feito de que as membranas son moi permeables a temperaturas lixeiramente por debaixo da s\u00faa temperatura de fase de transici\u00f3n. Se se alcanza este punto durante os ciclos de conxelaci\u00f3n-desconxelaci\u00f3n, incluso mol\u00e9culas grandes e cargadas poder\u00edan pasar temporalmente pola membrana da protoc\u00e9lula.\nAlgunhas mol\u00e9culas ou part\u00edculas son demasiado grandes ou excesivamente hidr\u00f3filas para pasar a trav\u00e9s da bicapa lip\u00eddica incluso nesas condici\u00f3ns, pero poden moverse a trav\u00e9s da membrana por fusi\u00f3n ou evaxinaci\u00f3n de ves\u00edculas, events which have also been observed for freeze-thaw cycles. Isto puido finalmente orixinar mecanismos que facilitan o movemento de mol\u00e9culas no interior da protoc\u00e9lula (endocitose) ou para liberar o seu contido no espazo extracelular (exocitose).\nModelos artificiais.\nDeposici\u00f3n de Langmuir-Blodgett.\nEmpezando coa t\u00e9cnica comunmente usada para depositar mol\u00e9culas sobre unha superficie s\u00f3lida, chamada deposici\u00f3n de Langmuir\u2013Blodgett, os cient\u00edficos poden ensamblar membranas de fosfol\u00edpidos de complexidade arbitraria capa a capa. Estas membranas de fosfol\u00edpidos artificiais soportan a inserci\u00f3n funcional de prote\u00ednas de membrana expresadas in situ ou purificadas. A t\u00e9cnica poder\u00eda axudar aos astrobi\u00f3logos a comprender como se orixinaron as primeiras c\u00e9lulas vivas.\nProtoc\u00e9lulas Jeewanu.\nAs protoc\u00e9lulas Jeewanu (en s\u00e1nscrito 'part\u00edculas de vida') son part\u00edculas qu\u00edmicas sint\u00e9ticas que pos\u00faen estruturas similares a c\u00e9lulas e parecen ter algunhas propiedades funcionais da vida. Sintetizadas primeiro en 1963 a partir de minerais simples e compostos org\u00e1nicos b\u00e1sicos ao seren expostas \u00e1 luz solar, te\u00f1en algunhas capacidades metab\u00f3licas, presenza de membranas semiermeables, amino\u00e1cidos, fosfol\u00edpidos, carbohidratos e mol\u00e9culas similares ao ARN. Por\u00e9n, a natureza e propiedades das Jeewanu a\u00ednda non se aclararon.\nNun experimento de s\u00edntese similar exp\u00faxose \u00e1 radiaci\u00f3n ultravioleta (UV) unha mestura conxelada de auga, metanol, amon\u00edaco e mon\u00f3xido de carbono. Esta combinaci\u00f3n rendeu grandes cantidades de material org\u00e1nico que se autoorganizaba formando gl\u00f3bulos ou ves\u00edculas cando se mergullaba na auga. Os cient\u00edficoa que investigaron estes gl\u00f3bulos consideraron que estes lembran membranas celulares que encerran e concentran a qu\u00edmica da vida, separando o seu interior do mundo externo. Os gl\u00f3bulos eran de entre 10 e 40\u00a0\u00b5m, ou aproximadamente do tama\u00f1o de c\u00e9lulas vermellas do sangue. Os gl\u00f3bulos fluoresc\u00edan ou brillaban, cando se expo\u00f1\u00edan \u00e1 luz UV. Considerouse que absorber luz UV e convertela en luz visible deste modo foi un posible modo de proporcionar enerx\u00eda a unha c\u00e9lula primitiva. Se os gl\u00f3bulos desempe\u00f1aron un papel na orixe da vida, a fluorescencia pod\u00eda ser o precursor dunha primitiva fotos\u00edntese. Dita fluorescencia tam\u00e9n proporciona o beneficio de actuar como un filtro solar, difuminando calquera dano que doutro modo ser\u00eda inflixido pola radiaci\u00f3n UV. Esa funci\u00f3n protectora ter\u00eda sido fundamental para a vida na Terra primitiva, xa que a capa de ozono, que bloquea os raios UV solares m\u00e1is destrutivos, non se formou ata que a vida fotosint\u00e9tica empezou a producir ox\u00edxeno.\n\u00c9tica e controversia.\nA investigaci\u00f3n en protoc\u00e9lulas xerou unha controversia e opini\u00f3ns opostas, inclu\u00edndo cr\u00edticas sobre a definici\u00f3n vaga de \"vida artificial\". A creaci\u00f3n dunha unidade b\u00e1sica da vida creou preocupaci\u00f3ns \u00e9ticas, a\u00ednda que a m\u00e1is com\u00fan \u00e9 sobre a ameaza potencial que supo\u00f1en sobre a sa\u00fade humana e sobre o medio ambiente pola s\u00faa posible replicaci\u00f3n incontrolada."}
{"id": "452684", "revid": "27155", "url": "https://gl.wikipedia.org/wiki?curid=452684", "title": "Protobionte", "text": ""}
{"id": "452689", "revid": "1131", "url": "https://gl.wikipedia.org/wiki?curid=452689", "title": "Voo 301 de Palair Macedonian Airlines", "text": "O voo 301 de Palair Macedonian Airlines era un servizo regular internacional de pasaxeiros dende o aeroporto de Skopje e o aeroporto de Z\u00faric. O d\u00eda 5 de marzo de 1993 o Fokker 100 que operaba a ruta esnafrouse pouco despois da engalaxe.\nMorreron 83 persoas, 79 pasaxeiros e 4 tripulantes, e 14 sobreviviron. Na \u00e9poca foi o accidente de aviaci\u00f3n con m\u00e1is v\u00edtimas mortais en Macedonia do Norte. Foi superado poucos meses despois cando un Yakovlev Yak-42 se esnafrou nunha monta\u00f1a preto de Ohrid. No momento foi o peor accidente dun Fokker 100, un r\u00e9cord que mantivo ata o accidente do voo 402 de TAM o 31 de outubro de 1996. O voo 301 segue sendo o segundo peor accidente dun Fokker 100.\nA investigaci\u00f3n do desastre, que tivo a axuda dun equipo neerland\u00e9s, conclu\u00edu que a causa do accidente fora a acumulaci\u00f3n de xeo nas \u00e1s do avi\u00f3n. Esta acumulaci\u00f3n fixo que se deteriorase a sustentaci\u00f3n do avi\u00f3n. O incumprimento do procedemento correcto para manexar a formaci\u00f3n de xeo atmosf\u00e9rico tam\u00e9n se citou como unha das causas do accidente.\nAvi\u00f3n.\nO aparello implicado no accidente era un Fokker 100 con rexistro PH-KX e n\u00famero de serie 11393. O avi\u00f3n era novo, fora constru\u00eddo en 1992 e fora entregado a Palair Macedonian Airlines o 27 de xaneiro de 1993. No momento do accidente ti\u00f1a s\u00f3 188 horas de voo en 136 ciclos.\nPasaxeiros e tripulaci\u00f3n.\nO voo 301 levaba 92 pasaxeiros e 5 tripulantes. A meirande parte dos pasaxeiros eren albano-kosovares que \u00edan traballar a Su\u00edza.\nO piloto ao mando, que non pilotaba o avi\u00f3n no momento do accidente, era o neerland\u00e9s de 49 anos Peter Bierdrager. O seu derradeiro reco\u00f1ecemento m\u00e9dico fora en 1992 e acumulaba un total de 11\u00a0200 horas de voo, das cales 1\u00a0180 eran no Fokker 100. Ademais de ter a licenza do Fokker 100, Bierdrager tam\u00e9n ti\u00f1as as licenzas para voar nos Fokker F-27, Fokker 28 e Fokker 50. O primeiro oficial era un piloto macedonio de 34 anos con 5\u00a0580 horas de experiencia, 65 delas no Fokker 100. Antes de traballar en Aircraft Trading and Financing fora piloto da aeroli\u00f1a iugoslava JAT.\nAccidente.\nO voo 301 era un servizo entre Skopje e Z\u00fcrich. Hab\u00eda 92 pasaxeiros e 5 tripulantes a bordo do avi\u00f3n. O Fokker 100 pertenc\u00eda a Palair Macedonian Airlines, a aeroli\u00f1a nacional de Macedonia do Norte. O voo, por\u00e9n, estaba pilotado por membros de Aircraft Trading and Financing, unha compa\u00f1\u00eda baseada nos Pa\u00edses Baixos, como indicaba o contrato de arrendamento.\nA autorizaci\u00f3n para a engalaxe foi dada \u00e1s 11:11. Cando o 301 engalou hab\u00eda unha forte nevada e unha visibilidade de 900 metros. A observaci\u00f3n dende o chan confirmaba que a visibilidade era o suficientemente pobre como para non ver o final da pista dende a posici\u00f3n do voo 301. 28 segundos despois da autorizaci\u00f3n o avi\u00f3n estaba no aire.\nDous segundos despois de engalar da pista 34, o avi\u00f3n comezou a sacudirse violentamente. Mentres trepaba a unha altura aproximada de 50 p\u00e9s e cunha velocidade dunhas 170 millas por hora, o voo 301 virou gravemente cara \u00e1 esquerda e despois cara \u00e1 dereita, cun \u00e1ngulo de inclinaci\u00f3n de 50 e 55 graos. A tripulaci\u00f3n aplicou inmediatamente aler\u00f3ns e tim\u00f3n para corrixir a actitude do avi\u00f3n.\nA punta da \u00e1 dereita golpeou o chan despois do final da pista cun \u00e1ngulo de 90 graos. O voo 301 volteouse lateralmente antes de esnafarse contra o chan, part\u00edndose a fuselaxe en tres partes. O avi\u00f3n estoupou e incendiouse.\nA primeira noticia do accidente foi recibida por parte dun casco azul das Naci\u00f3ns Unidas que escoitou o impacto mentres cami\u00f1aba cara \u00e1 rampla. Inmediatamente correu ao lugar do accidente e rescatou 7 superviventes. Despois chegaron servizos de emerxencia do aeroporto e das Naci\u00f3ns Unidas. Ata 20 sobreviventes, dos cales 5 estaban en estado cr\u00edtico, foron transladados ao hospital en Skopje. Por\u00e9n, 4 superviventes morreron de cami\u00f1o ao hospital. Dous m\u00e1is morreron posteriormente polas feridas recibidas."}
{"id": "452690", "revid": "63181", "url": "https://gl.wikipedia.org/wiki?curid=452690", "title": "Finstr\u00f6m", "text": "Finstr\u00f6m \u00e9 un municipio de Finlandia situado na rexi\u00f3n de \u00c5land. En 2018 a s\u00faa poboaci\u00f3n era de 2\u00a0579\u00a0habitantes. A superficie do termo municipal \u00e9 de 172,50\u00a0km2, dos cales 49,24\u00a0km2 son auga. O concello ten unha densidade de poboaci\u00f3n de 20,92\u00a0hab./km\u00b2.\nLimita cos cancellos de Geta, Hammarland, Jomala, Saltvik, Sund todos eles no arquip\u00e9lago das \u00c5land.\nO concello \u00e9 uniling\u00fce en sueco."}
{"id": "452691", "revid": "63181", "url": "https://gl.wikipedia.org/wiki?curid=452691", "title": "F\u00f6gl\u00f6", "text": "F\u00f6gl\u00f6 \u00e9 un municipio de Finlandia situado na rexi\u00f3n de \u00c5land. En 2018 a s\u00faa poboaci\u00f3n era de 530\u00a0habitantes. A superficie do termo municipal \u00e9 de 1\u00a0869,07\u00a0km2, dos cales 1\u00a0734,34nbsp;km2 son auga. O concello ten unha densidade de poboaci\u00f3n de 3,93\u00a0hab./km\u00b2.\nLimita cos cancellos de K\u00f6kar, Lemland, Lumparland, Sottunga e V\u00e5rd\u00f6 todos eles no arquip\u00e9lago das \u00c5land.\nO concello \u00e9 uniling\u00fce en sueco."}
{"id": "452692", "revid": "63181", "url": "https://gl.wikipedia.org/wiki?curid=452692", "title": "Geta, \u00c5land", "text": "Geta \u00e9 un municipio de Finlandia situado na rexi\u00f3n de \u00c5land. En 2018 a s\u00faa poboaci\u00f3n era de 500\u00a0habitantes. A superficie do termo municipal \u00e9 de 605,99\u00a0km2, dos cales 521,44nbsp;km2 son auga. O concello ten unha densidade de poboaci\u00f3n de 5,91\u00a0hab./km\u00b2.\nLimita cos cancellos de Finstr\u00f6m, Hammarland e Saltvik todos eles no arquip\u00e9lago das \u00c5land.\nO concello \u00e9 uniling\u00fce en sueco."}
{"id": "452693", "revid": "19415", "url": "https://gl.wikipedia.org/wiki?curid=452693", "title": "Geta", "text": ""}
{"id": "452694", "revid": "65337", "url": "https://gl.wikipedia.org/wiki?curid=452694", "title": "Jaime Paz", "text": ""}
{"id": "452695", "revid": "23204", "url": "https://gl.wikipedia.org/wiki?curid=452695", "title": "Nicolasa Quintrem\u00e1n", "text": "Nicolasa Quintrem\u00e1n Calp\u00e1n, nada en Alto Biob\u00edo o 4 de decembro de 1939 e finada o 24 de decembro de 2013, foi unha activista mapuche de orixe pehuenche m\u00e1is co\u00f1ecida pola s\u00faa f\u00e9rrea oposici\u00f3n \u00e1 construci\u00f3n da central hidroel\u00e9ctrica Ralco de Endesa xunto \u00e1 s\u00faa irm\u00e1 Berta. Como parte da organizaci\u00f3n Mapu Domuche New\u00e9n (Mulleres coa forza da terra) as s\u00faas acci\u00f3ns marcaron \u00abo inicio das loitas sociais fronte \u00f3 impacto ambiental e social que poden xerar as grandes iniciativas deste tipo no pa\u00eds\u00bb.\nPertenceu \u00e1 comunidade Ralco-Lepoy, instancia dende onde foi unha das art\u00edfices de diversas manifestaci\u00f3ns en Santiago de Chile e Concepci\u00f3n en contra da central, e participou en varios foros internacionais onde explicou as implicancias de devandito proxecto para o pobo pehuenche, como o organizado na Comisi\u00f3n de Dereitos Humanos do Parlamento Europeo. Ademais, estableceron unha demanda en contra da compa\u00f1\u00eda e da Comisi\u00f3n Nacional do Medio Ambiente.\nNo ano 2000, recibiu o premio Petra Kelly en Alema\u00f1a xunto \u00e1 s\u00faa irm\u00e1 \u00aben honra \u00e1 s\u00faa resistencia non violenta, a s\u00faa coraxe e o compromiso destas d\u00faas mulleres que foron emblema da loita contra as mega represas\u00bb.\nO 24 de decembro do 2013, o corpo de Nicolasa foi atopado flotando nas augas do encoro artificial da represa Ralco, o mesmo polo cal alcanzou notoriedade p\u00fablica \u00f3 oporse tenazmente \u00e1 s\u00faa construci\u00f3n. A\u00ednda que o Servizo M\u00e9dico Legal sinalou que a activista morreu afogada produto dunha ca\u00edda accidental, para moitos a tese do accidente deixa un grande espazo a d\u00fabidas."}
{"id": "452696", "revid": "23204", "url": "https://gl.wikipedia.org/wiki?curid=452696", "title": "Nicolasa Quintrem\u00e1n Calp\u00e1n", "text": ""}
{"id": "452697", "revid": "23204", "url": "https://gl.wikipedia.org/wiki?curid=452697", "title": "Berta Quintrem\u00e1n", "text": "Berta Quintrem\u00e1n Calp\u00e1n, nada en Alto Biob\u00edo, Rexi\u00f3n de Biob\u00edo, o 20 de xullo de 1937, \u00e9 unha activista mapuche de orixe pehuenche.\nQuintrem\u00e1n comezou a ga\u00f1ar apoio e notoriedade nacional na d\u00e9cada do noventa xunto \u00e1 s\u00faa irm\u00e1, Nicolasa Quintrem\u00e1n, na causa por evitar a construci\u00f3n da central hidroel\u00e9ctrica Ralco na comuna de Alto Biob\u00edo. Os seus esforzos val\u00e9ronlle alg\u00fans reco\u00f1ecementos e ser figura principal de dous documentais.\nTraxectoria.\nBerta naceu o 20 de xullo de 1937 no Alto Biob\u00edo, na Rexi\u00f3n de Biob\u00edo, Chile. O seu pai foi Segundo Quintrem\u00e1n, quen viviu a maior parte da s\u00faa vida na localidade de Ralco Lepoy.\nNos anos noventa, xunto \u00e1 organizaci\u00f3n Mapu Zomoche Newen (en galego, \"Mulleres coa forza da terra\"), realizaron diversas xesti\u00f3ns para impedir a construci\u00f3n da central hidroel\u00e9ctrica Ralco, asistindo a reuni\u00f3ns con autoridades rexionais e nacionais apelando \u00f3 reco\u00f1ecemento da s\u00faa cultura. Deste xeito, en 1997 as irm\u00e1s Quintrem\u00e1n entregaron unha carta \u00f3 ent\u00f3n presidente Eduardo Frei Ruiz-Tagle co fin de ensinar a disconformidade da comunidade mapuche co proxecto de desenvolvemento el\u00e9ctrico.\nVida persoal.\nBerta foi protagonista de dous documentais: \"Berta y Nicolasa, las hermanas Quintrem\u00e1n\" (2002), dirixido por Alejandra Toro, explora as vidas de ambas as mulleres, detallando aspectos das s\u00faas crenzas, costumes, familias e a s\u00faa participaci\u00f3n co colectivo Mapu Zomoche Newen. \"El velo de Berta\" (2004) enf\u00f3case particularmente en si mesma e o rol que tomou fronte \u00e1s erradas negociaci\u00f3ns e protestas contra a empresa multinacional Endesa.\nO ano 2000 xunto \u00e1 s\u00faa irm\u00e1 Nicolasa, recibe en Alema\u00f1a o premio Petra Kelly polo compromiso que presentou na s\u00faa loita non violenta en contra da construci\u00f3n de mega represas.\nMorte de Nicolasa Quintrem\u00e1n.\nO 24 de decembro de 2013, o corpo sen vida de Nicolasa Quintrem\u00e1n foi atopado flotando nas augas do lago artificial Ralco. A muller sa\u00edra da s\u00faa casa durante a tarde do d\u00eda anterior. Tras o seu funeral tres d\u00edas m\u00e1is tarde, Berta falou coa prensa. \"Con sentimentos quedei, quedei sen brazo. Que me po\u00f1an outro brazo eles, que son capacitados, os empresarios\", comentou aos medios lamentando a perda da s\u00faa irm\u00e1."}
{"id": "452698", "revid": "23204", "url": "https://gl.wikipedia.org/wiki?curid=452698", "title": "Berta Quintrem\u00e1n Calp\u00e1n", "text": ""}
{"id": "452699", "revid": "23204", "url": "https://gl.wikipedia.org/wiki?curid=452699", "title": "Camilo Catrillanca", "text": "Camilo Marcelo Catrillanca Mar\u00edn, nado en Victoria, Rexi\u00f3n de Araucan\u00eda o 13 de setembro de 1994 e finado en Temucuicui, Ercilla o 14 de novembro de 2018 foi un comuneiro mapuche asasinado \u00f3 recibir, por detr\u00e1s, un tiro na s\u00faa testa. O proxectil foi disparado polo exsarxento Carlos Alarc\u00f3n, membro do chamado \u00abcomando Xungla\u00bb de Carabineros de Chile nun incidente que a xustiza investiga.\nTraxectoria.\nCamilo Catrillanca era neto do hist\u00f3rico lonco Juan Catrillanca e fillo do presidente da comunidade mapuche \u00abIgnacio Queipul Millanao\u00bb, Marcelo Catrillanca.\nFoi dirixente do movemento estudantil no Liceo de Pailahueque e foi part\u00edcipe de actos de recuperaci\u00f3n de terras na comuna de Ercilla, Rexi\u00f3n de Araucan\u00eda. En 2011 liderou unha toma de estudantes secundarios na Municipalidade de Ercilla, que terminou 13 d\u00edas despois, tras lograr un acordo da creaci\u00f3n dun liceo intercultural e o aumento de bolsas.\nNo momento da s\u00faa morte ti\u00f1a unha filla de 6 anos, e a s\u00faa parella estaba embarazada."}
{"id": "452700", "revid": "23204", "url": "https://gl.wikipedia.org/wiki?curid=452700", "title": "Camilo Marcelo Catrillanca Mar\u00edn", "text": ""}
{"id": "452729", "revid": "63181", "url": "https://gl.wikipedia.org/wiki?curid=452729", "title": "Hammarland", "text": "Hammarland \u00e9 un municipio de Finlandia situado na rexi\u00f3n de \u00c5land. En 2018 a s\u00faa poboaci\u00f3n era de 1\u00a0547\u00a0habitantes. A superficie do termo municipal \u00e9 de 1\u00a0224,17\u00a0km2, dos cales 11085,82 km2 son auga. O concello ten unha densidade de poboaci\u00f3n de 11,18\u00a0hab./km\u00b2.\nNo municipio enc\u00f3ntrase a illa de M\u00e4rket, o punto m\u00e1is occidental de Finlandia. M\u00e4rket non est\u00e1 habitada e est\u00e1 dividida entre Finlandia e Suecia.\nLimita cos cancellos de Ecker\u00f6, Finstr\u00f6m, Geta e Jomala, todos eles no arquip\u00e9lago das \u00c5land.\nO concello \u00e9 uniling\u00fce en sueco."}
{"id": "452745", "revid": "65337", "url": "https://gl.wikipedia.org/wiki?curid=452745", "title": "Lept\u00f3n (moeda)", "text": "Lept\u00f3n, plural lepta (en grego antigo: \"\u03bb\u03b5\u03c0\u03c4\u03cc\u03bd\", pl. \"\u03bb\u03b5\u03c0\u03c4\u03ac\") \u00e9 a denominaci\u00f3n dada a diversas moedas fraccionarias da Antiga Grecia e da Grecia Moderna, que se mant\u00e9n como denominaci\u00f3n fracci\u00f3n centesimal do euro.\nO seu s\u00edmbolo de moeda non oficial (xa que non \u00e9 unha unidade principal) \u00e9 \u039b (lambda).\nHistoria.\nNa Antiga Grecia.\nA palabra ti\u00f1a o significado xeral de \"pequeno\" ou \"fino\" e, durante os per\u00edodos cl\u00e1sico e helen\u00edstico, o lept\u00f3n sempre foi unha moeda de escaso valor, xeralmente a fracci\u00f3n m\u00e1is pequena das existentes dunha unidade superior (equivalente \u00e1 s\u00e9tima parte dun calco ou a medio cuadrante romano).\nA moeda que se menciona na pasaxe da \"Ofrenda da vi\u00fava\" dos Evanxeos sin\u00f3pticos (Marcos 12:41-44 e Lucas 21:1-4) como \"mite\" ou pequena moeda de cobre \u00e9 realmente o lept\u00f3n. Novamente aparece esta moeda no Evanxeo de Lucas cando se afirma que \u00e1 persoa que non faga as paces a tempo co seu adversario se lle pedir\u00e1 \"ata o derradeiro lept\u00f3n\" para ser liberado da cadea.\nNo reino dos asmoneos o lept\u00f3n foi cu\u00f1ado por vez primeira por Alexandre Xaneo no s\u00e9culo I a. de C.\nNa Grecia moderna.\nNa Grecia moderna, o lept\u00f3n (en grego moderno: \"\u03bb\u03b5\u03c0\u03c4\u03cc\") foi a moeda fraccionaria equivalente \u00e1 cent\u00e9sima parte de todas as s\u00faas unidades monetarias: o f\u00e9nix (1827-1832), o dracma (1832-2001) e o euro (a partir de 2002)."}
{"id": "452746", "revid": "1093", "url": "https://gl.wikipedia.org/wiki?curid=452746", "title": "Catalina Gonz\u00e1lez Bea", "text": ""}
{"id": "452750", "revid": "65337", "url": "https://gl.wikipedia.org/wiki?curid=452750", "title": "Lepta", "text": ""}
{"id": "452759", "revid": "1410", "url": "https://gl.wikipedia.org/wiki?curid=452759", "title": "Agora Rep\u00fablicas", "text": "Agora Rep\u00fablicas \u00e9 unha coalici\u00f3n electoral formada por varias formaci\u00f3ns pol\u00edticas de tendencia nacionalista e de esquerda pol\u00edtica, entre elas ERC, Bildu e o BNG, para concorrer \u00e1s Elecci\u00f3ns Europeas de 2019.\nTraxectoria.\nNos anteriores comicios europeos, os de 2014, Esquerra present\u00e1rase en coalici\u00f3n con outras forzas menores catal\u00e1s, nunha plataforma denominada L'Esquerra pel Dret a Decidir, mentres que o Bloque e Bildu encabezaran unha candidatura, Os Pobos Deciden, \u00e1 que se sumaron tam\u00e9n outras forzas nacionalistas menores de Asturias, Arag\u00f3n e Canarias. L'Esquerra pel Dret a Decidir obtivo 2 eurodeputados, e Os Pobos Deciden, un.\nComposici\u00f3n.\nAgora Rep\u00fablicas reservou os postos un, tres e catro da lista para representantes de ERC. "}
{"id": "452763", "revid": "65337", "url": "https://gl.wikipedia.org/wiki?curid=452763", "title": "Lept\u00f3n (hom\u00f3nimos)", "text": ""}
{"id": "452764", "revid": "98629", "url": "https://gl.wikipedia.org/wiki?curid=452764", "title": "Elecci\u00f3ns ao Parlamento Europeo de 2019", "text": "As elecci\u00f3ns ao Parlamento Europeo de 2019 tiveron lugar entre o 23 e o 26 de maio dese ano, e celebraranse en todos os pa\u00edses que, nesa data, formaban parte da Uni\u00f3n Europea.\nEn febreiro de 2018, o Parlamento Europeo aprobou reducir o n\u00famero de escanos de 751 a 705 pola sa\u00edda do Reino Unido da Uni\u00f3n. Unha vez posposto o chamado Brexit, celebr\u00e1ronse elecci\u00f3ns ao Parlamento tam\u00e9n no Reino Unido, volv\u00e9ndose \u00e1 repartici\u00f3n orixinal de esca\u00f1os por estado membro na c\u00e1mara.\nData e sistema electoral.\nAs elecci\u00f3ns celebr\u00e1ronse entre o xoves 23 e o domingo 26 de maio, para seguir os costumes dos distintos pa\u00edses sobre o d\u00eda habitual de votaci\u00f3n. No caso de Chequia e Francia, houbo dous d\u00edas de votaci\u00f3n.\nEn Espa\u00f1a, celebr\u00e1ronse ao mesmo tempo as elecci\u00f3ns municipais e auton\u00f3micas (excepto Andaluc\u00eda, Catalu\u00f1a, Galicia, a Comunidade Valenciana e o Pa\u00eds Vasco).\nSistema electoral.\nO voto \u00e9 obrigatorio en B\u00e9lxica, Grecia, Chipre e Luxemburgo, e optativo en todos os demais pa\u00edses. Os pa\u00edses que te\u00f1en unha participaci\u00f3n tradicionalmente m\u00e1is alta son dous onde o voto \u00e9 obrigatorio, pois B\u00e9lxica e Luxemburgo roldan o 90% de participaci\u00f3n. Ademais, a participaci\u00f3n tende a superar o 50% en Malta, Italia, Irlanda, Dinamarca, Chipre (obrigatorio), Letonia e Grecia (obrigatorio). Os pa\u00edses do leste europeo son m\u00e1is abstencionistas con estados como Eslovaquia, Polonia, Lituania ou Croacia que se moven ao redor do 20-25% de participaci\u00f3n.\nHai 66 circunscrici\u00f3ns electorais. A maior parte dos pa\u00edses te\u00f1en unha \u00fanica circunscrici\u00f3n, pero existen alg\u00fans que te\u00f1en varias: Polonia ten 13 circunscrici\u00f3ns, e o Reino Unido 12; Francia ten 8 e Italia 5; Irlanda e B\u00e9lxica te\u00f1en tres cada unha.\nO sistema m\u00e1is com\u00fan \u00e9 o de listas abertas e voto proporcional, pero tam\u00e9n existen excepci\u00f3ns precisamente nos pa\u00edses con m\u00e1is electores: Alema\u00f1a, Francia, Espa\u00f1a. Roman\u00eda, Grecia, Portugal e Hungr\u00eda te\u00f1en listas pechadas. \u00c9 dicir, o 60% dos eurodeputados son escollidos en listas pechadas. Ademais, Irlanda, Malta e a circunscrici\u00f3n de Irlanda do Norte no Reino Unido te\u00f1en un sistema de voto transferible, onde se van descartando as opci\u00f3ns que te\u00f1en menos votos e consider\u00e1ndose segundas, terceiras, e demais opci\u00f3ns de preferencia do votante.\nNovidades.\nEstes comicios presentan como principais novidades fronte aos de 2014 un repartimento de escanos lixeiramente diferente. A sa\u00edda do Reino Unido, que ti\u00f1a 73 eurodeputados, permitiu un novo repartimento dos pesos dos pa\u00edses. Por\u00e9n, a incerteza sobre a sa\u00edda brit\u00e1nica, e sobre se finalmente ter\u00e1n lugar elecci\u00f3ns europeas no Reino Unido, pode afectar o n\u00famero final de escanos a repartir e a s\u00faa distribuci\u00f3n.\nCandidatos a Presidente da Comisi\u00f3n.\nOs principais partidos europeos presentaron como candidatos a presidir a Comisi\u00f3n Europea os seguintes persoeiros:\nCandidaturas e cabezas de lista.\nOs comicios celebr\u00e1ronse en Espa\u00f1a o 26 de maio. Os 54 eurodeputados espa\u00f1ois foron elixidos nunha circunscrici\u00f3n \u00fanica, polo que as listas e candidatos foron as mesmas en todo o pa\u00eds, a\u00ednda que alg\u00fans partidos e coalici\u00f3ns adaptaron o seu nome \u00e1 lingua dalgunhas comunidades e mostraron na papeleta s\u00f3 os nomes dalg\u00fans dos compo\u00f1entes da lista. Esta \u00e9 a lista completa de candidaturas e os seus cabezas de lista:\nResultados globais europeos.\n\u00c9 moi complexo ofrecer unha panor\u00e1mica xeral de resultados por partidos, dado que a afiliaci\u00f3n a cada grupo parlamentario europeo \u00e9 individual. Ademais, a propia formaci\u00f3n de grupos ou non depender\u00e1 dos resultados das elecci\u00f3ns e dos pactos posteriores.\nO PPE \u00e9 o grupo parlamentario de centro-dereita europeo, e recolle no seu seo a maior parte dos partidos conservadores do continente, entre eles o PP, afiliados ao Partido Popular Europeo. A S&amp;D \u00e9 o grupo parlamentario socialdem\u00f3crata, e recolle tam\u00e9n a maior parte dos partidos de esquerda moderada europea, como o PSOE. A maior parte destes partidos pertencen \u00e1 s\u00faa vez ao Partido Socialista Europeo. Estas d\u00faas formaci\u00f3ns ocuparon tradicionalmente a maior parte dos euroescanos.\nA ALDE \u00e9 o grupo parlamentario liberal, e nel coinciden, ademais doutras formaci\u00f3ns, os partidos integrantes da ALDE (Cidad\u00e1ns), e do Partido Dem\u00f3crata Europeo (PNV). A ALE \u00e9 o partido que re\u00fane a distintas minor\u00edas rexionais, e que forma grupo parlamentario cos Verdes; o BNG forma parte da ALE. A EUE-EVN \u00e9 o grupo parlamentario de partidos de esquerda, esquerda ecoloxista e extrema esquerda; aos que pertencen Podemos e Izquierda Unida. A ACRE \u00e9 un grupo parlamentario conservador, moderadamente eurosc\u00e9ptico, que agrupa a diferentes formaci\u00f3ns de dereita do leste europeo e o Partido Conservador brit\u00e1nico. O MELD tam\u00e9n \u00e9 un partido eurosc\u00e9ptico, que ten como partido m\u00e1is forte o Movemento Cinco Estrelas italiano. Ademais, est\u00e1 a formaci\u00f3n da Europa das Naci\u00f3ns e da Liberdade, que agrupa a partidos de ultradereita.\nAdemais existen no Parlamento Europeo un grupo restante, o Grupo Europarlamentario dos Non Inscritos, que recolle diversas formaci\u00f3ns pol\u00edticas que non atopan acomodo nos grandes grupos. Moitas destas formaci\u00f3ns son de ultradereita e outras de perfil populista, socioliberal ou conservador."}
{"id": "452766", "revid": "1888", "url": "https://gl.wikipedia.org/wiki?curid=452766", "title": "Eladio Medel Iglesias", "text": ""}
{"id": "452771", "revid": "89787", "url": "https://gl.wikipedia.org/wiki?curid=452771", "title": "Kabir", "text": "Kabir ou Kab\u012br foi un poeta m\u00edstico e santo indio do s\u00e9culo XV, cuxos escritos, segundo alg\u00fans estudosos, influenciaron o movemento bhakti do hindu\u00edsmo. Os versos de Kabir at\u00f3panse na obra Guru Granth Sahib do sikhismo.\nO nacemento de Kabir permanece arrodeado de misterio e lenda. Dise que foi descendido dende Satlok (Ceo) e colocado sobre unha flor dun lago, onde unha parella non casada decidiu levalo a casa. Kabir non naceu de mulller, sen\u00f3n que descendeu do ceo en forma de beb\u00e9. Hai pouca d\u00fabida de que a s\u00faa vida comezase como musulm\u00e1, pero m\u00e1is tarde foi influ\u00eddo fortemente polo asceta hind\u00fa Ramananda.\nKabir \u00e9 co\u00f1ecido por ser cr\u00edtico tanto co hindu\u00edsmo como co islam, afirmando que o primeiro foi guiado mal polos vedas, e cuestionando os seus ritos de iniciaci\u00f3n como o \"upanayana\" ou a circuncisi\u00f3n, respectivamente. Durante a s\u00faa vida foi ameazado por hind\u00fas e musulm\u00e1ns polas s\u00faas ideas. Cando faleceu, os hind\u00fas e os musulm\u00e1ns que inspirara reclam\u00e1rono como un dos seus.\nO seu legado sobrevive e contin\u00faa a trav\u00e9s do Kabir panth (\"cami\u00f1o de Kabir\"), comunidade relixiosa que o reco\u00f1ece como o seu fundador e \u00e9 unha das seitas de Sant Mat. Os seus membros co\u00f1\u00e9cense como \"Kabir panthis\".\nTraxectoria.\nFiador, tecedor e artes\u00e1n da India, foi criado por unha parella musulm\u00e1 sen fillos que o atoparon preto do lago Lahara Tara nas inmediaci\u00f3ns de Benar\u00e9s onde viviu o resto da s\u00faa vida. A orixe do seu nacemento est\u00e1 rodeado por unha aura de lenda. Outra versi\u00f3n di que foi o fillo abandonado dunha vi\u00fava Brahmin que foi adoptado pola parella musulm\u00e1.\nA tradici\u00f3n di que casou con Loi e tivo dous fillos, Kamal e Kamali. Disque o emperador Sikandar Lodi, enfurecido porque Kabir non o reverenciaba, o aprisionou e torturou mais que finalmente o liberou pola s\u00faa sagacidade e intelixencia.\nSegundo alg\u00fans, foi iniciado polo asceta do vishnu\u00edsmo Ramananda Swami e, a\u00ednda que era analfabeto, os seus poemas transmit\u00edronse oralmente. M\u00e1is de 500 dos seus versos permanecen no \"Guru Granth Sahib\".\nEmpregou un m\u00e9todo socr\u00e1tico, dirix\u00edndose a todos os seres humanos sen distinci\u00f3n de casta, sexo, raza, relixi\u00f3n ou ocupaci\u00f3n enfront\u00e1ndose cos gobernadores invasores mogois, sabios e sacerdotes hind\u00fas do seu tempo.\nPredicou a unidade esencial de todas as relixi\u00f3ns e foi cr\u00edtico co hindu\u00edsmo e o islam, sobre os seus ritos sen sentido e repetici\u00f3n descoidada de mantras, como di no poema:\nDo hindu\u00edsmo aceptou as ideas de reencarnaci\u00f3n e a lei do karma, mais rexeitou a idolatr\u00eda, o ascetismo e o sistema de castas. Do islam acolleu o concepto dun \u00fanico deus e da igualdade de todos os var\u00f3ns.\nOs seus poemas altamente metaf\u00f3ricos apl\u00edcanse a unha filosof\u00eda universal. Insistiu na simplicidade e franqueza cara \u00e1 aproximaci\u00f3n ao divino; para el, Deus era a manifestaci\u00f3n de todo o espiritual e o material e o achegamento cara a Deus o deber e o pracer de todo ser vivo:\nC\u00f3ntase nunha lenda que a\u00ednda se ensina nas escolas indias, que cando morreu, estoupou unha disputa entre musulm\u00e1ns e hind\u00fas que se enfrontaban polo seu cad\u00e1ver. Cando abriron o cadaleito, estaba baleiro e no seu lugar atoparon un libro en que os dous bandos escribiron todas as m\u00e1ximas que puideron lembrar."}
{"id": "452772", "revid": "1131", "url": "https://gl.wikipedia.org/wiki?curid=452772", "title": "Voo 427 de Indian Airlines", "text": "O voo 427 de Indian Airlines foi un Boeing 737 implicado nun secuestro ocorrido na India entre os d\u00edas 24 e 25 de abril de 1993. Comandos da Garda de Seguridade Nacional (NSG) rescataron os 141 ref\u00e9ns no avi\u00f3n no aeroporto de Amritsar. O \u00fanico secuestrador, Mohammed Yousuf Shah, morreu 5 minutos despois de que os comandos entrasen no avi\u00f3n, antes de que puidese reaccionar e ferir alg\u00fan dos ref\u00e9ns. O rescate recibiu o nome en c\u00f3digo de Operaci\u00f3n Ashwamedh.\nSecuestro.\nO voo IC427 de Indian Airlines engalou de Delhi \u00e1s 13:57 con 6 tripulantes e 135 pasaxeiros a bordo. Durante o voo un pasaxeiro, que nun primeiro se identificou a si mesmo como Syed Salauddin, afirmou que levaba pistolas e unha granada de man, e solicitou que o avi\u00f3n voase a Cabul. \u00c1s 14:43 o control de tr\u00e1fico a\u00e9reo de Delhi recibiu unha mensaxe informando do secuestro do avi\u00f3n e que se dirix\u00eda cara a Cabul.\nO control de tr\u00e1fico a\u00e9reo de Lahore negouse a permitir que o avi\u00f3n entrase no espazo a\u00e9reo de Paquist\u00e1n, e o voo regresou \u00e1 India despois de dar voltas sobre Lahore. Finalmente o avi\u00f3n aterrou en Amritsar, na India, \u00e1s 15:20. O secuestrador demandou repostar e solicitou novamente voar a Cabul. O grupo de xesti\u00f3n de crises do goberno da India e o comit\u00e9 central no aeroporto de Delhi respostaron \u00e1 situaci\u00f3n. O vicecomisario e o superintendente da polic\u00eda do distrito de Amritsar foron enviados ao aeroporto para negociar co secuestrador. \u00c1s 18:00 chegou a Amrtisar o director xeral da polic\u00eda de Punjab, e f\u00edxose cargo das negociaci\u00f3ns. Por\u00e9n, o secuestrador mant\u00edvose firme na s\u00faa demanda, e incluso realizou un disparo de advertencia que perforou o avi\u00f3n.\nOperaci\u00f3n da NSG.\nDespois de que o secuestrador disparase, o grupo de xesti\u00f3n de crises enviou un equipo de comandos da NSG a Amritsar. Mentres tanto, aconsellouse aos negociadores que continuasen falando co secuestrador para desgastalo. \u00c1s 23:00 o secuestrador declarou que voar\u00eda o avi\u00f3n se non se cumpr\u00edan as s\u00faas demandas. O grupo de xesti\u00f3n de crises ent\u00f3n dirixiu os comandos e os negociadores para asaltar o avi\u00f3n. Durante as d\u00faas seguintes horas, o equipo avaliou a situaci\u00f3n do terreo e planeou a operaci\u00f3n. \u00c1s 01:00 do 25 de abril, uns 60 comandos rodearon e asaltaron o avi\u00f3n. O secuestrador foi sorprendido pola s\u00fapeta entrada dos comandos no avi\u00f3n. Antes de que puidese reaccionar e disparar, un comando disparoulle cunha pistola silenciada. A operaci\u00f3n rematou en cinco minutos, \u00e1s 01:05, sen ning\u00fanha v\u00edtima ou ferido entre os ref\u00e9ns nin m\u00e1is danos no avi\u00f3n.\nConsecuencias.\nO secuestrador, despois identificado como Mohammed Yunus Shah, foi entregado \u00e1 polic\u00eda local. Finalmente sucumbiu ao disparo de pistola ao ser trasladado a un hospital. A polic\u00eda atopoulle d\u00faas pistolas de 9\u00a0mm cargadas. As autoridades indias afirmaron que o secuestrador era membro de Hizbul Mujahideen, pero o grupo negou calquera responsabilidade."}
{"id": "452773", "revid": "6", "url": "https://gl.wikipedia.org/wiki?curid=452773", "title": "IGFAE", "text": ""}
{"id": "452774", "revid": "89787", "url": "https://gl.wikipedia.org/wiki?curid=452774", "title": "Instituto Galego de F\u00edsica de Altas Enerx\u00edas", "text": "O Instituto Galego de F\u00edsica de Altas Enerx\u00edas (IGFAE) \u00e9 unha instituci\u00f3n dependente da Universidade de Santiago de Compostela e da Xunta de Galicia. \nObxectivos.\nFoi creado o 27 de maio de 1999, seguindo a li\u00f1a de aumento de actividade no campo de F\u00edsica de Altas Enerx\u00edas da USC. Os seus obxectivos estrat\u00e9xicos foron definidos como axente activo na planificaci\u00f3n das grandes infraestuturas cient\u00edficas no campo sa A.E., e promover o tecido empresarial en relaci\u00f3n \u00e1 s\u00faa construci\u00f3n e mantemento.\nActividades.\nVarios membros do IGFAE est\u00e1n entre os fundadores do LHCb, experimento dentro do Gran Colisionador de Hadr\u00f3ns (LHC, polas siglas en ingl\u00e9s) do CERN.\nEn 2018 \u00e9 colaborador de LIGO.\nNo apartado de difusi\u00f3n, organiza periodicamente actividades tanto de difusi\u00f3n nos centros como de colaboraci\u00f3n don outras entidades ou competici\u00f3ns de difusi\u00f3n cient\u00edfica.\nNo 2019 a investigaci\u00f3n est\u00e1 dividida en tres grandes li\u00f1as: Os l\u00edmites do modelo est\u00e1ndar, Part\u00edculas c\u00f3smicas e f\u00edsica fundamental (traballando entre outros co Observatorio Pierre Auger na Arxentina), e A f\u00edsica nuclear do laboratorio \u00e1 mellora da sa\u00fade das persoas.\nOrganizaci\u00f3n.\nO director actual (2019) \u00e9 Carlos Alberto Salgado L\u00f3pez.\nPremios, distinci\u00f3ns e reco\u00f1ecementos.\nNo 2011 o grupo de Part\u00edculas c\u00f3smicas e F\u00edsica Fundamental encabezado por Carlos Salgado, consegue unha Strarting Grant para o proxecto 'Hot and dense QCD in the LHC era', para o estudo dos estados da materia a moi alta temperatura, con quarks e glu\u00f3ns liberados at\u00e9 distancias equiparables \u00f3 tama\u00f1o do n\u00facleo at\u00f3mico.\nNo 2013, o equipo liderado por Jos\u00e9 Luis Mascare\u00f1as Cid consegue un Advanced Grant do ERC.\nEn xullo de 2017 o IGFAE foi acreditado como Unidade de Excelencia 'Mar\u00eda de Maeztu' do sistema Espa\u00f1ol de Ciencia, tecnolox\u00eda e Innovaci\u00f3n (SECTI).\nNo 2019 consegue un Advanced Grant para o proxecto \u2018Yoctosecond imaging of QCD collectivity using jet observables\u2019 (YoctoLHC), en colaboraci\u00f3n co Laborat\u00f3rio de Instrumenta\u00e7\u00e3o e F\u00edsica Experimental de Part\u00edculas de Lisboa (LIP) e da Universidade de Jyv\u00e4skyl\u00e4 en Finlandia."}
{"id": "452775", "revid": "65337", "url": "https://gl.wikipedia.org/wiki?curid=452775", "title": "Moeda internacional", "text": ""}
{"id": "452777", "revid": "1131", "url": "https://gl.wikipedia.org/wiki?curid=452777", "title": "Voo 1549 de US Airways", "text": "O voo 1549 de US Airways foi un Airbus A320 que, mentres ga\u00f1aba altitude tras a engalaxe do aeroporto LaGuardia en Nova York o d\u00eda 15 de xaneiro de 2009, golpeou unha bandada de gansos canadenses xusto ao norte da ponte George Washington e como consecuencia perdeu toda a potencia dos motores. Incapaces de chegar a ning\u00fan aeroporto, os pilotos Chesley Sullenberger e Jeffrey Skiles fixeron planear o avi\u00f3n para realizar unha amaraxe no r\u00edo Hudson f\u00f3ra de Midtown Manhattan. As 155 persoas a bordo foron rescatadas polos barcos que se atopaban nas proximidades e houbo alg\u00fans feridos graves.\nO accidente pasou a ser co\u00f1ecido como o \"Milagre do Hudson\", e un funcionario da Xunta Nacional de Seguridade no Transporte describ\u00eduno como \"a amaraxe m\u00e1is exitosa da historia da aviaci\u00f3n\". A Xunta rexeitou a idea de que o piloto poder\u00eda evitar a amaraxe regresando a LaGuardia ou desvi\u00e1ndose ao pr\u00f3ximo aeroporto de Teterboro."}
{"id": "452778", "revid": "5863", "url": "https://gl.wikipedia.org/wiki?curid=452778", "title": "Ximo Puig Ferrer", "text": ""}
{"id": "452779", "revid": "85894", "url": "https://gl.wikipedia.org/wiki?curid=452779", "title": "Francisco Pena Romero", "text": "Francisco Pena Romero, nado en Cabo de Cruz (Boiro) o 6 de xaneiro de 1909 e finado no mesmo lugar o 1 de outubro de 1992, foi un pol\u00edtico galego.\nTraxectoria.\nCo golpe de Estado do 18 de xullo de 1936 foi detido e obrigado a alistarse no ex\u00e9rcito franquista. Desertou e pasouse ao bando leal. Coa derrota republicana pasou a Francia e foi internado no campo de Barcares e despois incorporouse a 33 Compa\u00f1\u00eda de Traballadores Estranxeiros. Combateu no Ex\u00e9rcito franc\u00e9s. Preso en Estrasburgo, foi deportado a Mauthausen en decembro de 1940 e trasladado a Gusen en marzo de 1941. Foi liberado en maio de 1945.\nVida persoal.\nCasou con Ramona Romero Fern\u00e1ndez."}
{"id": "452784", "revid": "1131", "url": "https://gl.wikipedia.org/wiki?curid=452784", "title": "Voo 1951 de Turkish Airlines", "text": "O voo 1951 de Turkish Airlines era un servizo de pasaxeiros que se esnafrou durante a aterraxe no aeroporto de \u00c1msterdam-Schiphol o d\u00eda 25 de febreiro de 2009, resultando na morte de 9 pasaxeiros e tripulantes, inclu\u00eddos os tres pilotos.\nO avi\u00f3n, un Boeing 737-800, esnafrouse nun campo a uns 1,5 quil\u00f3metros da pista Polderbaan (18R), antes de cruzar a entrada da autoestrada A9 \u00e1s 09:26 UTC (10:26 CET), que proced\u00eda de Istanbul. O avi\u00f3n rompeu en tres partes no impacto. Os restos non se incendiaron.\nO accidente foi causado primariamente pola reacci\u00f3n autom\u00e1tica do avi\u00f3n, que foi desencadeada por un alt\u00edmetro defectuoso. Isto causou que o acelerador autom\u00e1tico baixase a potencia dos motores ao ralent\u00ed durante a aproximaci\u00f3n. A tripulaci\u00f3n decatouse disto demasiado tarde para realizar as acci\u00f3ns necesarias para incrementar o pulo e recuperar o avi\u00f3n antes de que entrase en perda e se esnafrase. Boeing publicou despois un bolet\u00edn para lembrarlle aos pilotos de todos os 737 a importancia de monitorizar a velocidade do aire e a altitude, avisando contra o uso do piloto autom\u00e1tico e o acelerador autom\u00e1tico mentres se aterraba en casos nos que houbese discrepancias nos radioalt\u00edmetros."}
{"id": "452785", "revid": "5863", "url": "https://gl.wikipedia.org/wiki?curid=452785", "title": "J. L. Pensado", "text": ""}
{"id": "452786", "revid": "89787", "url": "https://gl.wikipedia.org/wiki?curid=452786", "title": "Tawakkul Karman", "text": "Tawakkul Abdel-Salam Karman (en \"Tawakkul 'Abd us-Sal\u0101m Khalid Karm\u0101n\"; tam\u00e9n transliterado como \"Tawakul\", \"Tawakel\"), nada en Shara'b As Salam (Iemen) o 7 de febreiro de 1979,) \u00e9 unha xornalista, pol\u00edtica e activita polos dereitos humanos iemen\u00ed. Lidera o grupo \"Mulleres xornalistas sen cadeas\", que cofundou en 2005. Converteuse na face p\u00fablica internacional do levantamento do Iemen de 2011, que foi parte da primavera \u00e1rabe. En 2011, foi chamada \"muller de ferro\" e \"nai da revoluci\u00f3n\" por alg\u00fasn iemen\u00eds. En 2011 recibiu o Premio Nobel da Paz, sendo a primeira iemen\u00ed, a primeira muller \u00e1rabe, e a segunda muller musulm\u00e1 que o ga\u00f1ou, ademais da segunda Nobel da Paz m\u00e1is nova ata o momento.\nKarman ga\u00f1ou protagonismo no seu pa\u00eds despois de 2005 pola s\u00faa participaci\u00f3n como xornalista e defensora dun novo servizo telef\u00f3nico de noticias ao que se lle denegou a licenza en 2007, tralo que liderou protestas pola liberdade de prensa. Organizou protestas semanais a partir de maio de 2007 aumentando os asuntos para reformar. Redirixiu as protestas iemen\u00eds para apoiar a \"revoluci\u00f3n de xasm\u00edn\", como chamaba a primavera \u00e1rabe, logo de que o pobo tunisiano derrocase o goberno de Zine El Abidine Ben Ali en xaneiro de 2011. Foi unha das voceiras da oposici\u00f3n que reclamou o fin do r\u00e9xime do presidente Ali Abdullah Saleh.\nUn cable saudita de WikiLeaks revelou que mentres denunciaba publicamente a Arabia Saudita, estaba organizando reuni\u00f3ns secretas cos sauditas para requirir o seu apoio. Karman prodigou eloxios aos sauditas por forzar un acordo de transici\u00f3n que moitos reformistas viron como unha profunda traiz\u00f3n \u00e1 revoluci\u00f3n. Ela acusou a Abd Rabbuh Mansur Hadi de apoiar os houthis e a Al Qaida.\nTraxectoria.\nTawakkol Karman naceu o 7 de febreiro de 1979 en Shara'b As Salam, gobernaci\u00f3n de Taiz. Creceu preto de Taiz, onde estudou, terceira cidade m\u00e1is grande do Iemen, descrita como un lugar de aprendizaxe nun pa\u00eds conservador. \u00c9 filla do avogado e pol\u00edtico Abdel Salam Karman, que ata a s\u00faa dimisi\u00f3n ocupou o cargo de ministro de asuntos legais no goberno de Ali Abdullah Saleh. \u00c9 irm\u00e1 do poeta Tariq Karman, e de Safa Karman, avogado, e primeiro cidad\u00e1n iemen\u00ed graduado pola escola de dereito de Harvard. Safa \u00e9 tam\u00e9n xornalista e traballa para \"Al-Jazeera\". Est\u00e1 casada con Mohammed al-Nahmi e \u00e9 nai de tres fillos.\nKarman obtivo un grao en comercio pola Universidade de Ciencia e Tecnolox\u00eda, e graduouse en ciencia pol\u00edtica pola Universidade de San\u00e1. En 2012, recibiu un doutoramento honor\u00edfico en dereito internacional pola Universidade de Alberta no Canad\u00e1.\nNunha protesta en 2010, unha muller intentou apu\u00f1alala cun jambiya mais os seguidores de Karman foron quen de evitar o asalto.\nSegundo Tariq Karman, \"un alto oficial iemen\u00ed\" ameazou telefonicamente de morte a s\u00faa irm\u00e1 de morte o 26 de xaneiro de 2011 se continuaba coas s\u00faas protestas p\u00fablicas. Segundo escribiu Dexter Filkins en \"The New Yorker\", o oficial era o presidente Saleh.\nO goberno turco ofreceu a Karman a cidadan\u00eda turca e ela recibiu os documentos do ministro de exteriores turco o 11 de outubro de 2012."}
{"id": "452787", "revid": "1131", "url": "https://gl.wikipedia.org/wiki?curid=452787", "title": "Urub\u00fa", "text": ""}
{"id": "452788", "revid": "47401", "url": "https://gl.wikipedia.org/wiki?curid=452788", "title": "Tawakel Karman", "text": ""}
{"id": "452789", "revid": "47401", "url": "https://gl.wikipedia.org/wiki?curid=452789", "title": "Anseriforme", "text": ""}
{"id": "452791", "revid": "56817", "url": "https://gl.wikipedia.org/wiki?curid=452791", "title": "R\u00edo Arlanz\u00f3n", "text": "O Arlanz\u00f3n \u00e9 un r\u00edo de Espa\u00f1a, afluente do r\u00edo Arlanza, pertencentes \u00e1 Conca do Douro. Ten unha lonxitude de 115\u00a0km.\nNace na Serra da Demanda, zona monta\u00f1osa do sueste da provincia de Burgos, no Pico de San Mill\u00e1n, a 2.132 metros de altitude. Nace na fonte de Ta\u00f1uelos, na localidade burgalesa de Riocavado de la Sierra. Pasa por Burgos, dividindo a cidade en d\u00faas metades. Desemboca no Arlanza\u200b pouco antes de que este desemboque no Pisuerga.\nOs encoros de Arlanz\u00f3n e de Uzquiza, situados antes do seu paso pola cidade de Burgos, enc\u00e1rganse de regular o caudal do r\u00edo."}
{"id": "452792", "revid": "56817", "url": "https://gl.wikipedia.org/wiki?curid=452792", "title": "R\u00edo Arlanza", "text": "O Arlanza \u00e9 un r\u00edo de Espa\u00f1a, afluente do r\u00edo Pisuerga, que discorre polas provincias de Burgos e Palencia. Ten unha lonxitude de 160\u00a0km.\nNace na serra de Neila, preto de Quintanar de la Sierra, nunha paraxe co\u00f1ecida como Fuente Sanza. Desemboca no Pisuerga pouco antes da localidade palentina de Torquemada."}
{"id": "452793", "revid": "89787", "url": "https://gl.wikipedia.org/wiki?curid=452793", "title": "Josh Magette", "text": "Josh Magette, nado o 28 de novembro de 1989 en Birmingham, Alabama, \u00e9 un xogador profesional de baloncesto estadounidense que xoga para os Lakeland Magic da NBA G League. Cunha estatura de 1,85 metros xoga na posici\u00f3n de base.\nTraxectoria profesional.\nTras non ser elixido no Draft da NBA de 2012, Magette uniuse \u00f3s Memphis Grizzlies para a Liga de Ver\u00e1n da NBA de 2012, pero non participou en ning\u00fan encontro. En agosto de 2012, asinou co Landstede Basketbal neerland\u00e9s para a tempada 2012-13, onde en 39 partidos fixo 11.5 puntos, 5.7 asistencias, 2.8 rebotes e 2.5 roubos por partido.\nO 1 de novembro de 2013, foi elixido na segunda rolda do Draft da NBA Development League de 2013 polos Los Angeles D-Fenders.\nO 27 de xullo de 2018, Magette asinou co KK Cedevita croata. O 10 de novembro de 2018, foi cortado polo Cedevita.\nO 24 de decembro de 2018, Magette asinou un contrato temporal co CB Gran Canaria."}
{"id": "452794", "revid": "89787", "url": "https://gl.wikipedia.org/wiki?curid=452794", "title": "Dahshur", "text": "Dahshur () \u00e9 unha poboaci\u00f3n exipcia situada a uns 40 quil\u00f3metros ao sur de O Cairo, co\u00f1ecida por ter unha gran necr\u00f3pole real, situada nunha zona des\u00e9rtica na marxe oeste do r\u00edo Nilo e varias pir\u00e1mides, d\u00faas das m\u00e1is antigas, m\u00e1is grandes e mellor conservadas en Exipto.\nRestos arqueol\u00f3xicos.\nA Pir\u00e1mide acodada e a Pir\u00e1mide Vermella constru\u00edronse durante o reinado do \"fara\u00f3n\" do Reino Antigo Snefru, o pai de Khufu. A forma orixinal da \"Pir\u00e1mide acodada\" \u00e9 extraordinaria e representa unha forma piramidal de transici\u00f3n, mentres que a \"Pir\u00e1mide Vermella\" \u00e9 a primeira pir\u00e1mide \"cl\u00e1sica\" ou de caras triangulares do mundo.\nDahshur foi a necr\u00f3pole real de Exipto durante o reinado de Amenemhat II, fara\u00f3n da XII dinast\u00eda. A pir\u00e1mide de Amenemhat II deteriorouse un pouco, pero nas s\u00faas proximidades atop\u00e1ronse varias tumbas non saqueadas de damas reais, que a\u00ednda conti\u00f1an moitas xoias.\nO pir\u00e1mide de Sesostris III formaba parte dun enorme complexo con varios pr\u00e1mides menores para damas reais e un templo, ao sur da pir\u00e1mide. Nunha tumba, \u00e1 beira da r\u00faa da pir\u00e1mide, atop\u00e1ronse os tesouros das \"fillas do fara\u00f3n\".\nA \"Pir\u00e1mide negra\" data do reinado do fara\u00f3n posterior Amenemhat III, a\u00ednda que nun estado moi deteriorado a\u00ednda \u00e9 o monumento m\u00e1is impo\u00f1ente na \u00e1rea tras as d\u00faas pir\u00e1mides de Seneferu. O brillante pramid\u00f3n feito de granito que coroaba a Pir\u00e1mide negra exponse no sal\u00f3n principal do Museo do Cairo.\nXunto da pir\u00e1mide se atopou a tumba, en parte expoliada, do fara\u00f3n Hor da XIII dinast\u00eda e adxacente a da s\u00faa posible filla Nubhetepti-Jered. Hai outras pir\u00e1mides da d\u00e9cimo terceira dinast\u00eda en Dahshur, pero s\u00f3 excavouse a de Ameny Qemau.\nNo arredores das pir\u00e1mides de Dahshur atop\u00e1ronse extensos cemiterios de funcionarios do Imperio Antigo e Imperio Medio.\nPatrimonio da Humanidade.\nEn 1979, o conxunto de Menfis a s\u00faa necr\u00f3pole e os campos de pir\u00e1mides de Gizeh, Abusir, Saqqara e Dahshur) declarouse Patrimonio da Humanidade da UNESCO co nome \" Memphis e a s\u00faa necr\u00f3pole - Zonas das pir\u00e1mides de Giza a Dahshur\". Est\u00e1 clasificado como cultural (criterios I, III, VI) co n\u00famero de identificaci\u00f3n 86 ."}
{"id": "452795", "revid": "1131", "url": "https://gl.wikipedia.org/wiki?curid=452795", "title": "R\u00edo Cea, r\u00edo Esla", "text": "O Cea \u00e9 un r\u00edo do noroeste de Espa\u00f1a, afluente do r\u00edo Esla, que discorre polas provincias de Le\u00f3n, Valladolid e Zamora. Ten unha lonxitude de 163\u00a0km.\nNace no municipio leon\u00e9s de Prioro, na Fuente del Pescado, e desemboca no Esla en Castrogonzalo, na provincia de Zamora. A Canle Cea-Carri\u00f3n toma auga do r\u00edo Cea en Galleguillos de Campos."}
{"id": "452801", "revid": "89787", "url": "https://gl.wikipedia.org/wiki?curid=452801", "title": "Celia Rivas Casais", "text": "Celia Rivas Casais, nada en Calcova, Fisterra, o 26 de outubro de 1912 e finada en Fisterra o 21 de agosto de 1974, foi unha empresaria galega, reco\u00f1ecida como a primeira muller camioneira de Espa\u00f1a e co-fundadora xunto \u00e1s s\u00faas irm\u00e1s da empresa Fillos de Joaqu\u00edn Rivas, dedicada \u00e1 comercializaci\u00f3n de peixe e marisco. M\u00e1is al\u00f3 da s\u00faa calidade humana ou a transcendencia das s\u00faas acci\u00f3ns, Celia Rivas destacou por ser unha emprendedora con gran talento para a administraci\u00f3n de recursos. Baixo o liderado de Celia a empresa mantivo clientes en todo o territorio espa\u00f1ol e empregou a numerosos veci\u00f1os da s\u00faa localidade natal durante 40 anos, chegando a ter m\u00e1is de 250 traballadores, barcos de pesca, frota de transporte e diversas f\u00e1bricas. Isto resulta especialmente relevante para unha vila como Fisterra, que dende os anos 30 mant\u00e9n un censo de aproximadamente cinco mil veci\u00f1os. Grazas \u00e1 s\u00faa xesti\u00f3n e aos seus negocios con restaurantes de sona en Madrid e Barcelona, contribu\u00edu de maneira notable a que hoxe se co\u00f1eza o peixe e o marisco galego como o mellor do mundo.\nTraxectoria.\nFilla do mec\u00e1nico Joaqu\u00edn Rivas Canosa e Josefa Casais Insua, \u00e1mbolos dous galegos emigrados, foi a cuarta de seis irm\u00e1ns (Ram\u00f3n, Mar\u00eda, Palmira, Celia, Julita e C\u00e1ndida), nacidos entre Buenos Aires e Galicia. Tanto ela como as s\u00faas irm\u00e1s herdaron de seu pai e o seu av\u00f3 o alcume de \"lavancas\", que continuar\u00eda coas xeraci\u00f3ns seguintes. A s\u00faa orixe parece estar no lavanco, paxaro habitual na zona. Tras regresar de Arxentina en 1908, a familia instalouse na aldea costeira de Mallas, pertencente ao concello de Fisterra. A\u00ednda que Celia sab\u00eda ler e escribir, desco\u00f1\u00e9cese se tivo algunha vez a oportunidade de ir \u00e1 escola.\nGrazas \u00e1s habilidades do seu pai, que converteu en cami\u00f3n de caixa curta un coche accidentado, involucrouse desde moi pequena no transporte de peixe, motor da actividade econ\u00f3mica na zona. Celia encarg\u00e1base xunto \u00e1s s\u00faas irm\u00e1s de contratar portes con armadores e comerciantes, ata que se viron obrigadas a substitu\u00edr o vello cami\u00f3n por un Chevrolet de chasis longo, importado dos Estados Unidos. Joaqu\u00edn Rivas vira mulleres conducindo durante a s\u00faa etapa como emigrante en Estados Unidos, e por mor dunha grave enfermidade pulmonar que lle imped\u00eda seguir encarg\u00e1ndose das reparaci\u00f3ns no seu taller, prop\u00faxolle \u00e1 s\u00faa filla Mar\u00eda converterse en chofer do negocio. Ante a negativa desta, Celia presentouse voluntaria. Recibiu o seu permiso de conduci\u00f3n de primeira en 1932, examin\u00e1ndose na cidade da Coru\u00f1a. Converter\u00edase as\u00ed na primeira muller espa\u00f1ola con carn\u00e9 de cami\u00f3n.\nTraxectoria durante a Guerra Civil Espa\u00f1ola e a Segunda Guerra Mundial.\nA pesar de protagonizar m\u00faltiples incidentes con simpatizantes franquistas e socorrer tanto a detidos republicanos durante a Guerra Civil Espa\u00f1ola como a soldados da fronte aliada estadounidense durante a Segunda Guerra Mundial, Celia Rivas mant\u00edvose neutral respecto dos conflitos b\u00e9licos que viviu e non se ten constancia de que manifestara ideas pol\u00edticas antes ou durante a ditadura. A biograf\u00eda de Celia Rivas Casais escrita pola s\u00faa sobri\u00f1a Lil\u00ed D\u00edaz Rivas, baseada nas historias transmitidas polas s\u00faas irm\u00e1s Mar\u00eda e Julita Rivas, documenta algunhas destas situaci\u00f3ns.\nA\u00ednda que Celia Rivas comezou a conducir o cami\u00f3n do negocio con dezanove anos, na Espa\u00f1a de 1932 as mulleres non alcanzaban a maior\u00eda de idade at\u00e9 os vinte e tres nin se lles permit\u00eda votar a\u00ednda; s\u00f3 pod\u00edan independizarse con vinte anos se casaban ou ingresaban coma monxas. Como ningunha das irm\u00e1s Rivas Casais alcanzaba a maior\u00eda de idade nin estaban casadas cando morre o seu pai, a s\u00faa nai Josefa Casais pasa a ser a administradora legal do negocio, a\u00ednda que sen ning\u00fan poder de decisi\u00f3n real. Celia e as s\u00faas irm\u00e1s toman as rendas do negocio, e debido ao mal estado das estradas, vense obrigadas en xu\u00f1o de 1936 a mudar o seu deteriorado Chevrolet por un \u00f3mnibus rosa e verde, preparado para o transporte de 50 persoas e carga. Un mes despois comeza en Espa\u00f1a a Guerra Civil. A familia decide non tomar parte por ning\u00fan dos bandos enfrontados, nun intento de continuar co seu negocio e amortizar o investimento do novo veh\u00edculo. Ao atoparse en zona de influencia franquista, o bando nacional requisa o seu \u00f3mnibus, especialmente valioso para o transporte de soldados. Co obxecto de conservar o veh\u00edculo, Celia ofr\u00e9cese voluntaria para transportar os soldados, motivo polo que se lle asigna a fronte de M\u00e9rida. Pero grazas \u00e1 insistencia da s\u00faa irm\u00e1 Mar\u00eda ante as autoridades militares da Coru\u00f1a, danlles unha credencial que lles permite evitar temporalmente ir \u00e1s zonas de guerra, a\u00ednda que a requisa contin\u00faa. Semanas despois, un falanxista leva o \u00f3mnibus \u00e1 forza, e tras empregalo durante d\u00edas, estr\u00e9lao e d\u00e9ixao abandonado. As irm\u00e1s at\u00f3pano, rep\u00e1rano e esc\u00f3ndeno na s\u00faa casa, usando cami\u00f3ns de alugueiro para o negocio. Esta iniciativa traer\u00edalles consecuencias m\u00e1is tarde.\nAxuda a represaliados e interrogatorios franquistas.\nDurante as s\u00faas viaxes en cami\u00f3n, Celia e Mar\u00eda Rivas socorreron a diversos autoestopistas. Alg\u00fans deles, como Xos\u00e9 Camb\u00f3n, facilit\u00e1ronlles informaci\u00f3n coa que influ\u00edron na liberaci\u00f3n de veci\u00f1os encarcerados, e que lles permitiu transmitir mensaxes confidenciais a persoas detidas polo r\u00e9xime. Pouco despois de que as irm\u00e1s Rivas agochasen o seu veh\u00edculo, militares franquistas descobren a localizaci\u00f3n do \u00f3mnibus tras interceptar unha carta e requ\u00edsano novamente. M\u00e1is tarde chamar\u00edan \u00e1 s\u00faa irm\u00e1 Mar\u00eda para facerlle un consello de guerra. Grazas \u00e1 influencia do soldado Camb\u00f3n logran evitalo. Mar\u00eda volver\u00eda ser interrogada m\u00e1is tarde por comunicar informaci\u00f3n clasificada a persoas ameazadas polo novo r\u00e9xime franquista.\nRecuperaci\u00f3n do cami\u00f3n e participaci\u00f3n forzada na guerra.\nNovamente grazas a Xos\u00e9 Camb\u00f3n, as irm\u00e1s Rivas descobren o taller da Coru\u00f1a no que se atopa requisado o seu \u00f3mnibus. Grazas \u00e1 influencia do amigo da familia e capit\u00e1n Juan Mayobre, Celia Rivas ofr\u00e9cese para conducir o seu veh\u00edculo en zonas de guerra, esperando as\u00ed poder recuperalo. Os franquistas aceptan e env\u00edana xunto \u00e1 s\u00faa irm\u00e1 Mar\u00eda como transportista de soldados \u00e1 fronte durante o sitio de Oviedo, no que morreron m\u00e1is de 17 000 persoas entre poboaci\u00f3n civil e combatentes de ambos os bandos. A\u00ednda que non existen rexistros que acrediten a presenza doutras mulleres condutoras durante a guerra civil espa\u00f1ola, parece razoable considerar que Celia Rivas foi tam\u00e9n a primeira condutora de cami\u00f3ns modernos que participou nun conflito b\u00e9lico europeo, dado que os cami\u00f3ns di\u00e9sel non chegaron a Europa at\u00e9 a \u00e9poca de 1930, e a primeira guerra da d\u00e9cada no continente sucedeu en Espa\u00f1a. A cambio de transportar os soldados de Franco durante varias viaxes \u00e1 fronte, os nacionais permit\u00edronlle a Celia Rivas manter o autob\u00fas, e ela aproveitouno para comerciar con produtos que abundaban en zonas de guerra pero escaseaban en Galicia. Cando terminou a guerra civil, o negocio familiar volveu centrarse exclusivamente no transporte de peixe e marisco galego a diversas zonas de Espa\u00f1a.\nReco\u00f1ecemento do goberno americano durante a Segunda Guerra Mundial.\nO 28 de agosto de 1943, un avi\u00f3n estadounidense Liberator B 24 estrelouse na praia de Langosteira, moi preto da casa na que viv\u00eda Celia Rivas. O aeroplano, parte do escuadr\u00f3n 480 do grupo anti-submarino aliado, foi abatido por un avi\u00f3n alem\u00e1n. Investigadores como Agust\u00edn Ruzafa Almod\u00f3var documentaron este incidente en profundidade. Os veci\u00f1os do pobo rescataron a 9 dos 10 tripulantes, e dous deles acabaron na casa Rivas. Oficialmente, a Espa\u00f1a de Franco mant\u00ed\u00f1ase neutral durante o conflito, pero os soldados accidentados tem\u00edan que alg\u00fans dos documentos confidenciais que viaxaban con eles puidesen chegar a mans nazis a trav\u00e9s das autoridades franquistas. Lil\u00ed D\u00edaz Rivas, que recolleu a historia directamente das fontes orixinais, conta no seu libro desde a perspectiva de Celia Rivas como a s\u00faa irm\u00e1 facilitou a destruci\u00f3n dos papeis: \"Cando chegaron, un dos aviadores tentou comerse uns papeis que levaba nunha carteira, pero a mi\u00f1a irm\u00e1 Palmira, que o viu, d\u00edxolle por sinais que pod\u00eda queimalos no lume.\" \"Levouno \u00e1 coci\u00f1a e ensinoulle o fog\u00f3n, onde foi queimando un a un os papeis que tra\u00eda. Cando terminou, bic\u00e1balle as mans \u00e1 mi\u00f1a irm\u00e1, con b\u00e1goas nos ollos, agradecendo o seu xesto\". O goberno estadounidense s\u00f3 puido decatarse deste feito a trav\u00e9s dos propios soldados rescatados, xa que a historia non foi difundida por ning\u00fan medio. O 10 de setembro de 1943, o vicec\u00f3nsul dos Estados Unidos de Am\u00e9rica en Vigo, Leon L. Cowles, enviou un documento oficial \u00e1 familia, no que manifestaba \"o agradecemento sincero polas cari\u00f1osas, humanitarias e desinteresadas atenci\u00f3ns tidas por vostedes cos membros da tripulaci\u00f3n\". Lil\u00ed D\u00edaz Rivas a\u00ednda pos\u00fae o documento orixinal. Segundo ela mesma relata, as atenci\u00f3ns da familia Rivas cos soldados estadounidenses non foron ben vistas polas autoridades franquistas. Insinu\u00f3uselles a posibilidade de que puidesen condenalas nun consello de guerra, cousa que finalmente non ocorreu.\nReco\u00f1ecementos.\nCelia Rivas contou co respecto dos que a trataron persoalmente ou fixeron negocios con ela, pero o seu perfil humilde e o seu car\u00e1cter reservado non contribu\u00edron \u00e1 difusi\u00f3n das s\u00faas acci\u00f3ns at\u00e9 34 anos despois do seu falecemento. O reco\u00f1ecemento p\u00fablico da s\u00faa figura foi reivindicado pola s\u00faa sobri\u00f1a Lil\u00ed, filla da s\u00faa irm\u00e1 Julita Rivas, que continuou co negocio familiar tras a morte de Celia. Meses despois de retirarse, Lil\u00ed D\u00edaz Rivas escribiu a historia da s\u00faa familia nunha edici\u00f3n \u00fanica financiada polo goberno galego, que se esgotou semanas despois da s\u00faa publicaci\u00f3n. O libro formou parte da exposici\u00f3n itinerante \"Pioneiras\" que visitou diferentes localidades de Galicia. \"Pioneiras\" inaugurouse como mostra fotogr\u00e1fica no I Encontro de Empresarias Galegas, e mant\u00edvose de maneira permanente en Bruxelas, enmarcada dentro do contexto da Fundaci\u00f3n Galicia Europa. Existe un exemplar impreso na Biblioteca Nacional de Espa\u00f1a, mentres que a versi\u00f3n dixital do libro pode descargarse gratuitamente en formato PDF dende a web oficial de Igualdade da Xunta de Galicia. En 2011, o concello de Mux\u00eda homenaxeou a Celia Rivas na s\u00faa Galer\u00eda de Mulleres, e diferentes bibliotecas escolares difundiron a s\u00faa historia. Iniciativas individuais como a de Mar\u00eda Olga Rodr\u00edguez D\u00edaz axudaron a difundir na rede o proxecto \"Pioneiras\", tras o cambio de goberno en 2010 que eliminou moitas das ligaz\u00f3ns \u00e1 campa\u00f1a. En 2016, unha petici\u00f3n popular sometida a votaci\u00f3n pediu ao concello de Fisterra adicar unha r\u00faa a Celia Rivas; a s\u00faa candidatura foi a segunda m\u00e1is votada. En 2018, a Real Academia Galega inclu\u00edu a Celia Rivas Casais na s\u00faa iniciativa \"Primavera dss Letras\" dentro da ficha did\u00e1ctica \"Unha muller dona do seu tempo\" dedicada ao p\u00fablico infantil. Con motivo do D\u00eda Internacional da Muller 2018, o CEIP Profesor Albino N\u00fa\u00f1ez reivindicou a s\u00faa figura. A vida de Celia Rivas Casais tam\u00e9n transcendeu en diversos medios relacionados co transporte, onde adoita ocupar un lugar destacado entre mulleres importantes como Emilia Pardo Baz\u00e1n, Sophie Opel ou Bertha Benz.\nA\u00ednda que a historia da s\u00faa vida non se deu a co\u00f1ecer no \u00e1mbito p\u00fablico at\u00e9 2008, ano no que se iniciaron os tr\u00e1mites para a s\u00faa inclusi\u00f3n na exposici\u00f3n \"Pioneiras\", Celia Rivas Casais foi un personaxe importante no proceso de emancipaci\u00f3n da muller galega dentro do \u00e1mbito rural e unha figura clave na activaci\u00f3n econ\u00f3mica de Fisterra tras a dura etapa de posguerra.\nA s\u00faa biograf\u00eda novelada \"Celia Rivas Casais\", escrita por Lil\u00ed D\u00edaz Rivas e Benjam\u00edn Trillo Trillo, foi publicada no ano 2009 pola Xunta de Galicia. En 2018, a escritora Ana\u00edr Rodr\u00edguez e a ilustradora Nuria D\u00edaz inclu\u00edrona no seu libro \"Pioneiras - Galegas que abriron cami\u00f1o\" como unha das doce mulleres na historia de Galicia con maior transcendencia na eliminaci\u00f3n de barreiras para as mulleres. O escritor Fran Alonso tam\u00e9n se inspirou na vida de Celia Rivas para o seu libro \"A punta de pistola\", premio \"Novela\" \"por Entregas\" de La Voz de Galicia en 2012. Outros autores de renome como Manuel Rivas ou Roberto Traba deixaron constancia da s\u00faa admiraci\u00f3n por Celia en artigos de prensa.\nVida persoal.\nCelia Rivas casou en 1940 co muxi\u00e1n Manolo Mart\u00ednez, co que tivo primeiro a s\u00faa filla Celia, falecida d\u00edas despois do parto, e m\u00e1is tarde o seu fillo Manuel, nacido en 1943. A pesar de estar casada, nunca se separou das s\u00faas irm\u00e1s, coas que conviviu sempre en domicilios diferentes dentro do mesmo edificio. Tras rematar a guerra civil espa\u00f1ola, aluga coas s\u00faas irm\u00e1s unha f\u00e1brica de salgadura en Fisterra para adicarse en exclusiva \u00e1 manipulaci\u00f3n e transporte de peixe e marisco. A\u00ednda que oficialmente eran catro as irm\u00e1s que dirix\u00edan o negocio e todas elas ti\u00f1an roles importantes, os veci\u00f1os e traballadores que co\u00f1eceron a Celia Rivas destacan a s\u00faa faceta de cerebro e l\u00edder da Casa Rivas, grazas \u00e1 s\u00faa capacidade para organizar os recursos da empresa e visualizar oportunidades de negocio que axudaron de maneira notoria \u00e1 s\u00faa expansi\u00f3n. Segundo relata a biograf\u00eda de Celia, os maridos de Mar\u00eda, Julita, Palmira ou a propia Celia Rivas traballaron na empresa ou participaron nas decisi\u00f3ns pero nunca tiveron roles de direcci\u00f3n por enriba das s\u00faas esposas, \u00fanicas responsables do negocio dende a morte do seu pai. Celia Rivas morreu en 1974 con 61 anos na s\u00faa casa familiar de Fisterra."}
{"id": "452803", "revid": "10599", "url": "https://gl.wikipedia.org/wiki?curid=452803", "title": "El Palo", "text": "El Palo pode referirse a:"}
{"id": "452804", "revid": "10599", "url": "https://gl.wikipedia.org/wiki?curid=452804", "title": "El Palo (filme)", "text": ""}
{"id": "452805", "revid": "51526", "url": "https://gl.wikipedia.org/wiki?curid=452805", "title": "El Palo, M\u00e1laga", "text": "El Palo \u00e9 un barrio de M\u00e1laga, situado no Distrito Leste, a 8,7\u00a0km do centro da cidade.\nSegundo o concello, limita ao norte cos barrios de Villa Cristina, Miraflores del Palo, El Drago, Las Cuevas e La Pelusa; ao leste, con Miramar del Palo; ao sur, co barrio de Playas del Palo; e ao oeste con Echeverr\u00eda del Palo e Pedregalejo. Non obstante, tradicionalmente co\u00f1\u00e9cese como El Palo \u00e1 zona situada entre o Monte San Ant\u00f3n e o mar Mediterr\u00e1neo delimitada polos arroios Jaboneros e G\u00e1lica, e nun sentido m\u00e1is amplo, a toda a zona do extremo oriental de M\u00e1laga."}
{"id": "452806", "revid": "1131", "url": "https://gl.wikipedia.org/wiki?curid=452806", "title": "Ruptura da presa de Brumadinho", "text": "A ruptura da presa de Brumadinho foi un desastre ambiental que ocorreu no municipio brasileiro de Brumadinho, a 65\u00a0km da capital mineira, Belo Horizonte, a comezos de 25 de xaneiro de 2019. Rompeuse unha represa de miner\u00eda controlada pola compa\u00f1\u00eda Vale SA, constru\u00edda sobre a beira do r\u00edo Ferro-Carv\u00e3o na localidade de C\u00f3rrego do Feij\u00e3o.\nO accidente ocorreu s\u00f3 tres anos despois do desastre da represa de residuos mineiros de Mariana, a menos de 200 quil\u00f3metros de Brumadinho, que tam\u00e9n era controlada por Vale en conxunci\u00f3n con BHP Billiton. O presidente de Vale, nunha conferencia de prensa, sinalou que, a diferenza de Mariana, na traxedia de Brumadinho \"o dano humano ser\u00e1 maior\"."}
{"id": "452809", "revid": "5863", "url": "https://gl.wikipedia.org/wiki?curid=452809", "title": "Frei Juan Sobreira Salgado", "text": ""}
{"id": "452810", "revid": "5863", "url": "https://gl.wikipedia.org/wiki?curid=452810", "title": "Juan Sobreira y Salgado", "text": ""}
{"id": "452811", "revid": "89787", "url": "https://gl.wikipedia.org/wiki?curid=452811", "title": "Montmorillonita", "text": "A montmorillonita \u00e9 un grupo de minerais filosilicatos moi brandos, que se forman cando precipitan de soluci\u00f3ns acuosas como cristais microsc\u00f3picos, que son un tipo de minerais das arxilas. Denom\u00ednase pola localidade de Montmorillon, Francia. A montmorillonita forma parte do grupo da esmectita, polo que \u00e9 unha arxila 2:1, o que significa que a s\u00faa estrutura ten d\u00faas l\u00e1minas tetra\u00e9dricas de silicato en medio das cales hai unha l\u00e1mina central octa\u00e9drica de al\u00famina. As part\u00edculas te\u00f1en forma de placas cun di\u00e1metro medio de 1 \u03bcm e un grosor de 0,96 nm; c\u00f3mpre utilizar un aumento de 25\u00a0000 \u00d7 con microscopio electr\u00f3nico para poder \"ver\" as part\u00edculas de arxila individuais. Entre os membros deste grupo de minerais est\u00e1 tam\u00e9n a saponita.\nA montmorillonita \u00e9 unha subclase de esmectita, un mineral filosilicato 2:1 caracterizado por ter unha carga octa\u00e9drica maior do 50%; a s\u00faa capacidade de intercambio cati\u00f3nico d\u00e9bese \u00e1 substituci\u00f3n isomorfa de Mg por Al no plano central de al\u00famina. A substituci\u00f3n de cati\u00f3ns de valencia m\u00e1is baixa neses casos deixa os \u00e1tomos de ox\u00edxeno pr\u00f3ximos cunha carga negativa neta que pode atraer cati\u00f3ns. En contraste, a beidellita \u00e9 unha esmectita cunha carga octa\u00e9drica maior do 50% orixinada por substituci\u00f3n isomorfa de Al por Si na l\u00e1mina de s\u00edlice.\nOs cristais individuais de montmorillonita non est\u00e1n estreitamente unidos, polo que a auga pode intercalarse, causando que esta arxila inche. O contido de auga da montmorillonita \u00e9 variable e incrementa grandemente en volume cando absorbe auga. \nQuimicamente, \u00e9 un silicato hidr\u00f3xido de sodio, calcio, aluminio e magnesio hidratado coa f\u00f3rmula (Na,Ca)0.33(Al,Mg)2(Si4O10)(OH)2\u00b7\"n\"H2O. Os cati\u00f3ns potasio, ferro e outros son substitutos com\u00fans e a proporci\u00f3n exacta de cati\u00f3ns var\u00eda coa fonte consultada. A mi\u00fado aparece mesturado con clorita, moscovita, illita, cooke\u00edta e caolinita.\nCondici\u00f3ns nas covas.\nA montmorillonita pode ser concentrada e transformada en ambientes cavernosos. A meteorizaci\u00f3n natural da cova pode orixinar concentraci\u00f3ns de aluminosilicatos que estaban contidos nos estratos rochosos. A montmorillonita pode formarse lentamente en soluci\u00f3ns de aluminosilicatos. As altas concentraci\u00f3ns de HCO3 - e os longos per\u00edodos de tempo axudan \u00e1 s\u00faa formaci\u00f3n. A montmorillonita pode despois transformarse en paligorskita en condici\u00f3ns secas e en halloysita-10\u00c5 (endellita) en condici\u00f3ns \u00e1cidas (pH 5 ou inferior). A halloysita-10\u00c5 pode despois transformarse en halloysita-7\u00c5 por desecamento.\nUsos.\nA montmorillonita util\u00edzase na industria da perforaci\u00f3n de pozos de petr\u00f3leo como un compo\u00f1ente do barro de perforaci\u00f3n, facendo o fluxo de barro m\u00e1is viscoso, o que axuda a manter a broca de perforaci\u00f3n fr\u00eda e a retirar os restos s\u00f3lidos perforados. Tam\u00e9n se utiliza como un aditivo para o solo para manter a auga no solo en solos con tendencia a secar, \u00fasase na construci\u00f3n de presas e diques de terra e para impedir as filtraci\u00f3ns de flu\u00eddos. Tam\u00e9n se usa como compo\u00f1ente da area de fundici\u00f3n e como desecante para eliminar a humidade do aire e gases.\nAs arxilas de montmorillonita foron utilizadas estensamente en procesos catal\u00edticos. A cat\u00e1lise de cracking leva utilizando a mormorillonita desde hai m\u00e1is de 60 anos. Outros catalizadores \u00e1cido-b\u00e1sicos usan arxilas de montmorillonita tratadas con \u00e1cidos.\nIgual que moitas outras arxilas, a montmorillonita incha ao engadirlle auga. As montmorillonitas exp\u00e1ndense considerablemente m\u00e1is que outras arxilas debido \u00e1 penetraci\u00f3n de auga nos espazos moleculares entre as capas e a concomitante adsorci\u00f3n. A cantidade de expansi\u00f3n d\u00e9bese principalmente ao tipo de cati\u00f3n intercambiable que conte\u00f1a a mostra. A presenza de sodio como cati\u00f3n intercambiable predominante pode ter como resultado o inchamento da arxila ata ter varias veces o seu volume orixinal. Por iso a montmorillonita de sodio foi utilizada como un constitu\u00ednte principal en axentes non explosivos para fracturar rochas.\nEsta propiedade de inchamento fai que a bentonita que cont\u00e9n montmorillonita sexa tam\u00e9n \u00fatil como selo anular ou tap\u00f3n en pozos de auga e como recubrimento portector en vertedoiros de lixo. Outros usos son como axente anticompactante na alimentaci\u00f3n animal, na industria papeleira para minimizar a formaci\u00f3n de dep\u00f3sitos e como un compo\u00f1ente que favorece a drenaxe e retenci\u00f3n. A montmorillonita foi utilizada en cosm\u00e9tica.\nEn forma de pos finos, pode usarse como floculante en estanques. Lanzada sobre a superficie da auga v\u00f3lvea \"turbia\", atrae diminutas part\u00edculas na auga e despois depos\u00edtase no fondo, limpando as\u00ed a auga. Peixes como as carpas koi e douradas alim\u00e9ntanse dos \"aglomerados\" que axudan \u00e1 dixesti\u00f3n do peixe. V\u00e9ndese en tendas que subministran material para estanques.\nA montmorillonita de sodio tam\u00e9n se usa como base das areas sanitarias para gatos, debido \u00e1s s\u00faas propiedades adsorbentes e aglomerantes.\nProdutos de arxila calcinada.\nA montmorillonita pode ser calcinada para producir arxilita, un material poroso. Esta arxila calcinada v\u00e9ndese como acondicionador de solos para campos de deportes ou de solos para bonsais como alternativa \u00e1 akadama.\nEn medicina e farmacolox\u00eda.\nA montmorillonita \u00e9 efectiva como un adsorbente de metais pesados.\nPara o uso externo, sobre a pel, a montmorillonita foi utilizada para tratar a dermatite de contacto.\nNa alimentaci\u00f3n de mascotas.\nA arxila de montmorillonita eng\u00e1dese a alg\u00fans alimentos para cans e gatos como un axente anti-compactaci\u00f3n e porque pode proporcionar algunha resistencia \u00e1s toxinas ambientais, a\u00ednda que a investigaci\u00f3n sobre este asunto non \u00e9 a\u00ednda conclu\u00ednte.\nDescubrimento e nome.\nA montmorillonita foi descrita por primeira vez en 1847 a partir de mostras recollidas en Montmorillon, no depeartamento de Vienne, Francia, m\u00e1is de 50 anos antes do descubrimento da bentonita en EUA. Enc\u00f3ntrase en moitas localidades do mundo e ten outros nomes, pero recibe o seu nome pola localidade francesa mencionada.\nOrganizaci\u00f3n de l\u00edpidos.\nA montmorillonita fai que as micelas (esferas de l\u00edpidos) se ensamblen formando ves\u00edculas. Estas estruturas lembran membranas celulares. Pode tam\u00e9n facilitar que os nucle\u00f3tidos se ensamblen formando ARN, que acaba entrando dentro das ves\u00edculas. Isto puido ter xerado pol\u00edmeros de ARN moi complexos que pod\u00edan reproducirse dentro das ves\u00edculas. Este proceso puido ter desempe\u00f1ado un papel na abiox\u00e9nese, que levou \u00e1 aparici\u00f3n da vida na Terra. Minerais similares \u00e1 montmorillonita atop\u00e1ronse tam\u00e9n en Marte."}
{"id": "452812", "revid": "98629", "url": "https://gl.wikipedia.org/wiki?curid=452812", "title": "Pedro Chouci\u00f1o Fari\u00f1a", "text": "Pedro Chouci\u00f1o Fari\u00f1a, nado en Malpica de Berganti\u00f1os o 4 de marzo de 1907, foi un mari\u00f1eiro e pol\u00edtico galego.\nTraxectoria.\nCo golpe de Estado do 18 de xullo de 1936 fuxiu de Malpica en agosto de 1938 na evasi\u00f3n do Roc\u00edo. Causa aberta en Ferrol por rebeli\u00f3n militar, foi declarado fuxido e en rebeld\u00eda. Exiliouse a Chile a bordo do Winnipeg e logo marchou ao Per\u00fa."}
{"id": "452813", "revid": "1888", "url": "https://gl.wikipedia.org/wiki?curid=452813", "title": "Ram\u00f3n Rojo Pazos", "text": "Ram\u00f3n Rojo Pazos, nado en Cerqueda (Malpica de Berganti\u00f1os) cara 1919, foi un mari\u00f1eiro e pol\u00edtico galego.\nTraxectoria.\nTripulate da Segunda Polar. Co golpe de Estado do 18 de xullo de 1936 fuxiu de Malpica o 31 de agosto de 1938 na evasi\u00f3n do Roc\u00edo. Abr\u00edronlle unha causa en Ferrol por rebeli\u00f3n militar, e foi declarado fuxido e en rebeld\u00eda. Exiliouse a Chile a bordo do Winnipeg."}
{"id": "452814", "revid": "63181", "url": "https://gl.wikipedia.org/wiki?curid=452814", "title": "Kumlinge", "text": "Kumlinge \u00e9 un municipio de Finlandia situado na rexi\u00f3n de \u00c5land. En 2018 a s\u00faa poboaci\u00f3n era de 314\u00a0habitantes. A superficie do termo municipal \u00e9 de 865,88\u00a0km2, dos cales 766,9nbsp;km2 son auga. O concello ten unha densidade de poboaci\u00f3n de 3,17\u00a0hab./km\u00b2.\nLimita cos cancellos de Br\u00e4nd\u00f6, Saltvik, Sottunga e V\u00e5rd\u00f6, todos eles no arquip\u00e9lago das \u00c5land.\nO concello \u00e9 uniling\u00fce en sueco."}
{"id": "452815", "revid": "27155", "url": "https://gl.wikipedia.org/wiki?curid=452815", "title": "Valencia (qu\u00edmica)", "text": ""}
{"id": "452818", "revid": "1576", "url": "https://gl.wikipedia.org/wiki?curid=452818", "title": "Clive Staples Lewis", "text": ""}
{"id": "452820", "revid": "27155", "url": "https://gl.wikipedia.org/wiki?curid=452820", "title": "CD28", "text": "O CD28 (\"cluster\" de diferenciaci\u00f3n 28) \u00e9 unha das prote\u00ednas expresadas na superficie das c\u00e9lulas T que proporcionan sinais coestimuladores necesarios para a activaci\u00f3n de c\u00e9lulas T e a s\u00faa supervivencia. A estimulaci\u00f3n de c\u00e9lulas T a trav\u00e9s do CD28 ademais de polo receptor de c\u00e9lulas T (TCR) poden proporcionar un potente sinal para a produci\u00f3n de varias interleucinas (especialmente a IL-6).\nO CD28 \u00e9 o receptor das prote\u00ednas CD80 (B7.1) e CD86 (B7.2). Cando se activa por ligandos de receptor de tipo Toll, a expresi\u00f3n do CD80 est\u00e1 regulada \u00e1 alza en c\u00e9lulas presentadoras de ant\u00edxenos (APCs). A expresi\u00f3n de CD86 nas c\u00e9lulas presentadoras dxe ant\u00edxenos \u00e9 constitutiva (a expresi\u00f3n \u00e9 independente de factores do ambiente).\nO CD28 \u00e9 o \u00fanico receptor de B7 expresado constitutivamente en c\u00e9lulas T virxes. A asociaci\u00f3n do TCR dunha c\u00e9lula T virxe co complexo MHC:ant\u00edxeno sen interacci\u00f3ns CD28:B7 ten como resultado que a c\u00e9lula T se faga an\u00e9rxica.\nSinalizaci\u00f3n.\nO CD28 pos\u00fae un dominio intracelular con varios residuos que son fundamentais para que realice unha sinalizaci\u00f3n efectiva. En especial, o motivo YMNM, que empeza por unha tirosina 170, \u00e9 fundamental para o recrutamento de prote\u00ednas que conte\u00f1an o dominio SH2, especialmente PI3K, Grb2 e Gads. O residuo Y170 \u00e9 importante para a induci\u00f3n de Bcl-xL por medio de mTOR e a potenciaci\u00f3n da transcrici\u00f3n de IL-2 por medio de PKC\u03b8, pero non ten efecto sobre a proliferaci\u00f3n e orixina unha lixeira reduci\u00f3n da produci\u00f3n de IL-2. O residuo N172 (como parte do YMNM) \u00e9 importante para a uni\u00f3n de Grb2 e Gads e parece poder inducir a estabilidade do ARNm de IL-2, pero non a translocaci\u00f3n de NF-\u03baB. A induci\u00f3n de NF-\u03baB parece ser moito m\u00e1is dependente da uni\u00f3n de Gads a YMNM e aos dous motivos de prolina dentro da mol\u00e9cula. Por\u00e9n, a mutaci\u00f3n do amino\u00e1cido final do motivo, M173, que non se pode unir a PI3K pero pode unirse a Grb2 e Gads, proporciona pouco NF-\u03baB ou IL-2, o que suxire que Grb2 e Gads son incapaces de compensar a perda de PI3K. A transcrici\u00f3n de IL-2 parece ter d\u00faas etapas; unha fase inicial dependente de PI3K dependente de Y170, que permite a transcrici\u00f3n e unha segunda fase independente de PI3K, que \u00e9 dependente da formaci\u00f3n dunha sinapse inmune, que ten como resultado unha potenciaci\u00f3n da estabilidade do ARNm de IL-2. C\u00f3mpren ambos os dous para unha produci\u00f3n plena de IL-2.\nO CD28 tam\u00e9n cont\u00e9n dous motivos ricos en prolina que poden unirse a prote\u00ednas que conte\u00f1en o dominio SH3. Itk e Tec poden unirse ao N-terminal destes dous motivos, que inmediatamente seguen o Y170 YMNM; Lck \u00fanese ao C-terminal. Tanto Itk coma Lck poden fosforilar os residuos de tirosina que despois permiten a uni\u00f3n ao CD28 de proteinas que conte\u00f1en SH2. A uni\u00f3n de Tec a CD28 potencia a produci\u00f3n de IL-2, dependente da uni\u00f3n dos seus dominios SH3 e PH ao CD28 e PIP3, respectivamente. O motivo rico en prolina C-terminal de CD28 \u00e9 importante para traer Lck e balsas lip\u00eddicas \u00e1 sinapse inmune por medio de filamina-A. A mutaci\u00f3n das d\u00faas prolinas no motivo C-terminal orixina unha reduci\u00f3n da proliferaci\u00f3n e da produci\u00f3n de IL-2, pero unha induci\u00f3n normal de Bcl-xL. A fosforilaci\u00f3n dunha tirosina no motivo PYAP (Y191 no CD28 humano maduro) forma un sitio de uni\u00f3n de alta afinidade para odominio SH2 da src quinase Lck, que, \u00e1 s\u00faa vez, se une a unha serina quinase PKC-\u03b8.\nEstrutura.\nA primeira estrutura do CD28 obt\u00edvoo en 2005 o grupo da biolox\u00eda da c\u00e9lua T da Universidade de Oxford.\nComo diana de f\u00e1rmacos.\nO f\u00e1rmaco TGN1412, que produciu a compa\u00f1\u00eda biotecnol\u00f3xica alem\u00e1 TeGenero, e causou inesperadamente un fallo org\u00e1nico m\u00faltiple nos ensaios realizados, \u00e9 un superagonista de CD28. Desafortunadamente, a mi\u00fado ign\u00f3rase que os mesmos receptores tam\u00e9n existen noutras c\u00e9lulas distintas dos linfocitos. Tam\u00e9n se observou que o CD28 estimula granulocitos eosin\u00f3filos, onde a s\u00faa ligaz\u00f3n con anti-CD28 orixina a liberaci\u00f3n de IL-2, IL4, IL-13 e IFN-\u03b3.\nInteracci\u00f3ns.\nO CD28 interacciona con:"}
{"id": "452821", "revid": "98629", "url": "https://gl.wikipedia.org/wiki?curid=452821", "title": "Abu Mena", "text": "Abu Mena (tam\u00e9n escrito \"Abu Mina\"; ; \u00c1rabe exipcio \u0627\u0628\u0648 \u0645\u064a\u0646\u0627) foi unha cidade, un complexo mon\u00e1stico e centro da peregrinaci\u00f3n dos primeiros s\u00e9culos do cristianismo na Antig\u00fcidade tard\u00eda, at\u00f3pase en Exipto, a uns 50 km ao suroeste de Alexandr\u00eda. Os seus restos foron declarados como Patrimonio da Humanidade en 1979. Hai moi poucos restos en pe, pero os cimentos da maior\u00eda dos edificios principais, como a gran bas\u00edlica, son facilmente discernibles.\nO recente desenvolvemento agr\u00edcola na zona levou a un aumento significativo no nivel fre\u00e1tico de auga, o que provocou que varios edificios do sitio colapsasen ou se volvesen inestables. O sitio engadiuse \u00e1 Lista do Patrimonio Mundial en Perigo en 2001. As autoridades v\u00edronse forzadas a colocar area nas bases dos edificios que est\u00e1n m\u00e1is en perigo no sitio.\nHistoria.\nMenas de Alexandr\u00eda foi m\u00e1rtir a finais do s\u00e9culo III ou comezos do s\u00e9culo IV (v\u00e9xase Cristianismo primitivo). Varios relatos do s\u00e9culo V e posteriores dan versi\u00f3ns lixeiramente diferentes do seu enterro e a posterior fundaci\u00f3n da s\u00faa igrexa. Segundo a tradici\u00f3n, o seu corpo trasladouse en camelo desde Alexandr\u00eda caro o deserto, m\u00e1is al\u00f3 do lago Mareotis. Nalg\u00fan momento, o camelo negouse a seguir cami\u00f1ando, a pesar de todos os esforzos por arrealo. Isto tomouse como un sinal de vontade divina, e os asistentes do corpo o enterraron nese punto.\nA maior\u00eda das versi\u00f3ns da historia afirman que a situaci\u00f3n da tumba esqueceuse desde ent\u00f3n, ata o seu milagroso redescubrimento por parte dun pastor local. Do et\u00edope Synaxarium (E.A.W. Budge, trans.):\n E Deus desexaba revelar o lugar do corpo de San M\u00een\u00e2s. E nese deserto hab\u00eda un pastor, un d\u00eda unha ovella que sufr\u00eda a enfermidade da costra dirixiuse a ese lugar, e mergullouse na auga do pequeno manancial que estaba preto do lugar, e revolcouse nel e curou inmediatamente. E cando o pastor viu isto e entendeu o milagre, maravillouse moito e quedou asombrado. E despois adoitaba levar algo do po dese santuario, mesturalo con auga e frotalo sobre as ovellas e, se estaban enfermas da costra, sanaban inmediatamente. E adoitaba facer isto en todo momento e sanaba a todos os enfermos que chegaron a el por este medio.\nA noticia dos poderes de curaci\u00f3n do pastor estend\u00e9ronse rapidamente. O synaxarium describe que Constantino I enviou a s\u00faa filla enferma ao pastor para curala, e acredita atopar o corpo de Menas, logo do cal Constantino ordenou a construci\u00f3n dunha igrexa no lugar. (Algunhas versi\u00f3ns da historia substit\u00faen a Constantino polo emperador Zen\u00f3n, pero os arque\u00f3logos dataron a fundaci\u00f3n orixinal a finais do s\u00e9culo IV). A finais do s\u00e9culo IV era un lugar de peregrinaci\u00f3n significativo para os cristi\u00e1ns que buscaban curaci\u00f3n e outros milagres. O frasco de Menas era \u200b\u200bun tipo particular de ampola de terracota vendida ao peregrinos como recipiente para auga bendita ou \u00f3leos sagrados, at\u00f3pane amplamente distribu\u00eddos en torno ao Mediterr\u00e1neo Occidental, e datan aproximadamente dun s\u00e9culo e medio antes da conquista musulm\u00e1. Fac\u00edanse de forma barata pero estaban impresos con imaxes do santo que son relevantes no estudo da iconograf\u00eda, pres\u00famese que se fixeron en torno \u00e1 cidade.\nDurante o reinado de Arcadio, o arcebispo local observou que as multitudes desbordaban a pequena igrexa. Escribiu ao emperador do leste, que ordenou unha gran ampliaci\u00f3n das instalaci\u00f3ns, a primeira das tres grandes ampliaci\u00f3ns da igrexa que realizar\u00edanse neste lugar. Ao final do per\u00edodo da Antig\u00fcidade tard\u00eda, Abu Mena converteuse no principal lugar de peregrinaci\u00f3n de Exipto.\nEscavaci\u00f3ns arqueol\u00f3xicas.\nO sitio excavouse por primeira vez entre 1905 e 1907. Estes esforzos descubriron unha grande igrexa bas\u00edlica, unha igrexa adxacente que probablemente albergar\u00eda os restos do santo, e os ba\u00f1os romanos.\nUnha serie de escavaci\u00f3ns posteriores a longo prazo do DAI terminaron en 1998. As excavaciones m\u00e1is recentes descubriron un gran dormitorio para peregrinos pobres, con \u00e1s separadas para homes e para mulleres e nenos. Un complexo ao sur da gran bas\u00edlica era probablemente a residencia dos \"hegoumenos\", ou abades. As escavaci\u00f3ns suxiren que un gran xenodochei\u00f3n, unha \u00e1rea de recepci\u00f3n para peregrinos, puido ser un cemiterio. Un baptisterio, adxacente ao sitio da igrexa orixinal, parece que pasou polo menos tres fases de desenvolvemento. Tam\u00e9n se descubriu un complexo de prensa de vi\u00f1o, inclu\u00edndo salas de almacenamento subterr\u00e1neas, que datan dos s\u00e9culos VI e VII. \nAmeazas.\nO sitio de Abu Mena engad\u00eduse \u00e1 Lista do Patrimonio Mundial en Perigo en 2001 debido \u00e1 ameaza do aumento dos niveis fre\u00e1ticos locais. Este aumento na auga d\u00e9bese a programas de desenvolvemento agr\u00edcola destinados a recuperar a terra. O duro chan de arxila que rodea o sitio pode soportar os edificios cando est\u00e1 seco. Non obstante, faise inestable cando est\u00e1 h\u00famido e levou ao colapso das cisternas e outras estruturas da cidade antiga. A medida que o terreo colapsa, f\u00f3rmanse grandes cavidades que envolven \u00e1s estruturas superiores.\nTom\u00e1ronse medidas inmediatas para encher con area as bases dos sitios particularmente importantes e pechalas ao p\u00fablico. Nos intentos de contrarrestar este fen\u00f3meno, o Consello Supremo das Antig\u00fcidades gastou 45 mill\u00f3ns en cavar gabias e engadir bombas na esperanza de diminu\u00edr a presi\u00f3n do rego. Ademais, engadiuse unha cerca para evitar a invasi\u00f3n e a ameaza. Foi un \u00e9xito e o sitio foi eliminado da Lista do Patrimonio Mundial en Perigo da UNESCO en 2009. \nDesde ent\u00f3n, a auga continuou aumentando e provocou a destruci\u00f3n de monumentos. O sitio est\u00e1 unha vez m\u00e1is na Lista do Patrimonio Mundial en Perigo da UNESCO. Os factores que afectan negativamente a propiedade recentemente en 2018 incl\u00faen vivendas, actividades de xesti\u00f3n, sistemas/plan de xesti\u00f3n e auga.\nConservaci\u00f3n.\nO goberno exipcio puxo en funcionamento plans de emerxencia e, de feito, solucionou o problema co nivel fre\u00e1tico da auga, pero o goberno non ten un plan de xesti\u00f3n exhaustivo nin nada relacionado. Unha vez que a UNESCO esixe un plan de xesti\u00f3n para todos os sitios culturais e naturais. Fix\u00e9ronse varias propostas. A opci\u00f3n m\u00e1is fiable \u00e9 a utilizaci\u00f3n dunha membrana intelixente e sostible. Dese\u00f1ouse para resolver problemas de ventilaci\u00f3n, enerx\u00eda e auga no sitio. O plan era constru\u00edr unha membrana intelixente en forma de c\u00fapula. Proporcionar\u00e1 ao sitio unha cantidade adecuada de fluxo de aire que se esixe para cada sitio patrimonio da humanidade. Tam\u00e9n ofrece subministraci\u00f3n de enerx\u00eda autosuficiente a trav\u00e9s de c\u00e9lulas solares na capa externa da c\u00fapula. A membrana est\u00e1 dese\u00f1ada para ter un sistema de filtrado para filtrar auga para desumidificar o aire para que o sitio se poida preservar mellor."}
{"id": "452822", "revid": "23204", "url": "https://gl.wikipedia.org/wiki?curid=452822", "title": "Fern\u00e1n Guti\u00e9rrez de Castro", "text": "Fern\u00e1n Guti\u00e9rrez de Castro, nado cara a 1180 e finado cara a 1240, foi un nobre galego e pertegueiro maior de Santiago.\nTraxectoria.\nEra fillo primox\u00e9nito de Gutierre Rodr\u00edguez de Castro e Elvira Os\u00f3rez. O conde Pedro de Barcelos describiuno como \u00abmui boo cavaleiro d\u2019armas come ou pai e houve mui boo corpo\u00bb, isto \u00e9, \u00abmoi bo cabaleiro de armas como o pai e que ti\u00f1a moi bo corpo\u00bb. En 1197 aparece como tenente de Toro, Zamora e Villaf\u00e1fila, na zona fronteiriza, e unha d\u00e9cada despois \u00e1 fronte de Lemos, que alternar\u00eda con Toro\u00f1o, Castrotorafe, Ribadavia, Oviedo e B\u00faval. En 1212, ademais, tomaba parte na c\u00e9lebre batalla das Navas de Tolosa. \nEn agosto de 1221 desempe\u00f1aba o cargo de \u00absignifero domini regis\u00bb; en setembro do mesmo ano docum\u00e9ntase como tenente de Estremadura e a comezos de outubro figura \u00e1 fronte de \u00abMonterrosum et Lemos\u00bb, vilas cuxa tenencia mantivo at\u00e9 novembro de 1224. A s\u00faa notable influencia na nobreza galega valeulle o nomeamento de pertegueiro maior da Terra de Santiago, substitu\u00edndo, ao parecer, a Nu\u00f1o N\u00fa\u00f1ez de Lara. A confirmaci\u00f3n dunha doaz\u00f3n de Afonso IX \u00e1 igrexa de Santiago, en decembro de 1223, as\u00ed o testemu\u00f1a por primeira vez. Polo demais, a mediados de 1226 participou no pen\u00faltimo ataque a C\u00e1ceres, baixo control dos musulm\u00e1ns.\nPouco despois da morte do monarca afonsino, Fern\u00e1n Guti\u00e9rrez converteuse nun dos magnates m\u00e1is asociados con Fernando III de Castela, a quen acompa\u00f1ou nos catro primeiros meses de 1232 durante o seu traxecto por terras de Galicia. Tras tomar parte da campa\u00f1a de C\u00f3rdoba (1236), a s\u00faa \u00faltima aparici\u00f3n na Corte data de xullo de 1240, data arredor da cal debeu falecer.\nCasamento e descendencia.\nFern\u00e1n Guti\u00e9rrez de Castro contraeu matrimonio con Emilia \u00cd\u00f1iguez de Mendoza, filla do se\u00f1or de Llodio \u00cd\u00f1igo L\u00f3pez de Mendoza. Con ela tivo cinco fillos lex\u00edtimos:\nA esta descendencia hai que sumarlle tres fillas ilex\u00edtimas:"}
{"id": "452823", "revid": "5863", "url": "https://gl.wikipedia.org/wiki?curid=452823", "title": "B. Varela J\u00e1come", "text": ""}
{"id": "452824", "revid": "6153593", "url": "https://gl.wikipedia.org/wiki?curid=452824", "title": "Necr\u00f3pole de Tebas", "text": "A Necr\u00f3pole de Tebas \u00e9 unha \u00e1rea da marxe oeste do Nilo fronte a Tebas en Exipto. Usouse en gran parte para enterros de reis e nobres, especialmente durante o Imperio Novo.\nAo longo do tempo, utiliz\u00e1ronse diferentes sitios: as\u00ed xurdiu o Val dos Reis e o Val das Ra\u00ed\u00f1as, os nobres conseguian un lugar preto do seu fara\u00f3n, pero durante a XVIII dinast\u00eda constru\u00edron t\u00famulos preferentemente en Dra Abu el-Naga e Qurna e os artes\u00e1ns que traballaban nos templos funerarios e as tumbas dos fara\u00f3ns constru\u00edronse as s\u00faas propias tumbas no chamado Vale dos artes\u00e1ns.\nA maior\u00eda das tumbas est\u00e1n localizadas na marxe esquerda do Nilo, xa que se pensaba que o Duat (inframundo) estaba no oeste.\nTumbas.\nAs tumbas constan de d\u00faas partes: a tumba e un monumento funerario escavado na rocha con fachadas verticais, speos; Algunhas destes speos, ademais da parte inferior tallada na rocha, ti\u00f1an unha superficie superior constru\u00edda con pedras e adobes. Como conos adornos us\u00e1banse conos funerarios, adornos de barro cocico ou pequenas pir\u00e1mides, normalmente con inscrici\u00f3ns.\nA tumba cav\u00e1base no chan, facendo un pozo na rocha de tama\u00f1o suficiente para permitir o paso do sarc\u00f3fago. Dende a parte inferior, un corredor conduc\u00eda \u00e1s c\u00e1maras funerarias, onde se colocaban o sarc\u00f3fago e o axuar funerario, e logo se bloqueaba o acceso.\nO santuario est\u00e1 situado encima, escavado horizontalmente na rocha. Consta dun corredor ao final do cal at\u00f3pase a sala, decorada m\u00e1is ou menos segundo o status social da familia. Coloc\u00e1banse figuras do morto e da s\u00faa muller, e imaxes dos seus pais e fillos. Diante dos speos deix\u00e1base un patio aberto, onde realiz\u00e1banse os \u00faltimos ritos antes do enterro, como a apertura da boca. A gran maior\u00eda das tumbas te\u00f1en o patio destru\u00eddo polo paso do tempo.\nDesde Tutm\u00e9s I, os fara\u00f3ns comezaron a constru\u00edr os seus santuarios lonxe das sepulturas para protexe-los dos roubos. As\u00ed constru\u00edron grandes templos funerarios, que chamaron \"Casa do mill\u00f3n de anos\", os m\u00e1is famosos dos cales son os de Hatshepsut, constru\u00eddo por Senenmut e o de Rams\u00e9s II, chamado por Champollion \"Ramesseum\". As tumbas as constru\u00edron no Val dos Reis, facendo o mesmo co ra\u00ed\u00f1as e pr\u00edncipes no val das Ra\u00ed\u00f1as, ocultas e agrupadas, e polo tanto, m\u00e1is f\u00e1ciles de controlar.\nIdentificaci\u00f3n.\nAs tumbas identific\u00e1ronse, en xeral, con d\u00faas letras seguidas dun n\u00famero que indica a orde do seu descubrimento."}
{"id": "452826", "revid": "23204", "url": "https://gl.wikipedia.org/wiki?curid=452826", "title": "Osman I", "text": "Osman I (en ; Osman \u00e9 unha deformaci\u00f3n do \u00e1rabe: \u0639\u064f\u062b\u0645\u064e\u0627\u0646 `u\u03b8m\u0101n, `\"Uthman\"; en turco: gazi, \"triunfador, combatente da fe\"), nado nun lugar desco\u00f1ecido e finado en Bursa en 1323 ou 1324, foi o l\u00edder dos osmanl\u00eds ou otom\u00e1ns, a dinast\u00eda que estableceu e gobernou o Imperio Otom\u00e1n. Era fillo de Ertu\u011frul e sucedeuno en 1281. Osman aproveitou a debilidade dos imperios selx\u00facida e bizantino para establecer e fortalecer o seu emirato.\nDebido \u00e1 escaseza de fontes hist\u00f3ricas contempor\u00e1neas \u00e1 s\u00faa vida, existe pouca informaci\u00f3n real sobre el. Non se conserva escrito ning\u00fan do seu reinado. Os otom\u00e1ns non rexistraron a historia da vida de Osman ata o s\u00e9culo XV, m\u00e1is de cen anos despois da s\u00faa morte. A causa disto, \u00e9 complexo para os historiadores diferenciar entre realidade e mito na maior\u00eda das historias que se contan del. Alg\u00fan historiador mesmo chegou a declarar a tarefa imposible, describindo o per\u00edodo da vida de Osman como un \"buraco negro\".\nNome.\nAlg\u00fans estudosos consideran que o nome orixinal de Osman ser\u00eda turco, probablemente Atman ou Ataman, e logo ser\u00eda cambiado a \"\u02bfOsm\u0101n\", de orixe \u00e1rabe. As primeiras fontes bizantinas, inclu\u00edndo o seu contempor\u00e1neo Xurxo Pachymeres, deletrean o seu nome como \u0391\u03c4\u03bf\u03c5\u03bc\u03ac\u03bd (Atouman) ou \u0391\u03c4\u03bc\u03ac\u03bd (Atman), mentres que as fontes gregas reproducen a forma \u00e1rabe \"\u02bfUthm\u0101n\" e a s\u00faa versi\u00f3n turca \"\u02bfOsm\u0101n\" con \u03b8, \u03c4\u03b8 ou \u03c4\u03c3. Unha fonte \u00e1rabe temper\u00e1 que o menciona escribe nun lugar \u0637 en vez de \u062b. Osman puido adoptar un nome musulm\u00e1n m\u00e1is prestixioso durante a s\u00faa vida.\nTraxectoria.\nO seu pai, Erto\u011fr\u00fcl, levou a s\u00faa tribo (Kayi) da Asia Central ata Anatolia, fuxindo da persecuci\u00f3n dos mongois. Co auspicio dos selx\u00facidas de R\u00fcm fundou un lugar co\u00f1ecido como S\u00f6\u011f\u00fct, na \u00e1rea noroccidental da antiga Frixia. O lugar resultou ser moi favorable, pois en occidente o poderoso Imperio Bizantino experimentaba graves problemas pol\u00edticos, mentres que as forzas musulm\u00e1s en Oriente se fragmentaban ante a agresi\u00f3n dos mongois: en 1258 Bagdad foi saqueada por Hulagu, primeiro il-khan mongol de Ir\u00e1n.\nEn 1281 Osman foi declarado bey da cidade de S\u00f6\u011f\u00fct polo seu pai, e contra 1288 sucedeuno na xefatura da tribo. En 1290 proclamouse m\u00e1is aut\u00f3nomo dos turcos selx\u00facidas, de quen era vasalo, e tomou o t\u00edtulo de bey. Ata 1300 dedicouse a atacar os seus veci\u00f1os e capturar as s\u00faas fortalezas. Axudado por guerreiros musulm\u00e1ns, na s\u00faa maior\u00eda turcom\u00e1ns (desarraigados das s\u00faas terras de pastoreo polos mongois e atra\u00eddos polo bot\u00edn resultante das incursi\u00f3ns a territorio bizantino), estendeu o seu estado cara ao noroeste de Asia Menor, a expensas dos se\u00f1or\u00edos cristi\u00e1ns e dos principados turcom\u00e1ns veci\u00f1os.\nDespois da conquista do castelo de Bilecik (1299), o Sult\u00e1n selx\u00facida de R\u00fcm, Kaikubad III, remitiu un estandarte e un tambor en reco\u00f1ecemento. Comezou a ser co\u00f1ecido como \"Kara Osman Bey\". No territorio (a\u00ednda exiguo) que controlaba, as pregarias dos venres dic\u00edanse no seu nome. A partir de 1299 cu\u00f1ou moeda, nomeou visir o seu fillo Ala al-Din Ali e impuxo un imposto de capitaci\u00f3n (imposto persoal), contrario \u00e1 ortodoxia musulm\u00e1. Para a recadaci\u00f3n deste imposto, fixo cu\u00f1ar unha moeda de prata chamada ak\u00e7e, a imitaci\u00f3n das que cu\u00f1aban os emperadores gregos de Trebisonda.\nNon obstante, o verdadeiro nacemento do Imperio pode atribu\u00edrse \u00e1 conquista da cidade de Eski\u015fehir (en turco \"Cidade Vella\") en 1301\u20131303. En 1302 derrotou os bizantinos do emperador Andr\u00f3nico II Pale\u00f3logo na batalla de Bafea. Despois da batalla, os turcos capturaron unha serie de pequenos fortes. Coa ca\u00edda do \u00faltimo destes fortes bizantinos, Yeni\u015fehir (\"Cidade Nova\"), os turcos quedaron en posici\u00f3n de p\u00f3r sitio \u00e1s grandes cidades bizantinas de Bitinia: Nicomedia, Prusa e Nicea, devastando todo o territorio que se atopaba arredor de ditas cidades. A consecuente e r\u00e1pida toma destas cidades viuse impedida momentaneamente pola falta de forzas e de equipos de asedio que adoec\u00edan os turcos. Como consecuencia desta devastaci\u00f3n, miles de refuxiados marcharon cara a Constantinopla, no oeste.\nNesa \u00e9poca, os bizantinos seica reco\u00f1eceron os otom\u00e1ns como os seus m\u00e1is perigosos veci\u00f1os en Anatolia, como testifican os esforzos do emperador Andr\u00f3nico II para provocar ao ilkanato un ataque directo contra eles. Finalmente chegou a un acordo co il-kan \u00d6ljeit\u00fc, quen enviou un ex\u00e9rcito a Bitinia en 1307. Este ex\u00e9rcito mongol conseguiu escasos resultados, salvo o de aguilloar a\u00ednda m\u00e1is a Osman, e trala partida da Compa\u00f1\u00eda Catal\u00e1 non houbo resistencia organizada dos bizantinos fronte aos otom\u00e1ns, nin fronte aos outros emiratos turcom\u00e1ns ghazidel sur. Ao fracasar o ilkanato no seu intento de establecer un control sobre o sector occidental do antigo sultanato selx\u00facida de R\u00fcm, os otom\u00e1ns quedaron libres para avanzar a expensas dos bizantinos, mentres que os emiratos turcom\u00e1ns m\u00e1is orientais se viron obrigados a fornecer aos seus amos mongois de Persia homes e di\u00f1eiro como tributo.\nEn 1317 cedeu o mando do ex\u00e9rcito ao seu fillo Orhan asegurando deste xeito a sucesi\u00f3n.\nEn 1326, caeron as cidades de Prusa e Nicea ante as forzas de Orhan. Prusa, rebautizada polos turcos Bursa, foi a nova capital do imperio trala s\u00faa ca\u00edda e a subseguinte entrada a ela de Osman, despois de oito anos de asedio a esta cidade.\nOsman morreu ao pouco tempo en Bursa dunha crise de gota. \u00c1 s\u00faa morte, o imperio ti\u00f1a unha extensi\u00f3n de 16\u00a0000\u00a0km\u00b2. Os seus sucesores d\u00e9ronlle o t\u00edtulo p\u00f3stumo de \"Gazi\"; cando un novo sult\u00e1n ascend\u00eda, o pobo clamaba: \"Que sexa tan grande como Osman\".\nFamilia.\nTivo d\u00faas esposas (Malhun Hatun, filla de Omer Bey, do clan Kay\u0131, e Rabi'a Bala Hatun, filla do xeque suf\u00ed Edebali), unha filla (F\u00e1tima, 1284-1347) e sete fillos var\u00f3ns:\nHonras.\nA ponte Osman Gazi, inaugurada en 2016, que cruza o golfo de \u00cdzmit e \u00e9 a cuarta ponte colgante m\u00e1is longa do mundo, leva o seu nome."}
{"id": "452828", "revid": "47401", "url": "https://gl.wikipedia.org/wiki?curid=452828", "title": "Osm\u00e1n I", "text": ""}
{"id": "452829", "revid": "5863", "url": "https://gl.wikipedia.org/wiki?curid=452829", "title": "Antonio Neira Mosquera", "text": ""}
{"id": "452830", "revid": "5863", "url": "https://gl.wikipedia.org/wiki?curid=452830", "title": "A. Neira Mosquera", "text": ""}
{"id": "452831", "revid": "25871", "url": "https://gl.wikipedia.org/wiki?curid=452831", "title": "Oryx e Crake", "text": "Oryx e Crake\u00a0(en ) \u00e9 unha novela da escritora canadense Margaret Atwood. No canto de describila coma unha novela de ciencia ficci\u00f3n, a autora def\u00ednea como ficci\u00f3n especulativa e romance de aventuras. \u00c9 a primeira parte da trilox\u00eda MaddAddam, \u00e1 que lle seguen \"The Year of the Flood\" (2009) e \"MaddAddam\" (2013).\nO libro foi orixinalmente publicado pola editorial McClelland and Stewart en 2003, e en 2018 foi traducido ao galego por Estela Villar Nogueira e publicado pola editorial Rinoceronte..\nArgumento.\nJimmy, co\u00f1ecido como \"Home das Neves\", loita pola s\u00faa vida nun mundo postapocal\u00edptico dominado por animais xeneticamente modificados e onde parece que \u00e9 o \u00faltimo ser humano supervivente a unha terrible praga. Alternando cos cap\u00edtulos que acontecen neste mundo desacougante, pres\u00e9ntasenos a infancia, a adolescencia e o comezo da vida adulta de Jimmy, \u00e1 vez que descubrimos os outros dous personaxes principais: Crake, o seu mellor amigo, e Oryx, a quen os dous amaban. O protagonista comeza unha viaxe que nos levar\u00e1 a descubrir os acontecementos que desencadearon a destruci\u00f3n da humanidade."}
{"id": "452834", "revid": "75439", "url": "https://gl.wikipedia.org/wiki?curid=452834", "title": "TMC Cancela", "text": "TMC Cancela \u00e9 unha empresa galega adicada ao dese\u00f1o e fabricaci\u00f3n de maquinaria forestal. Nas s\u00faas orixes a empresa adic\u00e1base \u00e1 reparaci\u00f3n de maquinaria forestal. Co tempo adicouse \u00e1 fabricaci\u00f3n de maquinaria sendo dende 2008 o principal fabricante en Espa\u00f1a de maquinaria para a trituraci\u00f3n de madeira."}
{"id": "452835", "revid": "5863", "url": "https://gl.wikipedia.org/wiki?curid=452835", "title": "Observatorio austral europeo", "text": ""}
{"id": "452836", "revid": "98629", "url": "https://gl.wikipedia.org/wiki?curid=452836", "title": "Palacio de Diocleciano", "text": "O palacio de Diocleciano (, ) \u00e9 un antigo palacio constru\u00eddo para o emperador romano Diocleciano a principios do s\u00e9culo IV dC, que hoxe forma aproximadamente a metade da antiga cidade de Split, Croacia. A\u00ednda que se refire como un \"palacio\" debido ao seu uso previsto como residencia de retiro de Diocleciano, o termo pode ser delusorio porque a estrutura \u00e9 enorme e m\u00e1is se asemella a unha gran fortaleza, preto da metade era para o uso persoal de Diocleciano e o resto albergaba a gornici\u00f3n militar.\nDiocleciano constru\u00edu o colosal palacio en preparaci\u00f3n para a s\u00faa xubilaci\u00f3n o 1 de maio de 305 DC. At\u00f3pase nunha ba\u00eda no lado sur dunha pequena pen\u00ednsula que sobresae da costa de Dalmacia, a uns seis quil\u00f3metros e medio de Salona, \u200b\u200ba capital da provincia romana de Dalmacia. O terreo descende suavemente cara \u00e1 reibeira e \u00e9 tipicamente k\u00e1rstica, formada por baixas cristas calcarias que van de leste a oeste, con marga nas fendas entre elas.\nHistoria.\nDespois de que os romanos abandonaran o lugar, o palacio quedou baleiro durante varios s\u00e9culos. No s\u00e9culo VII, os veci\u00f1os pr\u00f3ximos fuxiron ao palacio amurallado nun intento de escapar de invasi\u00f3n dos croatas. Desde ent\u00f3n o palacio ocupouse, con residentes facendo as s\u00faas casas e negocios dentro do soto do palacio e directamente nos seus muros. A\u00ednda hoxe se poden atopar dentro dos muros moitos restaurantes e tendas, e alg\u00fans fogares.\nLogo da Idade Media o palacio era practicamente desco\u00f1ecido no resto de Europa ata que o arquitecto neocl\u00e1sico escoc\u00e9s Robert Adam fixo unha revisi\u00f3n das ru\u00ednas e, coa axuda do anticuario e artista franc\u00e9s Charles-Louis Cl\u00e9risseau e varios debuxantes, publicados \"Ruinas do Palacio do Emperador Diocleciano en Spalatro en Dalmacia\" (Londres, 1764). \nO palacio de Diocleciano foi unha inspiraci\u00f3n para o novo estilo de Arquitectura Neocl\u00e1sica de Adam. e a publicaci\u00f3n de debuxos medidos converteuse no vocabulario de dese\u00f1o da arquitectura europea por primeira vez. Algunhas d\u00e9cadas m\u00e1is tarde, en 1782, o pintor franc\u00e9s Louis-Fran\u00e7ois Cassas creou debuxos do palacio, publicados por Joseph Lavall\u00e9e en 1802 nas cr\u00f3nicas das s\u00faas viaxes. \nEste palacio \u00e9 hoxe, con todos os edificios hist\u00f3ricos m\u00e1is importantes, o centro da cidade de Split. O Palacio de Diocleciano transcende a importancia local polo seu grao de conservaci\u00f3n. O Palacio \u00e9 unha das obras arquitect\u00f3nicas e culturais m\u00e1is famosas e completas da costa croata do Adri\u00e1tico. Como os restos m\u00e1is completos no mundo dun palacio romano, ten un lugar destacado no Mediterr\u00e1neo, e no patrimonio mundial e europeo.\nPatrimonio cultural.\nEn novembro de 1979, a UNESCO, en consonancia coa convenci\u00f3n internacional sobre patrimonio cultural e natural, aprobou unha proposta para que a hist\u00f3rica cidade de Split constru\u00edda ao redor do Palacio se inclu\u00edse no rexistro do Patrimonio da Humanidade.\nEn novembro de 2006, o Concello decidiu autorizar m\u00e1is de vinte novos edificios no palacio (inclu\u00edndo un centro comercial e garaxes), a\u00ednda que o palacio fora declarado Monumento Patrimonio da Humanidade pola UNESCO. Dise que esta decisi\u00f3n foi motivada politicamente e en gran parte debido ao lobby dos promotores inmobiliarios locais. Unha vez que en 2007 so cidad\u00e1ns tiveron co\u00f1ecemento do proxecto, presentaron unha petici\u00f3n en contra e ga\u00f1aron. Non se constru\u00edu ning\u00fan edificio novo, centro comercial ou garaxe subterr\u00e1neo.\nO World Monuments Fund estivo traballando nun proxecto de conservaci\u00f3n do palacio, inclu\u00edndo o estudo da integridade estrutural a limpeza a restauraci\u00f3n da pedra e a xeser\u00eda.\nO palacio est\u00e1 representado no reverso do billete de 500 kunas croata, emitido en 1993.\nArquitectura.\nO terreo do palacio \u00e9 un rect\u00e1ngulo irregular (aproximadamente 160 metros x 190 metros) con torres que sobresaen das fachadas occidental, norte e leste. Combina as calidades dunha luxosa vivenda coas dun campamento militar, coas s\u00faas enormes portas e torres de vixilancia. O palacio est\u00e1 pechado por muros e, por veces, albergou m\u00e1is de 9000 persoas. As porci\u00f3ns subterr\u00e1neas do palacio presentan b\u00f3veda de can\u00f3n de pedra.\nMuros exteriores.\nS\u00f3 a fachada sur, que ascend\u00eda directamente desde ou moi preto do mar, non estaba fortificada. A elaborada composici\u00f3n arquitect\u00f3nica da galer\u00eda con arcos do seu piso superior difire do tratamento m\u00e1is severo das tres fachadas da costa. Unha porta monumental no medio de cada un destes muros conduc\u00eda a un patio cerrado. A porta do mar do sur (a Porta Aenea) era m\u00e1is simple en forma e dimensi\u00f3ns que as outras tres, e crese que dese\u00f1ouse orixinalmente como o acceso privado do emperador ao mar ou como entrada de servizo para o abastecemento.\nDese\u00f1o interior.\nO dese\u00f1o der\u00edva tanto do tipo de construci\u00f3n vila como do castrum, e esta dualidade tam\u00e9n \u00e9 evidente na disposici\u00f3n do interior. A estrada transversal (Decumanus Maximus | decumanus) que un\u00eda a porta oriental (a Porta de Prata ou \"Porta argentea\") e a porta occidental (a Porta de Ferro ou Porta Ferrea) divid\u00edan o complexo en d\u00faas metades.\nA metade sur.\nNa metade sur atop\u00e1banse as estruturas m\u00e1is luxosas; \u00e9 dicir, os \"pisos do emperador\", tanto p\u00fablicos como privados, e \"edificios relixiosos\". Os apartamentos do emperador formaban un bloque \u00e1 beira do mar e situ\u00e1banse por riba dunha subestructura porque o terreo en pendente esix\u00eda diferenzas significativas de nivel. A\u00ednda que durante moitos s\u00e9culos estivo case completamente chea de desperdicios, a maior parte da subestructura est\u00e1 ben conservada e indica a forma e disposici\u00f3n orixinais das habitaci\u00f3ns de arriba.\nUn patio monumental chamado Per\u00edstilo formaba o acceso norte aos apartamentos imperiais. Tam\u00e9n daba acceso ao mausoleo de Diocleciano no leste (hoxe convertido na Catedral de Split) e a tres templos ao oeste (dous dos cales agora est\u00e1n perdidos, e o terceiro converteuse nun baptisterio, que orixinalmente foi o templo de xupiter). Hai un templo xusto ao oeste do Per\u00edstilo chamado O Templo de Aesculapius, que ten un tellado semicil\u00edndrico, constru\u00eddo en bloques de pedra, que non pingou ata a d\u00e9cada de 1940 e ent\u00f3n foi cuberto cun teito de chumbo. O templo foi restaurado recentemente.\nA metade norte.\nA metade setentrional do palacio, dividida en d\u00faas partes pola r\u00faa principal norte-sur (\"cardo\") que leva desde a Porta Dourada (Porta aurea) ata o Per\u00edstilo, est\u00e1 peor conservada. En xeral, suponse que cada parte era un complexo residencial, que albergaba soldados, criados e posiblemente outras instalaci\u00f3ns.\nR\u00faas e edificios anexos.\nAmbas partes aparentemente estaban rodeadas por r\u00faas. Nos muros perimetrales hab\u00eda edificios rectangulares, posiblemente almac\u00e9ns.\nMateriais de construci\u00f3n.\nO palacio est\u00e1 constru\u00eddo con pedra calcaria branca local e m\u00e1rmore de alta calidade, a maior\u00eda do cal proced\u00eda das canteiras de m\u00e1rmore de Bra\u010d na illa de Bra\u010d, tufo tomado das veigas dos r\u00edos pr\u00f3ximos e de ladrillo feito en Salona e outras f\u00e1bricas. Alg\u00fans materiais de decoraci\u00f3n import\u00e1ronse: columnas granito exipcio, m\u00e1rmore fino para revestementos e alg\u00fans capiteis producidos en obradoiros no Proconeso.\nEsfinxes exipcias.\nO Palacio estaba decorado con numerosas esfinxes de granito de 3500 anos de antig\u00fcidade, orixinarias do sitio do fara\u00f3n exipcio Thutmose III. S\u00f3 tres sobreviviron ao paso dos s\u00e9culos. Un a\u00ednda est\u00e1 no Per\u00edstilo, o segundo est\u00e1 sen cabeza fronte ao templo de X\u00fapiter, e unha terceira no museo da cidade.\nA auga para o palacio e toda a \u00e1rea de Split v\u00e9n do r\u00edo Jadro preto de Salona. Ao longo da estrada de Split a Salona a\u00ednda se ven impresionantes restos do acueduto romano orixinal. Foron restaurados no s\u00e9culo XIX."}
{"id": "452837", "revid": "1131", "url": "https://gl.wikipedia.org/wiki?curid=452837", "title": "Mar\u00eda Rodr\u00edguez", "text": "O nome Mar\u00eda Rodr\u00edguez pode referirse a:"}
{"id": "452840", "revid": "10599", "url": "https://gl.wikipedia.org/wiki?curid=452840", "title": "R\u00edo Piles", "text": "O Piles \u00e9 un curto r\u00edo da costa cant\u00e1brica do Principado de Asturias, de 10-15 km de lonxitude.\nNace da confluencia dos r\u00edos Llantones, Viejo e Pe\u00f1a Francia, no concello de Xix\u00f3n, e desemboca no mar Cant\u00e1brico \u00e1 altura da praia de San Lorenzo, no centro de Xix\u00f3n. O seu principal afluente \u00e9 o r\u00edo Granda."}
{"id": "452841", "revid": "25871", "url": "https://gl.wikipedia.org/wiki?curid=452841", "title": "Cr\u00e1cidos", "text": "A dos cr\u00e1cidos (\"Cracidae\") \u00e9 unha familia de aves da orde dos galiformes.\nConta con 55 especies propias da Am\u00e9rica tropical e subtropical, reunidas en 11 x\u00e9neros integrados en 2 subfamilias. A s\u00faa \u00e1rea de distribuci\u00f3n est\u00e9ndese desde o sur de Texas (onde habita unha das especies), M\u00e9xico, Am\u00e9rica Central e o norte de Suram\u00e9rica; as illas de Trinidad e Tobago contan con cadans\u00faa especie. Moitas das especies desta familia enc\u00f3ntranse en perigo de extinci\u00f3n.\u200b\nCaracter\u00edsticas.\nSon aves de pequeno a mediano tama\u00f1o e aparencia semellante \u00e1 dos pavos; a s\u00faa lonxitude vai desde os 52 aos 96 cm, e o seu peso oscila entre os 0,47 e os 4,80 kg. A s\u00faa plumaxe \u00e9 parda uniforme, verde escura, azul ou negra con manchas brancas, segundo as especies. Os machos son maiores que as femias e, en moitas especies, te\u00f1en cristas e, algunhas, \"cascos\". As \u00e1s son romas, e a cola longa e ancha. \nBiolox\u00eda.\nH\u00e1bitat e distribuci\u00f3n.\nViven en selvas tropicais e subtropicais densas, bosques e matogueiras baixas nas beiras dos r\u00edos. Distrib\u00faense polo sur de Norteam\u00e9rica, Am\u00e9rica Central e o norte de Suram\u00e9rica.\nAlimentaci\u00f3n.\nA s\u00faa dieta comprende froitos, bagas e sementes, que \u00e1s veces complementan con insectos e outros animais pequenos. \nReproduci\u00f3n.\nConstr\u00faen ni\u00f1os xeralmente con rami\u00f1as e vexetaci\u00f3n en descomposici\u00f3n que situ\u00e1n en \u00e1rbores, cerca do solo, ou no mesmo solo. As femias po\u00f1en de 2 a 3 ovos, \u00e1s veces 4, de cor branca ou crema e cun peso medio de 62 g; a incubaci\u00f3n dura de 22 a 34 d\u00edas, e \u00e9 efectuada s\u00f3 pola femia.\nTaxonom\u00eda.\n \nDescrici\u00f3n.\nA familia foi descrita en 1815 polo pol\u00edmata, naturalista, meteor\u00f3logo e arque\u00f3logo estadounidense de orixe franco-xermano-italiana Constantine Samuel Rafinesque, co nome de \"Craxia\" (que non \u00e9 un nome correcto de familia), na p\u00e1xina 69 da s\u00faa obra \"Analyse de la nature: or, Tableau de l'univers et des corps organis\u00e9s\". Talvez por iso alg\u00fans autores atrib\u00faenlle a descrici\u00f3n, en 1825 ao zo\u00f3logo irland\u00e9s Nicholas Aylward Vigors. \nEtimolox\u00eda.\nO nome cient\u00edfico da familia, \"Cracidae\", est\u00e1 formado pola uni\u00f3n dos elementos do lat\u00edn cient\u00edfico \"Crac-\" e \"-\u01d0dae\". O primeiro est\u00e1 tirado do xenitivo do nome do x\u00e9nero tipo da familia, \"Crax\", e o segundo \u00e9 a desinencia coa que se forman os nomes das familias de animais. \nPara a etimolox\u00eda do x\u00e9nero, v\u00e9xase \"Crax\".\nClasificaci\u00f3n.\nA familia subdiv\u00eddese en d\u00faas subfamilias, que comprenden o seguintes x\u00e9neros:\nFamilia cr\u00e1cidos (\"Cracidae\") \nFiloxenia.\nAs relaci\u00f3ns filoxen\u00e9ticas entre os x\u00e9neros dos cr\u00e1cidos m\u00f3stranse no seguinte cladograma, baseado en Hackett \"et al.\" (2008):\nEvoluci\u00f3n.\nEstudos do ADN mitocondrial e ADN nuclear dos cr\u00e1cidos indican que o grupo puido orixinarese a finais do Cret\u00e1ceo. Por\u00e9n, as li\u00f1axes m\u00e1is modernas, non pasaron por un proceso de especiaci\u00f3n at\u00e9 o eoceno. \nA diferenciaci\u00f3n entre as especies dos x\u00e9neros \"Crax\", \"Nothocrax\", \"Pauxi\" e \"Mitu\", e entre as dos x\u00e9neros \"Aburria\" e \"Pipile\", foi causada, seguramente, polos cambios na paisaxe de Suram\u00e9rica, principalmente debido \u00e1 elevaci\u00f3n da cordilleira dos Andes, o que determinou os cursos actuais dos r\u00edos. "}
{"id": "452842", "revid": "22795", "url": "https://gl.wikipedia.org/wiki?curid=452842", "title": "Cracidae", "text": ""}
{"id": "452843", "revid": "5863", "url": "https://gl.wikipedia.org/wiki?curid=452843", "title": "Rexurdimento literario galego", "text": ""}
{"id": "452844", "revid": "85894", "url": "https://gl.wikipedia.org/wiki?curid=452844", "title": "Jos\u00e9 Moreira Casal", "text": "Jos\u00e9 Antonio Moreira Casal, nado en Vilagarc\u00eda de Arousa o 10 de decembro de 1899 e finado no mesmo concello o 15 de marzo de 1944, foi un m\u00e9dico e pol\u00edtico galego.\nTraxectoria.\nFillo de Manuel Moreira Escariz, perito agr\u00edcola e administrador do pazo da Golpilleira, e Ignacia Casal Soto. Estudou Medicina na Universidade de Santiago de Compostela, da que foi expulsado o \u00faltimo ano por unha brincadeira e rematou na Universidade de Sevilla, obtendo a licenciatura en xu\u00f1o de 1923. Especializouse en Obstetricia na Universidade de Madrid, na que fixo o doutoramento. Dende 1924 exerceu como m\u00e9dico en Vilagarc\u00eda de Arousa. Era co\u00f1ecido como \"o m\u00e9dico dos pobres\". Logo da proclamaci\u00f3n da Rep\u00fablica foi membro da comisi\u00f3n xestora municipal e despois concelleiro polo Partido Galeguista ata agosto de 1934, cando foi contratado polo Concello como m\u00e9dico toc\u00f3logo. O 22 de decembro de 1935 foi obxecto dunha multitudinaria homenaxe en Vilagarc\u00eda. Co golpe de Estado do 18 de xullo de 1936 foi detenido e desterrado a Bande. Despois foi desterrado a Alcambra (provincia de Teruel) onde traballou na cl\u00ednica dun seu irm\u00e1n. Prestou servizo aos feridos de guerra durante a batalla do Ebro. Enfermo, permit\u00edronlle regresar a Vilagarc\u00eda en 1942, onde morreu en marzo de 1944. O seu enterro constitu\u00edu unha homenaxe popular, o f\u00e9retro foi levado en ombreiros polo centro de Vilagarc\u00eda, pese \u00e1 oposici\u00f3n do p\u00e1rroco.\nVida persoal.\nCasou con Segunda Manci\u00f1eira."}
{"id": "452845", "revid": "1888", "url": "https://gl.wikipedia.org/wiki?curid=452845", "title": "Jos\u00e9 Antonio Moreira Casal", "text": ""}
{"id": "452847", "revid": "1410", "url": "https://gl.wikipedia.org/wiki?curid=452847", "title": "Super Bowl LIII", "text": "A Super Bowl LIII foi a 53\u00aa edici\u00f3n da Super Bowl e a 49\u00aa final da era moderna da National Football League (NFL) de f\u00fatbol americano. O partido xogaouse o 3 de febreiro de 2019 no Mercedes-Benz Stadium de Atlanta, Xeorxia (Estados Unidos), ante 70.081 espectadores. Esta foi a terceira Super Bowl que acollida pola cidade de Atlanta. Os antecedentes foron a Super Bowl XXVIII, ga\u00f1anda polos Dallas Cowboys en 1994, e a Super Bowl XXXIV, ga\u00f1ada polos St. Louis Rams no ano 2000. Estas d\u00faas Super Bowl foron xogadas no Georgia Dome.\nO partido enfrontou aos campions da National Football Conference (NFC), Los Angeles Rams, contra os campi\u00f3ns da American Football Conference (AFC), os New England Patriots. Este \u00faltimo equipo repetiu final por terceiro ano consecutivo. Na edici\u00f3n de 2017 ga\u00f1aron aos Atlanta Falcons e na de 2018 perderon ante os Philadelphia Eagles. Este encontro foi un desquite da Super Bowl XXXVI, na que os Patriots comandados polo adestrador Bill Belichick e o quarterback Tom Brady venceron por 20\u221217. Este partido \u00e9 considerado o comezo da dinast\u00eda dos Patriots, que repetir\u00e1n adestrador e quarterback nesta edici\u00f3n. Finalmente, os Patriots conseguiron o t\u00edtulo ap\u00f3s vencer por 13\u22123. O MVP desta edici\u00f3n foi o wide receiver Julian Edelman."}
{"id": "452849", "revid": "63181", "url": "https://gl.wikipedia.org/wiki?curid=452849", "title": "Lemland", "text": "Lemland \u00e9 un municipio de Finlandia situado na rexi\u00f3n de \u00c5land. En 2018 a s\u00faa poboaci\u00f3n era de 2\u00a0028\u00a0habitantes. A superficie do termo municipal \u00e9 de 965,30\u00a0km2, dos cales 852,07nbsp;km2 son auga. O concello ten unha densidade de poboaci\u00f3n de 17,91\u00a0hab./km\u00b2.\nLimita cos cancellos de F\u00f6gl\u00f6, Jomala, Lumparland, Mariehamn e Sund, todos eles no arquip\u00e9lago das \u00c5land.\nO concello \u00e9 uniling\u00fce en sueco."}
{"id": "452850", "revid": "25871", "url": "https://gl.wikipedia.org/wiki?curid=452850", "title": "Miguel Chapel Salgueiro", "text": "Miguel Chapel Salgueiro, nado en Monforte de Lemos o 9 de xaneiro do 1903 e finado en Aulnay-sous-Bois (Sena-San Denis) en 1978, foi un sindicalista e pol\u00edtico galego.\nTraxectoria.\nFillo dun cidad\u00e1n de orixe francesa residente en Monforte de Lemos dende 1895. Ingresou na Compa\u00f1\u00eda de Ferrocarriles del Norte como fogueiro en decembro de 1918. Afiliado \u00e1 UGT, formou parte da primeira directiva da 3\u00aa zona do Sindicato Nacional Ferroviario. En 1930 participou na reorganizaci\u00f3n da Agrupaci\u00f3n Socialista de Monforte de Lemos e representou \u00e1 Agrupaci\u00f3n Socialista de Monforte no XIII Congreso do PSOE en 1932. Foi fundador das Juventudes Socialistas en 1933 e presidente da agrupaci\u00f3n local de Monforte. Con motivo da folga xeral revolucionaria de 1934 foi detido polo achado dun dep\u00f3sito de bombas en Ponte Raigada (Mourelos). Foi proclamado candidato do PSOE para as elecci\u00f3ns de febreiro de 1936. Logo do triunfo do Frente Popular nas elecci\u00f3ns, foi designado concelleiro de Monforte polo gobernador civil o 15 de marzo, e foi elixido s\u00edndico e tenente de alcalde. Foi presidente do comit\u00e9 local pro Estatuto de Autonom\u00eda en xu\u00f1o. Co golpe de Estado do 18 de xullo de 1936 participou na formaci\u00f3n das milicias que partiron de Monforte cara Lugo para a defensa da Rep\u00fablica. Fuxiu de Monforte, pasando a Portugal con Juan Tiz\u00f3n Herreros. De Portugal pasou a Xibraltar e de al\u00ed a Inglaterra e despois a Francia, onde se encontraba no momento da invasi\u00f3n nazi. Xulgado en rebeld\u00eda, abr\u00edronlle expediente de responsabilidades pol\u00edticas en 1940 e foi sancionado con 8 anos de inhabilitaci\u00f3n especial, 3 anos e un d\u00eda de desterro a m\u00e1is de 100 quil\u00f3metros de Monforte e ao pago de 250 pesetas. Logo da liberaci\u00f3n de Francia estableceuse en Aulnay-sous-Bois, preto de Par\u00eds, traballando nunha f\u00e1brica de aparatos el\u00e9ctricos na Port de la Chapelle. Foi concelleiro en Aulnay-sous-Bois polo Partido Socialista franc\u00e9s. En 1963 solicitou desde Francia o dereito ao subsidio de vellez na RENFE, pero f\u00f3ille denegado.\nVida persoal.\nCasou con Antonia Carballo Otero."}
{"id": "452851", "revid": "85894", "url": "https://gl.wikipedia.org/wiki?curid=452851", "title": "O Burgo de Negral, O Pacio, Friol", "text": "O Burgo de Negral \u00e9 un lugar da parroquia do Pacio no concello lucense de Friol na comarca de Lugo. Segundo o Instituto Nacional de Estad\u00edstica en 2009 ti\u00f1a 28 habitantes (17 homes e once mulleres).\nEst\u00e1 atravesado polo Cami\u00f1o Primitivo, na v\u00eda cara a Santiago de Compostela. Mediante un documento de 1223 o matrimonio composto por Fernando Mu\u00f1oz e Teresa Rodr\u00edguez doou un hospital para peregrinos e pobres. Por esa \u00e9poca aparece documentado como O Burgo de Negralle."}
{"id": "452852", "revid": "89787", "url": "https://gl.wikipedia.org/wiki?curid=452852", "title": "Viroplasma", "text": "Un viroplasma \u00e9 un corpo de inclusi\u00f3n orixinado por virus situado nunha c\u00e9lula no que se est\u00e1 producindo a replicaci\u00f3n viral e a ensamblaxe dos virus fillos. Poden considerarse factor\u00edas virais na c\u00e9lula. Nunha c\u00e9lula infectada f\u00f3rmanse moitos viroplasmas, que aparecen como zonas densas vistas con microscopio electr\u00f3nico. S\u00e1bese pouco sobre o mecanismo da formaci\u00f3n de viroplasmas.\nDefinici\u00f3n.\nUn viroplasma \u00e9 un gran compartimento perinuclear ou citoplasm\u00e1tico, onde se produce a ensamblaxe e replicaci\u00f3n viral. A formaci\u00f3n do viroplasma est\u00e1 causada polas interacci\u00f3ns entre os virus e a c\u00e9lula infectada en zonas onde os produtos virais e os elementos celulares est\u00e1n confinados. Tam\u00e9n se denominan virosomas, factor\u00edas de virus e inclusi\u00f3ns de virus.\nGrupos de virus que forman viroplasmas.\nInformouse da existencia de viroplasmas en moitos grupos de virus de eucariotas non relacionados que se replican no citoplasma; por\u00e9n, os viroplasmas de virus de plantas non foron tan estudados coma os de virus animais. Atop\u00e1ronse viroplasmas nas infecci\u00f3ns por virus do mosaico da coliflor, rotavirus, virus da vaccinia e virus do arroz anano. Estes aparecen como zonas densas aos electr\u00f3ns vistos con microscopio electr\u00f3nico e son insolubles.\nEstrutura e formaci\u00f3n.\nOs viroplasmas est\u00e1n localizados na \u00e1rea perinuclear ou no citoplasma das c\u00e9lulas infectadas e orix\u00ednanse ao principio do ciclo de infecci\u00f3n. O n\u00famero e tama\u00f1o dos viroplasmas dependen do virus, do illamento do virus, a especie h\u00f3spede e o estadio da infecci\u00f3n. Por exemplo, os viroplasmas de mimivirus te\u00f1en un tama\u00f1o similar ao n\u00facleo do seu h\u00f3spede, a ameba \"Acanthamoeba polyphaga\".\nUn virus pode inducir cambios na composici\u00f3n e organizaci\u00f3n do citoesqueleto das c\u00e9lulas h\u00f3spede e compartimentos membranosos, dependendo da fase do ciclo de replicaci\u00f3n viral. Este proceso implica varias interacci\u00f3ns complexas e eventos de sinalizaci\u00f3n entre os factores celulares virais e da c\u00e9lula h\u00f3spede.\nOs viroplasmas f\u00f3rmanse ao inicio da infecci\u00f3n; en moitos casos, os rearranxos celulares causados durante a infecci\u00f3n viral levan \u00e1 construci\u00f3n de complicadas inclusi\u00f3ns \u2014viroplasmas\u2014 na c\u00e9lula, onde se ensamblar\u00e1 a factor\u00eda. O viroplasma \u00e9 onde se concentran os compo\u00f1entes, como os encimas replicases, o material xen\u00e9tico do virus e as prote\u00ednas do h\u00f3spede necesarias para a replicaci\u00f3n, e as\u00ed incrementan a eficacia da replicaci\u00f3n. Ao mesmo tempo, recr\u00fatanse grandes cantidades de ribosomas, compo\u00f1entes da s\u00edntese de prote\u00ednas, chaperonas para o pregamento das prote\u00ednas e mitocondrias. Alg\u00fans dos compo\u00f1entes de membrana util\u00edzanse para a replicaci\u00f3n viral mentres que outros son modificados para producir as envolturas virais, cando se trata dun virus con envoltura. A replicaci\u00f3n viral, a s\u00edntese de prote\u00ednas e a ensamblaxe requiren unha considerable cantidade de enerx\u00eda, proporcionada por grandes agrupamentos de mitocondrias situados na periferia dos viroplasmas. A factor\u00eda de virus adoita estar encerrada por unha membrana derivada do ret\u00edculo endoplasm\u00e1tico rugoso ou por elementos do citoesqueleto.\nEn c\u00e9lulas animais, as part\u00edculas v\u00edricas re\u00fanenese pola agregaci\u00f3n dependente das mitocondrias de prote\u00ednas mal pregadas ou t\u00f3xicas preto do centro organizador de microt\u00fabulos, polo que os viroplasmas de virus animais est\u00e1n xeralmente localizados preto do centro organizador de microt\u00fabulos. Nas plantas non hai centros organizadores de microt\u00fabulos, polo que os virus de plantas inducen o rearranxo de estruturas para formar o viroplasma, principalmente en virus de ARN de plantas.\nFunci\u00f3ns.\nO viroplasma \u00e9 o lugar da c\u00e9lula infectada onde ten lugar a replicaci\u00f3n e ensamblaxe viral. Ao envolver cunha membrana o viroplasma, conc\u00e9ntranse os compo\u00f1entes virais necesarios para a replicaci\u00f3n do xenoma viral e a morfox\u00e9nese das novas part\u00edculas virais, o cal incrementa a eficacia do proceso. O recrutamento de membranas celulares e o citoesqueleto para xerar os sitios de replicaci\u00f3n viral pode tam\u00e9n beneficiar aos virus doutros modos. A distorsi\u00f3n das membranas celulares pode, por exemplo, facer m\u00e1is lento o transporte de prote\u00ednas inmunomodulatorias \u00e1 superficie das c\u00e9lulas infectadas e protexe contra as respostas inmunitarias innatas e adquiridas, e os rearranxos do citoesqueleto poden facilitar a liberaci\u00f3n dos virus. O viroplasma poder\u00eda ta\u00e9n impedir a degradaci\u00f3n viral por proteases e nucleases.\nNo caso do virus do mosaico da coliflor (CaMV), os viroplasmas melloran a transmisi\u00f3n do virus feita polos insectos vectores \u00e1fidos. Os viroplasmas tam\u00e9n controlan a liberaci\u00f3n dos viri\u00f3ns cando o insecto pica unha c\u00e9lula de planta que est\u00e1 infectada ou preto dunha c\u00e9lula infectada.\nPosible coevoluci\u00f3n co h\u00f3spede.\nAs estruturas agregadas poden protexer complexos funcionais virais de sistemas de degradaci\u00f3n celular. Por exemplo, a formaci\u00f3n de factor\u00edas virais do viroplasma do virus da febre porcina aficana (ASFV) \u00e9 moi similar \u00e1 formaci\u00f3n do agresoma. Un agresoma \u00e9 un sitio perinuclear, no que as prote\u00ednas mal pregadas son transportadas e almacenadas polos compo\u00f1entes celulares para a s\u00faa destruci\u00f3n. Prop\u00faxose que o viroplasma poder\u00eda ser o produto da coevoluci\u00f3n entre o virus e o seu h\u00f3spede. \u00c9 posible que unha resposta celular dese\u00f1ada orixinalmente para reducir a toxicidade de prote\u00ednas mal pregadas fose aproveitada polos virus citoplasm\u00e1ticos para mellorar a s\u00faa replicaci\u00f3n, a s\u00edntese da c\u00e1psida do virus e a s\u00faa ensamblaxe. Alternativamente, a activaci\u00f3n de mecanismos de defensa do h\u00f3spede pode implicar o secuestro de compo\u00f1entes do virus en agregados para impedir a s\u00faa diseminaci\u00f3n, seguida da s\u00faa neutralizaci\u00f3n. Por exemplo, os viroplasmas de virus de mam\u00edferos conte\u00f1en certos elementos da maquinaria de degradaci\u00f3n celular que poder\u00edan habilitar mecanismos protectores celulares contra os compo\u00f1entes virais. Dada a coevoluci\u00f3n que se produciu entre os virus e as s\u00faas c\u00e9lulas h\u00f3spede, os cambios na estrutura celular inducidos durante a infecci\u00f3n \u00e9 probable que supo\u00f1an unha combinaci\u00f3n das d\u00faas estratexias.\nUso en diagn\u00f3sticos.\nA presenza de viroplasmas util\u00edzase para diagnosticar certas infecci\u00f3ns virais. Comprender o fen\u00f3meno da agregaci\u00f3n de virus e a resposta da c\u00e9lula \u00e1 presenza de virus, e se os viroplasmas facilitan ou inhiben a replicaci\u00f3n viral, pode axudar a desenvolver novas estratexias terap\u00e9uticas contra as infecci\u00f3ns virais en c\u00e9lulas animais e de plantas."}
{"id": "452853", "revid": "27155", "url": "https://gl.wikipedia.org/wiki?curid=452853", "title": "Factor\u00eda viral", "text": ""}
{"id": "452857", "revid": "85894", "url": "https://gl.wikipedia.org/wiki?curid=452857", "title": "Ram\u00f3n Somoza \u00c1lvarez", "text": "Ram\u00f3n Somoza \u00c1lvarez, nado en Ourense en 1899 e finado en Castroncelos (A Pobra do Broll\u00f3n) o 13 de xullo de 1938, foi un gandeiro e pol\u00edtico galego.\nTraxectoria.\nGandeiro. En 1930 participou na reorganizaci\u00f3n da Agrupaci\u00f3n Socialista de Monforte de Lemos. Participou na folga xeral revolucionaria de 1934 e foi procesado. Liberado grazas a amnist\u00eda decretada tralo triunfo do Frente Popular nas elecci\u00f3ns de febreiro de 1936, foi recibido en San Clodio de Ribas de Sil xunto con Juan Tiz\u00f3n Herreros e Eduardo Amador Corzo. Foi designado concelleiro de Monforte polo gobernador civil o 15 de marzo. Co golpe de Estado do 18 de xullo de 1936 fuxiu ao monte. Foi capturado o 11 de xullo de 1938. Foi asasinado con Jos\u00e9 Rodr\u00edguez Silvosa o 13 de xullo de 1938 en Seixo de Castroncelos (A Pobra do Broll\u00f3n) durante un traslado."}
{"id": "452858", "revid": "23204", "url": "https://gl.wikipedia.org/wiki?curid=452858", "title": "Dunkin'", "text": "Dunkin' (co\u00f1ecido como \"Dunkin' Coffee\" en Espa\u00f1a), chamada anteriormente Dunkin' Donuts, \u00e9 unha cadea multinacional de franqu\u00edas de tipo cafetar\u00eda especializadas en d\u00f3nuts, fundada por William Rosenberg en 1950 en Quincy, Massachusetts, nos Estados Unidos.\nA oferta principal das cafetar\u00edas da marca bas\u00e9ase no caf\u00e9 e nos d\u00f3nuts, as cales se ofrecen en multitude de sabores e con coberturas de cores chamativas. Co tempo, a marca foi ampliando a s\u00faa gama de produtos, chegando a ter a d\u00eda de hoxe granizados, xeados, refrescos, t\u00e9, s\u00e1ndwiches, zumes ou aperitivos.\nA competencia directa de Dunkin' na maior\u00eda dos pa\u00edses xeralmente \u00e9 Starbucks Coffee."}
{"id": "452859", "revid": "85894", "url": "https://gl.wikipedia.org/wiki?curid=452859", "title": "Antonio Carballo V\u00e1zquez", "text": "Antonio Carballo V\u00e1zquez, nado en Coles cara a 1884 e finado en Vigo o 12 de maio de 1937, foi un industrial e pol\u00edtico galego.\nTraxectoria.\nPresidente da loxa mas\u00f3nica Vicus N\u00ba 8. Coa Rep\u00fablica foi elixido concelleiro de Vigo nas elecci\u00f3ns do 12 de abril. Foi suspendido como concelleiro en 1934. Militante de Izquierda Republicana. Foi reposto como concelleiro o 20 de febreiro de 1936. Co golpe de Estado do 18 de xullo de 1936 foi detido. Foi xulgado en consello de guerra sumar\u00edsimo con Jos\u00e9 Caldas Iglesias e Julio Vilaboa Villar, acusado de rebeli\u00f3n militar e condenado a pena de morte. Foi fusilado no castelo do Castro. Abr\u00edronlle expediente de incautaci\u00f3n de bens en setembro de 1937."}
{"id": "452860", "revid": "43337", "url": "https://gl.wikipedia.org/wiki?curid=452860", "title": "Dunkin' Coffee", "text": ""}
{"id": "452861", "revid": "1888", "url": "https://gl.wikipedia.org/wiki?curid=452861", "title": "Coma un allo", "text": "Coma un allo \u00e9 un programa concurso de preguntas e respostas, emitido pola Televisi\u00f3n de Galicia. Comezou a emitirse o 11 de setembro de 2017.\nCaracter\u00edsticas.\nO programa \u00e9 obra da produtora Centro\u00f1a PC. Est\u00e1 dirixido por Paco Lodeiro, e presentado por Bernardo Monta\u00f1a. Conta coa colaboraci\u00f3n t\u00e9cnica da enxe\u00f1eira e escritora Mar\u00eda Canosa e do f\u00edsico Jorge Mira, que xa coincidiran en \"Verbas van\" e \"Cifras e letras\".\nFuncionamento.\nEn cada programa participan tres concursantes. Cada programa est\u00e1 adicado a un tema e conta con diversas probas. No primeiro bloque est\u00e1n:\nAlternando estas probas est\u00e1 o Bota Contas, onde cada participante debe resolver seis contas aritm\u00e9ticas.\nNo segundo bloque est\u00e1n:\nAs d\u00faas persoas con m\u00e1is puntos pasan \u00e1 seguinte fase, A Allada. Consiste en adivi\u00f1ar seis palabras a partir da definici\u00f3n dada, coas d\u00faas primeiras letras como pista. As palabras est\u00e1n dispostas de maneira que as s\u00faas iniciais forman un acr\u00f3stico relacionado co tema de cada programa. Se non se acertan as seis palabras, a persoa con menos puntos pode optar ao rebote.\nReconto final\nParticipantes.\nHai un l\u00edmite de participaci\u00f3ns, un m\u00e1ximo de 50 programas, e un premio m\u00e1ximo, 30.000 euros.\nEn setembro de 2018, Eloy Troitas, de Riotorto, levou o maior bote, de 29.300 euros. O primeiro concursante en acadar os 50 programas foi o vigu\u00e9s Alberto Garc\u00eda Prado. \nO programa n\u00famero 500, emitido o 11 de marzo de 2020, acolleu nunha edici\u00f3n especial os tres concursantes que acadaran o m\u00e1ximo de programas de permanencia. Nesta ocasi\u00f3n participaron, amais de Alberto, Antonio Freire, tam\u00e9n de Vigo, e Estevo, de Pontevedra.\nProgramas especiais.\nNo Nadal adoita haber varias edici\u00f3ns especiais en que participan personalidades de sona coma Oswaldo Digon, Monti Casti\u00f1eiras, Mar\u00eda Solar, Loli G\u00f3mez, Lu\u00eds Iglesia, Carlos Amado, Adri\u00e1n D\u00edaz, Luc\u00eda Rodr\u00edguez, Terio Carrera, Kiko Novoa, Marta Doviro e Xos\u00e9 Ram\u00f3n Gayoso. Tam\u00e9n houbo edici\u00f3ns especiais infant\u00eds, con nenos e nenas de 4\u00ba de primaria de varios centros educativos, como o CEIP Eugenio L\u00f3pez de Cee, o CEIP O Areal de Camari\u00f1as, o CEIP Labarta Pose de Baio e o CEIP Aquilino Iglesia Alvari\u00f1o de Abad\u00edn."}
{"id": "452863", "revid": "98629", "url": "https://gl.wikipedia.org/wiki?curid=452863", "title": "F\u00e9nix (moeda)", "text": "O f\u00e9nix ou phoenix (do grego: \"\u03c6\u03bf\u03af\u03bd\u03b9\u03be\") foi a primeira unidade monetaria da Grecia moderna, vixente entre 1828 e 1832, cando foi substitu\u00eddo polo dracma, e dividido en 100 lepta (sing. lept\u00f3n). \nTomou o seu nome da m\u00edtica ave f\u00e9nix, como s\u00edmbolo do rexurdimento de Grecia durante a s\u00faa guerra de independencia, que a\u00ednda persist\u00eda. \nHistoria.\nContexto do seu nacemento.\nA creaci\u00f3n dunha moeda nacional era un dos asuntos m\u00e1is perentorios para o novo Estado grego, que estaba a nacer, para acabar co caos monetario en que estaba sumido. Antes da introduci\u00f3n do f\u00e9nix, as transacci\u00f3ns resolv\u00edanse cunha gran variedade de moedas, entre as que estaba o kuru\u015f, a\u00ednda que era tam\u00e9n com\u00fan o circulante doutros pa\u00edses como Francia, Gran Breta\u00f1a, Rusia ou Austria, as\u00ed como o real de oito espa\u00f1ol, moi utilizado na \u00e9poca como moeda global. \nEsta prioridade do gobernador Kapodistrias plasmouse nun decreto do 12 de abril de 1828 polo que se autorizaba a implantaci\u00f3n do f\u00e9nix de prata como moeda nacional, dividido en 100 lepta, acoll\u00e9ndose as\u00ed ao sistema decimal caracter\u00edstico da Uni\u00f3n Monetaria Latina e daquela xa asumido pror Francia. O Goberno ruso achegoulle \u00e1 Administraci\u00f3n grega un mill\u00f3n e medio de rublos para p\u00f3r en marcha o proxecto.\nTraxectoria.\nKapodistrias puxo \u00e1 fronte do proxecto de creaci\u00f3n do f\u00e9nix o pol\u00edtico, magnate e banqueiro grego Alexandros Kontostavlos\".\" Este viaxou a Malta, onde negociou a adquisici\u00f3n de varias prensas monetarias que ata a data foran utilizadas pola Orde de Malta. Finalmente, os enxe\u00f1os foron levados a Exina. D\u00e1se a coincidencia de que en Exina foi onde se emitiron tanto as primeiras moedas da Antiga Grecia, cara ao ano 700 a. de C. (estatero) como as primeiras do Estado grego moderno (f\u00e9nix).\nOs cu\u00f1os para os f\u00e9nix e os lepta foron labrados polo armenio Chatzigrigoris Pyrobolistis e as primeiras moedas sa\u00edron das m\u00e1quinas o 27 de xu\u00f1o de 1829 (a\u00ednda que con data de 1828) cos valores de 1 f\u00e9nix, 20 lepta, 10 lepta, 5 lepta e 1 lept\u00f3n. O conxunto de cinco f\u00e9nix era equivalente a un t\u00e1lero de prata, que tam\u00e9n circulaba en Grecia nesa data como moeda internacional. \nO 30 de xu\u00f1o de 1829 estableceuse a casa de moeda nacional, onde a produci\u00f3n continuou coa ollada posta na data do 1 de outubro dese mesmo ano, cando estaba previsto o lanzamento da nova unidade monetaria. Todos os f\u00e9nix e os seus divisores foron fabricados na casa de moeda nacional de Exina, que continuou activa ata 1833.\nO f\u00e9nix estaba destinado a substitu\u00edr o kuru\u015f otom\u00e1n, coa equivalencia de 6 f\u00e9nix por cada kuru\u015f. O kuru\u015f equival\u00eda exactamente ao real de oito, unha sexta parte de cuxo peso equival\u00eda a 4,074 gramos de prata pura; por\u00e9n, o f\u00e9nix s\u00f3 conti\u00f1a 3,747 gramos de prata xa que, ao ser o peso espa\u00f1ol doadamente adulterable, de ser totalmente equivalente, o f\u00e9nix ter\u00eda desaparecido da circulaci\u00f3n en favor do real.\u200b \nPor\u00e9n, malia os esforzos gobernamentais, s\u00f3 se cu\u00f1ou un pequeno n\u00famero de moedas (est\u00edmase que unhas 12.000), polo que a maior parte das transacci\u00f3ns no pa\u00eds seguiron a efectuarse en moeda estranxeira. Carente do metal necesario para cu\u00f1ar m\u00e1is moeda, o Goberno emitiu en 1831 billetes (de 5, 10, 50 e 100 f\u00e9nix) por un valor total de 300.000 f\u00e9nix, que non se sustentaban en dep\u00f3sito ning\u00fan, motivo polo que axi\u00f1a foron rexeitados e apenas chegaron a circular. \nFinalmente, en 1832, coa chegada do rei Otto, reformouse o sistema monetario e o f\u00e9nix foi substitu\u00eddo por unha nova moeda de id\u00e9ntico valor, o dracma, que foi introducido oficialmente en 1833."}
{"id": "452864", "revid": "65337", "url": "https://gl.wikipedia.org/wiki?curid=452864", "title": "Phoenix (moeda)", "text": ""}
{"id": "452865", "revid": "1888", "url": "https://gl.wikipedia.org/wiki?curid=452865", "title": "Manuel Juncal Paredes", "text": "Manuel Jes\u00fas Juncal Paredes, nado en Moa\u00f1a cara a 1898 e finado en Vigo o 12 de maio de 1937, foi un mestre e pol\u00edtico galego.\nTraxectoria.\nFillo de Francisco Juncal Curr\u00e1s. Foi mestre interino en Moa\u00f1a (1921), en 1923 foi destinado a San Mateo de Oliveira (Ponteareas), en 1925 a Tameiga, despois a Nespereira (Pazos de Borb\u00e9n) e en 1933 coa s\u00faa muller \u00e1s Escolas Graduadas do Porri\u00f1o. Foi alcalde de Pazos de Borb\u00e9n. Militante de Izquierda Republicana, foi vocal do Comit\u00e9 pro-Autonom\u00eda de Galicia do Porri\u00f1o en xu\u00f1o de 1936. Co golpe de Estado do 18 de xullo de 1936 foi detido. Xulgado en consello de guerra, foi fusilado o 12 de maio de 1937. Foi separado do servizo e baixa na escala en xaneiro de 1941.\nVida persoal.\nCasou coa tam\u00e9n mestra Mar\u00eda Clotilde Gayoso Rodr\u00edguez en 1924."}
{"id": "452866", "revid": "1888", "url": "https://gl.wikipedia.org/wiki?curid=452866", "title": "Manuel Jes\u00fas Juncal Paredes", "text": ""}
{"id": "452868", "revid": "1093", "url": "https://gl.wikipedia.org/wiki?curid=452868", "title": "Manuel Pedro Fern\u00e1ndez Moreiras", "text": ""}
{"id": "452869", "revid": "63181", "url": "https://gl.wikipedia.org/wiki?curid=452869", "title": "Lumparland", "text": "Lumparland \u00e9 un municipio de Finlandia situado na rexi\u00f3n de \u00c5land. En 2018 a s\u00faa poboaci\u00f3n era de 390\u00a0habitantes. A superficie do termo municipal \u00e9 de 87,04\u00a0km2, dos cales 50,69nbsp;km2 son auga. O concello ten unha densidade de poboaci\u00f3n de 10,73\u00a0hab./km\u00b2.\nLimita cos cancellos de F\u00f6gl\u00f6, Jomala, Lemland, Sund e V\u00e5rd\u00f6, todos eles no arquip\u00e9lago das \u00c5land.\nO concello \u00e9 uniling\u00fce en sueco."}
{"id": "452871", "revid": "5132", "url": "https://gl.wikipedia.org/wiki?curid=452871", "title": "CA Belgrano", "text": ""}
{"id": "452879", "revid": "27155", "url": "https://gl.wikipedia.org/wiki?curid=452879", "title": "Vector (epidemiolox\u00eda)", "text": ""}
{"id": "452882", "revid": "89787", "url": "https://gl.wikipedia.org/wiki?curid=452882", "title": "Odontof\u00f3ridos", "text": "A dos odontof\u00f3ridos (\"Odontophoridae\") \u00e9 unha familia de aves da orde dos galiformes. \nConta con 34 especies de pequeno tama\u00f1o e aspecto \u00e9 h\u00e1bitos semellantes aos dos paspallases, das que 32 son propias de Am\u00e9rica, desde os Estados Unidos at\u00e9 a Arxentina, que viven en bosques tropicais, subtropicais e temperados, as\u00ed como en \u00e1reas de matogueiras, sabanas e terras de cultivo, desde o nivel do mar at\u00e9 os 3 300 m de altitude, e co\u00f1ecidas vulgarmente, na bibliograf\u00eda internacional, como \"paspallases americanos\" ou \"paspallases do Novo Mundo\" (a\u00ednda que non est\u00e1n relacionados filoxeneticamnte cos paspallases do Vello Mundo (do x\u00e9nero \"Coturnix).\nAs outras d\u00faas, pertencentes ao x\u00e9nero \"Ptilopachus\", de distribuci\u00f3n africana e tradicionalmente situadas na familia dos fasi\u00e1nidos, agora s\u00e1bese que est\u00e1s m\u00e1is relacionados cos paspallases do Novo Mundo. \nRecentemente (2013) o x\u00e9nero foi reclasificado por Bowie \"et al.\" dentro da familia dos odontof\u00f3ridos, creando para el unha nova subfamilia, a dos \"Ptilopachinae\", diferenciada da dos \"Odontophorinae\" (que engloba \u00e1s 32 especies de paspallases do Novo Mundo).\nTaxonom\u00eda.\nDescrici\u00f3n.\nA familia foi descrita en 1844 polo naturalista e ornit\u00f3logo e ingl\u00e9s John Gould.\nEtimolox\u00eda.\nO nome cient\u00edfico da familia, \"Odontophoridae\", est\u00e1 formado pola uni\u00f3n dos elementos do lat\u00edn cient\u00edfico \"Odontophor-\" e \"-\u01d0dae\". O primeiro esta tirado do xenitivo do nome do x\u00e9nero tipo da familia, \"Odonthophorus\", e o seguno \u00e9 a desinencia coa que se forman os nomes das familias de animais. \nPara a etimolox\u00eda do x\u00e9nero, v\u00e9xase \"Odontophorus\".\nClasificaci\u00f3n.\nA familia subdiv\u00eddese en d\u00faas subfamilias, cos x\u00e9neros que se indican:\nFamilia odontof\u00f3ridos \"(Odontophoridae)\" Gould 1844 "}
{"id": "452883", "revid": "1131", "url": "https://gl.wikipedia.org/wiki?curid=452883", "title": "Voo 400 de TWA", "text": "O voo 400 de TWA foi un Martin 4-0-4, con rexistro N40403, que se esnafrou engalando do aeroporto de Pittsburgh. 22 das 36 persoas a bordo, inclu\u00eddo un tripulante, morreron no accidente.\nO voo 400 \u00eda ser un voo IFR ata o aeroporto de Newark. Neste voo en particular, o primeiro oficial estaba no asento da esquerda, xa que estaba sendo revisado polo capit\u00e1n. Cando o avi\u00f3n se levantou do chan, experimentouse unha forte gui\u00f1ada mentres o primeiro oficial reduc\u00eda potencia a unha altura duns 30 metros. Case inmediatamente a luz de aviso de lume do motor 1 acendeuse; por\u00e9n, a alarma de lume nunca soou. Nese momento, crese que o primeiro oficial decelerou o motor 1. O capit\u00e1n s\u00f3 notou a perda de potencia no indicador de presi\u00f3n efectiva media, pero nunca viu a luz de aviso. Puxo o motor ao ralent\u00ed e cando o primeiro oficial \u00eda premer o bot\u00f3n para po\u00f1er manualmente a h\u00e9lice en bandeira o capit\u00e1n parouno. O capit\u00e1n idicou que o dispositivo autom\u00e1tico para po\u00f1er a h\u00e9lice en bandeira se encargar\u00eda do motor 1. Isto nunca ocorreu xa que a panca do acelerador fora atrasada a unha posici\u00f3n por detr\u00e1s dos interruptores que armaban o dispositivo autom\u00e1tico que deber\u00eda po\u00f1en en bandeira a h\u00e9lice. A h\u00e9lice 1 creou a suficiente resistencia como para causar que o avi\u00f3n seguise gui\u00f1ando cara \u00e1 esquerda. A tan s\u00f3 515\u00a0m despois do fin da pista, \u00e1s 7:20 pm, o avi\u00f3n esnafrouse.\nO aviso de lume parece que foi causado for un fallo no conector de fixaci\u00f3n do escape. Os gases quentes de sa\u00edda foron expulsados directamente sobre un detector de sobrequentamento.\nA causa probable do accidente foi determinada como: \"acci\u00f3n de emerxencia non coordinada en moi pouco tempo dispo\u00f1ible para a tripulaci\u00f3n, que levou a unha configuraci\u00f3n do avi\u00f3n cunha resistencia insuperable\"."}
{"id": "452884", "revid": "22795", "url": "https://gl.wikipedia.org/wiki?curid=452884", "title": "Odontophoridae", "text": ""}
{"id": "452885", "revid": "89787", "url": "https://gl.wikipedia.org/wiki?curid=452885", "title": "Maya Deren", "text": "Eleanora Derenkowsky (en ), nada en K\u00ediv o 29 de abril de 1917 e finada en Nova York o 13 de outubro de 1961, foi unha directora de cinema, bailarina, core\u00f3grafa, poeta e escritora ucra\u00edna nacionalizada estadounidense, co\u00f1ecida como Maya Deren. Foi unha das principais realizadoras de cine experimental dos anos 40. Est\u00e1 considerada a nai do cinema underground, surrealista e de vangarda nos Estados Unidos. Os seus filmes insp\u00edranse na psican\u00e1lise e no surrealismo. A s\u00faa obra \"Meshes of the Afternoon\", premiada no Festival Internacional de Cannes, est\u00e1 considerada un dos filmes experimentais m\u00e1is importantes e influentes do s\u00e9culo XX. A curtametraxe de car\u00e1cter feminista explora as imaxes do interior dunha muller, que nos seus so\u00f1os ten un terror cara aos obxectos da s\u00faa vida coti\u00e1.\nTraxectoria.\nPrimeiros anos e educaci\u00f3n.\nMaya Deren naceu en K\u00ediv, Ucra\u00edna. En 1922 despois dunha serie de pogromos antisemitas e polas simpat\u00edas do seu pai por Lev Trotski, a familia voou a Syracuse, Nova York. O pai acurtou o nome familiar a \"Deren\" pouco tempo despois de chegar a Nova York. Uniuse ao corpo de psiquiatras no \u201cState Institute for the Feeble-Minded\u201d en Syracuse. A s\u00faa nai mudouse a Par\u00eds para estar coa s\u00faa outra filla, mentres ela asist\u00eda \u00e1 \u201cLeague of Nations School\u201d en Xenebra, Su\u00edza dende 1930 ata 1933. En 1928, f\u00edxose cidad\u00e1 dos Estados Unidos de Am\u00e9rica.\nDeren comezou os seus estudos de grao na Universidade de Syracuse, onde se uniu \u00e1 \u201cTrotskyist Young People's Socialist League\u201d. A trav\u00e9s da liga de mozos socialistas co\u00f1eceu a Gregory Bardacke, con quen casou aos 18 anos. Despois de graduarse en 1935 mudouse \u00e1 cidade de Nova York. Ela e o seu esposo apoiaron varias causas socialistas na cidade. Graduouse da Universidade de Nova York. En 1939 divorciouse. Comezou estudos de mestr\u00eda en literatura inglesa na New School for Social Research e completounos no Smith College.\nDespois de graduarse no Smith, Deren regresou \u00e1 New York\u2019s Greenwich Village onde traballou como secretaria free-lance. En 1941 converteuse na secretaria persoal da core\u00f3grafa Katherine Dunham e ao final dunha xira a compa\u00f1\u00eda de danza det\u00edvose en Hollywood. A\u00ed foi onde Deren co\u00f1eceu a Alexandr Hackenschmied, un fot\u00f3grafo e camar\u00f3grafo checo moi co\u00f1ecido, quen se converteu no seu segundo esposo en 1942 e con quen compartiu a direcci\u00f3n dalgunhas das s\u00faas obras como directora cinematogr\u00e1fica.\nCinema.\nA autora defin\u00eda as s\u00faas propias obras co termo \"filmes de c\u00e1mara\", posto que aspiraban a chegar a un p\u00fablico non moi amplo, a un p\u00fablico intimista. Non aspiraban a exhibirse nos grandes cines, pero tampouco \u00e1 marxinalidade. Os seus circu\u00edtos eran as universidades, museos etc., todo o que estaba en mans da arte pero ao que o cinema non accedera a\u00ednda.\nEn 1943, adoptou o nome de Maya Deren e nese mesmo ano comezou a facer unha pel\u00edcula con Marcel Duchamp, \"The Witche's Cradle\", a cal nunca se terminou, mais est\u00e1n dispo\u00f1ibles as partes gravadas sen editar. Nese momento o seu c\u00edrculo social inclu\u00eda a Andr\u00e9 Breton, Duchamp, John Cage e Ana\u00efs Nin.\nO segundo filme que realizou foi \"At Land\" en 1944. Fixo tam\u00e9n \"A Study in Choreography for the Camera\" en 1947. \"Ritual of Transfigured Time\" \u00e9 o filme m\u00e1is parecido en forma narrativa a \"Meshes in the Afternoon\" que neste caso explora o medo ao rexeitamento e a liberdade da expresi\u00f3n nun ritual de depuraci\u00f3n.\nEn 1946 foi galardoada coa bolsa Guggenheim pola s\u00faa creatividade f\u00edlmica convert\u00e9ndose na primeira muller do mundo en recibir dita bolsa para filmar con total liberdade.\nEn 1947 ga\u00f1ou tam\u00e9n o Gran Premio Internacional por un filme en 16mm experimental por \"Meshes in the Afternoon\" no Festival Internacional de Cine de Cannes. Codirixido co seu marido, Alexander Hammid, a peza influ\u00edu especialmente en directores como Jean Cocteau, Luis Bu\u00f1uel ou David Lynch. O filme foi adquirido polo MoMA de Nova York.\nO filme \"Meditation on Violence\" foi realizado en 1948. Chao Li Chi foi o artista marcial que se encargou da acci\u00f3n, a cal \u00e9 unha demostraci\u00f3n de artes marciais chinesas que s\u00f3 \u00e9 tocada unha vez na montaxe para engadir un salto do artista marcial a outro plano onde aparece m\u00e1is ataviado e cunha espada. Este foi o primeiro filme de Deren que utiliza elementos da cultura afro-haitiana inclu\u00edndo dentro da m\u00fasica alg\u00fans tambores de Hait\u00ed acompa\u00f1ados de frautas chinesas. Resulta moi interesante como precedente directo do que hoxe adoita chamarse world music.\nEn 1958 Deren en equipo coa Metropolitan Opera Ballet School creou \"The Very Eye of Night\", o seu \u00faltimo filme conclu\u00eddo, onde un grupo de bailar\u00edns se moven ao estilo de deuses gregos sobre un fondo de estrelas, aparentando estar libres da forza da gravidade.\nDeren distribu\u00eda os seus propios filmes e promov\u00edaos a trav\u00e9s de clases e relatorios nos Estados Unidos, Canad\u00e1 e Cuba. Tam\u00e9n actuaba, montaba, escrib\u00eda e dirix\u00eda as s\u00faas propias pel\u00edculas. A trav\u00e9s da d\u00e9cada dos 40 e os 50, Deren atacou a Hollywood polo seu monopolio art\u00edstico, pol\u00edtico e econ\u00f3mico sobre o cinema estadounidense. Dic\u00eda: \"Fago os meus filmes co que Hollywood gasta en pintura de beizos\", e queix\u00e1base de que Hollywood \"foi un grande obst\u00e1culo para que o cinema se definise e desenvolvese como unha forma de arte creativa e fina\". A s\u00faa posici\u00f3n sempre foi de oposici\u00f3n aos est\u00e1ndares e \u00e1s pr\u00e1cticas da industria f\u00edlmica de Hollywood. Deren fundou a Creative\u00a0Film Foundation, fundaci\u00f3n que xunto \u00e1 colaboraci\u00f3n con Cinema 16, dende 1956 ata 1961, se dedicou a\u00a0premiar o traballo de cineastas independentes.\nDeren ti\u00f1a un grande interese polo vod\u00fa e grazas \u00e1 bolsa Guggenheim puido financiar unha viaxe a Hait\u00ed. Dunham, a directora da compa\u00f1\u00eda de danza onde traballara anos atr\u00e1s, realizara a s\u00faa tese sobre os bailes haitianos, o que influ\u00edu claramente nos intereses de Deren, quen non s\u00f3 filmou varias horas de rituais de vod\u00fa, sen\u00f3n que comezou a participar neles e adoptou a relixi\u00f3n. O seu libro \"Divine Horsemen: The Living God\u00b4s of Haiti\" e as s\u00faas horas de gravaci\u00f3n documental foron organizadas e editadas vinte anos despois da morte de Maya polo seu terceiro marido, Teiji It\u014d e a s\u00faa esposa Cherel It\u014d.\nMaya Deren tam\u00e9n era escritora. O seu libro m\u00e1is destacado foi \"Anagrama\" no que d\u00e1 claves sobre a filosof\u00eda do seu cinema, de como todas as pezas te\u00f1en unha importancia fundamental no resultado.\nMorte.\nDeren morreu en 1961 \u00e1 idade de 44 anos dun derramo cerebral causado por unha desnutrici\u00f3n avanzada. A s\u00faa condici\u00f3n tam\u00e9n foi agravada polas anfetaminas que tomaba dende que comezou a traballar con Dunham en 1941, prescritas polo doutor Max Jacobson quen foi investigado por \"The New York Times\" por desenvolver adicci\u00f3n e dependencia \u00e1s drogas nos seus pacientes e foille retirada a licenza en 1975. Deren tam\u00e9n estaba a tomar xunto coas anfetaminas algunhas pastillas para durmir, isto axuntado a un precedente de hipertensi\u00f3n familiar. Foi incinerada e as s\u00faas cinzas foron esparexidas no monte Fuji, no Xap\u00f3n.\nInfluencias.\nEst\u00e1 considerada como a nai do cinema underground nos Estados Unidos. O significativo da s\u00faa achega \u00e9 que toda a s\u00faa carreira correu en paralelo \u00e1 apertura de novas v\u00edas para o cine de vangarda. A s\u00faa obra serviu de bisagra entre as artes pl\u00e1sticas e o cinema. Maya Deren foi a primeira directora de cine estadounidense que visitou institutos e universidades para dar a co\u00f1ecer o cinema experimental. Para comprender o conxunto da s\u00faa obra, \u00e9 necesario considerar os tres alicerces fundamentais da s\u00faa formaci\u00f3n art\u00edstica:\nFilmograf\u00eda.\nO seu filme m\u00e1is salientable \u00e9 \"Meshes of the Afternoon\" de 1943, codirixido co seu ent\u00f3n esposo, Alexander Hammid. Nela parte do on\u00edrico no cine e a pintura europea e fai da muller a protagonista, interpretada por ela mesma."}
{"id": "452886", "revid": "85894", "url": "https://gl.wikipedia.org/wiki?curid=452886", "title": "Legio VII Gemina", "text": "A Legio VII Gemina (S\u00e9tima lexi\u00f3n \u00abxemelga\u00bb) foi unha lexi\u00f3n romana, creada polo emperador Galba en Clunia (Burgos) cando foi proclamado emperador polas s\u00faas tropas en contra de Ner\u00f3n no ano 68.\nEsta lexi\u00f3n, nada como \"Legio VII Galbiana\", serviulle para completar os efectivos da \"Legio VI Victrix\" e obter as\u00ed un ex\u00e9rcito que lle permitise converterse en emperador.\nA cidade de Le\u00f3n creceu ao redor do lugar onde estaba asentada a \"Legio\" \"VI Victrix\" at\u00e9 69, substitu\u00edda pola \"Legio\" \"VII Gemina\" en 74 procedente de \"Pannonia\", sendo o nome de Le\u00f3n unha evoluci\u00f3n do termo \"Legio\" (m\u00e1is exactamente do seu acusativo \"Legionem)\", xa que a actual cidade de Le\u00f3n naceu como asentamento de lexi\u00f3ns romanas.\nHistoria.\nO 10 de xu\u00f1o do ano 68, Galba creou a \"Legio VII\" co fin de reforzar o seu escaso ex\u00e9rcito na s\u00faa aventura de golpe de estado e destituci\u00f3n do emperador Ner\u00f3n. A lexi\u00f3n saqueou Roma, ademais de levar a cabo outras operaci\u00f3ns. Tras o asasinato de Galba declarouse partidaria do emperador Ot\u00f3n, participando xunto a el no seu enfrontamento con Vitelio, contra cuxo ex\u00e9rcito combateu na primeira batalla de Bedriacum, na que foi vencida.\nVitelio, unha vez obtida a p\u00farpura, mantivo a Lexi\u00f3n en Italia, onde, como moitas outras unidades que apoiaran a Ot\u00f3n, se declarou partidaria de Vespasiano, quen, unha vez derrotado Vitelio e asegurado no trono, procedeu a refundir os minguados efectivos da \"VII Galbiana\" cos restos doutra lexi\u00f3n, posibelmente os da disolta \"Legio I Germanica\", que se pasara ao Imperio G\u00e1lico durante a revolta de Civilis, para formar a \"Legio VII Gemina Felix\".\nA nova unidade foi enviada a \"Pannonia\", para reforzar a gornici\u00f3n dunha fronteira que resultara debilitada polas perdas sufridas polas s\u00faas unidades durante a segunda batalla de Bedr\u00edacum.\nHispania: 74\u2013192.\nNo ano 74, o emperador Vespasiano decidiu o traslado da \"Legio VII Gemina Felix\" \u00e1 provincia \"Hispania Tarraconensis\", asent\u00e1ndoa no antigo campamento da \"Legio VI Victrix\" en \"Legio\", a actual Le\u00f3n, onde permanecer\u00eda at\u00e9 o final da presenza romana en \"Hispania\", de maneira que, xunto coas s\u00faas unidades auxiliares, formaba a \u00fanica gornici\u00f3n de toda a Pen\u00ednsula Ib\u00e9rica, permanecendo na mencionada provincia \"Tarraconensis\". Existe a teor\u00eda de que a causa do establecemento da S\u00e9tima X\u00e9mina en Le\u00f3n foi para protexer as minas de ouro das M\u00e9dulas (onde chegaron a traballar 80.000 persoas), e tam\u00e9n, e principalmente, para controlar a \u00e1stures e c\u00e1ntabros.\nNo ano 89, baixo Domiciano, cando a unidade estaba dirixida polo futuro emperador Traxano, trasladouse at\u00e9 \"Germania Inferior\" para colaborar na represi\u00f3n da revolta de L. Antonio Saturnino, a\u00ednda que, a pesar de realizar unha marcha forzada de tan s\u00f3 un mes, chegou tarde e non puido participar na supresi\u00f3n desta revolta, polo que non obtivo os ep\u00edtetos de \"Pia Fidelis Domitiana\", asignados \u00e1s lexi\u00f3ns e unidades auxiliares que si participaron efectivamente nesta operaci\u00f3n.\nPouco despois, por orde de Domiciano, enviou unha \"vexillatio\" aos \"Agri Decumates\", recentemente incorporados ao Imperio, colaborando na construci\u00f3n do sistema defensivo do novo \"limes\" e das v\u00edas de comunicaci\u00f3n locais.\nXa baixo Traxano, a Lexi\u00f3n puido enviar un destacamento ao Danubio para participar nas guerras dacias de Traxano. Con Hadriano, enviou unha \"vexillatio\" a \"Britania\", colaborando na construci\u00f3n da Muralla de Hadriano. Por orde de Antonino P\u00edo, unha \"vexillatio\" da unidade foi transferida \u00e1 \u00c1frica Proconsular, ao campamento da \"Legio III Augusta\" en Lambaesis para combater contra os \"Mauri\", que ameazaban a estabilidade das provincias romanas do Magreb.\nBaixo Marco Aurelio, combateu contra eses \"Mauri\" na \"B\u00e9tica\" nos anos 171, asentando os seus reais en \"It\u00e1lica\", e novamente en 174\u2013175, a\u00ednda que a s\u00faa participaci\u00f3n nesta campa\u00f1a, dirixida cara \u00e1 \"Mauretania Tingitana\", non \u00e9 segura.\nCon todo, o seu labor fundamental foi o de colaborar coa administraci\u00f3n imperial de \"Hispania\", para o que mantivo destacamentos nas zonas de minas de ouro do Bierzo, Lugo, Salamanca e o Norte de Portugal, facilitou escolta e bur\u00f3cratas aos gobernadores provinciais e os procuradores ecuestres, e, en xeral, encargouse de manter a orde nas tres provincias hispanas. As\u00ed, proporcionou persoal ao \"portorium\" de \"Tritium Magallum\" (Tricio, A Rioxa), ao de \"Lucus Augusti\" (Lugo), e \u00e1 \"statio\" de \"Segisama\" (Sasam\u00f3n, Burgos).\nTam\u00e9n colaborou na construci\u00f3n da ponte sobre o r\u00edo T\u00e1mega en \"Aqua Flaviae\" (Chaves, Portugal). As\u00ed mesmo, colaborou coa \"Ala II Flavia Hispanorum civium romanorum\" na construci\u00f3n do seu campamento en Petavonium (Rosinos de Vidriales, Zamora).\nHispania: 192\u2013406.\nA finais do s\u00e9culo II, proclamouse partidaria de Clodio Albino e despois de Septimio Severo, que lle outorgou o ep\u00edteto de Pia en 196, pasando a chamarse \"Legio VII Gemina Felix\" \"Pia\".\nAs \"figlinae\" en materiais de construci\u00f3n do \"castra\" de \"Legio\" indican que a lexi\u00f3n foi fiel a Carracalla \u2014\"Leg VII Gem F.P. Antoninianae\"\u2014, a Alexandre Severo \u2014\"Leg VII Gem F.P. Severiana\"\u2014, e a Gordiano III \u2014\"Leg VII Gem F.P. Gordianae\"\u2014.\nBaixo Aureliano, un destacamento da unidade foi enviado a Oriente para esmagar o Imperio de Palmira, permanecendo desde ese momento na zona.\nNo s\u00e9culo IV, o mencionado destacamento foi integrado no ex\u00e9rcito de manobra de Oriente e destru\u00eddo na batalla de Adrian\u00f3pole, mentres que a unidade de \"Hispania\" foi transformada en unidade \"limitanei.\" A principios do s\u00e9culo V, nos turbulentos anos da usurpaci\u00f3n de Constantino III contra Honorio, non lle resultou dif\u00edcil a Constantino ga\u00f1ar para a s\u00faa causa \u00e1s provincias hispanas. Con todo, no norte da Pen\u00ednsula dous curm\u00e1ns de Honorio, D\u00eddimo e Veriniano mantiveron ao groso das tropas fieis \u00e1 s\u00faa causa ata que foron derrotados por C\u00e9sar Constante, fillo de Constantino, e o xeneral Xeroncio \u00e1 fronte de tropas romanas das Galias e auxiliares b\u00e1rbaros chamados \"honoriaci\" nalg\u00fan punto da meseta norte pr\u00f3ximo a Palencia. Desde ent\u00f3n non volve terse noticia algunha da \"Legio VII\" e demais forzas auxiliares de gornici\u00f3n no norte."}
{"id": "452888", "revid": "22795", "url": "https://gl.wikipedia.org/wiki?curid=452888", "title": "Phasianoidea", "text": "A dos fasianoideos (\"Phasianoidea\") \u00e9 unha superfamilia de aves da orde dos galiformes.\nTaxonom\u00eda.\nDescrici\u00f3n.\nA superfamilia foi decrita en 1825 polo zo\u00f3logo irland\u00e9s Nicholas Aylward Vigors.\nEtimolox\u00eda.\nO nome \"Phasianoidea\" esta formda pola uni\u00f3n dos elementos do lat\u00edn cient\u00edfico \"Phasian-\" e \"-oidea\". O primeiro \u00e9 a ra\u00edz do xenitivo do no nome do seu x\u00e9nero tipo, \"Phasianus\", e o segundo \u00e9 a desinencia \"-oidea\", plural neutro de \"-oideus\", derivada do grego antigo \u03b5\u1f34\u03b4\u03bf\u03c2 \"e\u00eddos\", 'aspecto', 'aparencia', 'forma', coa vogal de uni\u00f3n \"-o-\", usada na formaci\u00f3n de numerosos nomes de ordes e superfamilias de animais. Literalmente: 'os que se parecen aos fais\u00e1ns'. (Ver e etimolox\u00eda do x\u00e9nero en \"Phasianus\").\nFamilias.\nA superfamilia subdiv\u00eddese en tres familias:\nSuperfamilia fasianoideos (\"Phasianoidea)\" - 225 especies"}
{"id": "452889", "revid": "72012", "url": "https://gl.wikipedia.org/wiki?curid=452889", "title": "Fasianoideos", "text": ""}
{"id": "452898", "revid": "23204", "url": "https://gl.wikipedia.org/wiki?curid=452898", "title": "Oryx and Crake", "text": ""}
{"id": "452899", "revid": "1093", "url": "https://gl.wikipedia.org/wiki?curid=452899", "title": "Ram\u00f3n Noceda Caama\u00f1o", "text": ""}
{"id": "452900", "revid": "1131", "url": "https://gl.wikipedia.org/wiki?curid=452900", "title": "Voo 253 de Aeropostal (xu\u00f1o de 1956)", "text": "O voo 253 de Aeropostal era un servizo regular de pasaxeiros dende o aeroporto internacional Idlewild, Nova York, ata o aeroporto internacional de Caracas que se esnafrou o 20 de xu\u00f1o de 1956. Sobre unha hora e 20 minutos despois de engalar a tripulaci\u00f3n informou de problemas cun dos motores e regresou a Nova York. Mentres se desfac\u00eda de combustible prepar\u00e1ndose para a aterraxe, o avi\u00f3n, un Lockheed L-1049 Super Constellation, incendiouse e esnafrouse no Oc\u00e9ano Atl\u00e1ntico en fronte de Asbury Park, Nova Jersey. Os seus 74 ocupantes morreron e no seu momento foi o accidente con m\u00e1is mortes dun voo comercial regular. Por\u00e9n, o n\u00famero de v\u00edtimas mortais foi superado tan s\u00f3 10 d\u00edas despois no desastre a\u00e9reo do Gran Can\u00f3n."}
{"id": "452901", "revid": "89787", "url": "https://gl.wikipedia.org/wiki?curid=452901", "title": "Batalla de Viadangos", "text": "A Batalla de Viadangos ou Fontedangos tivo lugar no outono do ano 1111 no lugar de Viadangos (Villadangos del P\u00e1ramo) entre unha columna de cabaleiros galegos comandada por Pedro Froilaz de Traba e Diego Xelm\u00edrez, e o ex\u00e9rcito de Afonso I de Arag\u00f3n. Ap\u00f3s coroaren o infante Afonso Reim\u00fandez (Afonso VII) como rei de Galiza en Compostela, os nobres galegos pretenderon coroalo tam\u00e9n en Le\u00f3n, a car\u00f3n da s\u00faa nai Urraca. Afonso \"o batallador\", c\u00f3nxuxe de Urraca en guerra aberta con ela polo control dos seus reinos, interpuxo o seu ex\u00e9rcito no cami\u00f1o sorprendendo e derrotando a hoste galega.\nPrecedentes.\nTralo pasamento do conde Raimundo de Borgo\u00f1a no ano 1107, o rei Afonso VI reuniu en Le\u00f3n a alta nobreza galega. Nesta xuntanza, al\u00e9n de conceder a rexencia do reino de Galiza \u00e1 s\u00faa filla Urraca, vi\u00fava de Raimundo, e sinalar como futuro rei o fillo de ambos, Afonso Raim\u00fandez, fixo xurar aos nobres convocados que defender\u00edan os dereitos do infante ao trono se a s\u00faa nai Urraca casaba de novo. Dous anos despois, logo da morte de Afonso VI, Urraca casou con Afonso \"o Batallador\", rei de Navarra e Arag\u00f3n, relegando o seu fillo Afonso Raim\u00fandez a un lugar secundario na li\u00f1a sucesoria, por debaixo do rei consorte e dos fillos que puidesen nacer do matrimonio. O casamento da ra\u00ed\u00f1a Urraca motivou a inmediata reacci\u00f3n do conde Pedro Froilaz de Traba, titor do infante Afonso, que para preservar os dereitos do seu protexido levantou a bandeira da rebeli\u00f3n proclam\u00e1ndoo rei de Galiza. Diante deste feito, Afonso de Arag\u00f3n, secundado por Urraca, iniciou a invasi\u00f3n do territorio galego. Urraca afirmar\u00eda mais tarde que a intenci\u00f3n do rei aragon\u00e9s non era outra que a de asasinar o seu fillo.\nUnha parte das forzas sociais galegas tomaron inicialmente partido pola ra\u00ed\u00f1a Urraca e o seu home, como o mesmo Xelm\u00edrez, bispo de Compostela, ou os burgueses de Lugo, que seducidos pola li\u00f1a pol\u00edtica do rei aragon\u00e9s, abriron as murallas da s\u00faa cidade. Outra parte enfrontou militarmente \u00e1 invasi\u00f3n, cheg\u00e1ndose ao asalto do castelo de Monterroso, fortaleza na que Afonso de Arag\u00f3n exerceu tan brutal represi\u00f3n que motivou as primeiras desavinzas con Urraca e o seu s\u00e9quito nobiliario. Urraca regresou a Le\u00f3n deixando s\u00f3 en campa\u00f1a ao \"batallador\" e o seu ex\u00e9rcito que continuaron asolando o territorio.\nMalia as iniciais derrotas, a poderosa casa de Traba conseguiu manter oculto o infante no rec\u00f3ndito mosteiro de Moraime e, ap\u00f3s unha campa\u00f1a de tres meses, expulsar o rei de Arag\u00f3n e Navarra \"con grande deshonra\". No ano 1111, Pedro Froilaz en alianza co bispo Xelm\u00edrez, coroou como rei de Galiza o infante de 6 anos Afonso Reim\u00fandez na Catedral de Compostela. Esta coroaci\u00f3n contou co benepl\u00e1cito da ra\u00ed\u00f1a Urraca que libraba agora unha guerra civil co seu esposo aragon\u00e9s na que precisaba imperiosamente da axuda das mesnadas galegas. Seguindo o acordo establecido, unha vez finalizada a cerimonia compostel\u00e1, os nobres galegos iniciaron cami\u00f1o cara a corte leonesa para coroar tam\u00e9n al\u00ed a Afonso VII. A percepci\u00f3n territorial da \u00e9poca concib\u00eda a\u00ednda a proxecci\u00f3n de Galiza polo espazo leon\u00e9s, por iso a secuencia l\u00f3xica era coroar a Afonso tam\u00e9n na cidade galega de Le\u00f3n, como vi\u00f1an facendo os monarcas do reino desde o s\u00e9culo X.\nA Batalla.\nAntes de levar a Le\u00f3n o rei someteuse a cidade de Lugo, a\u00ednda baixo o dominio dos burgueses partidarios de Afonso de Arag\u00f3n, deixando probabelmente na cidade parte das forzas procedentes de Compostela. A columna galega que escoltaba o neno-rei Afonso estaba composta por 246 cabaleiros das mesnadas nobiliarias baixo o mando do conde, agora mordomo real, Pedro Froilaz. \u00c9 l\u00f3xica tam\u00e9n a presenza na expedici\u00f3n, malia que as fontes hist\u00f3ricas non o indican, doutros membros da parentela dos Froilaz, cando menos de Rodrigo, irm\u00e1n do conde Pedro, que ocupaba o cargo de alf\u00e9rez (\"armiger regis\") do novo monarca. Na hoste viaxaba tam\u00e9n o bispo Xelm\u00edrez e Fernando Garc\u00eda, principal conselleiro de Urraca, xenearca da casa de Castro e, para alg\u00fans autores, fillo do rei Garc\u00eda II.\nMarchando pola antiga v\u00eda romana XIX, a columna baixou dos \"alpes de Galicia\" e sa\u00edu \u00e1 \"terra de foris,\" nome co que se daba na \u00e9poca aos p\u00e1ramos de Le\u00f3n e \u00e1s chairas de Castela. Desde Astorga, seguiuse cami\u00f1o cara a Le\u00f3n pola antiga v\u00eda romana que un\u00eda Asturica e Legio. Coa confianza de que os ex\u00e9rcitos aragoneses se encontraban lonxe, a columna det\u00edvose a pasar a noite a vinte quil\u00f3metros do destino, no lugar de Viadangos, nas proximidades do r\u00edo \u00d3rbigo. Na ma\u00f1\u00e1 segu\u00ednte, os galegos acordaron en perigo de ser rodeados por un ex\u00e9rcito listo para a batalla e netamente superior nos seus n\u00fameros. O ex\u00e9rcito aragon\u00e9s contaba con 660 cabaleiros con armadura e 2000 infantes provistos de arcos, espadas, paus e outras armas. Estas tropas a servizo do rei de Arag\u00f3n son presentadas nas cr\u00f3nicas coet\u00e1neas como unha am\u00e1lgama de soldados de diferentes nacionalidades: aragoneses, navarros, francos, normandos e mercenarios musulm\u00e1ns.\nSeguindo a narraci\u00f3n, baseada na Historia Compostel\u00e1, que fai da batalla o historiador Antonio L\u00f3pez Ferreiro, os galegos sen mais opci\u00f3n que loitar equip\u00e1ronse \u00e1s pr\u00e9sas e cargaron contra as li\u00f1as aragonesas conseguindo romper a primeira e a segunda li\u00f1a para ficar despois atoados na masa inimiga. O conde de Traba, vendo os seus extenuados e a punto de ser cercados, cargou de novo para permitir a fuxida do bispo Xelm\u00edrez e do infante Afonso, caendo el mesmo prisioneiro (ser\u00eda liberado no ano seguinte ap\u00f3s o pagamento dun rescate). O conde Fernando Garc\u00eda que cabalgaba ao seu lado, pereceu neste \u00faltimo asalto.\nMalia que Afonso de Arag\u00f3n ti\u00f1a comisionados dez dos seus mellores homes coa misi\u00f3n de capturalo, o bispo Xelm\u00edrez conseguiu escapar levando consigo o rei Afonso, ao que puxo a salvo no castelo de Orcell\u00f3n, en Ourense, fortaleza no que se encontraba refuxiada a ra\u00ed\u00f1a Urraca en compa\u00f1\u00eda, segundo L\u00f3pez Ferreiro, de dous fillos do conde Fernando Garc\u00eda, Guterre Fern\u00e1ndez de Castro e Rodrigo Fern\u00e1ndez de Castro. Unha vez confiado \u00e1 s\u00faa nai o rei, Xelm\u00edrez regresou a Astorga, cidade na que se estaban a reorganizar os superviventes para regresar a Compostela.\nResultado.\nA derrota de Viadangos fixo fracasar a segunda parte da operaci\u00f3n pol\u00edtica ideada por Xelm\u00edrez e Pedro Froilaz. Despois de ter coroado o infante Afonso en Compostela, pretend\u00edan facer o propio na corte leonesa e sentar o seu protexido a car\u00f3n da s\u00faa nai Urraca para gobernar, a trav\u00e9s do infante, o conxunto dos reinos herdados de Afonso VI. Esta coroaci\u00f3n leonesa, fora acordada e aceptada por unha ra\u00ed\u00f1a Urraca forzada polas circunstancias pois naquela altura perdera o control da meirande parte dos seus dominios a mans do seu esposo e precisaba do apoio dos nobres galegos. Na realidade o desexo da ra\u00ed\u00f1a foi sempre o de gobernar en solitario, algo impens\u00e1bel nesa etapa hist\u00f3rica. Para Afonso de Arag\u00f3n, vencedor no campo de batalla, supuxo unha oportunidade perdida pois non conseguiu o que debeu ser o seu principal obxectivo, a captura ou morte do infante Afonso, pois pola mentalidade da \u00e9poca nunca ser\u00eda aceptado como gobernante mentres existise un herdeiro lex\u00edtimo.\nNo ano seguinte \u00e1 derrota de Viadangos, Urraca convocou unha curia en Compostela cos magnates galegos e iniciou unha intensa actividade diplom\u00e1tica co fin de recadar o apoio econ\u00f3mico e militar dos seus aliados. Desde ent\u00f3n Galiza converteuse no punto de partida de todas as expedici\u00f3ns destinadas a recuperar os territorios perdidos, entre o ano 1112 e o 1118 practicamente unha por ano, e nos documentos hist\u00f3ricos comeza a figurar ao car\u00f3n da s\u00faa nai Afonso Reim\u00fandez xa co t\u00edtulo de rei, desde o 1117 mesmo en solitario. Con todo Urraca nunca volveu a consentir a coroaci\u00f3n leonesa do seu fillo, esta non se producir\u00e1 at\u00e9 a s\u00faa morte no ano 1126."}
{"id": "452903", "revid": "89787", "url": "https://gl.wikipedia.org/wiki?curid=452903", "title": "Te\u00f3filo Fern\u00e1ndez Canal", "text": "Te\u00f3filo Fern\u00e1ndez Canal, nado en Barbad\u00e1s cara a 1911 e finado en Ourense en marzo de 1948, foi un guerrilleiro antifranquista galego.\nTraxectoria.\nChofer en Barbad\u00e1s. Co golpe de Estado do 18 de xullo de 1936 foi detido. Procesado en Ourense por rebeli\u00f3n militar o 29 de xu\u00f1o de 1937, a s\u00faa causa foi sobresida. Sufriu expediente de incautaci\u00f3n de bens. Participou na reconstruci\u00f3n do comit\u00e9 provincial do Partido Comunista de Espa\u00f1a en Ourense no ver\u00e1n de 1942, que ti\u00f1a a Juan Novoa Campos como secretario xeral, no que Te\u00f3filo foi nomeado encargado das relaci\u00f3ns cos fuxidos da provincia. Foi procesado con V\u00edctor Garc\u00eda Garc\u00eda, Estanislao Cantero Izquierdo e Francisco Rey Drox na causa 75/1946 da Coru\u00f1a. Lugartenente de V\u00edctor Garc\u00eda \"Brasileiro\", foi condenado con el pola propia organizaci\u00f3n comunista. En marzo de 1948 foi axustizado en Ourense."}
{"id": "452904", "revid": "65337", "url": "https://gl.wikipedia.org/wiki?curid=452904", "title": "Moeda grega da Pen\u00ednsula It\u00e1lica e Sicilia", "text": "A moeda grega da Pen\u00ednsula It\u00e1lica e Sicilia orixinouse no seo das poboaci\u00f3ns locais dos italiotas e dos siciliotas, comunidades prerromanas grecoparlantes do per\u00edodo helen\u00edstico procedentes de emigrantes gregos que formaron numerosas cidades-estado nas que fac\u00edan as s\u00faas propias emisi\u00f3ns. Taras (actual Tarento), foi unha das m\u00e1is prominentes.\nO sur da Pen\u00ednsula It\u00e1lica estaba ata tal punto helenizado que pasou a co\u00f1ecerse como Magna Grecia.\nCara ao s\u00e9culo II a. de C., algunhas destas emisi\u00f3ns gregas evolucionaron baixo o dominio Romano, ata constitu\u00edren as prmeiras das co\u00f1ecidas como moedas provinciais romanas.\nCaracterizaci\u00f3n.\nUnha tem\u00e1tica recorrente nas emisi\u00f3ns de moeda italotas eran os bustos dos deuses e outras figuras mitol\u00f3xicas, e algunhas outras representaban animais e outros s\u00edmbolos. Sirvan como exemplo as cu\u00f1axes de S\u00edbaris, coa deusa Minerva, as de Kroton (Crotone), co busto de H\u00e9rcules ou as de Posidonia (Paestum), coa figura de Poseid\u00f3n. As moedas da cidade de Taras, a m\u00e1is pr\u00f3spera, caracter\u00edzanse pola presenza de golfi\u00f1os e de cabalos de mar (estes \u00faltimos, cando van alados, ref\u00edrense a Poseid\u00f3n). Algunhas moedas destas cidades (Gela, Neapolis...) representan un touro con face humana, o que probablemente aluda a algunha clase de alianza cos romanos. A cidade de Gela en Sicilia, fundada por colonos rodios, que tomou o nome do do r\u00edo que a atravesa, amosa nas s\u00faas moedas representaci\u00f3ns diversas do deus do r\u00edo local.\nPor outra banda, alg\u00fans tiranos na Magna Grecia conmemoraron as s\u00faas vitorias nos Xogos Ol\u00edmpicos mediante a cu\u00f1axe de moedas alusivas \u00e1s s\u00faas vitorias acadadas neles.\nO estilo dos motivos presentes nas moedas p\u00f3dense p\u00f3r en paralelo cos da olar\u00eda da rexi\u00f3n, o que nalg\u00fans casos serve como m\u00e9todo de dataci\u00f3n desas pezas cer\u00e1micas, tendo ademais en conta que a data de fundaci\u00f3n de varias destas cidades \u00e9 ben co\u00f1ecida.\nPadr\u00f3n ponderal.\nOs pesos das primeiras emisi\u00f3ns de prata foron tomados dos mercadores corintios, cos que Taras manti\u00f1a unhas ligaz\u00f3ns comeciais moi estreitas. Este feito trouxo tam\u00e9n consigo o padr\u00f3n persa para as cu\u00f1axes de ouro da Magna Grecia. M\u00e1is tarde utilizouse tam\u00e9n durante un breve per\u00edodo o padr\u00f3n de Exina, que chegara da man dos colonos calc\u00eddicos, antes de asumir definitivamente o padr\u00f3n \u00e1tico, de Atenas.\nPara o ouro, por\u00e9n, utilizouse o talento siciliano (ou macedonio), en lugar do talento \u00e1tico, m\u00e1is pesado, utilizado en Grecia.\nMagna Grecia.\nA rexi\u00f3n de Magna Grecia inclu\u00eda orixinariamente as cidades gregas de Cumas, Heraclea, Caulonia, Kroton, Locri, Neapolis, Metaponto, S\u00edbaris, Taras, Turios e Reggio di Calabria. Case todas elas cu\u00f1aron a s\u00faa propia moeda, amosando motivos particulares nos seus anversos e reversos (Metaponto: espiga; Locri: aguia atacando unha lebre; Cumas: cuncha, etc.).\nAs cidades de Taras, Metaponto, S\u00edbaris e Kroton foron fundadas entre o 750 e o 650 a. de C. e \u00e9 probable que trouxesen directamente desde as s\u00faas zonas de orixe o co\u00f1ecemento das t\u00e9cnicas de cu\u00f1axe, que apareceran pouco tempo antes.\nTaras.\nAs moedas de Taras do s\u00e9culo IV a. de C. caracter\u00edzanse pola figura dun soldado de cabalar\u00eda que porta un escudo (naquel momento, ning\u00fan outro ex\u00e9rcito dotaba de escudos a s\u00faa cabalar\u00eda) e tam\u00e9n pola presenza de elementos mari\u00f1os como os golfi\u00f1os e os cabalos de mar.\nEn toda a \u00e1rea de influencia grega era com\u00fan que os padr\u00f3ns ponderais da moeda helen\u00edstica fosen minguando progresivamente. Unha das m\u00e1is singulares destas reduci\u00f3ns de peso pode atribu\u00edrse por si mesma a un acontecemento: durante as guerras p\u00edrricas (280-275 a. de C.) as dimensi\u00f3ns das emisi\u00f3ns de Taras diminu\u00edron sensiblmente, do mesmo xeito que ocorreu noutras comunidades gregas da Pen\u00ednsula It\u00e1lica.\nAs moedas de prata de Taras, Kroton, Heraclea, Turios e Metaponto ti\u00f1an un peso de 7,9 g antes da guerra e logo descendeu ata 6,6 g. As posteriores emisi\u00f3ns monetarias tarantinas sufriron unha mingua de arredor do 5 %. Esta tendencia descendente viuse ademais significativamente afectada pola tensi\u00f3n financeira causada aos gobernos das cidades-estado por outros confitos b\u00e9licos do momento, como foi o da resistencia \u00e1 expansi\u00f3n de Roma.\nSicilia.\nNaxos era a cidade grega m\u00e1is antiga da illa, fundada polos colonos calc\u00eddicos en 735 a. de C., e foi tam\u00e9n a primeira cidade siciliana en emitir moeda. Dado o enriquecemento da cidade debido ao mercado do vi\u00f1o, tomouse para as primeiras emisi\u00f3ns a figura do deus Dioniso. Outro tema recorrente nas emisi\u00f3ns posteriores foron os s\u00e1tiros. \nPola s\u00faa banda, Katana, fundada en 730 a. de C. por colonos que abandonaran a cidade de Naxos, tivo sona pola mestr\u00eda dos seus gravadores, que deu como resultado unhas moedas de prestixio reco\u00f1ecido. Finalmente, Dionisio I, tirano de Siracusa, destru\u00edu a cidade de Naxos en 403 a. de C. e os seus superviventes fundaon Taormina en 358 a. de C.\nH\u00edmera e Zancle (Messina), tam\u00e9n fundadas por colonos calc\u00eddicos, foron outras das primeiras cidades-estado da illa de Sicilia que cu\u00f1aron moeda.\nDurante o s\u00e9culo IV a. de C. as emisi\u00f3ns de moeda comezaron a escasear na illa, por causa da expansi\u00f3n cartaxinesa en Sicilia, ata o punto de que as moedas p\u00fanicas e os estateros corintios chegaron a se converter na parte m\u00e1is substancial do seu circulante. E esa situaci\u00f3n agravouse a\u00ednda m\u00e1is no s\u00e9culo III a. de C., cando as cu\u00f1axes locais chegaron practicamente a desaparecer (coa excepci\u00f3n da moeda de cobre), como consecuencia da segunda guerra p\u00fanica, de xeito semellante ao ocorrido no sur da Pen\u00ednsula It\u00e1lica.\nSiracusa.\nNo s\u00e9culo VI a. de C. Siracusa empezou a emitir as s\u00faas propias moedas, base\u00e1ndose no padr\u00f3n ponderal \u00e1tico-euboico, que axi\u00f1a foron adoptadas por outras cidades-estado de Sicilia. No s\u00e9culo V a. de C., caracterizado por un goberno forte e unha sociedade moi amplamente militarizada e gobernada polos tiranos, produc\u00edronse emisi\u00f3ns monetarias moi abundantes.\nMoeda provincial romana.\nCara ao 210 a. de C., Roma controlaba todas as cidades gregas da rexi\u00f3n e ao principio do s\u00e9culo seguinte xa se pode apreciar unha clara influencia romana nas s\u00faas moedas, tanto na s\u00faa iconograf\u00eda como no seu estilo. A moeda grega da Pen\u00ednsula It\u00e1lica neste per\u00edodo clasif\u00edcase adoito dentro das chamadas moedas provinciais romanas."}
{"id": "452905", "revid": "65337", "url": "https://gl.wikipedia.org/wiki?curid=452905", "title": "Moeda da Magna Grecia", "text": ""}
{"id": "452910", "revid": "1131", "url": "https://gl.wikipedia.org/wiki?curid=452910", "title": "Voo 2 de Northwest Orient Airlines", "text": "O voo 2 de Northwest Orient Airlines foi un Boeing 377 Stratocruiser que amarou no estreito de Puget na costa da illa de Maury pouco despois de engalar do aeroporto de Seattle-Tacoma o 2 de abril de 1956. Todos os ocupantes do avi\u00f3n sobreviviron \u00e1 amaraxe e escaparon do avi\u00f3n antes de que afundise, pero catro pasaxeiros e un asistente de voo morreron posteriormente.\nAccidente.\nO voo 2 engalou de Seattle despois das 8:00 am. O seu itinerario levar\u00edao a Portland, Chicago e Nova York. A engalaxe foi normal ata que o primeiro oficial recolleu os flaps; de s\u00fapeto o avi\u00f3n comezou a zarandearse violentamente e a xirar cara \u00e1 esquerda. O capit\u00e1n creu que se desenvolvera unha condici\u00f3n asim\u00e9trica dos flaps das \u00e1s e fixo varios intentos de controlar o aparello, pero sen \u00e9xito. Crendo que o avi\u00f3n non estaba en condici\u00f3ns de voar considerou regresar e desviarse \u00e1 base \u00e1erea de McChord, pero o movemento empeorou e o Stratocruiser comezou a perder altura. A tripulaci\u00f3n decidiu que o mellor era amarar nas relativamente pouco profundas e tranquilas augas do estreito de Puget. A transmisi\u00f3n de mayday do primeiro oficial informando da intenci\u00f3n de amarar foi escoitada polo capit\u00e1n dun barco da Garda Costeira e polo piloto dun Grumman Albatross anfibio da Forza A\u00e9rea, e os dous prepar\u00e1ronse para asistir o avi\u00f3n.\nO capit\u00e1n baixou o avi\u00f3n con suavidade. A\u00ednda que tocou a auga rapidamente a cabina de pasaxeiros permaneceu dunha soa peza e todas as persoas a bordo puideron sa\u00edr con seguridade do avi\u00f3n, a meirande parte deles usando os cox\u00edns dos asentos como flotadores improvisados. O Grumman da Forza A\u00e9rea amarou preto do lugar dez minutos despois e lanzou varias balsas salvavidas inchables, pero non todos os pasaxeiros e tripulantes foron capaces de alcanzalas; moitos quedaron nas fr\u00edas augas agarrados aos seus cox\u00edns ata que foron rescatados menos de 30 minutos despois polo barco da Garda Costeira. Catro pasaxeiros non se recuperaron e morreron por hipotermia. O Stratocruiser afund\u00eduse 15 minutos despois da amaraxe a unha profundidade duns 130 metros.\nInvestigaci\u00f3n.\nOs investigadores da Xunta de Aeron\u00e1utica Civil (CAB) determinaron que a causa subxacente do accidente foi un \u00fanico erro do enxe\u00f1eiro de voo. Os motores do Stratocruiser refrixer\u00e1banse abrindo uns paneis chamados \"solapas de capucha\" ou \"solapas de refrixeraci\u00f3n do motor\" que rodean a parte traseira do motor e permiten que a calor se disipe cando est\u00e1n abertos. As solapas abertas tam\u00e9n pod\u00edan interferir no fluxo de aire sobre as \u00e1s e polo tanto era necesario pechalas durante as fases cr\u00edticas do voo, como a engalaxe. Cando o capit\u00e1n durante a lista de comprobaci\u00f3n previa \u00e1 engalaxe dixo, \"solapas de capucha axustadas para a engalaxe\", o enxe\u00f1eiro respostou \"axustadas para a engalaxe\", pero realmente non as pechara. Cando o avi\u00f3n engalou e os flaps das \u00e1s foron recolllidos, a perda de sustentaci\u00f3n causada polas solapas de capucha abertas dos motores causaron que as \u00e1s do avi\u00f3n entrasen parcialmente en perda. As probas realizadas polos investigadores da CAB amosaron que un Stratocruiser que engalase coas solapas de capucha abertas respostar\u00eda de xeito semellante a un Stratocruiser cun motor apagado e poder\u00eda xirarse e voar durante un tempo antes de facerse demasiado inestable como para seguir no aire. Por\u00e9n, o capit\u00e1n estaba convencido de que o problema fora causado por flaps das \u00e1s asim\u00e9tricos, unha situaci\u00f3n que far\u00eda que ata o m\u00e1is m\u00ednimo xiro fose perigoso, polo que decidiu amarar en base a esa an\u00e1lise.\nA CAB atopou que o capit\u00e1n identificara incorrectamente a causa dos problemas de estabilidade e control do avi\u00f3n, pero que ser\u00eda moi dif\u00edcil, sen\u00f3n imposible, para el identificar correctamente o problema coa informaci\u00f3n que ti\u00f1a, a natureza da emerxencia coa que se enfrontou, e o tempo que tivo para tomar a decisi\u00f3n de amarar ou intentar aterrar na base de McChord ou volver a Sea-Tac.\nO voo do accidente \u00e9 citado nalgunhas referencias (e no informe da CAB) como voo 2 de Northwest Airlines; realmente voaba baixo o nome Northwest Orient Airlines. Northwest publicit\u00e1base como Northwest Orient Airlines dende finais dos anos 40 ata a s\u00faa fusi\u00f3n con Republic Airlines en 1986; o nome corporativo rexistrado segu\u00eda sendo \"Northwest Airlines\", as\u00ed que a designaci\u00f3n do informe da CAB \u00e9 correcta."}
{"id": "452911", "revid": "1410", "url": "https://gl.wikipedia.org/wiki?curid=452911", "title": "Jordan McRae", "text": "Jordan Tyler McRae, nado o 28 de marzo de 1991 en Savannah, Xeorxia, \u00e9 un xogador estadounidense de baloncesto profesional.\nTraxectoria deportiva.\nO 26 de xu\u00f1o de 2014, McRae foi elixido na 58\u00aa posici\u00f3n do Draft da NBA de 2014 polos San Antonio Spurs. Na mesma noite do Draft foi traspasado \u00f3s Philadelphia 76ers. O 29 de agosto de 2014, McRae asinou co Melbourne United australiano para a tempada 2014-15.\nO 29 de xaneiro de 2016, McRae asinou un contrato de dez d\u00edas cos Phoenix Suns. Ese mesmo d\u00eda fixo o seu debut na NBA, facendo 12 puntos, 4 asistencias e 2 rebotes en 25 minutos de xogo, na derrota dos Suns por 102-84 contra os New York Knicks.\nO 28 de febreiro de 2016, McRae asinou un contrato de dez d\u00edas cos Cleveland Cavaliers. O 9 de marzo de 2017, asinou un contrato multianual cos Cavaliers.\nO 20 de agosto de 2017, McRae asinou un contrato dunha tempada co Saski Baskonia da Liga ACB.\nO 20 de setembro de 2018, McRae asinou un contrato cos Washington Wizards e os Capital City Go-Go da NBA G League.\nO 6 de febreiro de 2020, McRae foi traspasado \u00f3s Denver Nuggets a cambio de Shabazz Napier. O 1 de marzo de 2020, McRae e os Nuggets chegaron a un acordo para a rescisi\u00f3n do seu contrato.\nO 3 de marzo de 2020, McRae asinou cos Detroit Pistons."}
{"id": "452914", "revid": "63181", "url": "https://gl.wikipedia.org/wiki?curid=452914", "title": "Saltvik", "text": "Saltvik \u00e9 un municipio de Finlandia situado na rexi\u00f3n de \u00c5land. En 2018 a s\u00faa poboaci\u00f3n era de 1\u00a0854\u00a0habitantes. A superficie do termo municipal \u00e9 de 1\u00a0166,54\u00a0km2, dos cales 1\u00a0014,3nbsp;km2 son auga. O concello ten unha densidade de poboaci\u00f3n de 12,18\u00a0hab./km\u00b2.\nLimita cos cancellos de Finstr\u00f6m, Geta, Kumlinge, Sund e V\u00e5rd\u00f6, todos eles no arquip\u00e9lago das \u00c5land.\nO concello \u00e9 uniling\u00fce en sueco."}
{"id": "452927", "revid": "89787", "url": "https://gl.wikipedia.org/wiki?curid=452927", "title": "Francisco Rey Drox", "text": "Francisco Rey Drox, co\u00f1ecido como Coronel Chacama ou Comandante Chacama, nado en Naranjito (Porto Rico) en 1893 e finado en Burgos o 25 de decembro de 1960, foi un guerrilleiro antifranquista.\nTraxectoria.\nFillo de Manuel Rey Pena, tenente da Garda Civil, e Francisca Drox, asentados en Pontevedra. Soldado en Marrocos, foi condecorado en 1916 coa Cruz do M\u00e9rito Militar pensionada. Marchou a Arxentina en 1919 e instalouse en Rosario. Foi viceconsul de Espa\u00f1a nesa cidade a al\u00ed casou con Aurea Vidal Rodr\u00edguez en 1925. Retornou a Espa\u00f1a en xullo de 1928. Foi mozo da Subdelegaci\u00f3n de Pesca de Getaria en 1934, renunciando ao posto en 1935. Co golpe de Estado do 18 de xullo de 1936 foi detido en Murcia como sospeitoso a finais de xullo. Exiliado en Francia, volveu do exilio para loitar coa guerrilla. Asentouse en Ourense como empregado. Foi un dos membros do comit\u00e9 provincial do Partido Comunista de Espa\u00f1a en Ourense reconstitu\u00eddo no ver\u00e1n de 1942. A s\u00faa muller Aurea Vidal foi detida no Pereiro de Aguiar en agosto de 1943, reclamada por un xulgado de Barcelona. Detido en febreiro de 1945, foi posto en liberdade por falla de probas. Foi procesado con V\u00edctor Garc\u00eda Garc\u00eda, Estanislao Cantero Izquierdo e Te\u00f3filo Fern\u00e1ndez Canal na causa 75/1946 da Coru\u00f1a. Volveu ser procesado na causa 159/1946 da Coru\u00f1a contra Marta P\u00e9rez Mellid e outros. Detido o 1 de setembro de 1947 foi procesado polo xulgado militar Para la represi\u00f3n del Comunismo, la Masoner\u00eda y el espionaje con outras 19 persoas na causa 438/1947, acusado de ser o promotor dun grupo pertencente ao Socorro Rojo Internacional e introducir o movemento da Uni\u00f3n de Intelectuales Libres en Galicia. Afrontaba outras d\u00faas acusaci\u00f3ns no xu\u00edzo e como ti\u00f1a procesos previos, foi condenado a 20, 12 e 6 anos, un total de 38 anos. Morreu na prisi\u00f3n de Burgos en decembro de 1960."}
{"id": "452936", "revid": "98629", "url": "https://gl.wikipedia.org/wiki?curid=452936", "title": "Phasianus", "text": "Phasianus \u00e9 un x\u00e9nero de aves da orde dos galiformes, que \u00e9 o \"tipo\" da superfamilia dos fasianoideos (\"Phasianoidea\"), da familia dos fasi\u00e1nidos (\"Phasianidae\") e da subfamilia dos fasianinos (\"Phasianinae\").\nTaxonom\u00eda.\nDescrici\u00f3n.\nO x\u00e9nero foi descrito en 1758 por Linneo na 10\u00aa edici\u00f3n do seu \"Systema Naturae\".\nEtimolox\u00eda.\nO nome \"Phasianus\" tirouno Linneo do lat\u00edn \"phasi\u0101nus, -i\" (nome masculino e feminino), 'fais\u00e1n'. Este nome deriva do grego \u03a6\u03b1\u03c3\u03b9\u03b1\u03bd\u03cc\u03c2 \"phasian\u00f3s\", \"fais\u00e1n\" ou, m\u00e1is precisamente, \"ave do \"Ph\u00e1sis\"\" (\u03a6\u03ac\u03c3\u03b9\u03c2), r\u00edo da C\u00f3lquida (antigo reino situado na actual Xeorxia), que desemboca no mar Negro, de onde proced\u00eda o animal que el describiu para o x\u00e9nero, \"Phasianus colchicus\", o \"fais\u00e1n da C\u00f3lquida\".\nEspecies e subespecies.\nNa actualidade a pr\u00e1ctica totalidade dos autores reco\u00f1ecen no x\u00e9nero d\u00faas especies:\nDo fais\u00e1n com\u00fan (\"P. colchicus\") reco\u00f1\u00e9cense at\u00e9 30 subespecies, que forman cinco ou seis grupos distintos; un deles s\u00f3 se encontra na illa de Taiw\u00e1n, na costa sur da China continental, e o resto no Continente asi\u00e1tico, chegando polo oeste at\u00e9 o C\u00e1ucaso. Algunhas subespecies introduc\u00edronse en Europa, Am\u00e9rica do Norte e outros lugares, onde se hibridaron e se aclimataron ben.\nO fais\u00e1n verde (\"P. versicolor\") \u00e9 unha especie end\u00e9mica do Xap\u00f3n que, segundo suxire o rexistro f\u00f3sil, se separou hai uns 2,0-1,8 mill\u00f3nes de anos de \"P. colchicus\".\nRexistro f\u00f3sil.\nEncontr\u00e1ronse restos f\u00f3siles dun \"Phasianus\" en rochas do mioceno tard\u00edo na China. Polo tanto, como moitos outros x\u00e9neros de fasi\u00e1nidos, esta li\u00f1axe rem\u00f3ntase a m\u00e1is de 5 mill\u00f3ns de anos."}
{"id": "452939", "revid": "85894", "url": "https://gl.wikipedia.org/wiki?curid=452939", "title": "Igrexa de San Marti\u00f1o de Trib\u00e1s", "text": "A igrexa parroquial de San Marti\u00f1o de Trib\u00e1s, \u00e9 unha igrexa de orixe rom\u00e1nica datada nas primeiras referencias a ela no s\u00e9culo XIII. At\u00f3pase no lugar de Trib\u00e1s na parroquia de San Marti\u00f1o de Trib\u00e1s (Pant\u00f3n).\nDescrici\u00f3n.\nA planta desta igrexa de San Marti\u00f1o de Trib\u00e1s, sen a posterior sacrist\u00eda, \u00e9 a orixinal rom\u00e1nica. Non obstante, da s\u00faa f\u00e1brica primeira s\u00f3 se conservan a \u00e1bsida e o muro testeiro da nave co seu arco triunfal.\nResaltan na \u00e1bsida a serie de canzorros. S\u00f3 dous est\u00e1n \u00e1 vista no muro sur. Ao acaroar a este muro a sacrist\u00eda, o resto dos canzorros ou ben se atopan ocultos ou ben desapareceron.\nSete son os que soste\u00f1en a cornixa do muro norte. Tanto estes coma os outros dous son de forma pouco esvelta e dun tama\u00f1o m\u00e1is inferior ao normal. At\u00edpica \u00e9 unha serie de b\u00f3las que decoran por \u00e1mbolos lados do bisel da cornixa.\nOs dous canzorros do lado sur, un \u00e9 de liso caveto e noutro esc\u00falpese unha basta cabeza humana que mira de fronte.\nTam\u00e9n nun dos canzorros do lado norte aparece outra cabeza. Case todo o resto dec\u00f3ranse con diversos obxectos de tipo xeom\u00e9trico, entre eles resalta un cil\u00edndrico, cinguido ao redor do seu centro por unha grosa cinta na que vai incisa unha cruz de brazos iguais.\nPero o canzorro que m\u00e1is chama a atenci\u00f3n \u00e9 un no que aparece o conxunto do erecto sexo masculino; probablemente representa desta forma o s\u00edmbolo da vida.\nMoi sinxelo \u00e9 este arco triunfal. Comp\u00f3\u00f1eno unha arquivolta de medio punto de secci\u00f3n rectangular con varias arestas vivas.\nMediante imposta decorada con perlas ap\u00f3iase directamente no muropilastra."}
{"id": "452941", "revid": "1131", "url": "https://gl.wikipedia.org/wiki?curid=452941", "title": "Xos\u00e9 Lu\u00eds Blanco Campa\u00f1a", "text": "Xos\u00e9 Lu\u00eds Blanco Campa\u00f1a, nado en Camari\u00f1as o 14 de marzo de 1948, \u00e9 un xornalista, escritor, locutor de radio, presentador de televisi\u00f3n e compositor galego.\nTraxectoria.\nEstudou Dereito e \u00e9 licenciado en Ciencias da Informaci\u00f3n pola Universidade Aut\u00f3noma de Barcelona. Iniciouse en EAJ-1 R\u00e0dio Barcelona. Foi reporteiro da revista \"Lecturas\". Traballou en Radio Peninsular e en Radio Nacional de Espa\u00f1a en Barcelona e na Coru\u00f1a. Participou na fundaci\u00f3n de \"Mundo Diario\". Foi director de RNE en Santiago de Compostela, fundador e director da RTVG en 1985, director xerente de Televisi\u00f3n de Galicia e director do centro territorial de Televisi\u00f3n Espa\u00f1ola en Galicia. Tivo unha secci\u00f3n diaria en \"El Correo Gallego\". Foi membro da SGAE e \u00e9 cabaleiro da Enxebre Orde da Vieira.\nNa TVG presentou \"Ruada\", \"Con m\u00fasica propia\" e \"A noite en Blanco\".\n\u00c9 compositor de m\u00e1is dun cento de canci\u00f3ns en lingua galega, para artistas como Ana Kiro, Sito Mari\u00f1o ou Petapouco e foi asesor de m\u00fasica popular da \"Enciclopedia Galega Universal\".\nReco\u00f1ecementos.\nEntre outros, recibiu os seguintes reco\u00f1ecementos:"}
{"id": "452943", "revid": "5863", "url": "https://gl.wikipedia.org/wiki?curid=452943", "title": "Xos\u00e9 Luis Blanco Campa\u00f1a", "text": ""}
{"id": "452944", "revid": "23204", "url": "https://gl.wikipedia.org/wiki?curid=452944", "title": "Dendrobates tinctorius", "text": "Dendrobates tinctorius \u00e9 unha especie de ra velenosa. Tr\u00e1tase dunha das especies m\u00e1is grandes da s\u00faa clase, chegando a medir 50mm de lonxitude. A especie habita \u00f3 longo da parte leste do escudo g\u00fcian\u00e9s e Venezuela, inclu\u00edndo parte de G\u00fciana, Suriname, o Brasil e case toda a G\u00fciana Francesa."}
{"id": "452945", "revid": "89787", "url": "https://gl.wikipedia.org/wiki?curid=452945", "title": "Emperador Meiji", "text": "Mutsuhito co\u00f1ecido polo seu nome p\u00f3stumo como , nado en Quioto o 3 de novembro de 1852 e finado en Toquio o 30 de xullo de 1912, foi o emperador do Xap\u00f3n n\u00famero 122\u00ba, segundo a orde tradicional de sucesi\u00f3n imperial xaponesa, reinando dende o 3 de febreiro de 1867 ata a s\u00faa morte.\nDende a s\u00faa morte, estableceuse a tradici\u00f3n de dar o nome da era conxuntamente co seu reinado. Como gobernou no per\u00edodo Meiji, \u00e9 co\u00f1ecido como emperador Meiji.\nTraxectoria.\nFoi fillo de K\u014dmei Tenn\u014d e da consorte Nakayama Yoshiko. Cando naceu a finais de 1852, o Xap\u00f3n era un pa\u00eds illado, preindustrial e feudal, dominado polo shogunato Tokugawa e os \"daimy\u014d\", que controlaban os m\u00e1is de 250 dominios descentralizados do pa\u00eds. Cando faleceu en 1912, o pa\u00eds experimentara unha revoluci\u00f3n pol\u00edtica, industrial e social que trouxo como resultado a transformaci\u00f3n do Xap\u00f3n nunha potencia mundial.\nMeiji Tenn\u014d foi o l\u00edder simb\u00f3lico da restauraci\u00f3n Meiji onde o shogunato Tokugawa foi abolido por forzas imperiais nunha breve convulsi\u00f3n interna co\u00f1ecida como a guerra Boshin. Tras isto, o emperador Meiji proclamou a conversi\u00f3n do Xap\u00f3n a un goberno democr\u00e1tico de corte occidental. Non obstante, o parlamento xapon\u00e9s carec\u00eda de poderes reais e tampouco os ti\u00f1a o emperardor, xa que o poder pasou ent\u00f3n de mans dos Tokugawa a unha nova nobreza \"genr\u014d\" formada polos daimy\u014d e os samurais que axudaran \u00e1 restauraci\u00f3n. Esta nova oligarqu\u00eda situou os seus homes nas esferas pol\u00edticas e militares do novo goberno.\nA restauraci\u00f3n e a modernizaci\u00f3n consecuente converteron o Xap\u00f3n nunha potencia industrial, situ\u00e1ndoa por riba doutros estados do Pac\u00edfico. A\u00ednda que a funci\u00f3n do emperador na restauraci\u00f3n \u00e9 discutida, a s\u00faa influencia puido ser importante nas guerras en que o Xap\u00f3n se viu involucrado a comezos do s\u00e9culo XX. Entre as medidas que tomou dest\u00e1canse ademais o traslado da capital de Quioto a Toquio, a implantaci\u00f3n dun novo sistema de estudos (1872), a instituci\u00f3n do senado (\"genroin\", 1875), a inauguraci\u00f3n da Asemblea Nacional (1890) e a anexi\u00f3n de Corea (1910). O emperador Meiji tivo unha gran lonxevidade no trono mant\u00e9ndose no poder m\u00e1is de 40 anos.\nNa cultura popular.\nO emperor Meiji foi interpretado por Toshir\u014d Mifune no filme xapon\u00e9s \"The Battle of Port Arthur\" (co\u00f1ecido tam\u00e9n como \"203 Kochi\"), de 1980. Dirixido por Toshio Masuda, o filme mostra o sitio de Port Arthur durante a guerra ruso-xaponesa.\nO emperador aparece no filme de 2003 \"O \u00faltimo samurai\", interpretado por Nakamura Shichinosuke II. No filme, o emperador am\u00f3sase como feble, f\u00e1cil de manipular, sen ter que afrontar o risco dun golpe de estado. A s\u00faa determinaci\u00f3n s\u00f3 aparece ao final, cando rompe o tratado cos estadounidenses tras consolidar o seu poder logo da batalla."}
{"id": "452948", "revid": "1576", "url": "https://gl.wikipedia.org/wiki?curid=452948", "title": "Roma (filme)", "text": ""}
{"id": "452949", "revid": "23204", "url": "https://gl.wikipedia.org/wiki?curid=452949", "title": "Roma (filme de 1972)", "text": "Roma \u00e9 un filme franco-italiano de 1972 dirixido por Federico Fellini. \u00c9 unha semiautobiograf\u00eda en clave de drama e comedia que conta a vida do director dende a s\u00faa Rimini natal at\u00e9 que chega a Roma na s\u00faa mocidade. \u00c9 unha homenaxe \u00e1 cidade, amosada nunha serie de episodios ambientados na Roma do presente e do pasado. O argumento \u00e9 m\u00ednimo, e a \u00fanica personaxe desenvolvida significativamente \u00e9 a propia Roma. Peter Gonzales interpreta o mozo Fellini."}
{"id": "452950", "revid": "47401", "url": "https://gl.wikipedia.org/wiki?curid=452950", "title": "Meiji Tenn\u014d", "text": ""}
{"id": "452952", "revid": "23204", "url": "https://gl.wikipedia.org/wiki?curid=452952", "title": "Ruth Bader Ginsburg", "text": "Ruth Joan Bader Ginsburg, nada en Brooklyn (Nova York) o 15 de marzo de 1933 e finada en Washington, D.C. o 18 de setembro de 2020, foi unha xu\u00edza e xurista estadounidense que destacou especialmente polo seu traballo na loita pola igualdade legal entre homes e mulleres. Dende o 10 de agosto de 1993 e ata o seu pasamento foi xu\u00edza da Corte Suprema dos Estados Unidos, nomeada polo presidente Bill Clinton. En 1972 fundou a secci\u00f3n de dereitos da muller na Uni\u00f3n Estadounidense polas Liberdades Civ\u00eds.\nGinsburg mantivo unha alta popularidade nos Estados Unidos. Icona da cultura pop, recibiu o alcume de \"Notorious R.B.G.\" e estaba considerada como un s\u00edmbolo da resistencia p\u00fablica e da xustiza.\nTraxectoria.\nNaceu en Brooklyn no seo dunha modesta familia xud\u00eda. A s\u00faa nai, Celia, que a impulsou aos libros e ao estudo, morreu o d\u00eda en que Ruth ti\u00f1a que graduarse no instituto. Estudou cunha bolsa na Universidade de Cornell na d\u00e9cada de 1950. Co\u00f1eceu ent\u00f3n ao que foi o seu marido, e foron xuntos a estudar a dereito \u00e1 Universidade Harvard.\nEn 1972 fundou a secci\u00f3n de dereitos da muller na Uni\u00f3n Estadounidense polas Liberdades Civ\u00eds dende onde iniciou a batalla legal pola igualdade entre homes e mulleres. Liderou seis dos principais casos ante a Corte Suprema dos Estados Unidos, dos que ga\u00f1ou cinco. En 1971 o tribunal ditaminou por primeira vez que tratar unha muller de xeito diferente a un home violaba a Constituci\u00f3n e era ilegal. Foi co\u00f1ecido como o caso Reed v. Reed.\nComezou a s\u00faa carreira xudicial en 1980 cando o presidente Jimmy Carter a nomeou xu\u00edza do Tribunal de Apelaci\u00f3ns do Distrito de Columbia, onde pasou trece anos. En 1993, o presidente Bill Clinton nomeouna xu\u00edza do Tribunal Supremo tralo retiro do xu\u00edz asociado Byron White. O Senado confirmou o seu nomeamento cunha votaci\u00f3n de 96-3. Converteuse ent\u00f3n na segunda muller na historia (tras Sandra Day O'Connor) en servir neste alto \u00f3rgano xudicial.\nGinsburg foi unha das principais voces da \u00e1 liberal do Tribunal Supremo. Durante os seus anos no Tribunal, Ginsburg votou a favor do dereito ao aborto e da citaci\u00f3n de dereito internacional nas opini\u00f3ns da Corte. Ademais, votou en contra da pena de morte e a favor dos dereitos dos homosexuais.\nEn novembro de 2018, aos 85 foi hospitalizada despois dunha ca\u00edda. A s\u00faa dimisi\u00f3n do supremo por raz\u00f3ns de sa\u00fade abrir\u00eda a porta a que o presidente Donald Trump nomease un xu\u00edz ultraconservador, escorando a Corte Suprema durante d\u00e9cadas. Ginsburg faleceu por complicaci\u00f3ns dun cancro de p\u00e1ncreas o 18 de setembro de 2020. Consciente da s\u00faa morte inminente e das elecci\u00f3ns presidenciais que ter\u00edan lugar en menos de dous meses, ditou unha nota \u00e1 s\u00faa neta: \"O meu m\u00e1is fervente desexo \u00e9 non ser substitu\u00edda ata que haxa un novo presidente\".\nNa cultura popular.\nGinsburg foi cualificada como \"icona da cultura pop\". O perfil de Ginsburg comezou a crecer tralo retiro de O'Connor en 2006, que a deixou como a \u00fanica muller no tribunal.\nAs s\u00faas alegaci\u00f3ns cada vez m\u00e1is apaixonadas, particularmente en \"Shelby County v. Holder\" levaron \u00e1 creaci\u00f3n de Notorious R.B.G. Tumblr e de memes compar\u00e1ndoa co rapeiro The Notorious B.I.G. A creadora de Notorious R.B.G. Tumblr, a est\u00f3n estudante de dereito Shana Knizhnik, uniuse \u00e1 reporteira de MSNBC Irin Carmon para converter o blog nun libro titulado \"Notorious RBG: The Life and Times of Ruth Bader Ginsburg\". Editado en outubro de 2015, converteuse nun bestseller de \"The New York Times\". Ademais, Ginsburg inspirou arte das u\u00f1as, disfraces de Halloween, unha boneca, tatuaxes, camisetas, cuncas de caf\u00e9 e libros de colorear para nenos, entre outros obxectos. O m\u00fasico Jonathan Mann fixo unha canci\u00f3n empregando parte da s\u00faa disertaci\u00f3n en \"Burwell v. Hobby Lobby Stores, Inc.\". Ginsburg admitiu que ten unha \"gran cantidade\" de camisetas de Notorious R.B.G., que distrib\u00fae como regalos.\nDende 2015, Ginsburg foi interpretada por Kate McKinnon en \"Saturday Night Live\". Os cineastas Betsy West e Julie Cohen realizaron un documental sobre Ginsburg, titulado \"RBG\", para CNN Films, que foi estrado no festival de Sundance de 2018 e recibiu d\u00faas candidaturas aos Oscar. No filme \"Deadpool 2\" (2018), m\u00f3strase unha fotograf\u00eda dela cando Deadpool a ten en conta para a s\u00faa X-Force, equipo de superheroes. Outro filme, \"Unha cuesti\u00f3n de x\u00e9nero\", que se centra na carreira de Ginsburg loitando pola igualdade de dereitos, foi estreado a finais de 2018. O gui\u00f3n estivo na lista negra dos mellores gui\u00f3ns sen producir en 2014. A actriz Felicity Jones interpreta a Ginsburg e Armie Hammer ao seu marido Marty. A propia Ginsburg ten unha aparici\u00f3n no filme. A s\u00e9tima temporada da sitcom \"New Girl\" incl\u00fae unha personaxe chamada Ruth Bader Schmidt por Ginsburg. Unha figura de Lego de Ginsburg aparece en \"The Lego Movie 2\". Ginsburg deu a s\u00faa autorizaci\u00f3n para o cameo e para a produci\u00f3n da figura como parte dos conxuntos de xoguetes de Lego trala estrea en febreiro de 2019."}
{"id": "452955", "revid": "25871", "url": "https://gl.wikipedia.org/wiki?curid=452955", "title": "Natasha Liu Bordizzo", "text": "Natasha Liu Bordizzo (en , Li\u00fa Ch\u00e9ng-y\u01d4), nada en Sydney o 25 de agosto de 1994, \u00e9 unha actriz e modelo australiana. Fixo o seu debut no cinema interpretando o papel de Snow Vase no filme \" de Netflix.\nTraxectoria.\nBordizzo naceu en Sydney, Australia. A s\u00faa nai \u00e9 chinesa e o seu pai \u00e9 de ascendencia italiana. Asistiu \u00f3 Sydney Girls High School, e despois comezou a estudar no Bachelor of Law / Bachelor of Communication da Universidade de Tecnolox\u00eda de Sydney, cando conseguiu o papel no filme \" malia ser esa a s\u00faa primeira audici\u00f3n. Bordizzo declarou que a s\u00faa aparencia e as s\u00faas habilidades de artes marciais foron factores clave \u00f3 conseguir o papel. Bordizzo ten cinto negro en Taekwondo."}
{"id": "452957", "revid": "56817", "url": "https://gl.wikipedia.org/wiki?curid=452957", "title": "Cody Fern", "text": "Cody Fern, nado en Southern Cross, Australia Occidental o 6 de xullo de 1988, \u00e9 un actor e director australiano."}
{"id": "452958", "revid": "72012", "url": "https://gl.wikipedia.org/wiki?curid=452958", "title": "Opisthocomiformes", "text": ""}
{"id": "452959", "revid": "72012", "url": "https://gl.wikipedia.org/wiki?curid=452959", "title": "Opisthocomidae", "text": ""}
{"id": "452960", "revid": "72012", "url": "https://gl.wikipedia.org/wiki?curid=452960", "title": "Opisthocomus", "text": ""}
{"id": "452961", "revid": "72012", "url": "https://gl.wikipedia.org/wiki?curid=452961", "title": "Opistoc\u00f3midos", "text": ""}
{"id": "452962", "revid": "72012", "url": "https://gl.wikipedia.org/wiki?curid=452962", "title": "Opistocomiformes", "text": ""}
{"id": "452963", "revid": "5863", "url": "https://gl.wikipedia.org/wiki?curid=452963", "title": "Xos\u00e9-Lu\u00eds Blanco Campa\u00f1a", "text": ""}
{"id": "452964", "revid": "1131", "url": "https://gl.wikipedia.org/wiki?curid=452964", "title": "San Marti\u00f1o de Trib\u00e1s", "text": ""}
{"id": "452965", "revid": "1131", "url": "https://gl.wikipedia.org/wiki?curid=452965", "title": "Voo 304 de Trans-Canada Air Lines", "text": "O voo 304 de Trans-Canada Air Lines era un servizo entre Chicago e Toronto operado por un Vickers Viscount 700. O d\u00eda 9 de xullo de 1956 a h\u00e9lice n\u00famero 4 do avi\u00f3n desprendeuse do seu motor sobre Flat Rock, M\u00edchigan, durante un voo dende Chicago, Illinois, ata Toronto, Ontario, e Montreal, Quebec; unha pala da h\u00e9lice sliced through the passenger section of the cabin, matando a un pasaxeiros e ferindo a outros catro e a un asistente de voo. O avi\u00f3n desviouse a Windsor, Ontario, e os pilotos realizaron unha aterraxe de emerxencia. O accidente foi o primeiro dun Vickers Viscount nun servizo regular, e foi o primeiro caso dunha perda dunha h\u00e9lice nun avi\u00f3n con motores turboh\u00e9lice.\nAvi\u00f3n.\nO aparello accidentado era un catrimotor Vickers Viscount que voara por vez primeira no Reino Unido en 1955. Fora entregado novo a Trans-Canada Air Lines o 21 de xu\u00f1o dese ano. O avi\u00f3n foi vendido a un operador estadounidense privado en xaneiro de 1964 antes de ser vendido a Air Inter de Francia en xu\u00f1o de 1965. Foi retirado do servizo no aeroporto de Orly en outubro de 1974 antes de ser desg\u00fcazado durante o ano 1975.\nTrans-Canada Air Lines foi a primeira aeroli\u00f1a norteamericana en recibir o Viscount. A diferenza dos avi\u00f3ns con motores de pist\u00f3ns (como o Douglas DC-6 e o Lockheed Constellation) habituais nas aeroli\u00f1as norteamericanas, o Viscount era un avi\u00f3n silencioso con motores que produc\u00edan moitas menos vibraci\u00f3ns. Como os motores Rolls-Royce Dart do Viscount funcionaban con m\u00e1is suavidade que os motores de pist\u00f3ns, os enxe\u00f1eiros de Vickers cr\u00edan que as perdas de h\u00e9lices ser\u00edan moi improbables.\nAccidente.\nNa ma\u00f1\u00e1 do 9 de xullo, mentres o avi\u00f3n voaba a un nivel de voo 190 sobre a cidade de Flat Rock, M\u00edchigan, o motor 4 experimentou unha ca\u00edda das revoluci\u00f3ns. O motor ent\u00f3n acelerou ata as 14 000 RPM, moi por riba das especificaci\u00f3ns de cruceiro do motor. Cando os pilotos intentaron po\u00f1er en bandeira a h\u00e9lice, o motor acelerou a\u00ednda m\u00e1is, a velocidade do aire do avi\u00f3n baixou e os pilotos declararon unha emerxencia e comezaron inmediatamente un descenso de emerxencia, despresurizando a cabina ao facelo. Menos dun minuto despois, e cando o avi\u00f3n estaba a uns 9 000 p\u00e9s, a h\u00e9lice do motor 4 soltouse. Unha das catro palas da h\u00e9lice penetrou na cabina de pasaxeiros e cortou a primeira fila de asentos, matando inmediatamente a unha muller que viaxaba cos seus dous fillos pequenos. A pala tam\u00e9n feriu a unha familia de tres sentada ao outro lado do corredor e a un asistente de voo que estaba de p\u00e9 na parte dianteira da cabina. Os fillos da v\u00edtima non resultaron feridos. Os pilotos finalmente aterraron o avi\u00f3n en Windsor, Ontario; s\u00f3 se enteraron de que houbera v\u00edtimas a bordo tras aterrar. Unha secci\u00f3n pequena da pala quedou na cabina, mentres que a secci\u00f3n principal e as outras tres palas da h\u00e9lice foron atopadas en terra na veci\u00f1anza de Flat Rock.\nOs investigadores canadenses atoparon que fallara unha engrenaxe c\u00f3nica na unidade da bomba de aceite, facendo que a h\u00e9lice non se lubricase. Isto causou que a h\u00e9lice se separase do motor, xirando a gran velocidade. Ademais, durante o descenso de emerxencia, os pilotos permitiron que a velocidade do aire do avi\u00f3n aumentase a case o m\u00e1ximo admisible. Isto exerceu unha tensi\u00f3n significativa na h\u00e9lice que probablemente fixo que fallase en voo. A posibilidade de que a engrenaxe c\u00f3nica fallase causando a perda da h\u00e9lice non fora prevista polos enxe\u00f1eiros de Vickers, e non hab\u00eda menci\u00f3n ningunha nos manuais de adestramento e operaci\u00f3ns.\nO accidente obigou aos dese\u00f1adores e enxe\u00f1eiros de avi\u00f3ns a reconsiderar a s\u00faa suposici\u00f3n de que un turboh\u00e9lice ser\u00eda menos propenso a sufrir a perda de h\u00e9lice."}
{"id": "452966", "revid": "89787", "url": "https://gl.wikipedia.org/wiki?curid=452966", "title": "Zona pel\u00facida", "text": "A zona pel\u00facida \u00e9 unha capa de glicoprote\u00edna que rodea a membrana plasm\u00e1tica dos ovocitos de mam\u00edferos. \u00c9 unha parte constitutiva vital do ovocito. A zona pel\u00facida aparece primeiro nos ovocitos primarios unilaminares. Segr\u00e9gana tanto o propio ovocito coma as c\u00e9lulas dos fol\u00edculos ov\u00e1ricos. A zona pel\u00facida est\u00e1 rodeada polo c\u00famulo o\u00f3foro. O c\u00famulo est\u00e1 composto por c\u00e9lulas que protexen o ovo cando este \u00e9 expulsado do ovario. A zona pel\u00facida \u00e9 esencial para o crecemento do ovocito e a fecundaci\u00f3n.\nEsta estrutura \u00fanese aos espermatozoides, e requ\u00edrese para iniciar a reacci\u00f3n acros\u00f3mica.\nNo rato (o sistema de mam\u00edferos mellor estudado), a glicoprote\u00edna da zona, ZP3, \u00e9 responsable da uni\u00f3n do espermatozoide, adher\u00edndose a prote\u00ednas da membrana plasm\u00e1tica do espermatozoide. A ZP3 interv\u00e9n despois na induci\u00f3n da reacci\u00f3n acros\u00f3mica, na cal o espermatozoide libera o contido da s\u00faa ves\u00edcula acros\u00f3mica. A caracterizaci\u00f3n exacta do que ocorre noutras especies \u00e9 m\u00e1is complicada porque nelas se identificaron m\u00e1is prote\u00ednas da zona.\nEn humanos, cinco d\u00edas despois da fertilizaci\u00f3n, o blastocisto realiza a eclosi\u00f3n da zona; a zona pel\u00facida dexenera e descomponse, para ser substitu\u00edda pola capa subxacente de c\u00e9lulas trofobl\u00e1sticas.\nEstrutura.\nA zona pel\u00facida \u00e9 unha matriz transl\u00facida de glicoprote\u00ednas que rodea o ovocito de mam\u00edferos, cuxa formaci\u00f3n \u00e9 esencial para a fecundaci\u00f3n (fusi\u00f3n de \u00f3vulo e espermatozoide). En animais non mam\u00edferos denom\u00ednase membrana vitelina ou envoltura vitelina.\nFunci\u00f3n.\nA grosa membrana da zona pel\u00facida funciona permitindo a fecundaci\u00f3n espec\u00edfica de especie, impedindo a polispermia e permitindo a reacci\u00f3n acros\u00f3mica para que se produza unha adhesi\u00f3n e penetraci\u00f3n exitosa do espermatozoide. As principais glicoprote\u00ednas da cuberta do ovo denom\u00ednanse prote\u00ednas de uni\u00f3n aos espermatozoides.\nAs catro principais prote\u00ednas de uni\u00f3n ao espermatozoide ou receptores do esperma, son: ZP1, ZP2, ZP3 e ZP4. \u00danense aos espermatozoiddes capacitados e inducen a reacci\u00f3n acros\u00f3mica. Unha correcta fecundaci\u00f3n depende da capacidade do espermatozoide de penetrar a matriz extracelular da zona pel\u00facida que rodea o ovo.\nNo rato:\nNon se disp\u00f3n actualmente de datos das prote\u00ednas humanas nativas equivalentes.\nInmunocontracepci\u00f3n.\nAs glicoprote\u00ednas que conte\u00f1en o m\u00f3dulo ZP, como ZP1, ZP2, ZP3 e ZP4 son dianas para a inmunocontracepci\u00f3n en mam\u00edferos.\nEn animais non mam\u00edferos a zona pel\u00facida denom\u00ednase envoltura ou membrana vitelina, e en insectos envoltura vitelina, e xoga un importante papel na prevenci\u00f3n da hibridaci\u00f3n entre distintas especies, especialmente en especies como as de peixes que realizan a fecundaci\u00f3n f\u00f3ra do corpo.\nA zona pel\u00facida util\u00edzase comunmente para o control das poboaci\u00f3ns de animais silvestres por medio da inmunocontracepci\u00f3n. Cando a zona pel\u00facida dunha especie animal \u00e9 inxectada na corrente circulatoria doutra especie, orixina esterilidade nos individuos da segunda especie debido \u00e1 resposta inmune. Este efecto pode ser temporal ou permanente, dependendo do m\u00e9todo utilizado. Un exemplo do uso da inmunocontracepci\u00f3n foi un ensaio para o control de cervos na natureza feito en Nova Jersey usando a zona pel\u00facida porcina."}
{"id": "452973", "revid": "1131", "url": "https://gl.wikipedia.org/wiki?curid=452973", "title": "Voo 253 de Aeropostal (novembro de 1956)", "text": "O voo 253 de Aeropostal era un servizo regular internacional de pasaxeiros entre o aeroporto internacional Idlewild e o aeroporto internacional de Caracas operado por un Lockheed L-749 Constellation, con rexistro YV-C-AMA o d\u00eda 27 de novembro de 1956. O avi\u00f3n, pilotado polo capit\u00e1n franc\u00e9s Marcel Combalbert, esnafrouse contra unha monta\u00f1a preto de Caracas. Os 25 pasaxeiros e tribupantes a bordo morreron.\nAccidente.\nO voo 253 estaba voando cara a unha tormenta de chuvia cando se aproximaba ao aeroporto de Caracas. Estaba a uns 18 quil\u00f3metros da pista cando o aparello chocou contra a crista sur do Cerro El \u00c1vila a 6 700 p\u00e9s de altitude.\nDez estadounidenses morreron no accidente. O xogador de b\u00e9isbol dos St. Louis Cardinals Charlie Peete, a s\u00faa muller Nettie, e os seus tres fillos pequenos estaban entre as v\u00edtimas. Peete estaba viaxando a Venezuela para xogar en inverno al\u00ed.\nPara recuperar os corpos us\u00e1ronse telef\u00e9ricos.\nCausa.\nA causa probable do accidente foi determinada como: \"Os manuais de adestramento de voo instrumental amosaban que L\u00ednea Aeropostal Venezolana aprobara un procedemento para entrar a Maiquetia en condici\u00f3ns semi-IFR. Este procedemento consiste en manter un nivel de voo m\u00ednimo de 10\u00a0000 p\u00e9s ata a estaci\u00f3n (Miq 292.5), despois xirar ao norte sobre este punto e continuar nunha direcci\u00f3n de 360\u00ba durante 4 minutos seguido dun descenso est\u00e1ndar ata os 1\u00a0200 p\u00e9s sobre o nivel do mar ata establecer contacto, e un regreso ao aer\u00f3dromo baixo regras VFR. \u00c9 obvio que o piloto ao mando non cumpriu totalmente este procedemento e, despois de acumular erros na estimaci\u00f3n da s\u00faa velocidade, esforzouse en facer unha aproximaci\u00f3n directa que demostrou ser fatal debido \u00e1 s\u00faa altura no momento do \u00faltimo informe non era suficiente para cruzar o Cerro El \u00c1vila contra o que chocou\"."}
{"id": "452974", "revid": "26501", "url": "https://gl.wikipedia.org/wiki?curid=452974", "title": "Eugen Co\u015feriu", "text": ""}
{"id": "452975", "revid": "26501", "url": "https://gl.wikipedia.org/wiki?curid=452975", "title": "George Astalo\u015f", "text": ""}
{"id": "452976", "revid": "26501", "url": "https://gl.wikipedia.org/wiki?curid=452976", "title": "\u015etefan cel Mare (hom\u00f3nimos)", "text": ""}
{"id": "452977", "revid": "26501", "url": "https://gl.wikipedia.org/wiki?curid=452977", "title": "Dude\u015fti", "text": ""}
{"id": "452978", "revid": "5863", "url": "https://gl.wikipedia.org/wiki?curid=452978", "title": "Francisco Javier Lodeiro G\u00f3mez", "text": ""}
{"id": "452979", "revid": "5863", "url": "https://gl.wikipedia.org/wiki?curid=452979", "title": "Francisco Lodeiro G\u00f3mez", "text": ""}
{"id": "452982", "revid": "1576", "url": "https://gl.wikipedia.org/wiki?curid=452982", "title": "Obras derivadas", "text": ""}
{"id": "452983", "revid": "1505", "url": "https://gl.wikipedia.org/wiki?curid=452983", "title": "\u0218tefan cel Mare", "text": ""}
{"id": "452986", "revid": "122821", "url": "https://gl.wikipedia.org/wiki?curid=452986", "title": "Pan European Game Information", "text": "Pan European Game Information (en galego: Informaci\u00f3n Paneuropea sobre Videoxogos) ou PEGI \u00e9 un sistema europeo para clasificar o contido dos videoxogos e outro tipo de software de entretemento. Foi desenvolvido pola ISFE e entrou en pr\u00e1ctica en 9 de abril do 2003. O sistema PEGI apl\u00edcase en 25 pa\u00edses sen ter relaci\u00f3n algunha coa Uni\u00f3n Europea.\nA participaci\u00f3n \u00e9 voluntaria, a discreci\u00f3n do creador. Para obter as categorizaci\u00f3ns de calquera software, o desenvolvedor realiza un cuestionario, o cal \u00e9 despois avaliado pola NICAM para outorgarse finalmente a clasificaci\u00f3n.\nExisten d\u00faas formas de clasificaci\u00f3n para calquera software; unha de idade suxerida e outra sobre seis descrici\u00f3ns de contido, tales como o uso de linguaxe indecente, violencia etc.\nClasificaci\u00f3n.\nA PEGI contempla cinco categor\u00edas por idade. En Portugal, a lexislaci\u00f3n local est\u00e1 en conflito con algunhas das clasificaci\u00f3ns (3 e 7) e son cambiadas consecuentemente. A clasificaci\u00f3n da PEGI cambiou en 2009 cando os s\u00edmbolos das categor\u00edas por idade foron coloreados, mentres que nos de referencia ao contido do xogo sumaron a lenda do seu significado.\nPa\u00edses onde a PEGI \u00e9 usada.\nA PEGI \u00e9 empregada en 26 naci\u00f3ns europeas. As referencias de nivel parental var\u00edan nun pa\u00eds ou outro.\nEste sistema de clasificaci\u00f3n \u00e9 soamente orientativo. Poden producirse excepci\u00f3ns en clasificaci\u00f3ns para maiores de 18 anos onde a venda e/ou distribuci\u00f3n do produto en cuesti\u00f3n pode estar restrinxida e deba ser necesaria a achega de documentaci\u00f3n de identificaci\u00f3n que corrobore a maior\u00eda de idade do suxeito que opte polo consumo do produto."}
{"id": "452989", "revid": "1131", "url": "https://gl.wikipedia.org/wiki?curid=452989", "title": "Primeira divisi\u00f3n de f\u00fatbol sala feminino", "text": "A Primeira Divisi\u00f3n de f\u00fatbol sala feminino \u00e9 a m\u00e1xima categor\u00eda de f\u00fatbol sala feminino en Espa\u00f1a. Est\u00e1 organizada pola Real Federaci\u00f3n Espa\u00f1ola de F\u00fatbol e disp\u00fatase desde 1994."}
{"id": "452995", "revid": "23204", "url": "https://gl.wikipedia.org/wiki?curid=452995", "title": "PEGI", "text": ""}
{"id": "453000", "revid": "98629", "url": "https://gl.wikipedia.org/wiki?curid=453000", "title": "League of Gods", "text": "League of Gods (en ) \u00e9 un filme de 2016 de fantas\u00eda dirixido por Koan Hui e Vernie Yeung. Bas\u00e9ase na novela \"Fengshen Yanyi\" de Xu Zhonglin e est\u00e1 protagonizado por Jet Li, Tony Leung, Fan Bingbing, Louis Koo, Huang Xiaoming, Angelababy, Wen Zhang, e Jacky Heung. Estreouse na China o 29 de xullo de 2016."}
{"id": "453004", "revid": "98629", "url": "https://gl.wikipedia.org/wiki?curid=453004", "title": "I, Frankenstein", "text": "I, Frankenstein \u00e9 un filme de 2014 australiano-estadounidense de terror e acci\u00f3n escrito e dirixido por Stuart Beattie. Bas\u00e9ase na novela gr\u00e1fica de Kevin Grevioux. O filme foi producido por Tom Rosenberg, Gary Lucchesi, Richard Wright, Andrew Mason e Sidney Kimmel. Est\u00e1 protagonizado por Aaron Eckhart, Bill Nighy, Yvonne Strahovski, Miranda Otto e Jai Courtney. Conta a historia de Adam, o monstro de Frankenstein, que comeza unha viaxe para deter os demos e o seu l\u00edder que queren dominar o mundo. Estreouse o 24 de xaneiro de 2014 nos Estados Unidos e o 20 de marzo de 2014 en Australia. Recadou uns 71 mill\u00f3ns de d\u00f3lares en todo o mundo sobre un orzamento de 65 mill\u00f3ns."}
{"id": "453018", "revid": "23204", "url": "https://gl.wikipedia.org/wiki?curid=453018", "title": "Jo\u00e3o Bernardo Vieira", "text": "Jo\u00e3o Bernardo \u201cNino\u201d Vieira, nado en Bissau o 27 de abril de 1939, e finado en Guinea-Bissau o 2 de marzo de 2009, foi un pol\u00edtico de Guinea-Bissau, que ocupou tres veces a presidencia do seu pa\u00eds (a primeira vez entre 1973 e 1984, a segunda vez entre 1984 e 1999 e a terceira vez dende o 1 de outubro de 2005 at\u00e9 a s\u00faa morte en 2009. Tam\u00e9n foi primeiro ministro do seu pa\u00eds entre 1978 e 1980.\nTraxectoria.\nElectricista de formaci\u00f3n, Vieira estaba afiliado \u00f3 Partido Africano para a Independencia de Guinea e Cabo Verde (PAIGC), de Am\u00edlcar Cabral, en 1960 e converteuse rapidamente nun elemento clave da guerra de guerrillas do pa\u00eds contra o r\u00e9xime portugu\u00e9s.\nO 14 de novembro de 1980, Vieira derrocou ao goberno de Lu\u00eds Cabral en Cabo Verde, levando \u00f3 poder \u00f3 Partido Africano pola Independencia de Guinea e Cabo Verde (PAIGC), partido de Vieira. A constituci\u00f3n foi suspendida e foi instalado un consello militar de nove membros (presidido polo mesmo Vieira).\nEn 1994 foron celebradas as elecci\u00f3ns presidenciais, nas que Vieira recibiu o 46,20% dos votos contra outros sete candidatos. Vieira quedou primeiro, pero non logrou a cantidade m\u00ednima para poder ga\u00f1ar as elecci\u00f3ns. A segunda volta celebrouse o 3 de agosto de devandito ano. Vieira ga\u00f1ou na segunda volta cun 52,02% dos votos contra os 47,98% de Kumba Ial\u00e1. Vieira xurou como primeiro presidente democr\u00e1tico de Guinea-Bissau o 29 de setembro de 1994.\nO 7 de maio de 1999, Vieira foi derrocado. Buscou refuxio na embaixada portuguesa e logo exiliouse en Portugal.\nO 7 de abril de 2005, Vieira volveu a Guinea-Bissau, case dous anos despois de que o presidente Kumba Ial\u00e1 fose derrocado por militares.\nEn xu\u00f1o de 2005 celebr\u00e1ronse elecci\u00f3ns. Vieira obtivo un 28,87% dos votos, detr\u00e1s do seu opo\u00f1ente, Malam Bacai Sanh\u00e1. Na segunda volta, Vieira ga\u00f1ou cun 52,35% dos votos e xurou como presidente o 1 de outubro de devandito ano.\nO 28 de outubro de 2005, Vieira anunciou a disoluci\u00f3n do goberno dirixido polo seu rival, o primeiro ministro Carlos Gomes J\u00fanior, o 2 de novembro de devandito ano, nomeando como primeiro ministro a Aristides Gomes.\nNa madrugada do 2 de marzo de 2009, \u00f3s seus 69 anos, o presidente Vieria foi asasinado nun ataque por parte das milicias do Partido Africano para a Independencia de Guinea e Cabo Verde. A milicia asegurou que Vieira estaba detr\u00e1s do asasinato do seu l\u00edder, Batista Tagme Na Wai, xefe de Estado Maior das forzas armadas de Guinea-Bissau e opo\u00f1ente de Vieira, asasinado o d\u00eda anterior."}
{"id": "453019", "revid": "1131", "url": "https://gl.wikipedia.org/wiki?curid=453019", "title": "Voo 602 de Iberia", "text": "O voo 602 de Iberia era un servizo entre o aeroporto de Valencia e o aeroporto de Eivisa. O d\u00eda 7 de xaneiro de 1972 o Sud Aviation SE 210 Caravelle que operaba a ruta esnafrouse nunha monta\u00f1a preto de Eivisa. Os 98 pasaxeiros e 6 tripulantes morreron no accidente.\nAccidente.\nO voo 602 era un servizo dom\u00e9stico entre Valencia e Eivisa. O avi\u00f3n era un Sud Aviation SE 210 Caravelle, baixo o mando dun capit\u00e1n de 37 anos con 7\u00a0000 horas de voo. A bordo hab\u00eda 6 tripulantes e 98 pasaxeiros, a meirande parte deles valencianos que regresaban aos seus traballos en Eivisa despois das vacaci\u00f3ns de Nadal.\nAo redor das 12:15 p.m., o capit\u00e1n solicitou permiso ao aeroporto de Eivisa para descender a 5\u00a0500 p\u00e9s (1\u00a0676 metros). As fontes do aeroporto informaron que o capit\u00e1n tam\u00e9n dixo, \"Prepar\u00e1deme unha cervexa, estamos aqu\u00ed\".\nO avi\u00f3n estaba aproxim\u00e1ndose \u00e1 pista 07 cando descendeu por debaixo dos 2\u00a0000 p\u00e9s (610 metros). Segundo o informe do accidente, nin o capit\u00e1n nin o copiloto se decataron do descenso perigoso, xa que estaban discutindo sobre un partido de f\u00fatbol co controlador da torre do aeroporto. O voo 602 golpeou o monte Sa Talaiassa a uns 30 metros por debaixo do seu cumio de 462 metros. O avi\u00f3n estoupou no impacto, matando os 98 pasaxeiros e 6 tripulantes a bordo.\nNo momento do accidente, a visibilidade era dunhas 5-10 millas e o tempo foi descrito como moi cuberto con nubes rotas.\nCausa.\nDeterminouse que o piloto non puido manter a altitude m\u00ednima de voo para unha aproximaci\u00f3n visual \u00e1 pista 07."}
{"id": "453023", "revid": "89787", "url": "https://gl.wikipedia.org/wiki?curid=453023", "title": "Jos\u00e9 Carlos Schwarz", "text": "Jos\u00e9 Carlos Schwarz, nado en Bissau o 6 de decembro de 1949 e finado na Habana o 27 de maio de 1977, foi un poeta e m\u00fasico de Guinea-Bissau. \u00c9 amplamente reco\u00f1ecido como un dos m\u00e1is importantes e not\u00e1beis m\u00fasicos de Guinea-Bissau.\nEl escribiu en portugu\u00e9s e franc\u00e9s, mais cantaba en crioulo.\nTraxectoria.\nEn 1970 formou a banda \"Cobiana Djazz\" formado por un grupo de amigos. Estivo preso na \u201cColonia Penal e Agr\u00edcola da Illa das Galinhas\" por mor da s\u00faa actividade pol\u00edtica a prol da independencia. Inspirado nesta experiencia, compuxo a m\u00fasica \u201cDjiu Di Galinha\u201d.\nAp\u00f3s a independencia de Guinea-Bissau, Schwarz converteuse en diretor do Departamento de Artes e Cultura, e tam\u00e9n foi o respons\u00e1bel da pol\u00edtica da infancia guineana. En 1977 iniciou a s\u00faa carreira na Embaixada da Guinea-Bissau en Cuba. O 27 de maio do mesmo ano, Schwarz morreu nun accidente de avi\u00f3n preto da Habana."}
{"id": "453024", "revid": "89787", "url": "https://gl.wikipedia.org/wiki?curid=453024", "title": "Talata Embalo", "text": "Talata Embalo, nado o 28 de novembro de 1963, \u00e9 un deportista de Guinea-Bissau. Competiu nos Xogos Ol\u00edmpicos de 1996 e de 2000 na disciplina de loita, mais non conseguiu ningunha medalla."}
{"id": "453027", "revid": "98629", "url": "https://gl.wikipedia.org/wiki?curid=453027", "title": "Flora Gomes", "text": "Flora Gomes, nado en Cadique o 31 de decembro de 1949 \u00e9 un director de cinema de Guinea Bissau. \nTraxectoria.\nFixo os seus estudos de secundaria en Cuba e despois decidiu estudar cinema no Instituto Cubano da Arte e a Industria Cinematogr\u00e1ficas da Habana.\nRodado catorce anos despois da independencia, \"Mortu Nega\" de Gomes (1988) foi o primeiro filme de ficci\u00f3n e o segundo filme xamais producido en Guinea-Bissau (sendo o primeiro \"N\u2019tturudu\" do director Umban u\u2019Kest en 1987). En FESPACO de 1989, o filme ga\u00f1ou o prestixiouso premio Oumarou Ganda. \"Mortu Nega\" est\u00e1 rodado en Crioulo de Guinea-Bissau con subt\u00edtulos en ingl\u00e9s.\nEn 1992, Gomes dirixiu \"Udju Azul di Yonta\", que se estreou na secci\u00f3n Un Certain Regard do Festival Internacional de Cine de Cannes de 1992."}
{"id": "453033", "revid": "98629", "url": "https://gl.wikipedia.org/wiki?curid=453033", "title": "Neotenia", "text": "A neotenia (tam\u00e9n chamada xuvenilizaci\u00f3n) \u00e9 o atraso ou enlentecemento do desenvolvemento fisiol\u00f3xico (ou som\u00e1tico) dun organismo, tipicamente un animal. A neotenia enc\u00f3ntrase tam\u00e9n nos humanos modernos. Na prox\u00e9nese, tam\u00e9n chamada pedox\u00e9nese (termo tam\u00e9n usado para a formaci\u00f3n do solo), o desenvolvemento sexual est\u00e1 acelerado.\nTanto a neotenia coma a prox\u00e9nese te\u00f1en como resultado o pedomorfismo (ou pedomorfose), un tipo de heterocron\u00eda. Alg\u00fans autores definen o pedomorfismo como a retenci\u00f3n de caracter\u00edsticas larvarias, como se observa nas p\u00edntegas.\nTanto a neotenia coma a prox\u00e9nese causan a retencia\u00f3n nos adultos de caracter\u00edsticas que previamente s\u00f3 aparec\u00edan nos individuos novos. Dita retenci\u00f3n \u00e9 importante en biolox\u00eda evolutiva, domesticaci\u00f3n e biolox\u00eda evolutiva do desenvolvemento.\nHistoria e etimolox\u00eda.\nO termo neotenia foi inventado en 1885 por Julius Kollmann cando describiu a maduraci\u00f3n do axolote, que permanec\u00eda nun estadio acu\u00e1tico adulto con caracter\u00edsticas similares \u00e1s dun c\u00e1gado con branquias, a diferenza doutros anfibios adultos como ras e sapos.\nKollman creou o termo \"Neotenie\", en alem\u00e1n, que despois pasar\u00eda a outros idiomas, que derivou do grego \u03bd\u03ad\u03bf\u03c2 (\"neos\", 'novo, xove') e \u03c4\u03b5\u03af\u03bd\u03b5\u03b9\u03bd (\"te\u00ednein\", 'estirar, estender'). O adxectivo correspondente \u00e9 neot\u00e9nico. Para o oposto a neot\u00e9nico, diferentes autoridades usan os termos \"xerontom\u00f3rfico\" ou \"peram\u00f3rfico\". Bogin sinala que Kollmann pretend\u00eda que tivese o significado de \"reter a xuventude\", pero que, evidentemente, confundiu o termo grego \"te\u00ednein\" co latino \"tenere\", que ti\u00f1a o significado que el quer\u00eda, \"reter, manter\", para que a nova palabra significase \"a retenci\u00f3n da xuventude (na idade adulta)\".\nEn 1926, Louis Bolk describiu a neotenia como o principal proceso na humanizaci\u00f3n. No seu libro de 1977 \"Ontogeny and Phylogeny\" (Ontoxenia e filoxenia), Stephen Jay Gould sinalou que o relato de Bolk constitu\u00edu un intento de xustificaci\u00f3n do racismo e o sexismo \"cient\u00edficos\", pero estaba de acordo en que Bolk estivera no certo na idea central de que os humanos se diferenciaron doutros primates ao ser sexualmente maduros en estadios infant\u00eds do desenvolvemento corporal.\nEn humanos.\nA neotenia en humanos \u00e9 o enlentecemento ou retardo do desenvolvemento corporal, comparado co dos primates non humanos, que ten como resultado caracter\u00edsticas como cabeza grande, cara plana e brazos e pernas relativamente curtos. Estes cambios neot\u00e9nicos puideron orixinarse por selecci\u00f3n sexual na evoluci\u00f3n humana. \u00c1 s\u00faa vez, puideron permitir o desenvolvemento de capacidades humanas como a comunicaci\u00f3n emocional. Por\u00e9n, os humanos tam\u00e9n te\u00f1en uns narices relativamente grandes e pernas longas, ambas as d\u00faas caracter\u00edsticas peram\u00f3rficas (non neot\u00e9nicas). Alg\u00fans te\u00f3ricos evolutivos propuxeron que a neotenia foi unha caracter\u00edstica clave na evoluci\u00f3n humana. S. J. Gould argumentou que na \"historia evolutiva\" dos humanos houbo un \"mantemento no adulto de caracter\u00edsticas orixinalmente xuven\u00eds dos nosos devanceiros\". J. B. S. Haldane reproduce a hip\u00f3tese de Gould ao afirmar que unha \"tendencia evolutiva principal nos sderes humanos\" \u00e9 unha \"maior prolongaci\u00f3n da nenez e retardo da madurez.\" Delbert D. Thiessen dixo que a \"neotenia faise m\u00e1is aparente a medida que os primeiros primates evolcionaron \u00e1s formas posteriores\" e que os primates \"evolucionaran cara a unha cara plana.\" Por\u00e9n, en relaci\u00f3n con alg\u00fans grupos que usaron argumentos baseados na neotenia para apoiar o racismo, Gould tam\u00e9n argumentou \"que todo intento de ordenar grupos polo grao de neotenia est\u00e1 fundamentalmente inxustificado\" (Gould, 1996, px. 150). Doug Jones argumentou que as tendencias da evoluci\u00f3n humana cara \u00e1 neotenia puideron terse causado por selecci\u00f3n sexual para as caracter\u00edsticas faciais neot\u00e9nicas en mulleres feita polos homes e a neotenia resultante nas faces masculinas (herdada das nais) ser\u00eda un \"subproduto\" desta selecci\u00f3n sexual para as faces neot\u00e9nicas femininas.\nEn animais dom\u00e9sticos.\nObs\u00e9rvase neotenia en animais domesticados como cans e ratos. Isto d\u00e9bese a que dispo\u00f1en de m\u00e1is recursos, te\u00f1en menos competici\u00f3n polos recursos e coa diminuci\u00f3n da competici\u00f3n entre animais gastan menos enerx\u00eda na obtenci\u00f3n de recursos. Isto perm\u00edtelles madurar e reproducirse m\u00e1is rapidamente que os seus equivalentes silvestres. O ambiente no que se cr\u00edan os animais domesticados determina se a neotenia estar\u00e1 presente ou non neses animais. A neotenia evolutiva pode orixinarse nunha especie cando se dean estas condici\u00f3ns, e unha especie chega a estar sexualmente madura antes do seu \"desenvolvemento normal\". Outra explicaci\u00f3n para a neotenia en animais domesticados pode ser a selecci\u00f3n en favor de certas caracter\u00edsticas de comportamento. O comportamento est\u00e1 ligado \u00e1 xen\u00e9tica, o que significa que cando unha caracter\u00edstica de comportamento \u00e9 seleccionada favorablemente, unha caracter\u00edstica f\u00edsica pode tam\u00e9n ser seleccionada debido a mecanismos como o desequilibrio de ligamento. A mi\u00fado, os comportamentos xuven\u00eds son seleccionados para domesticar m\u00e1is doadamente unha especie; a agresividade en certas especies chega durante a idade adulta cando hai unha necesidade de competir polos recursos. Se non hai necesidade de competici\u00f3n, despois non hai tampouco necesidade de agresi\u00f3n. Ao seleccionar comportamentos xuven\u00eds pode levar \u00e1 neotenia en caracter\u00edsticas f\u00edsicas porque, por exemplo, coa necesidade reducida de comportamentos como a agresi\u00f3n non hai necesidade de desenvolver caracter\u00edsticas f\u00edsicas que axudar\u00edan nese aspecto. As caracter\u00edsticas que poden ser neotenizadas debido a unha diminuci\u00f3n da agresi\u00f3n poden ser un foci\u00f1o m\u00e1is curto e un tama\u00f1o xeral menor entre os individuos domesticados. Alg\u00fans caracteres f\u00edsicos neot\u00e9nicos com\u00fans en animais domesticados (principalmente cans, porcos, fur\u00f3ns, gatos e mesmo raposos) son: orellas flexibles, cambios no ciclo reprodutor, colas enroscadas, coloraci\u00f3n a manchas, menos v\u00e9rtebras ou acurtadas, ollos grandes, fronte arredondada, orellas grandes e morro acurtado.\nCando as funci\u00f3ns que desempe\u00f1aban os cans se ampliou desde ser s\u00f3 cans de traballo a ser tam\u00e9n cans de compa\u00f1\u00eda, os humanos empezaron a facer unha crianza selectiva dos cans en favor da neotenia morfol\u00f3xica, e esta crianza selectiva para a \"neotenia ou pedomorfismo\" tivo o efecto de potenciar os lazos entre os humanos e os cans. Os humanos criaron os cans para que tivesen m\u00e1is \"caracter\u00edsticas f\u00edsicas xuven\u00eds\" na idade adulta como foci\u00f1os curtos e grandes ollos que se asocian aos cachorros, porque as persoas xeralmente consideran que estas caracter\u00edsticas son m\u00e1is atractivas. Algunhas razas de cans con foci\u00f1os curtos e cabezas anchas como as das razas Komondor, San Bernardo e pastor Maremma son m\u00e1is neot\u00e9nicas morfoloxicamente que outras razas de cans. Os Cavalier King Charles spaniels son un exemplo de selecci\u00f3n para a neotenia, porque presentan grandes ollos, orellas colgantes e p\u00e9s compactos, o que lles d\u00e1 unha morfolox\u00eda m\u00e1is similar aos cachorros que aos adultos.\nEn 2004, un estudo que utilizou 310 cranios de lobo e uns 700 de can que representaban 100 razas conclu\u00edu que a evoluci\u00f3n dos cranios dos cans non se pode decribir xeralmente por procesos heterocr\u00f3nicos, como a neotenia, a\u00ednda que algunhas razas de cans pedom\u00f3rficas te\u00f1en cranios que lembran os cranios dos lobos xuven\u00eds. En 2011, a conclusi\u00f3n do mesmo investigador era simplemente que os \"cans non son lobos pedom\u00f3rficos.\"\nNoutras especies.\nA neotenia foi observada en moitas outras especies. \u00c9 importante notar a diferenza entre a neotenia parcial e a completa cando se observan outras especies para distinguir entre caracter\u00edsticas xuven\u00eds que son s\u00f3 unha vantaxe a curto prazo e caracter\u00edsticas que proporcionan un beneficio ao longo de toda a vida do organismo; isto poder\u00eda servir para comprender a causa da neotenia nesas especies. A neotenia parcial \u00e9 a retenci\u00f3n da forma larvaria m\u00e1is al\u00e1 da idade de maduraci\u00f3n usual coa posibilidade de prox\u00e9nese no desenvolvemento de \u00f3rganos sexuais, pero finalmente o organismo a\u00ednda madura \u00e1 forma adulta; isto pode observarse na ra \"Lithobates clamitans\". Un caso de neotenia completa \u00e9 a do anfibio \"Ambystoma mexicanum\" (axolote) e nalgunhas poboaci\u00f3ns de \"Ambystoma tigrinum\", que permanecen na s\u00faa forma larvaria durante toda a s\u00faa vida. \"Lithobates clamitans\" \u00e9 parcialmente neot\u00e9nica: atrasa a s\u00faa maduraci\u00f3n durante toda a estaci\u00f3n invernal, porque non \u00e9 vantaxosa para ela metamorfizarse \u00e1 forma adulta ata que hai m\u00e1is recursos dispo\u00f1ibles: poden encontrarse eses recursos moito m\u00e1is doadamente na forma larvaria. Isto \u00e9 unha das d\u00faas principais causas da neotenia; a enerx\u00eda requirida para sobrevivir no inverno como adultos recentemente formados \u00e9 demasiado custosa, as\u00ed o organismo mostra caracter\u00edsticas neot\u00e9nicas ata o momento do ano en que pode sobrevivir mellor como adulto. \"Ambystoma tigrinum\" mant\u00e9n as caracter\u00edsticas neot\u00e9nicas por raz\u00f3ns similares; por\u00e9n, a retenci\u00f3n destas \u00e9 permanente debido \u00e1 falta de recursos dispo\u00f1ibles durante toda a s\u00faa vida. Este \u00e9 outro exemplo dunha causa ambiental de neotenia dado que estas especies mante\u00f1en as caracter\u00edsticas xuven\u00eds porque o ambiente limita a s\u00faa capacidade de sobrevivir como forma adulta. Unhas poucas especies de aves mostran neotenia parcial. Un par de exemplos de tales especies son \"Chiroxiphia linearis\" e \"Chiroxiphia caudata\". Os machos de ambas as especies mante\u00f1en a s\u00faa plumaxe xuvenil na idade adulta, pero finalmente p\u00e9rdena unha vez maduran completamente. En certas especies de aves a retenci\u00f3n da plumaxe xuvenil est\u00e1 a mi\u00fado ligada ao momento da muda de cada especie. Para asegurar que non hai solapamento entre a \u00e9poca da muda e a do apareamento, as aves poden mostrar unha neotenia parcial nas s\u00faas plumaxes para que os machos non adopten a s\u00faa rechamante plumaxe adulta antes de que as femias estean preparadas para aparearse, o cal ser\u00eda un gasto de enerx\u00eda.\nA neotenia \u00e9 com\u00fan en insectos non voadores como as femias da orde Strepsiptera. A caracter\u00edstica de non ter \u00e1s nos insectos evolucionou por separado en varias ocasi\u00f3ns. Os ambientes que contribu\u00edron \u00e1 evoluci\u00f3n separada deste car\u00e1cter son: grande altitude, illamento en illas e climas fr\u00edos. Estes factores ambientais poden ser responsables da ausencia de \u00e1s porque nesas situaci\u00f3ns ser\u00eda desvantaxoso ter unha poboaci\u00f3n que est\u00e1 m\u00e1is espallada, polo que a ausencia de \u00e1s ser\u00eda favorecida polos l\u00edmites que ten para dispersarse. Ademais, nas temperaturas m\u00e1is fr\u00edas p\u00e9rdese a calor m\u00e1is rapidamente a trav\u00e9s das \u00e1s, pola grande superficie que presentan. Por outra parte, as femias de certos grupos de insectos fanse sexualmente maduras sen metamorfizarse a adultos, e alg\u00fans insectos que crecen en certas condici\u00f3ns non sempre desenvolven \u00e1s. A asencia de \u00e1s nalgunhas femias de insectos foi asociada a unha maior fecundidade, e isto incrementar\u00eda a fitness do individuo porque a femia produce m\u00e1is descendencia e, por tanto, transmite m\u00e1is cantidade dos seus xenes. Neses casos, a neotenia ocorre porque \u00e9 m\u00e1is vantaxoso para as femias permanecer sen \u00e1s para conservar enerx\u00eda, o que incrementar\u00e1 a s\u00faa fecundidade. Os \u00e1fidos son un grande exemplo de insectos que non desenvolven \u00e1s debido aos ambientes nos que viven. Se os recursos son abondosos non hai necesidade de que lles crezan as \u00e1s e se te\u00f1an que dispersar, sen\u00f3n que permanecen sobre a planta h\u00f3spede durante toda a vida; por\u00e9n, se os recursos dimin\u00faen, os seus descendentes deben desenvolver \u00e1s para dispersarse procurando outras plantas h\u00f3spedes.\nDous ambientes com\u00fans que tenden a favorecer a neotenia son a grande altitude e os climas fr\u00edos, porque os individuos neot\u00e9nicos te\u00f1en unha maior fitness que os que se metamorfizan \u00e1 forma adulta, debido a que a enerx\u00eda necesaria para a metamorfose \u00e9 demasiado custosa para a fitness do individuo, e ademais os individuos neot\u00e9nicos utilizan os recursos dispo\u00f1ibles m\u00e1is doadamente. Esta tendencia pode observarse comparando especies de p\u00edntegas que viven a distintas altitudes. Os individuos neot\u00e9nicos te\u00f1en unha maior taxa de supervivencia e unha maior fecundidade que as p\u00edntegas que se desenvolveron ata a forma adulta en altitudes m\u00e1is altas e ambientes m\u00e1is fr\u00edos.\nMoitas especies de p\u00edntegas e anfibios en xeral te\u00f1en caracter\u00edsticas neot\u00e9nicas debido ao ambiente no que viven. O axolote (\"Ambistoma mexicanum\") e o proteo (\"Proteus anguinus\") son especies de p\u00edntegas que mante\u00f1en as s\u00faas formas acu\u00e1ticas xuven\u00eds durante toda a s\u00faa vida adulta, e son exemplos de neotenia completa. As branquias, que son unha caracter\u00edstica xuvenil en anfibios, poden manterse despois da maduraci\u00f3n, como ocorre nalgunhas poboaci\u00f3ns de \"Ambistoma tigrinum\" e no trit\u00f3n \"Taricha granulosa\".\nOs chimpanc\u00e9s bonobos comparten moitas caracter\u00edsticas f\u00edsicas cos humanos, como os seus cranios neot\u00e9nicos. A forma do seu cranio non cambia na idade adulta; s\u00f3 incrementa o seu tama\u00f1o. Isto d\u00e9bese ao dimorfismo sexual e un cambio evolutivo na temporizaci\u00f3n do desenvolvemento. Os xuven\u00eds fanse sexualmente maduros antes de que os seus corpos se desenvolvesen completamente a adultos e, debido \u00e1s mesmas vantaxes selectivas, os cranios permaneceron neot\u00e9nicos nas posteriores xeraci\u00f3ns.\nNalgunhas especies os custos de enerx\u00eda te\u00f1en como resultado a neotenia, como nos insectos das familias Gerridae, Delphacidae e Carabidae. Moitas destas especies nestas familias te\u00f1en \u00e1s m\u00e1is pequenas neot\u00e9nicas ou non te\u00f1en \u00e1s. Similarmente, algunhas especies de grilos perden as s\u00faas \u00e1s na adultez, mentres que nos escaravellos do x\u00e9nero \"Ozopemon\", os machos (que se cre son os mellores exemplos de neotenia en cole\u00f3pteros) son menores que as femias, debido \u00e1 endogamia. Na t\u00e9rmite \"Kalotermes flavicollis\" a neotenia d\u00e1se en femias durante a muda.\nNoutras especies as condici\u00f3ns ambientais causan neotenia, como na p\u00edntega \"Ambystoma gracile\", na que unha maior altitude correlaci\u00f3nase cunha maior tendencia \u00e1 neotenia, quizais para axudar a conservar enerx\u00eda, tal como se mencionou antes. De xeito similar, a neotenia enc\u00f3ntrase en crust\u00e1ceos da familia Ischnomesidae, que viven en augas oce\u00e1nicas profundas."}
{"id": "453034", "revid": "98629", "url": "https://gl.wikipedia.org/wiki?curid=453034", "title": "Moeda provincial romana", "text": "No \u00e1mbito numism\u00e1tico, co\u00f1\u00e9cese moeda provincial romana a emitida entre os anos 44 a. de C. e 297 da nosa era na \u00e1rea de influencia do Imperio Romano mais a nome ou por iniciativa das autoridades provinciais, sen un control directo do Imperio. Con frecuencia, estas moedas supu\u00f1an, tanto nos seus dese\u00f1os como na s\u00faa m\u00e9trica, unha continuaci\u00f3n das xa existentes nesas rexi\u00f3ns con anterioridade \u00e1 chegada do poder de Roma, a\u00ednda que habitualmente engad\u00edan o retrato do emperador romano ou alg\u00fan sinal do seu poder.\nMoitas destas moedas foron cu\u00f1adas en zonas do Imperio de influencia grega, e en case todos estes casos supuxeron unha evoluci\u00f3n das moedas emitidas nas polis gregas asentadas no sur de Italia e en Sicilia (Magna Grecia); no caso das moedas desta procedencia apl\u00edcanse adoito de maneira sin\u00f3nima as expresi\u00f3ns \"moeda provincial romana\" e \"moeda imperial grega\". \nAs emisi\u00f3ns e as s\u00faas cecas.\nCando unha rexi\u00f3n nova era asimilada pola civilizaci\u00f3n Romana, \u00e1s veces permit\u00edase o mantemento en circulaci\u00f3n das moedas locais preexistentes (no caso de as haber), por pura conveniencia. Ademais disto, algunhas das novas colonias recib\u00edan autorizaci\u00f3n para a cu\u00f1axe de moedas de cobre, xa que as de prata (ag\u00e1s algunhas excepci\u00f3ns) e sobre todo as de ouro eran prerrogativa da capital do Imperio. Estas moedas provinciais eran maioritariamente utilizadas pola poboaci\u00f3n local s\u00f3 para as pequenas transacci\u00f3ns coti\u00e1s, tendo en conta que o seu valor intr\u00ednseco era case sempre inferior ao do circulante imperial.\nAs moedas provinciais foron cu\u00f1adas maioritariamente en cobre e en bill\u00f3n e, en menor n\u00famero, en prata, estas \u00faltimas baixo un control estrito de Roma. As emisi\u00f3ns en prata e en bill\u00f3n eran m\u00e1is caracter\u00edsticas das rexi\u00f3ns orientais do Imperio, e moi particularmente de Alexandr\u00eda.\nCara ao ano 210 a. de C., Roma controlaba todas das cidades establecidas por emigrantes e colonos gregos da rexi\u00f3n da Magna Grecia, e ao principio do s\u00e9culo seguinte xa se notaba unha clara influencia romana na moeda emitida nesas antigas polis. Tanto a iconograf\u00eda e como o estilo das moedas cambiaran considerablemente, ata se considerar habitualmente como as primeiras mostras de moedas provinciais romanas.\nDurante a \u00e9poca imperial contabil\u00edzanse arredor de 600 obradoiros monetarios provinciais, establecidas ao longo de todo o Imperio, cunha maior concentraci\u00f3n na zona oriental, a\u00ednda que tam\u00e9n frecuentes en puntos como Hispania e a Galia.\nAs principais cidades provinciais, como Corinto, Antioqu\u00eda, ou Mesia, ti\u00f1an unha gran capacidade para a emisi\u00f3n de moeda destinada \u00e1 circulaci\u00f3n en toda a provincia, en tanto que outras, como Viminacium, realizaban simplemente pequenas tiraxes para a circulaci\u00f3n local."}
{"id": "453035", "revid": "65337", "url": "https://gl.wikipedia.org/wiki?curid=453035", "title": "Moedas provincias romanas", "text": ""}
{"id": "453036", "revid": "65337", "url": "https://gl.wikipedia.org/wiki?curid=453036", "title": "Moeda imperial grega", "text": ""}
{"id": "453037", "revid": "65337", "url": "https://gl.wikipedia.org/wiki?curid=453037", "title": "Moedas imperiais gregas", "text": ""}
{"id": "453039", "revid": "22570", "url": "https://gl.wikipedia.org/wiki?curid=453039", "title": "Jean-Fran\u00e7ois Clervoy", "text": "Jean-Fran\u00e7ois Clervoy, nado en Longeville-les-Metz (Francia) o 19 de novembro de 1958, \u00e9 un astronauta franc\u00e9s que formou parte das misi\u00f3ns STS-84, STS-66 e STS-103. Pasou un total de 28,13 d\u00edas no espazo.\nTraxectoria.\nClervoy \u00e9 graduado pola Escola Polit\u00e9cnica de Par\u00eds en 1981 graduado pola Escola Nacional Superior da Aeron\u00e1utica e do Espazo, en Tolosa, en 1983. En 1987 grad\u00faase como enxe\u00f1eiro de voos de proba.\nEn 1983 traballou para a axencia espacial francesa, a CNES, en varios proxectos, como o do sat\u00e9lite SPOT de observaci\u00f3n terrestre, o proxecto de ligaz\u00f3n \u00f3ptica entre sat\u00e9lites STAR e as sondas cometarias Vega.\nFoi elixido como membro do segundo grupo de astronautas franceses en 1985. De 1987 a 1992 foi director do programa de voos parab\u00f3licos no Centro de Voos de Proba en Br\u00e9tigny-sur-Orge, e deu soporte t\u00e9cnico ao programa Hermes de voos tripulados da ESA.\nEn 1991 adestrouse no uso dos sistemas das naves Soiuz e da estaci\u00f3n espacial Mir na Cidade das Estrelas, en Rusia, e en 1992 entrou a formar parte do corpo de astronautas da ESA no Centro Europeo de Astronautas, en Colonia, Alema\u00f1a. En agosto de 1992 foi enviado ao Centro Espacial Johnson da NASA para adestrarse como especialista de misi\u00f3n do transbordador espacial. Participou nas misi\u00f3ns STS-84, STS-66 e STS-103."}
{"id": "453040", "revid": "54334", "url": "https://gl.wikipedia.org/wiki?curid=453040", "title": "Her\u00e1clidas", "text": "Os her\u00e1clidas (en grego antigo \u1f29\u03c1\u03b1\u03ba\u03bb\u03b5\u1fd6\u03b4\u03b1\u03b9 \"H\u00earakle\u0129dai\") eran os fillos de Heracles (H\u00e9rcules) e os seus descendentes. O termo apl\u00edcase nun sentido m\u00e1is estrito aos descendentes de Hilo, o m\u00e1is vello dos catro fillos que Heracles tivo con Deianira (a\u00ednda que \u00e1s veces consider\u00e1base M\u00e9lite como nai de Hilo). Outros her\u00e1clidas eran Macaria, Axelao, Manto, Tlep\u00f3lemo, T\u00e9lefo e Bianor. Estes her\u00e1clidas foron un grupo de reis dorios que conquistaron os reinos peloponesios de Micenas, Esparta e Argos reclamando, segundo a lenda, o seu dereito a gobernalos polos seus devanceiros. A s\u00faa ascensi\u00f3n ao poder ad\u00f3itase chamar \u00abinvasi\u00f3n doria\u00bb.\nOrixe.\nHeracles, a quen Zeus destinara orixinalmente a ser rei de Argos, Laconia e a Pilos mesenia, fora suplantado por un engano de Hera, caendo estes reinos en mans de Euristeo, rei de Micenas. Tras a morte de Heracles, os seus fillos, tras moito vagar, acharon refuxio na corte de Teseo en Atenas. Euristeo, ao ver rexeitadas as s\u00faas esixencias de rendici\u00f3n, atacou Atenas, pero foi derrotado e morto. Hilo e os seus irm\u00e1ns invadiron ent\u00f3n o Peloponeso, pero tras un ano de dominio foron obrigados a se retiraren por unha peste. Retir\u00e1ronse a Tesalia, onde Eximio, o m\u00edtico devanceiro dos dorios, a quen Heracles axudara na s\u00faa guerra contra os lapitas, adoptaron a Hilo e ced\u00e9ronlle un terzo do seu territorio.\nTras a morte de Eximio, dous dos seus fillos, P\u00e1nfilo e Dimante, somet\u00e9ronse voluntariamente a Hilo (quen era, segundo a tradici\u00f3n doria, recollida en Her\u00f3doto v.72, realmente un aqueo), que as\u00ed se converteu en gobernante dos dorios; as tres ramas dos dorios son chamadas como estes tres heroes, na s\u00faa honra. Desexando reconquistar a s\u00faa herdanza paterna, Hilo consultou o or\u00e1culo de Delfos, que lle dixo que esperase ao \u00abterceiro froito\u00bb (ou colleita) e ent\u00f3n entrase ao Peloponeso por \u00abunha estreita pasaxe mar\u00edtima\u00bb. As\u00ed, tres anos despois, Hilo marchou cruzando o istmo de Corinto para atacar a Atreo, o sucesor de Euristeo, pero morreu nun combate contra \u00c9quemo, o rei de Texea. A este segundo intento seguiu un terceiro por parte de Cleodeo e un cuarto por Arist\u00f3maco, fracasando ambos igualmente.\nInvasi\u00f3n doria.\nAo final, T\u00e9meno, Cresfontes e Aristodemo, fillos de Arist\u00f3maco, queix\u00e1ronse ao or\u00e1culo de que as s\u00faas instruci\u00f3ns resultaran ser fatais para quen as seguiu. Recibiron a resposta de que por \u00abterceiro froito\u00bb quer\u00eda dicir \u00abterceira xeraci\u00f3n\u00bb e que a \u00abestreita pasaxe\u00bb non era o istmo de Corinto sen\u00f3n o estreito de R\u00edo. As\u00ed, armaron unha frota en Naupacto, pero antes de facerse ao mar Aristodemo foi golpeado por un raio (ou disparado por Apolo) e a frota destru\u00edda, debido a que un dos her\u00e1clidas matara un adivi\u00f1o acarnanio.\nO or\u00e1culo, consultado de novo por T\u00e9meno, ofreceulle facer un sacrificio expiatorio e desterrar ao asasino durante dez anos, e buscar un home con tres ollos para que lles servise de gu\u00eda. Ao seu regreso a Naupacto, T\u00e9meno atopouse con \u00d3xilo, un etolio que perdera un ollo, montando dacabalo (o que fac\u00eda que tivese tres ollos) e inmediatamente obrigouno a se po\u00f1er ao seu servizo. Segundo outra versi\u00f3n, o macho ao que montaba \u00d3xilo era quen perdera un ollo. Os her\u00e1clidas repararon a s\u00faa frota, partindo de Naupacto a Antirr\u00edo, e de a\u00ed a R\u00edo, no Peloponeso. Libraron unha batalla decisiva con Tis\u00e1meno, fillo de Orestes, gobernante da pen\u00ednsula, a quen derrotaron e mataron. Esta conquista dat\u00e1base tradicionalmente sesenta anos tras a Guerra de Troia.\nOs her\u00e1clidas, que as\u00ed se converteron en practicamente donos do Peloponeso, procederon a distribu\u00edr o seu territorio entre eles por sorteo. Argos tocoulle a T\u00e9meno, Lacedemonia a Procles e Eur\u00edstenes, os xemelgos fillos de Aristodemo, e Mesene a Cresfontes. O f\u00e9rtil distrito de Elis fora reservado por acordo para \u00d3xilo. Os her\u00e1clidas gobernaron en Lacedemonia at\u00e9 -221, pero desapareceron moito antes noutros pa\u00edses.\nA conquista do Peloponeso polos dorios, comunmente chamada \u00abinvasi\u00f3n doria\u00bb ou \u00abregreso dos her\u00e1clidas\u00bb, repres\u00e9ntase como a recuperaci\u00f3n polos descendentes de Heracles da lex\u00edtima herdanza do seu heroico antepasado e os seus fillos. Os dorios seguiron o costume doutras tribos gregas ao reclamar como antepasado das s\u00faas familias gobernantes a un dos heroes lendarios, pero as tradici\u00f3ns non deben neste sentido considerarse como enteiramente m\u00edticas. Representan unha invasi\u00f3n conxunta do Peloponeso por parte dos etolios e os dorios, sendo estes empuxados cara ao sur desde o seu fogar orixinal do norte pola presi\u00f3n dos tesalios. \u00c9 destac\u00e1bel que non se mencione a estes her\u00e1clidas ou a s\u00faa invasi\u00f3n nas obras de Homero e Hes\u00edodo. Her\u00f3doto (vi.52) fala de poetas que celebrara as s\u00faas faza\u00f1as, pero estes limit\u00e1ronse a sucesos xusto despois da morte de Heracles. A historia foi primeiro amplificada polos dramaturgos gregos, que probabelmente se inspirasen en lendas locais que glorificaban os servizos rendidos a Atenea polos gobernantes do Peloponeso.\nNa literatura.\nOs her\u00e1clidas son tema principal da obra de Eur\u00edpides chamada as\u00ed: \"Os Her\u00e1clidas.\" Nela, Macaria, os seus irm\u00e1ns e as s\u00faas irm\u00e1s esc\u00f3ndense de Euristeo en Atenas, baixo o goberno de Demofonte. Cando Euristeo se prepara para atacar, un or\u00e1culo dille a Demofonte que ga\u00f1ar\u00eda s\u00f3 con que unha muller nobre fose sacrificada a Pers\u00e9fone. Macaria pr\u00e9stase voluntaria ao sacrificio, polo que unha fonte foi bautizada na s\u00faa honra."}
{"id": "453042", "revid": "5863", "url": "https://gl.wikipedia.org/wiki?curid=453042", "title": "Salvador Garc\u00eda-Boda\u00f1o (hom\u00f3nimos)", "text": "O nome Salvador Garc\u00eda-Boda\u00f1o pode referirse a:"}
{"id": "453043", "revid": "1131", "url": "https://gl.wikipedia.org/wiki?curid=453043", "title": "Voo 253 de Braathens SAFE", "text": "O voo 253 de Braathens SAFE, tam\u00e9n co\u00f1ecido como accidente de Hummelfjell, ocorreu o d\u00eda 7 de novembro de 1956 \u00e1s 9:50, cando un de Havilland Heron se esnafrou na monta\u00f1a Hummelfjell en Tolga, Noruega. O avi\u00f3n de Braathens SAFE atop\u00e1base en ruta entre o aeroporto de Trondheim, V\u00e6rnes e o aeroporto de Oslo, Fornebu. Mentres pasaba R\u00f8ros o Heron comezou a experimentar unha r\u00e1pida formaci\u00f3n de xeo atmosf\u00e9rico que en pouco tempo foi demasiado para que o sistema de protecci\u00f3n contra o xeo puidese facer algo contra el. En combinaci\u00f3n coa corrente descendente de aire, o avi\u00f3n perdeu a suficiente sustentaci\u00f3n como para estar no aire. Os pilotos foron capaces de xirar o avi\u00f3n, pero chocaron en Hummelfjell a unha altura de 1\u00a0350 metros.\nO capit\u00e1n do avi\u00f3n morreu no impacto e un pasaxeiro morreu pouco despois. Dez persoas sobreviviron ao accidente, que foi o primeiro con v\u00edtimas mortais de Braathens SAFE. Entre os superviventes estaba Rolf Kirkvaag, no momento o presentador de radio m\u00e1is popular de Noruega. A operaci\u00f3n de busca e rescate foi obstaculizada gravemente por unha cifra e por pouca visibilidade. Kirkvaag e outra persoa deixaron o avi\u00f3n despois dun d\u00eda e atop\u00e1ronse cun grupo de rescate. A investigaci\u00f3n conclu\u00edu que non houbo fallos t\u00e9cnicos ou erros dos pilotos, e que non era posible predicir as condici\u00f3ns meteorol\u00f3xicas que causaron a formaci\u00f3n de xeo.\nAccidente.\nO aparello accidentado era un de Havilland DH-114 Heron 2B, con rexistro LN-SUR e n\u00famero de serie 14093, bautizado como \"Lars\". Fora comprado novo por Braathens SAFE e rexistrouse o 8 de febreiro de 1956. Os Heron foran introducidos na frota de Braathens SAFE en 1952 e estiveron en servizo ata 1960. \"Lars\" estaba asegurado por Lloyd's.\nO voo 253 era un servizo regular dende o aeroporto de Trondheim, V\u00e6rnes ata o aeroporto de Oslo, Fornebu, cun tempo dunha hora e media de voo. Ti\u00f1a unha tripulaci\u00f3n de dous e dez pasaxeiros. Entre os pasaxeiros estaba o presentador de radio e xornalista da NRK Rolf Kirkvaag.\nO voo engalou de V\u00e6rnes at 8:30. Trepou a unha altitude de cruceiro de 2\u00a0500 metros (8\u00a0000 p\u00e9s) e pasou a baliza de radio de Tolga \u00e1s 09:12. Na \u00e1rea ao redor de R\u00f8ros o avi\u00f3n comezou a experimentar formaci\u00f3n de xeo, que rapidamente chegou a niveis que non puideron ser eliminados polo sistema de protecci\u00f3n contra o xeo. Ademais, o avi\u00f3n estaba suxeito a unha corrente descendente de aire. Os pilotos polo tanto elixiron dar a volta e regresar a Trondheim. Por\u00e9n, a formaci\u00f3n de xeo foi tan agresiva que o avi\u00f3n continuou perdendo altitude. Estaba voando a trav\u00e9s dunha cifra con pouca visibilidade, facendo moi dif\u00edcil a navegaci\u00f3n.\nAdemais de afectar negativamente \u00e1 sustentaci\u00f3n aerodin\u00e1mica, o xeo cubriu o parabrisas e a antena de radio, causando que as comunicaci\u00f3ns se cortasen. Os pilotos non eran as\u00ed capaces de navegar axeitadamente e non se decataron de que estaban voando cara \u00e1 monta\u00f1a. O avi\u00f3n chocou coa monta\u00f1a Hummelfjell \u00e1s 09:50, a unha altitude de 1 350 metros, no municipio de Tolga. O avi\u00f3n voaba a uns 300\u00a0km/h no momento do impacto, golpeando o chan primeiro coa cola. Os motores desprend\u00e9ronse e o avi\u00f3n esvarou ao longo dunha duna de neve. O avi\u00f3n rebotou unha vez antes de quedar parado nunha duna de neve, a cal limitou a forza do impacto considerablemente salvando supostamente moitas vidas.\nRescate.\nDez persoas sobreviviron ao accidente. O capit\u00e1n morreu no impacto e un pasaxeiro morreu un tempo despois por problemas de coraz\u00f3n relacionados co estr\u00e9s polo accidente. O avi\u00f3n acabou nunha zona illada, con mal tempo e nun lugar de dif\u00edcil acceso para os equipos de rescate. Os pasaxeiros estiveron durante un d\u00eda no avi\u00f3n, agardando polo rescate. Kirkvaag era consciente dos perigos de que os pasaxeiros feridos e conxelados quedasen durmidos. Comezaron a pasar lista cada dez minutos e Kirkvaag improvisou un programa de radio para manter a moral alta. O accidente e as operaci\u00f3ns de rescate xeraron un grande interese dos medios e a radio foi un medio popular para seguir os acontecementos. Este feito intensificouse ao estar un famoso entre os pasaxeiros.\nO lugar estaba cuberto de neve e br\u00e9tema, facendo a operaci\u00f3n de busca e rescate moi dif\u00edcil. A visibilidade era tan pobre que os rescatadores ter\u00edan que cami\u00f1ar directamente ao avi\u00f3n se quer\u00eda atopalo. Estimouse que hab\u00eda uns 20 metros de visibilidade no lugar. Levouse a cabo unha busca con avi\u00f3ns, pero foi in\u00fatil xa que estes non pod\u00edan ver os restos. M\u00e1is cr\u00edtico foi que as autoridades ao principio non sab\u00edan a localizaci\u00f3n do lugar do accidente. Inicialmente todo o que se sab\u00eda era que estaba nalgures entre Trondheim e Oslo, probablemente nalg\u00fan lugar en \u00d8sterdalen. Posteriormente chegaron informes dunha \u00e1rea ao redor de Hummelfjell onde a xente escoitara un forte ru\u00eddo e a busca concentrouse ao redor desa zona.\nA busca foi dirixida polo inspector de polic\u00eda Oppeg\u00e5rd. O 8 de novembro un equipo de 28 persoas comezou a busca do avi\u00f3n na \u00e1rea de Hummelfjell, base\u00e1ndose nas observaci\u00f3ns do forte ru\u00eddo escoitado. Estableceron unha base de operaci\u00f3ns nunha granxa en Brend, que era capaz de alimentar e albergar todo o grupo de militares e voluntarios. Ti\u00f1an dous veh\u00edculos de eirugas M29 Weasel, pero non puideron ser usados. Designouse unha \u00e1rea de busca de 10 por 20 quil\u00f3metros entre Gr\u00e5h\u00f8gda e Gr\u00f8tvolen. Ao mesmo tempo un grupo de persoal da Garda Nacional foi enviado ao outro lado da monta\u00f1a, para trepar e buscar o avi\u00f3n no lado de Atna.\nDespois de pasar unhas 24 horas no lugar do accidente, e sen ning\u00fan sinal de que a cifra fose a remitir, Kirkvaag (que ti\u00f1a d\u00faas fracturas nunha perna) e outro pasaxeiro decidiron sa\u00edr e buscar axuda. Ao non ter esqu\u00eds v\u00edronse forzados a cami\u00f1ar pola espesa capa de neve. Kirkevaag despois dixo que marchara nun estado de p\u00e1nico, non querendo morrer no lugar do accidente. Ao pouco tempo atoparon o leito dun r\u00edo que seguiron coa esperanza de atopar a algu\u00e9n. A visibilidade segu\u00eda sendo pobre, duns 20 metros. Por\u00e9n, a parella tropezou con dous esquiadores de Hodalen, que os segu\u00edan. Kirkvaag despois comentou que estaba tan confuso que pensou que quer\u00edan pasar polo que se apartou. Foron capaces de alertar os coordinadores e os primeiros rescatadores chegaron ao avi\u00f3n \u00e1s 12:30, 27 horas despois do accidente. Por\u00e9n, levou horas antes de que os accidentados fosen rescatados e varios deles tiveron que ser evacuados en padiolas fabricadas con partes do aparello."}
{"id": "453044", "revid": "1131", "url": "https://gl.wikipedia.org/wiki?curid=453044", "title": "Voo 637 de JAT", "text": "O Voo 637 de JAT Yugoslav Airlines foi un McDonnell Douglas DC-9-32, con rexistro YU-AHT, que estoupou no aire pouco despois de sobrevoar a baliza non direccional Hermsdorf (situada ao redor de Hinterhermsdorf, no municipio actual de Sebnitz), Alema\u00f1a Oriental, mentres realizaba unha ruta dende Estocolmo ata Belgrado o d\u00eda 26 de xaneiro de 1972. O avi\u00f3n, pilotado polo captain Ludvik Razdrih, rompeu en tres partes, esnafr\u00e1ndose preto da vila de Srbsk\u00e1 Kamenice en Checoslovaquia (agora a Rep\u00fablica Checa). Das 28 persoas a bordo, 27 morreron tras impactar contra o chan, e unha asistente de voo iugoslava, Vesna Vulovi\u0107, sobreviviu.\nCausa.\nO McDonnell Douglas DC-9-32 quedou esnaquizado despois de que estoupase unha bomba a bordo, colocada por terroristas croatas emigrados (\"Ustashe\"). O avi\u00f3n dirix\u00edase a Serbia (no momento parte de Iugoslavia) dende Suecia. A bomba caseira fora colocada na bodega de carga dianteira. Vesna Vulovi\u0107 estaba preto da parte de atr\u00e1s do avi\u00f3n no momento do estoupido, a\u00ednda que este feito non est\u00e1 demasiado claro. Alg\u00fans informes dixeron que estaba na parte traseira cando ocorreu o estoupido, pero ela dixo que lle comentaran que a atoparan na secci\u00f3n media do aparello.\nVulovi\u0107 estivo en coma durante 27 d\u00edas e estivo paralizada temporalmente de cintura para abaixo, a\u00ednda que sobreviviu. Continuou traballando para a aeroli\u00f1a realizando tarefas de oficina."}
{"id": "453045", "revid": "1131", "url": "https://gl.wikipedia.org/wiki?curid=453045", "title": "Voo 505 de Aeroflot", "text": "O voo 505 de Aeroflot esnafrouse xusto despois de engalar de Tashkent o d\u00eda 16 de xaneiro de 1987. O voo 505 era un servizo a primeira hora da ma\u00f1\u00e1 entre Tashkent e Shahrisabz, na Rep\u00fablica Socialista Sovi\u00e9tica de Uzbekist\u00e1n. O avi\u00f3n engalou xusto un minuto e 28 segundos despois de que o fixese un Ilyushin Il-76, atop\u00e1ndose as\u00ed coa s\u00faa turbulencia de estela. O Yakovlev Yak-40 despois inclinouse bruscamente cara \u00e1 dereita e golpeou o chan incendi\u00e1ndose. As 9 persoas a bordo morreron.\nAvi\u00f3n e tripulaci\u00f3n.\nO aparello implicado era un Yakovlev Yak-40 con rexistro CCCP-87618. No momento do accidente o avi\u00f3n ti\u00f1a 17\u00a0132 horas de voo en 20\u00a0927 ciclos.\nA tripulaci\u00f3n estaba formada por:"}
{"id": "453046", "revid": "1131", "url": "https://gl.wikipedia.org/wiki?curid=453046", "title": "Castro de Angrois", "text": "O castro de Angrois \u00e9 un poboado fortificado situado en Angrois, parroquia de Sar, no concello de Santiago de Compostela. Tam\u00e9n \u00e9 co\u00f1ecido co nome de castro de Santa Luc\u00eda. O seu c\u00f3digo de catalogaci\u00f3n na Direcci\u00f3n Xeral de Patrimonio \u00e9 GA15078042.\nEst\u00e1 localizado no cumio dun outeiro, cunhas pendentes moi pronunciadas polo leste, oeste e sur e moito m\u00e1is suaves polo norte. Isto orixina unhas defensas naturais notables, sendo a zona norte a m\u00e1is vulnerable e o posible acceso. A\u00ednda que no pasado parte do outeiro tivo unha explotaci\u00f3n agr\u00edcola m\u00e1is intensa, en tempos recentes \u00e9 terreo de monte sendo a vexetaci\u00f3n principal de toxos. \u00c9 de propiedade particular e de varios propietarios distintos.\nEste castro ten un recinto central ao que se une un socalco setentrional. Este recinto, co\u00f1ecido como a croa do castro, sit\u00faase na parte m\u00e1is alta do outeiro. Nesta zona aparecen numerosos afloramentos de rocha, polo que a potencia estratigr\u00e1fica debe de ser escasa. Non ten estruturas defensivas visibles polos lados meridional, oriental e occidental, seguramente porque non o precisa. Por\u00e9n, polo norte ten un terrapl\u00e9n bastante pronunciado que illa a croa do socalco inferior. Este socalco \u00e9 bastante amplo e ten unha rampla de acceso frontal na li\u00f1a defensiva do socalco exterior e na croa.\nO castro est\u00e1 fortemente rebaixado na zona sur por unha antiga canteira explotada principalmente para a construci\u00f3n da estrada N-525, mentres que a ladeira norte foi case totalmente destru\u00edda polas obras da autoestrada AP-9. Os traballos arqueol\u00f3xicos realizados ata o momento son, en xeral, escavaci\u00f3ns e sondaxes de pequena extensi\u00f3n no contexto de traballos de control de obras p\u00fablicas. Por exemplo, nos traballos da autoestrada fix\u00e9ronse sondaxes para comprobar a calidade do material b\u00e1sico e a potencia estratigr\u00e1fica do solo. Atop\u00e1ronse materiais como tellas romanas, cer\u00e1mica lisa de cor ros\u00e1ceo e escoura de fundici\u00f3n. Durante as escavaci\u00f3n no ano 2008 para a construci\u00f3n do AVE, encontr\u00e1ronse restos dunhas murallas cara a zona norte.\nHai outro castro nas s\u00faas proximidades, o castro do Coto, situado no monte do Coto, na parroquia de Santa Mar\u00eda de Marrozos."}
{"id": "453048", "revid": "63181", "url": "https://gl.wikipedia.org/wiki?curid=453048", "title": "Sottunga", "text": "Sottunga \u00e9 un municipio de Finlandia situado na rexi\u00f3n de \u00c5land. En 2018 a s\u00faa poboaci\u00f3n era de 93\u00a0habitantes, o que o converte no municipio menos poboado das \u00c5land e de Finlandia. A superficie do termo municipal \u00e9 de 342,44\u00a0km2, dos cales 314,4 km2 son auga. O concello ten unha densidade de poboaci\u00f3n de 3,32\u00a0hab./km\u00b2.\nLimita cos cancellos de Br\u00e4nd\u00f6, F\u00f6gl\u00f6, Kumlinge, K\u00f6kar, V\u00e5rd\u00f6 e Pargas, este \u00faltimo pertencente \u00e1 rexi\u00f3n de Finlandia Propia.\nO concello \u00e9 uniling\u00fce en sueco."}
{"id": "453059", "revid": "1410", "url": "https://gl.wikipedia.org/wiki?curid=453059", "title": "Sabratha", "text": "Sabratha, Sabratah ou Siburata (), no Distrito de Zawiya de Libia, foi a m\u00e1is occidental das antigas \"tres cidades\" da rexi\u00f3n romana de Tr\u00edpolis. De 2001 a 2007 foi a capital do antigo distrito de Sabratha wa Sorman. At\u00f3pase no litoral Mediterr\u00e1neo a uns 70 km. ao oeste do moderno Tr\u00edpoli. O sitio arqueol\u00f3xico existente foi inscrito como Patrimonio da humanidade pola UNESCO en 1982.\nAntiga Sabratha.\nO porto de Sabratha fundouse, quizais uns 500 anos a.c., como un posto comercial fenicio en Tsabratan (P\u00fanico \u202c\ud802\udd11\ud802\udd01\u202c\u202c\ud802\udd13\ud802\udd15\u202c\ud802\udd0d, , ou , ). Isto parece ser un nome B\u00e9rber, que suxire un asentamento nativo preexistente. O porto serviu como sa\u00edda fenicia para os produtos do interior do pa\u00eds africano.\nSabratha pasou a formar parte do breve reino numidio de Massinissa antes de ser romanizada e reconstru\u00edda nos s\u00e9culos II e III. O emperador Septimio Severo naceu nas proximidades de Leptis Magna, e Sabratha chegou ao seu pico monumental durante o reinado dos Severos. A cidade foi gravemente danada polos terremotos durante o s\u00e9culo IV, en especial o terremoto de 365. Reconstru\u00eduse nunha escala m\u00e1is modesta polos gobernantes bizantinos. A cidade foi a sede dun obispado. Logo dun centenar de anos da invasi\u00f3n musulm\u00e1 do Magreb, o comercio cambiou a outros portos e Sabratha reduc\u00eduse a unha vila.\nO sitio arqueol\u00f3xico.\nAdemais do seu Teatro en Sabratha que conserva o seu escenario arquitect\u00f3nico de tres pisos, Sabratha ten templos dedicados a Liber Pater, Serapis e Isis. Hai unha bas\u00edlica cristi\u00e1 da \u00e9poca de Xustiniano e restos dalg\u00fans dos pisos de mosaico que enriqueceron as vivendas de elite do norte da \u00c1frica romana (por exemplo, Vila Sileen, preto de Khoms). Non obstante, estes est\u00e1n m\u00e1is claramente preservados nos patr\u00f3ns de cores dos ba\u00f1os mar\u00edtimos (ou Forum), con vistas directamente \u00e1 costa e nos chans negros e brancos dos ba\u00f1os do teatro.\nHai un museo adxacente que cont\u00e9n alg\u00fans dos tesouros de Sabratha, pero outros poden verse no museo nacional de Tr\u00edpoli.\nEn 1943, durante a segunda guerra mundial, o arque\u00f3logo Max Mallowan, esposo da novelista Agatha Christie, asentouse en Sabratha como asistente do Oficial Superior de Asuntos Civ\u00eds da Provincia Occidental de Tripolitania. A s\u00faa tarefa principal era supervisar a asignaci\u00f3n de raci\u00f3ns de grans, pero foi, en palabras do bi\u00f3grafo de Christie, un \"apego glorioso\", durante o cal Mallowan viv\u00eda nunha vila italiana cun patio que daba ao mar e ceaba at\u00fan fresco con olivas.\nRu\u00ednas antigas en perigo de danos pola erosi\u00f3n [informe de abril de 2016].\nSegundo un informe de abril de 2016, debido \u00e1 suave composici\u00f3n do chan brando e \u00e1 natureza da costa de Sabratha, que est\u00e1 composta principalmente de suaves rochas e area, as Ru\u00ednas de Sabratha sofren per\u00edodos perigosos de erosi\u00f3n costeira. Os ba\u00f1os p\u00fablicos, o edificio da prensa de olivas e o 'porto' p\u00f3dense observar como os m\u00e1is danados xa que os edificios se derrubaron debido \u00e1s tormentas e as mareas inestables.\nEsta erosi\u00f3n da costa da antiga Sabratha p\u00f3dese ver cada ano con diferenzas significativas no trazado das praias e nos edificios desmoronados recentemente. Os crebaondas situados nas inmediaci\u00f3ns do porto e a prensa de olivas son inadecuados e demasiado pequenos para protexer de forma eficiente a antiga cidade de Sabratha.\nSabratha moderna.\nA cidade \u00e9 a sede da Universidade de Sabratha. Wefaq Sabratha \u00e9 o club de f\u00fatbol, que xoga no Estadio de Sabratha."}
{"id": "453062", "revid": "54334", "url": "https://gl.wikipedia.org/wiki?curid=453062", "title": "Xeito Fole", "text": "Xeito Fole, nado en Lugo en 1985, \u00e9 un artista visual e activista transx\u00e9nero, transfeminista e antiespecista. No seu traballo utiliza os medios dixitais para pensar de maneira cr\u00edtica as identidades sexo-x\u00e9nero hexem\u00f3nicas e normativas, as\u00edn coma os l\u00edmites dos corpos e das fronteiras simb\u00f3licas, pol\u00edticas e sociais.\nTraxectoria.\nLicenciouse en Belas Artes pola Universidade de Vigo, per\u00edodo durante o cal obtivo varias bolsas que lle permitiron estudar na Pontificia Universidade Cat\u00f3lica do Rio de Janeiro, na \u00c9cole r\u00e9gionale des beaux-arts d'Angers e na Universidade de Barcelona, nesta \u00faltima \u00e9 onde remata os estudos especializ\u00e1ndose en audiovisual. Posteriormente realiza o mestrado en Artes Dixitais na Universidade Pompeu Fabra.\nObra.\nActualmente o seu traballo \u00e9 transversal e incl\u00fae diferentes disciplinas, desenvolvendo proxectos que relacionan arte, pol\u00edtica e educaci\u00f3n; durante o ano 2018 realiza o proxecto \"Voces LGTBI+\", xunto con iDensitat, presentado no Museo de Arte Contempor\u00e1nea de Barcelona (MACBA). No anos 2016 e 2017 impartiu talleres de v\u00eddeo e linguaxe audiovisual dirixidos en obras de teatro colaborativas, como son In Living Memory e A Travessia. Na actualidade coordina a creaci\u00f3n art\u00edstica coa formaci\u00f3n sobre diversidade sexual e de x\u00e9nero dende unha perspectiva transversal a trav\u00e9s de metodolox\u00edas creativas.\nO seu traballo exp\u00faxose en diferentes exposici\u00f3ns como:\n\"Diversidade, g\u00e9nero e sexualidades\" (Porto, 2018), \"Muestra Marrana\" (Ecuador, 2016) \"El Venadito.Juntxs contra el maltrato animal\", Factor\u00eda de Arte, Madrid (2016), CC Sagrada Familia, Barcelona (2016) Espai Antoni Miro Peris, Barcelona (2015), \"Habitat Creatiu\", Can Felipa, Barcelona (2015), \"Artes Visuales, Creaci\u00f3n Injuve\". Tabacalera, Madrid (2012), \"Nits Digitals - Cicle d\u2019arts electr\u00f2niques de Vic\". ACVic (2012), \"Sense Titol \u201810\", Facultade de Belas Artes, Barcelona (2010), \"Novos Valores 2010\". Museo provincial de Pontevedra.\nXeito participou residencias art\u00edsticas en centros de arte como Hangar ou AcVic."}
{"id": "453065", "revid": "23204", "url": "https://gl.wikipedia.org/wiki?curid=453065", "title": "RoboCop", "text": "RoboCop \u00e9 un filme estadounidense cyberpunk e de acci\u00f3n de 1987 dirixido por Paul Verhoeven e escrito por Edward Neumeier e Michael Miner. Est\u00e1 protagonizado por Peter Weller, Nancy Allen, Dan O'Herlihy, Kurtwood Smith, Miguel Ferrer e Ronny Cox."}
{"id": "453070", "revid": "98629", "url": "https://gl.wikipedia.org/wiki?curid=453070", "title": "Cerr\u00e1ronseme os ollos", "text": "Cerr\u00e1ronseme os ollos (en ) \u00e9 unha novela de Patrick Bard publicada orixinalmente no ano 2016. O seu autor, Patrick Bard, perdeu un grande amigo no atentado contra a revista Charlie Hebdo.\nFoi traducido \u00f3 galego por Fernando Moreiras e publicado por Faktor\u00eda K de Kalandraka no ano 2018.\nSinopse.\nConta a historia de Ma\u00eblle, unha rapaza francesa que retorna a Siria captada polo Daesh."}
{"id": "453072", "revid": "23204", "url": "https://gl.wikipedia.org/wiki?curid=453072", "title": "Et mes yeux se sont ferm\u00e9s", "text": ""}
{"id": "453077", "revid": "22570", "url": "https://gl.wikipedia.org/wiki?curid=453077", "title": "Viktor Ullmann", "text": "Viktor Ullman, nado o 1 de xaneiro de 1898 na localidade silesia de Teschen (daquela no Imperio Austroh\u00fangaro e agora dividida entre \u010cesk\u00fd T\u011b\u0161\u00edn, na Rep\u00fablica Checa, e Cieszyn, en Polonia) e finado o 18 de outubro de 1944 nunha c\u00e1mara de gas en Auschwitz, foi un pianista, director de orquestra e compositor musical.\nTraxectoria.\nInfancia, xuventude e formaci\u00f3n.\nOs pais de Ullman, de orixe xud\u00eda, convert\u00e9ranse ao catolicismo antes do seu nacemento, polo que foi bautizado e educado nesa fe cristi\u00e1. Neste senso seguiu os pasos doutro c\u00e9lebre director e compositor: Gustav Mahler.\nO seu pai foi coronel na primeira guerra mundial, na que loitou con reco\u00f1ecemento honor\u00edfico por Alema\u00f1a, o mesmo pa\u00eds que anos despois levou a cabo o Holocausto que acabou coa vida do seu propio fillo. Nesa mesma guerra, Viktor seguiu os pasos do seu pai e presentouse voluntario para cumprir o servizo militar, para o que foi destinado a Isonzo (na fronte italiana). Conseguiu o grao de tenente e a autorizaci\u00f3n para proseguir os seus estudos ao finalizar a guerra.\nMatriculouse en dereito na Universidade de Viena. En outubro de 1918 foi aceptado como alumno polo prestixioso m\u00fasico austr\u00edaco Sch\u00f6enberg, un dos compositores m\u00e1is importantes de todos os tempos, e con el estudou contrapunto, formas musicais e orquestraci\u00f3n, ao mesmo tempo que se convert\u00eda nun excelente pianista, cun futuro realmente prometedor.\nMadureza.\nEn 1919 trasladouse a Praga para se dedicar por completo \u00e1 m\u00fasica, continuando a s\u00faa formaci\u00f3n con Zemlinsky. Al\u00ed dirixiu a orquestra do Novo Teatro Alem\u00e1n de Praga (1922-1927) e estrou en 1923 \"7 lieder mir Klavier\" (\"Sete \"lieder\" para piano\"). En 1925 compuxo \"Sch\u00f6nberg Variatioren\" (\"Variaci\u00f3ns Sch\u00f6nberg\"), estreadas o ano seguinte en Praga cunhas cr\u00edtica excepcional, sobre todo tendo en conta a madureza amosada polo compositor malia contar daquela con apenas 27 anos. \nTam\u00e9n exerceu como compositor e director da orquestra su\u00edza Schauspielhaus, en Z\u00fcrich, entre o 1929 e 1936, e foi libreiro en Stuttgart, Alema\u00f1a, nos primeiros anos da d\u00e9cada de 1930.\nAo seu regreso a Praga en 1933 estudou composici\u00f3n con Alois H\u00e1ba e, en 1936, ga\u00f1ou o premio Mertzka pola s\u00faa \u00f3pera \"Der Sturz des Antichrist\" (\"A ca\u00edda do Anticristo\"). \nDeportaci\u00f3n e morte.\nO 8 de setembro de 1943 foi deportado ao campo de concentraci\u00f3n de Teresienstadt, onde coincidiu con outros compositores xudeus como Pavel Haas ou Hans Kr\u00e1sa), e al\u00ed escribiu \"Der Kaiser von Atlantis\" (\"O emperador da Atl\u00e1ntida\"), unha das obras m\u00e1is importantes escritas xamais en tempos de catividade. O 16 de outubro de 1944 foi trasladado o Auschwitz, onde morreu nunha c\u00e1mara de gas dous d\u00edas despois.\nObra.\nToda a s\u00faa m\u00fasica pode inscribirse na est\u00e9tica expresionista, a\u00ednda que sempre cunha construci\u00f3n mel\u00f3dica moi co\u00f1ecedora da tradici\u00f3n cl\u00e1sica. Este estilo caracter\u00edzase principalmente por intentar transmitir emoci\u00f3ns a trav\u00e9s da m\u00fasica, deixando nun segundo plano de importancia a beleza das melod\u00edas, que son puras, sen adorno ning\u00fan, afondando s\u00f3 nos sentimentos humanos.\nAta o momento da s\u00faa deportaci\u00f3n, a s\u00faa obra constaba de 41 composici\u00f3ns, entre as que hab\u00eda tres sonatas para piano, dous ciclos de lieder con textos de varios poetas, d\u00faas \u00f3peras (unha perdida e outra recuperada) e o concerto para piano op. 25, que terminou en decembro de 1939, nove meses antes da entrada das tropas nazis en Praga. \nA maior parte destas obras desapareceron, ao perd\u00e9rense os manuscritos durante a ocupaci\u00f3n alem\u00e1; outras contin\u00faan in\u00e9ditas en manuscrito e s\u00f3 unhas poucas est\u00e1n xa publicadas, o que implica que a maior\u00eda da s\u00faa obra non se poida nin consultar nin interpretar, xa que as orquestras non te\u00f1en acceso a elas. Os manuscritos at\u00f3panse gardados en arquivos, s\u00f3 accesibles para investigadores, pero case non existen rexistros sonoros. \n\"Der Kaiser von Atlantis\".\n\"Der Kasier van Atlantis\" (\"O emperador de Atl\u00e1ntida\") foi escrita en 1944 no campo de concentraci\u00f3n de Therensisthtadt, destinado para o confinamento de m\u00fasicos e artistas. Por\u00e9n, non se chegou a estrear ata 1975, nos Pa\u00edses Baixos, 31 anos despois da s\u00faa composici\u00f3n, xa que antes do d\u00eda de estrea prevista no campo de concentraci\u00f3n, nun ensaio, os vixiantes nazis percibiron que o personaxe principal, o cantante protagonista, supu\u00f1a unha parodia de Hitler e prohibiron a estrea. Unha das representaci\u00f3ns m\u00e1is importantes desta obra, que se converteu nun s\u00edmbolo do Holocausto, tivo lugar no Teatro Real en Madrid, no ano 2016.\nP\u00f3dese observar que o tratamento das voces non non \u00e9 virtuoso e fuxe dos adornos, xa que se pretende manter un ton moi pr\u00f3ximo ao falar."}
{"id": "453109", "revid": "89787", "url": "https://gl.wikipedia.org/wiki?curid=453109", "title": "Manu Lago", "text": "Manuel Lago Garc\u00eda, co\u00f1ecido tam\u00e9n como Manu Malabaranda, nado en Vigo o 9 de xaneiro de 1976 e finado en Santiago de Compostela o 16 de decembro de 2018, foi un actor de circo e malabarista galego.\nTraxectoria.\nComezou a actuar como pallaso e malabarista en espect\u00e1culos na r\u00faa en Galicia, coincidindo coa s\u00faa formaci\u00f3n universitaria (cursou estudos de biolox\u00eda), a finais dos anos noventa e principios do s\u00e9culo XXI. En 2003 marchou a estudar circo ao Reino Unido, onde se licenciou en 2006 pola Universidade de Kent. \nFoi un dos membros fundadores de Pistacatro, un colectivo heterox\u00e9neo de artistas de circo, pallasos e malabaristas que se creou en Santiago de Compostela no ano 2006. A s\u00faa carreira profesional estivo vinculada \u00e1s obras e produci\u00f3ns de Pistacatro desde ese momento."}
{"id": "453112", "revid": "23204", "url": "https://gl.wikipedia.org/wiki?curid=453112", "title": "Cracinos", "text": "A dos cracinos (\"Cracinae\") \u00e9 unha subfamilia de aves da familia dos cr\u00e1cidos, dentro da orde dos galiformes.\nTaxonom\u00eda.\nDescrici\u00f3n.\nA subfamilia foi descrita en 1825 polo zo\u00f3logo irland\u00e9s Nicholas Aylward Vigors.\nEtimolox\u00eda.\nO nome cient\u00edfico da subfamilia, \"Cracinae\", est\u00e1 formado pola uni\u00f3n dos elementos do lat\u00edn cient\u00edfico \"Crac-\" e \"-inae\". O primeiro esta tirado do xenitivo do nome do x\u00e9nero tipo da familia, \"Crax\", e o seguno \u00e9 a desinencia coa que se forman os nomes das subfamilias de animais. \nEn canto o nome \"Crax\" \u00e9 unha alteraci\u00f3n do nome do grego antigo \u03ba\u03c1\u03ad\u03be \"kr\u00e9x\", unha gali\u00f1ola."}
{"id": "453113", "revid": "72012", "url": "https://gl.wikipedia.org/wiki?curid=453113", "title": "Cracinae", "text": ""}
{"id": "453115", "revid": "89787", "url": "https://gl.wikipedia.org/wiki?curid=453115", "title": "Pavel Haas", "text": "Pavel Haas, nado o 21 de xu\u00f1o de 1899 en Brno (daquela no Imperio Austroh\u00fangaro e hoxe na Rep\u00fablica Checa) e finado o 17 de outubro de 1944 nunha c\u00e1mara de gas en Auschwitz, foi un compositor musical, dos m\u00e1ximos expo\u00f1entes da escola de composici\u00f3n de Leo\u0161 Jan\u00e1\u010dek. Cunha obra escasa pero salientable, destacan os seus ciclos de canci\u00f3ns e os cuartetos de corda.\nTraxectoria.\nAntes da guerra.\nHaas naceu nunha familia xud\u00eda acomodada e cunha boa situaci\u00f3n social. O seu pai, Zikmund Haas, fabricante de comerciante de zapatos, provi\u00f1a da rexi\u00f3n de Moravia, e a s\u00faa nai, Olga Epstein, era orixinaria de Odesa. \nLogo de estudar piano pola s\u00faa conta, Haas comezou a s\u00faa formaci\u00f3n musical regrada aos 14 anos estudando composici\u00f3n no conservatorio de Brno entre 1919 e 1921, antes de se converter en alumno do compositor checo Leo\u0161 Jan\u00e1\u010dek durante dous anos, quen deixou nel unha clara influencia. En 1935 casou con So\u0148a Jakobson, que fora a muller do ling\u00fcista ruso Roman Jakobson. \nDas m\u00e1is de 50 obras que Haas compuxo durante as d\u00faas d\u00e9cadas seguintes, s\u00f3 18 recibiron n\u00famero de opus pola s\u00faa parte, o que amosa a s\u00faa actitude autocr\u00edtica. Mentres traballaba no negocio do seu pai, compuxo obras de todos os tipos: sinf\u00f3nicas e corais, \"lieder\", m\u00fasica de c\u00e1mara e partiturass para o cine e o teatro. A s\u00faa \u00f3pera \"\u0160arlat\u00e1n\" (\"O lerch\u00e1n\") estreouse en Brno con moito \u00e9xito en abril de 1938.\nHaas recibiu o premio da Fundaci\u00f3n Smetanapara a \u00f3pera, compartido con V\u00edt\u011bzslava Kapr\u00e1lov\u00e1.\nDeportaci\u00f3n e morte en Auschwitz.\nEn 1941, Haas foi deportado ao campo de concentraci\u00f3n de Theresienstadt, xunto con outros compositores xudeus, como Viktor Ullmann ou Hans Kr\u00e1sa. Con anterioridade \u00e1 s\u00faa detenci\u00f3n divorci\u00e1rase da s\u00faa muller para evitar que esta e a s\u00faa filla seguisen o mesmo destino.\nHaas compuxo polo menos oito obras durante o seu cativerio, das que non todas se conservan. Entre elas est\u00e1 a serie de catro canci\u00f3ns sobre poes\u00eda chinesa para bar\u00edtono e piano (\"Vier Lieder nach Worten chinesischer Poesie\"), as\u00ed como unha obra para coro masculino titulada \"Al s'fod\" (a s\u00faa \u00fanica obra en hebreo) e o seu Estudo para Orquestra de Corda, estreado no propio campo de concentraci\u00f3n e unha das s\u00faas obras m\u00e1is co\u00f1ecidas. \nEn 1944 os nazis remodelaron Theresienstadt xusto antes dunha visita prevista pola Cruz Vermella que foi recollida nunha pel\u00edcula de propaganda titulada \"Der F\u00fchrer schenkt den Juden eine Stadt\" (\"O F\u00fchrer d\u00e1lles unha cidade aos xudeus\"). Neste documental, co\u00f1ecido como \"Theresienstadt\", vense os nenos cantando a \u00f3pera \"Brundib\u00e1r\", de Hans Kr\u00e1sa, e Pavel Haas aparece facendo unha reverencia logo dunha interpretaci\u00f3n do seu Estudo para Orquestra de Corda.\nPouco despois deste acto de propaganda, os nazis trasladaron 18.000 prisioneiros, entre os que se atopaba Haas, ao campo de Auschwitz-Birkenau, onde morreron nas c\u00e1maras de gas. Consonte o testemu\u00f1o de Karel An\u010derl, Hass estivo preto del desde a s\u00faa chegada a Auschwitz. Cando o Doutor Mengele se dispu\u00f1a a enviar a An\u010derl \u00e1 c\u00e1mara de gas, Hass, moi debilitado, comezou a tusir, o que motivou que Mengele o escollese a el para executalo. Rematada a guerra, An\u010derl, que conseguira sobrevivir, contoulle este episodio ao seu irm\u00e1n, o director de cine Hugo Haas.\nObra.\nLe\u00f3\u0161 Jan\u00e1\u010dek tivo unha influencia decisiva no estilo de Haas, sobre todo no uso das melod\u00edas moravas. A obra de Haas integra tam\u00e9n outras m\u00fasicas tradicionais, como a hebrea, as\u00ed como elementos da linguaxe do jazz. Segundo o seu bi\u00f3grafo, o music\u00f3logo Lubom\u00edr Peluzzi, Hass \u00e9 m\u00e1is un sucesor que un disc\u00edpulo de Jan\u00e1\u010dek, xa que vai m\u00e1is al\u00f3 e conecta a tradici\u00f3n da m\u00fasica checa coa m\u00fasica europea occidental moderna.\nO \"Cuarteto de corda n\u00famero 1\" (1920) \u00e9 unha sonata dun s\u00f3 movemento, densamente contrapunt\u00edstica e cun amplo alcance harm\u00f3nico.\nO \"Cuarteto de corda n\u00famero 2\" (1925) \"Op. 7,\" titulado \"\"Z opi\u010d\u00edch hor\" (\"Desde as monta\u00f1as dos monos\"), composto tres anos despois de finalizar os seus estudos de composici\u00f3n conJan\u00e1\u010dek, insp\u00edrase nunha viaxe \u00e1s monta\u00f1as hom\u00f3nimas de Moravia. Estreada o ano seguinte, a obra non tivo boa aceptaci\u00f3n, xa que integraba elementos pouco habituais, o que levou o autor a cambiar o final e eliminar a percusi\u00f3n, a\u00ednda que moitas interpretaci\u00f3ns actuais a incorporen novamente.\nHaas escribiu tam\u00e9n varias bandas sonoras para o cine, como \u00e9 o caso da de \"Zivot je pes\" (\"A vida \u00e9 un can\"), de 1933, que protagonizou o seu irm\u00e1n, Hugo Haas.\n\"\u0160arlat\u00e1n\" (\"O lerch\u00e1n\") (1934-1937), \u00e9 unha \u00f3pera traxic\u00f3mica en tres actos que se estreou en 1938 no Teatro Nacional de Brno, dirixida por Guido Arnoldi.\nO \"Cuarteto de corda n\u00famero 3\" (1938) comp\u00faxoo cando estaba no momento m\u00e1is doce da s\u00faa carreira. A composici\u00f3n incl\u00fae elementos da m\u00fasica folcl\u00f3rica de Moravia cunha linguaxe propia cargada de carisma no movemento central.\nA \"Suite para \u00f3boe e piano\" (1939) \"Op.17\" amosa a angustia das vivencias de Haas intentando fuxir do horror nazi.\nHaas deixou inacabada unha grande simfon\u00eda para orquestra (1940-1941), que en 1994 completou o compositor Zden\u011bk Zouhar, respectando o seu estilo.\nEn \"Catro canci\u00f3ns chinesas\", composta para bar\u00edtono e piano en 1944, cando estaba no campo de concentraci\u00f3n, as canci\u00f3ns ilustran o seu estado an\u00edmico. Baseadas en poemas de diversos poetas chineses, as canci\u00f3ns son moi crom\u00e1ticas sen chegaren a ser atonais. A relaci\u00f3n entre o texto e a m\u00fasica \u00e9 expresiva; \u00e9 dicir, cada poema ten un car\u00e1cter propio: a primeira e a terceira triste, a segunda m\u00e1is animosa e a cuarta novamente triste, pero concl\u00fae cunha coda alegre, que invoca un novo d\u00eda.\nHaas como personaxe literario.\nPavel Hass \u00e9 un personaxe protagonista da trilox\u00eda \"First Republic\" trilogy, de David Herter. Tr\u00e1tase dunha reflexi\u00f3n sobre a relaci\u00f3n entre a arte e o contexto hist\u00f3rico na Checoslovaquia do per\u00edodo entre as d\u00faas guerras, que abrangue as novelas \"On the Overgrown Path\" (2006), \"The Luminous Depths\" (2008) e \"One Who Disappeared\" (2012)."}
{"id": "453117", "revid": "89787", "url": "https://gl.wikipedia.org/wiki?curid=453117", "title": "Ordinary Corrupt Human Love", "text": "Ordinary Corrupt Human Love \u00e9 o cuarto \u00e1lbum de estudio da banda estadounidense de post-metal Deafheaven, publicado o 13 de xullo de 2018 a trav\u00e9s do selo Anti-. O t\u00edtulo do disco est\u00e1 inspirado na novela de Graham Greene de 1951 \"The End of the Affair\".\nLanzamento e promoci\u00f3n.\nO 30 de xaneiro de 2018 Deafheaven publicou nas redes sociais unha fotograf\u00eda dos membros da banda gravando nun estudio, e posteriormente confirmou a \"Pitchfork\" que estaban traballando nun novo \u00e1lbum en 25th Street Recording en Oakland, California co produtor Jack Shirley. O grupo publicou o sinxelo principal do \u00e1lbum, \"Honeycomb\", o 18 de abril, e anunciou o disco e a s\u00faa xira de acompa\u00f1amento no d\u00eda seguinte. O segundo sinxelo, \"Canary Yellow\", apareceu o 12 de xu\u00f1o. O \u00e1lbum estivo dispo\u00f1ible para streaming en exclusiva na NPR o 5 de xullo, antes de ser oficialmente publicado o 13 de xullo en CD, vinilo, como descarga dixital e en servizos de streaming a trav\u00e9s de Anti-.\nListaxe de canci\u00f3ns.\nNotas"}
{"id": "453119", "revid": "624", "url": "https://gl.wikipedia.org/wiki?curid=453119", "title": "Te\u00f3fano", "text": "\u00a0\nTe\u00f3fano (en gregos: \u0398\u03b5\u03bf\u03c6\u03b1\u03bd\u03ce), \u00e9 un antrop\u00f3nimo feminino que significa \"aparici\u00f3n de Deus\".\nFoi o nome de tres emperatrices bizantinas e dunha princesa bizantina que chegou a ser emperatriz do chamado Sacro Imperio."}
{"id": "453121", "revid": "98629", "url": "https://gl.wikipedia.org/wiki?curid=453121", "title": "Te\u00f3fano Anastaso", "text": "Te\u00f3fano Anastaso (en grego: \u0398\u03b5\u03bf\u03c6\u03b1\u03bd\u03ce \u0391\u03bd\u03b1\u03c3\u03c4\u03b1\u03c3\u03ce), nada no Peloponeso en 941 e finada sobre 980 en Constantinopla?. Emperatriz bizantina, nai dos emperadores Basilio II e Constantino VIII, as\u00ed como da princesa Ana Porfirox\u00e9neta quen contraeu matrimonio co pr\u00edncipe Vladimiro I o Grande, monarca da Rus de K\u00ediv. Na historiograf\u00eda bizantina \u00e9 famosa pola s\u00faa beleza f\u00edsica e os seus supostos crimes.\nTraxectoria.\nInicios.\nO seu verdadeiro nome era Anastasia, familiarmente, Anastaso, e segundo Xo\u00e1n Escilitzes (quen escribiu un s\u00e9culo despois) era filla dun taberneiro do Peloponeso, chamado Cr\u00e1tero. Con todo, o patron\u00edmico Cr\u00e1tero corresponde tam\u00e9n a unha gran familia de militares que destacou a partir do s\u00e9culo IX.\nNada en 941, a s\u00faa beleza seduciu ao que ser\u00eda o seu primeiro esposo e ent\u00f3n herdeiro do t\u00edtulo de emperador bizantino Romano II quen casou con ela en 956. A partir de ent\u00f3n foi co\u00f1ecida polo nome, m\u00e1is aristocr\u00e1tico, de Te\u00f3fano. Para distinguila doutros personaxes hom\u00f3nimos co\u00f1ecida como Te\u00f3fano Anastaso.\nA chegada a Constantinopla dunha muller que non pertenc\u00eda \u00e1 aristocracia local, orixinou unha serie de rumores na corte, alg\u00fans dos cales foron recollidos polos historiadores da \u00e9poca&lt;. O primeiro deles sin\u00e1laa como respons\u00e1bel da morte do emperador Constantino VII; sendo, segundo estes cronistas e os historiadores que os seguiron como Gibbon, ela mesma quen preparou a ap\u00f3cema.\nMorte de Romano II.\nTras catro anos de reinar con Romano II, este morreu subitamente o 15 de marzo de 963 \u00e1 idade de 26 anos. Te\u00f3fano deveu as\u00ed rexente dos seus fillos Basilio II e Constantino VIII, coa axuda do eunuco Xos\u00e9 Bringas. Te\u00f3fano e Bringas desfix\u00e9ronse de practicamente toda a burocracia: O irm\u00e1n de Romano II, Basilio, foi desposu\u00eddo da s\u00faa posibilidade de acceder ao trono e do seu cargo de \"chambel\u00e1n\", outorg\u00e1ndoselle o cargo de \"proedus\". A sogra de Te\u00f3fano, Helena Lecapena, foi apartada da corte, relegada a un exilio interno nun recuncho do palacio real xunto \u00e1s catro irm\u00e1s de Romano II -Zoe, Agata, Ana e Teodora-. Logo Te\u00f3fano obrigou ao patriarca Polieucto a que consagrase como monxas a tres das catro irm\u00e1s de Romano II (a cuarta irm\u00e1, Teodora, casou con Xo\u00e1n Tzimisces), quit\u00e1ndolles con isto toda posibilidade de poder din\u00e1stico.\nHistoriadores posteriores acusaron tam\u00e9n a Te\u00f3fano de ter envelenado ao seu esposo; o cal \u00e9 improb\u00e1bel pois a morte de Romano ocorreu un par de d\u00edas despois de que Te\u00f3fano dese a luz \u00e1 s\u00faa filla Anna e en tal momento a morte do seu primeiro esposo coloc\u00e1baa nunha situaci\u00f3n pouco segura.\nAlianza con Nic\u00e9foro Focas.\nO seu rol \u00e1 fronte do Imperio bizantino f\u00edxose dif\u00edcil dada a carencia de aliados pol\u00edticos. A fin de estabilizar o trono fixo un acordo secreto con Nic\u00e9foro Focas quen era ent\u00f3n un xeneral prestixioso; este entrou violentamente en Constantinopla o 15 de agosto do 963, dando morte entre outros a Bringas e f\u00edxose coroar e Hagia Sof\u00eda ao d\u00eda seguinte. Ao mesmo tempo reclu\u00edu a Te\u00f3fano na fortaleza de Petri\u00f3n nos outeiros do Corno de Ouro. En decembro do mesmo ano, con todo, ambos se desposaron o 20 de decembro de 963, no palacio imperial; de maneira que Te\u00f3fano reocupou o poder, d\u00e1ndolle lexitimidade a Nic\u00e9foro ao integrar, por matrimonio, a dinast\u00eda macedonia.\nAlianza con Tzimiskes e asasinato de Focas.\nAs torpes acci\u00f3ns militares do novo soberano resultaron contraproducentes no campo diplom\u00e1tico e o Imperio viuse envolvido en varias frontes de combate, aumentaron os impostos e o apoio popular viuse resentido. Ao mesmo tempo, as malas colleitas provocaron fames negras. Nic\u00e9foro, para remediar esta situaci\u00f3n, puxo l\u00edmites \u00e1 acumulaci\u00f3n de riquezas nos mosteiros, o cal lle fixo perder o apoio da Igrexa. Xestouse unha ampla conspiraci\u00f3n e a noite do 10 ao 11 de decembro de 969, o seu sobri\u00f1o Xo\u00e1n I Tzimisces cruzou o B\u00f3sforo en plena tormenta, ocultouse no Palacio e introduciuse na c\u00e1mara imperial, onde matou o seu t\u00edo.\nA lenda supuxo que Te\u00f3fano era amante do aposto Tzimisces, dado que aquela noite ela abandonou a habitaci\u00f3n imperial deixando as portas abertas. M\u00e1is al\u00f3 da realidade dunha implicaci\u00f3n amorosa, o certo \u00e9 que ambos conspiraron contra o emperador.\nCa\u00edda e exilio de Te\u00f3fano.\nTzimisces prop\u00fa\u00f1ase contraer enlace con Te\u00f3fano, como maneira de ligarse \u00e1 dinast\u00eda, con todo hab\u00eda un poderoso partido na corte que se opu\u00f1a a ela, encabezado polo Patriarca Polieucto. Este negouse a coroar ao novo emperador a menos que castigase a todos os que o axudaron no asasinato de Nic\u00e9foro, comezando pola \"emperatriz escarlata\" (alusi\u00f3n \u00e1 Rameira da Apocalipse) e repudiando os decretos do seu predecesor que lesionaban os intereses da Igrexa. O novo emperador considerou ent\u00f3n que o apoio eclesi\u00e1stico era prefer\u00edbel ao dunha emperatriz desprestixiada, polo cal a exiliou \u00e1 illa de Proti no Mar de M\u00e1rmara. A\u00ednda que o Patriarca faleceu dous meses m\u00e1is tarde, o exilio non lle foi levantado.\nRetorno.\nA\u00ednda prisioneira, Te\u00f3fano continuou intervindo nos asuntos imperiais; e o 9 de decembro de 971 logrou concretar o matrimonio de Te\u00f3fano Skleraina, sobri\u00f1a de Tzimisces, co emperador occidental Ot\u00f3n II.\nTras a morte de Tzimisces (976) os fillos de Te\u00f3fano, Basilio e Constantino asumiron o poder en conxunto. O seu primeiro decreto foi levantar o exilio da s\u00faa nai, quen retornou a palacio, onde tivo novamente gran influxo.\nA \u00faltima menci\u00f3n de Te\u00f3fano corresponde ao ano 978, cando solicitou ao xeneral xeorxiano Xo\u00e1n Tornikio a concreci\u00f3n dunha alianza con David III Curopalata para apoiar aos seus fillos contra a rebeli\u00f3n de Bardas Skleros. As circunstancias da s\u00faa morte son pouco co\u00f1ecidas."}
{"id": "453122", "revid": "5863", "url": "https://gl.wikipedia.org/wiki?curid=453122", "title": "Eneida Marta", "text": "Eneida Marta \u00e9 unha cantante de guineana que canta en portugu\u00e9s e crioulo de Guinea-Bissau. Dende o ano 2001 estreou tres \u00e1lbums, \"N\u00f4 St\u00f3ria\" (2001), \"Amari\" (2002), e \"L\u00f4pe Ka\u00ef\" (2006)."}
{"id": "453124", "revid": "88215", "url": "https://gl.wikipedia.org/wiki?curid=453124", "title": "Patrice Evra", "text": "Patrice Latyr Evra, nado en Dakar o 15 de maio de 1981, \u00e9 un futbolista senegal\u00e9s nacionalizado franc\u00e9s.\nTraxectoria.\nPatrice Evra \u00e9 fillo dun diplom\u00e1tico, chegou axi\u00f1a a Europa por Bruxelas onde o seu pai foi enviado cando el era moi novo. Foi criado en Les Ulis, departamento de Essonne, en Francia onde viviu dende 1984 at\u00e9 1998. Evra empezou a s\u00faa carreira como futbolista no equipo xuvenil do Paris Saint-Germain antes de pasar ao S. C. Marsala, equipo da Serie C de Italia, onde comezou a facerse un nome e foi alcumado \"A Gacela Negra.\" A seguinte tempada xogar\u00edaa no Monza da Serie B.\nFoi traspasado \u00f3 Olympique de Niza e logo \u00f3 A. S. Monaco en 2002. No Monaco, Patrice foi parte do equipo que se coroou campi\u00f3n da Copa da liga de Francia e que chegou \u00e1 final da liga de Campi\u00f3ns da UEFA en 2004. Evra asinou un contrato co Manchester United o 10 de xaneiro de 2006 por preto de 5,5 mill\u00f3ns de libras e tres anos e medio de duraci\u00f3n, proveniente do Monaco; xusto despois da adquisici\u00f3n de Nemanja Vidi\u0107. Fixo o seu debut o 14 de xaneiro cunha derrota por 3-1 contra o Manchester City na Premier League.\nFixo a s\u00faa primeira actuaci\u00f3n en Old Trafford ante o Liverpool cunha vitoria por 1-0. Evra tivo dificultades en adaptarse \u00f3 estilo ingl\u00e9s, pero demostrou o seu gran rendemento na tempada 2006-07. O 29 de novembro de 2006, marcou o seu primeiro gol no equipo ante o Everton F.C. Recuperado dunha lesi\u00f3n, volveu \u00f3 campo de xogo o 10 de abril de 2007, no famoso partido da liga de Campi\u00f3ns da UEFA ante a A. S. Roma, onde colaborou no 7-1 final. Posteriormente, ga\u00f1ar\u00eda a UEFA Champions League nesa mesma tempada, o t\u00edtulo m\u00e1is importante da s\u00faa carreira no Manchester United. O 21 de xullo de 2014, d\u00e1se por oficial a fichaxe de Evra pola Juventus de Tur\u00edn. Tras dous anos e medio al\u00ed, decide abandonar a Vecchia Signora por falta de continuidade no \u00faltimo tempo, polo que a finais de xaneiro de 2017 acorda a s\u00faa sa\u00edda e recala no Olympique de Marsella, marcando as\u00ed o seu retorno a Francia.\nO 2 de novembro do 2017 foi expulsado nun partido do Marsella fronte ao Vit\u00f3ria Guimaraes pola Europa League 2017-18, porque no quecemento, pateou na cara a un afeccionado. D\u00edas despois foi despedido do Olympique de Marsella e sancionado sete meses pola UEFA.\nO 7 de febreiro do 2018 conf\u00edrmase a s\u00faa fichaxe polo West Ham United da Premier League inglesa at\u00e9 o final da mesma tempada, con todo o 24 de maio do mesmo ano rescinde o seu contrato co club quedando libre \u00f3s 37 anos."}
{"id": "453125", "revid": "23204", "url": "https://gl.wikipedia.org/wiki?curid=453125", "title": "Patrice Latyr Evra", "text": ""}
{"id": "453126", "revid": "23204", "url": "https://gl.wikipedia.org/wiki?curid=453126", "title": "Baf\u00e9timbi Gomis", "text": "Baf\u00e9timbi Gomis, nado en La Seyne-sur-Mer o 6 de agosto de 1985, \u00e9 un futbolista franc\u00e9s. Xoga de dianteiro no Al-Hilal FC da liga Profesional Saudita.\nTraxectoria.\nTras terminar o seu contrato co Olympique Lyonnais despois de cinco tempadas, o 27 de xu\u00f1o de 2014 oficializouse o traspaso de Gomis \u00f3 Swansea City por catro tempadas.\nO 29 de xullo de 2016, volve a Francia, pero desta volta en calidade de cedido polo Swansea City Association Football Club para unha tempada no Olympique de Marsella. O 27 de xaneiro marcar\u00eda 3 goles na goleada do seu equipo 5-1 \u00f3 Montpellier."}
{"id": "453127", "revid": "89787", "url": "https://gl.wikipedia.org/wiki?curid=453127", "title": "Bruno Martins Indi", "text": "Rolando Maximiliano Martins Indi, nado en Barreiro o 8 de febreiro de 1992, m\u00e1is co\u00f1ecido como Bruno Martins Indi, \u00e9 un futbolista portugu\u00e9s nacionalizado neerland\u00e9s e de pais de Guinea-Bissau que xoga como defensa central en Stoke City da Football League Championship de Inglaterra.\nTraxectoria.\nFeyenoord.\nMartins Indi uniuse \u00f3 primeiro equipo do Feyenoord logo de graduarse da academia de devandito club a comezos da tempada 2010-11. Fixo o seu debut profesional co Feyenoord o 19 de agosto de 2010, cando foi titular nun partido pola Europa League como local fronte \u00f3 Gent. Tres d\u00edas despois debutou na liga no empate 1-1 ante o Heracles Almelo. O 12 de setembro de 2010, Martins Indi recibiu un cart\u00f3n vermello por primeira vez na s\u00faa carreira durante o tempo engadido na derrota 2-0 fronte \u00f3 NAC Breda. O 24 de outubro de 2010, Martins Indi foi parte da defensa xunto con Andr\u00e9 Bahia, Tim de Cler, e Stefan de Vrij logo de ingresar por Ruben Schaken no minuto 35 na derrota m\u00e1is grande na historia do Feyenoord: 10\u20130 fronte \u00f3 PSV. O 31 de outubro de 2010, Martins Indi obtivo a s\u00faa primeira asistencia cando Luc Castaignos anotou o empate 1-1 nun partido contra o AZ Alkmaar, partido que o Feyenoord terminar\u00eda perdendo 2-1. O 17 de abril de 2011, Martins Indi anotou o seu primeiro gol como profesional na liga na goleada 6-1 sobre o Willem II. Foi eloxiado pola s\u00faa actuaci\u00f3n xunto a Ryo Miyaichi e Georginio Wijnaldum.\nNa tempada 2011-12, Martins Indi converteuse nun titular regular baixo o novo adestrador do Feyenoord, Ronald Koeman. O 22 de outubro de 2011, Martins Indi anotou o seu primeiro gol da tempada na derrota 2-1 ante o VVV-Veno. O 22 de febreiro de 2012, Martins Indi asinou un novo contrato co Feyenoord at\u00e9 o ano 2016.\nPorto.\nMartins Indi uniuse \u00f3 primeiro equipo do Porto de Portugal o 15 de xullo de 2014; equipo que adquiriu os seus dereitos deportivos por 7,7 mill\u00f3ns de euros."}
{"id": "453128", "revid": "23204", "url": "https://gl.wikipedia.org/wiki?curid=453128", "title": "Rolando Maximiliano Martins Indi", "text": ""}
{"id": "453129", "revid": "88215", "url": "https://gl.wikipedia.org/wiki?curid=453129", "title": "Edigeison Gomes", "text": "Edigeison Almeida Gomes, m\u00e1is co\u00f1ecido como Edy Gomes ou Eddi Gomes, nado o 17 de novembro de 1988, \u00e9 un futbolista guineano que xoga como defensa e atualmente forma parte do equipo Henan Jianye. \nGomes representou a Dinamarca nos Xogos Ol\u00edmpicos de 2016, participando en 4 partidos no torneo, mais en 2017 optou por representar o seu pa\u00eds natal, sendo a estrela da selecci\u00f3n de f\u00fatbol de Guinea-Bissau o 10 de xu\u00f1o contra a Namibia, nun partido de clasificaci\u00f3n para o CAN 2017, e marcando un gol."}
{"id": "453130", "revid": "23204", "url": "https://gl.wikipedia.org/wiki?curid=453130", "title": "Edigerson Funny Gomes D'Almeida", "text": ""}
{"id": "453133", "revid": "23204", "url": "https://gl.wikipedia.org/wiki?curid=453133", "title": "Aweida", "text": "O rei Aweida, nado co nome Aweijeda en Boe en 1850 e finado en 1921, foi un rei e xefe de Nauru.\nTraxectoria.\nAweijeda era fillo do xefe \"Jim\" e da s\u00faa muller, Eidingab da tribo Emea. O seu primeiro matrimonio foi coa filla do xefe, Eibinua da tribo Eamwit da vila do arbusto. Tiveron numerosos fillos. Despois da morte de Eibinua, Aweijeda casou de novo, desta volta con Eidukiri, tam\u00e9n da tribo Eamwit pero coa cal non tivo fillos.\nAntes de que Nauru caese baixo dominio europeo, foi gobernado por un rei que fixo leis que foron aplicadas polos xefes locais. Cando o Imperio Alem\u00e1n se anexionou Nauru baixo a Nova Guinea Alem\u00e1, Aweida mantivo a s\u00faa soberan\u00eda como rei e retivo o poder sobre o pobo nauruano, malia que pouco m\u00e1is se co\u00f1ece sobre el."}
{"id": "453134", "revid": "23204", "url": "https://gl.wikipedia.org/wiki?curid=453134", "title": "Aweijeda", "text": ""}
{"id": "453135", "revid": "89787", "url": "https://gl.wikipedia.org/wiki?curid=453135", "title": "Pobo patax\u00f3", "text": "Os patax\u00f3 son un pobo ind\u00edxena de Ba\u00eda, no Brasil cunha poboaci\u00f3n de arredor de 11\u00a0800 individuos. Outrora falaron a lingua patax\u00f3, pero no presente falan portugu\u00e9s e unha versi\u00f3n revitalizada da lingua patax\u00f3, chamada patxoh\u00e3."}
{"id": "453136", "revid": "23204", "url": "https://gl.wikipedia.org/wiki?curid=453136", "title": "Patax\u00f3", "text": ""}
{"id": "453137", "revid": "89787", "url": "https://gl.wikipedia.org/wiki?curid=453137", "title": "Ryad Boudebouz", "text": "Ryad Boudebouz, nado en Colmar o 19 de febreiro de 1990, \u00e9 un futbolista alxeriano. Xoga na posici\u00f3n de mediapunta e o seu equipo actual \u00e9 o Real Betis Balompi\u00e9 da Liga Santander.\nTraxectoria.\nO 31 de xaneiro de 2019, anunciouse a s\u00faa cesi\u00f3n ata final de tempada \u00f3 Celta de Vigo."}
{"id": "453138", "revid": "27155", "url": "https://gl.wikipedia.org/wiki?curid=453138", "title": "Penelopinos", "text": "A dos penelopinos (\"Penelopinae\") \u00e9 unha subfamilia de aves da familia dos cr\u00e1cidos, dentro da orde dos galiformes.\nComprende unha serie de x\u00e9neros de aves que constit\u00faenen o grupo m\u00e1is grande da familia dos cr\u00e1cidos, que se encontran principalmente no norte de Suram\u00e9rica, o sur de Centroam\u00e9rica e nalgunhas illas caribe\u00f1as adxacentes. \nA maior\u00eda dos autores incl\u00faen na subfamilia o x\u00e9nero \"Oreophasis\", coa s\u00faa \u00fanica especie, \"Oreophasis derbianus\", afastada filoxeneticamente, que para outros constit\u00fae por si soa unha tribo, ou incluso unha subfamilia diferente.\nTaxonom\u00eda.\nEtimolox\u00eda.\nO nome cient\u00edfico da subfamilia, \"Penelopinae\", est\u00e1 formado pola uni\u00f3n dos elementos do lat\u00edn cient\u00edfico \"Penelop-\" e \"-inae\". O primeiro esta tirado da ra\u00edz do nome do x\u00e9nero tipo da subfamilia, \"Penelope\", e o segundo \u00e9 a desinencia coa que se forman os nomes das subfamilias de animais. \nPara a etimolox\u00eda do x\u00e9nero, ver \"Penelope\"."}
{"id": "453139", "revid": "72012", "url": "https://gl.wikipedia.org/wiki?curid=453139", "title": "Peloponinae", "text": ""}
{"id": "453140", "revid": "50976", "url": "https://gl.wikipedia.org/wiki?curid=453140", "title": "Dendrobates azureus", "text": "A ra frecha azul (Dendrobates azureus) \u00e9 unha variante morfol\u00f3xica da especie \"Dendrobates tinctorius\", unha especie de ra da familia Dendrobatidae. Vive no sur de Suriname, na sabana de Sipaliwini e tam\u00e9n pode verse \u00f3 longo das fronteiras do pa\u00eds veci\u00f1o, o Brasil, a altitudes de entre os 300 e os 400 metros sobre o nivel do mar. Tam\u00e9n \u00e9 co\u00f1ecida polo seu nome en lingua tiriy\u00f3, \"okopipi\". O seu nome cient\u00edfico prov\u00e9n da s\u00faa caracter\u00edstica cor azul. Malia que foi considerada unha especie v\u00e1lida no pasado, estudos recentes consid\u00e9rana unha variedade de \"Dendrobates tinctorius\"."}
{"id": "453143", "revid": "47401", "url": "https://gl.wikipedia.org/wiki?curid=453143", "title": "Michael R. Clifford", "text": "Michael Richard Uram 'Rich' Clifford, nado en San Bernadino (California) o 13 de outubro de 1952 e finado o 28 de decembro de 2021, foi un astronauta estadounidense que formou parte das misi\u00f3ns STS-59, STS-53 e STS-76. Pasou un total de 27,77 d\u00edas no espazo.\nTraxectoria.\nClifford era graduado en ciencias pola Academia Militar dos Estados Unidos en West Point en 1974. Foi m\u00e1ster en enxe\u00f1er\u00eda aeroespacial polo Instituto Tecnol\u00f3xico de Georgia en 1982.\nComo militar foi asignado ao Centro Espacial Johnson da NASA en xullo de 1987. Foi seleccionado como astronauta en xullo de 1990. Participou nas misi\u00f3ns STS-59, STS-53 e STS-76. Deixou a NASA en xaneiro de 1997 para ocupar o posto de Xerente de Operaci\u00f3ns de Voo da Estaci\u00f3n Espacial Internacional en Boeing."}
{"id": "453144", "revid": "98629", "url": "https://gl.wikipedia.org/wiki?curid=453144", "title": "Penelope", "text": "Penelope \u00e9 un x\u00e9nero de aves galiformes da familia dos cr\u00e1cidos, que \u00e9 o tipo da subfamilia dos penelopinos.\nCaracter\u00edsticas, h\u00e1bitat e distribuci\u00f3n.\nA subfamilia abrangue 15 especies de aves arb\u00f3reas de tama\u00f1o grande (de 65 a 95 cm) e aparencia semellante \u00e1s dos pavos, que se distrib\u00faen polos bosques desde o sur de M\u00e9xico at\u00e9 a Am\u00e9rica do Sur tropical. A s\u00faa plumaxe e predominantemente de cor parda escura, e a s\u00faa cabeza \u00e9 relativamente pequena en relaci\u00f3n co tama\u00f1o dos seus corpos.\nA maior\u00eda dos membros deste x\u00e9nero te\u00f1en unha chamada t\u00edpica estridente. Un certo n\u00famero deles son especies ameazadas e, polo menos unha, est\u00e1 en perigo cr\u00edtico de extinci\u00f3n, xeralmente debido \u00e1 deforestaci\u00f3n e caza. No caso de varias especies as poboaci\u00f3ns estimadas son tan baixas como unhas 1 000 aves maduras distribu\u00eddas nunha \u00e1rea consider\u00e1bel. Debido \u00e1 escaseza de moitos dos membros do x\u00e9nero, e tam\u00e9n debido ao que os seus h\u00e1bitats adoitan atoparse en bosques de altitudes moi altas, son pouco co\u00f1ecidos os seus h\u00e1bitos e a s\u00faa reproduci\u00f3n; de feito, algunhas especies at\u00f3panse en altitudes de at\u00e9 os 3 350 metros. Os ni\u00f1os const\u00faenos tipicamente nas ramas das \u00e1rbores.\nTaxonom\u00eda.\nDescrici\u00f3n.\nO x\u00e9nero foi descrito en 1786 polo naturalista alem\u00e1n Blasius Merrem, na s\u00faa obra \"Avium rariorum et minus cognitarum icones et descriptiones\". \nEtimolox\u00eda.\nO nome do x\u00e9nero, \"Penelope\", deriva do grego antigo \u03a0\u03b7\u03bd\u03b5\u03bb\u03cc\u03c0\u03b7 \"P\u0113nel\u00f3p\u0113\", Pen\u00e9lope, personaxe da \"Odisea\"; os fil\u00f3logos cl\u00e1sicos tenden a considerar que este nome v\u00e9n probabelmente de \u03c0\u03b7\u03bd\u03ad\u03bb\u03bf\u03c8 \"p\u0113n\u00e9lops\", nome de certa especie de pato ou de ganso salvaxes. \nEspecies.\nNa actualidade reco\u00f1\u00e9cense no x\u00e9nero as seguintes 15 especies: \nEvoluci\u00f3n.\nO x\u00e9nero \"Penelope\" parece que se orixinou como conmsecuencia da expansi\u00f3n cara ao sur dos cr\u00e1cidos a trav\u00e9s dos Andes at\u00e9 toda a Am\u00e9rica do Sur tropical. Os seus parentes m\u00e1is achegados son probabelmente as especies do x\u00e9nero \"Aburria\". Os antepasados destes x\u00e9neros aparentemente diverxeron nalg\u00fan momento durante o mioceno superior, hai 20-15 mill\u00f3ns de anos, pero isto non est\u00e1 corroborado pola evidencia f\u00f3sil."}
{"id": "453149", "revid": "23204", "url": "https://gl.wikipedia.org/wiki?curid=453149", "title": "Pit\u00f3n reticulado", "text": "O pit\u00f3n reticulado (\"Python reticulatus\") \u00e9 unha cobra pertencente \u00e1 familia Pythonidae, propia do Sueste asi\u00e1tico e a Wallacea. Hai estudos xen\u00e9ticos que afirman que o x\u00e9nero \"Python\" \u00e9 parafil\u00e9tico e que esta especie debe pertencer a un x\u00e9nero novo, \"Malayopython\".\nDescrici\u00f3n.\n\u00c9 a cobra cos exemplares de m\u00e1is lonxitude que se co\u00f1ecen, podendo exceder alg\u00fans os 8\u00a0m e 135\u00a0kg de peso, pero en catividade raramente superan os 6,5 metros.\nExiste un debate a\u00ednda sobre cal \u00e9 a meirande cobra. Alg\u00fans est\u00e1n a favor da pit\u00f3n e outros da anaconda. A anaconda \u00e9 a serpe m\u00e1is pesada; por\u00e9n, os exemplares m\u00e1is longos atopados foron de pit\u00f3n reticulado.\nDistribuci\u00f3n.\nOrixinario de Asia suroriental, Indonesia e Filipinas, este pit\u00f3n habita en selvas h\u00famidas entre p\u00f3las semidescompostas das \u00e1rbores e zonas pr\u00f3ximas \u00e1 auga, xa que pode nadar longas distancias. De costumes nocturnos, \u00e9 posible atopalos nos lugares m\u00e1is ins\u00f3litos, mesmo dentro de vivendas ou en adegas de barcos."}
{"id": "453154", "revid": "23204", "url": "https://gl.wikipedia.org/wiki?curid=453154", "title": "Python reticulatus", "text": ""}
{"id": "453155", "revid": "89787", "url": "https://gl.wikipedia.org/wiki?curid=453155", "title": "Speothos venaticus", "text": "O Speothos venaticus \u00e9 unha especie de mam\u00edfero pertencente \u00e1 familia dos c\u00e1nidos que vive en bosques a menos de 1700\u00a0msnm dende Costa Rica e a trav\u00e9s de Am\u00e9rica do Sur at\u00e9 Paraguai e o nord\u00e9s da Arxentina, no corredor verde, \u00f3 nord\u00e9s de Misi\u00f3ns (Dto. Iguaz\u00fa e Xeneral Belgrano). A pesar desta extensa distribuci\u00f3n \u00e9 raro atopalo, debido a que \u00e9 moi sensible \u00e1 intervenci\u00f3n do h\u00e1bitat, estando ausente en zonas poboadas por humanos e \u00e1reas deforestadas. Non habita nas espesas selvas virxes. Vive en parellas ou en pequenos grupos e delimita con ouri\u00f1os o seu territorio propio. As femias marcan extra\u00f1amente superficies verticais, con frecuencia, erguidas sobre as s\u00faas mans. \u00c9 a \u00fanica especie viva do x\u00e9nero \"Speothos\", e evidencia xen\u00e9tica suxire que o seu parente mais pr\u00f3ximo \u00e9 o lobo de crina de Am\u00e9rica do Sur ou o lica\u00f3n (can salvaxe africano)."}
{"id": "453157", "revid": "89787", "url": "https://gl.wikipedia.org/wiki?curid=453157", "title": "Hydrosaurus amboinensis", "text": "O Hydrosaurus amboinensis \u00e9 unha das tres especies do x\u00e9nero \"Hydrosaurus\", r\u00e9ptil aut\u00f3ctono de Nova Guinea e Filipinas, no Sueste asi\u00e1tico.\nTen a testa pequena co foci\u00f1o longo, o corpo cil\u00edndrico coa cola moi comprimida, e ap\u00e9ndices nos dedos dos p\u00e9s que lle axudan a nadar m\u00e1is eficazmente.\nDo mesmo xeito que os basiliscos neotropicais, pode percorrer pequenas distancias sobre a auga antes de afundirse e seguir nadando. \u00c9 semiarb\u00f3reo pero vive sempre preto de regatos."}
{"id": "453158", "revid": "23204", "url": "https://gl.wikipedia.org/wiki?curid=453158", "title": "Basilisco verde", "text": "O basilisco verde (\"Basiliscus plumifrons\") \u00e9 unha especie de lagarto nativo de Am\u00e9rica Centrail, e o seu h\u00e1bitat natural abrangue dende o leste de Honduras, a trav\u00e9s de Nicaragua e Costa Rica, at\u00e9 o oeste de Panam\u00e1.\nDescrici\u00f3n.\nOs basiliscos verdes son omn\u00edvoros e alim\u00e9ntanse de insectos, pequenos mam\u00edferos como roedores, e mesmo algunhas especies m\u00e1is pequenas de lagartos. A s\u00faa dieta incl\u00fae tam\u00e9n froitos e flores. Entre os seus predadores m\u00e1is frecuentes at\u00f3panse as aves de presa, as sarig\u00fceias e as serpes.\nAs femias desta especie po\u00f1en entre 5 e 15 ovos \u00e1 vez. Depositan estes ovos en lugares quentes, como area h\u00famida ou terra. Delongan entre oito e dez semanas en chocar, tralo cal o novo esp\u00e9cime nace xa como un lagarto totalmente independente."}
{"id": "453159", "revid": "23204", "url": "https://gl.wikipedia.org/wiki?curid=453159", "title": "Basiliscus plumifrons", "text": ""}
{"id": "453160", "revid": "85894", "url": "https://gl.wikipedia.org/wiki?curid=453160", "title": "Sund, \u00c5land", "text": "Sund \u00e9 un municipio de Finlandia situado na rexi\u00f3n de \u00c5land. En 2018 a s\u00faa poboaci\u00f3n era de 1\u00a0021\u00a0habitantes. A superficie do termo municipal \u00e9 de 184,32\u00a0km2, dos cales 76,11nbsp;km2 son auga. O concello ten unha densidade de poboaci\u00f3n de 9,44\u00a0hab./km\u00b2.\nLimita cos cancellos de Finstr\u00f6m, Jomala, Lemland, Lumparland, Saltvik e V\u00e5rd\u00f6, todos eles pertencentes \u00e1 rexi\u00f3n de \u00c5land.\nO concello \u00e9 uniling\u00fce en sueco."}
{"id": "453163", "revid": "25871", "url": "https://gl.wikipedia.org/wiki?curid=453163", "title": "Oreophasis derbianus", "text": "Para alg\u00fans autores Oreophasis derbianus \u00e9 unha especie de ave da orde dos galiformes e familia dos cr\u00e1cidos, a \u00fanica do x\u00e9nero \"Oreophasis\" e da subfamilia dos oreofasinos. \nPor\u00e9n, para a maior\u00eda forma parte da subfamilia dos penelopinos.\nCaracter\u00edsticas.\n\u00c9 unha ave grande, de aproximadamente 85 cm de longo, parecida a un pavo, coa plumaxe das partes superiores de cor negra brillante, patas vermellas, iris branco, bico amarelo e un rechamante \"corno\" vermello na parte superior da cabeza. O peito e a parte anterior do ventre son brancos, e as plumas da s\u00faa longa cola son negras cunha banda branca cerca da base. Ambos os sexos son similares. Os xuven\u00eds te\u00f1en a plumaxe m\u00e1is apagada, e o corno m\u00e1is pequeno, e a cola e as \u00e1s son de cor marr\u00f3n.\nH\u00e1bitat e distribuci\u00f3n.\n\u00danico membro do x\u00e9nero \"Oreophasis\", distrib\u00faese polos bosques h\u00famidos de monta\u00f1a do sueste de M\u00e9xico (Chiapas) e no suroeste de Guatemala. Enc\u00f3ntrase en altitudes de at\u00e9 os 3 350 m, e a s\u00faa dieta componse principalmente de froitos, follas verdes e invertebrados. A femia adoita po\u00f1eer dous ovos en cada ni\u00f1ada.\nFiloxenia.\nA\u00ednda que afastado filoxeneticamente dos cr\u00e1cidos asem\u00e9llase moito a estas aves na s\u00faa forma e cor xeral da plumaxe, a\u00ednda que o \"corno\" asem\u00e9llao aos \"Pauxi\" con casco (outros cr\u00e1cidos). De feito, esta especie \u00e9 a \u00fanica sobrevivente dunha li\u00f1axe moi antiga de cr\u00e1cidos que evolucionaron independentemente de todos os demais membros vivos desta familia durante polo menos 20 mill\u00f3ns de anos (e posibelmente at\u00e9 40 mill\u00f3ns de anos.A\u00ednda que non ten ning\u00fan parente realmente achegado entre os cr\u00e1cidos vivos, esta especie \u00e9 aparentemente a m\u00e1is afastada. Dado que as relaci\u00f3ns basais dos cr\u00e1cidos vivos non est\u00e1n \u00ednda ben establecidas, a especie \u00e1s veces sit\u00faase nunha subfamilia distinta, a dos oreofasinos.Alternativamente, poder\u00eda formar unha tribo dentro da subfamilia dos cracinos.\nStatus.\nA Uni\u00f3n Internacional para a Conservaci\u00f3n da Natureza e dos Recursos Naturais (UICN), debido \u00e1 continua perda de h\u00e1bitat, o pequeno tama\u00f1o da s\u00faa poboaci\u00f3n, a s\u00faa limitada \u00e1rea de distribuci\u00f3n e \u00e1 caza a que se practica nalgunhas zonas, a especie \u00e9 cualificada cono \"EN\" (en perigo). As\u00ed mesmo, figura no Ap\u00e9ndice I da CITES."}
{"id": "453164", "revid": "72012", "url": "https://gl.wikipedia.org/wiki?curid=453164", "title": "Oreophasis", "text": ""}
{"id": "453165", "revid": "72012", "url": "https://gl.wikipedia.org/wiki?curid=453165", "title": "Oreofasinos", "text": ""}
{"id": "453166", "revid": "72012", "url": "https://gl.wikipedia.org/wiki?curid=453166", "title": "Oreophasinae", "text": ""}
{"id": "453167", "revid": "27155", "url": "https://gl.wikipedia.org/wiki?curid=453167", "title": "Prox\u00e9nese", "text": ""}
{"id": "453168", "revid": "27155", "url": "https://gl.wikipedia.org/wiki?curid=453168", "title": "Pedomorfismo", "text": ""}
{"id": "453169", "revid": "27155", "url": "https://gl.wikipedia.org/wiki?curid=453169", "title": "Pedomorfose", "text": ""}
{"id": "453170", "revid": "85894", "url": "https://gl.wikipedia.org/wiki?curid=453170", "title": "V\u00e5rd\u00f6", "text": "V\u00e5rd\u00f6 \u00e9 un municipio de Finlandia situado na rexi\u00f3n de \u00c5land. En 2018 a s\u00faa poboaci\u00f3n era de 430\u00a0habitantes. A superficie do termo municipal \u00e9 de 572,56\u00a0km\u00b2, dos cales 470,83\u00a0km\u00b2 son auga. O concello ten unha densidade de poboaci\u00f3n de 4,23\u00a0hab./km\u00b2.\nLimita cos cancellos de F\u00f6gl\u00f6, Kumlinge, Lumparland, Saltvik, Sottunga e Sund, todos eles pertencentes \u00e1 rexi\u00f3n de \u00c5land.\nO concello \u00e9 uniling\u00fce en sueco."}
{"id": "453171", "revid": "25871", "url": "https://gl.wikipedia.org/wiki?curid=453171", "title": "Hans Kr\u00e1sa", "text": "Hans Kr\u00e1sa, nado o 30 de novembro de 1899 en Praga e finado o 17 de outubro de 1944 nunha c\u00e1mara de gas en Auschwitz, Polonia, foi un compositor musical checo.\nXunto con outros compositores xudeus, como Viktor Ullmann e Pavel Haas, contribu\u00edu a dinamizar a vida cultural do campo de concentraci\u00f3n de Theresienstadt, antes de ser trasladado a Auschwitz.\nTraxectoria.\nKr\u00e1sa naceu nunha familia social e economicamente acomodada, fillo dun avogado xudeu-checo e dunha nai xud\u00eda-alem\u00e1, que o incentivou e apoiou na s\u00faa dedicaci\u00f3n \u00e1 m\u00fasica. O seu pai mesmo contratou conxuntos instrumentais para que Hans escoitase as s\u00faas composici\u00f3ns.\nEstudou viol\u00edn, piano e composici\u00f3n en Praga, isto \u00faltimo con Alexander von Zamlisky, e ao remate dos seus estudos seguiu a s\u00faa formaci\u00f3n en Berl\u00edn, onde traballou durante un tempo na Kroll Oper. Logo dalgunhas estad\u00edas en Par\u00eds con Albert Roussel a finais dos anos 20, onde aprendeu a admirar, entre outras, as obras de Igor Stravinskii, regresou a Praga para traballar no Neues Deutsches Theater.\nKr\u00e1sa tivo algunhas presentaci\u00f3ns nos Estados Unidos e en Francia na d\u00e9cada de 1920, e varias das s\u00faas composici\u00f3ns foron publicadas en Viena e en Par\u00eds. En 1921 celebrou o seu primeiro \u00e9xito como compositor cos seus catro lieds para orquestra con textos do poeta alem\u00e1n Christian Morgenstern. A s\u00faa sinfon\u00eda estreouse en Boston en 1923 baixo a direcci\u00f3n de Serge Koussevitzky. Compuxo ademais numerosas obras de c\u00e1mara e vocais, as\u00ed como m\u00fasica incidental.\nO 10 de agosto de 1942, Hans Kr\u00e1sa foi deportado ao campo de concentraci\u00f3n de Theresienstadt, onde a s\u00faa obra m\u00e1is caracter\u00edstica, \"Brundib\u00e1r\", tivo m\u00e1is de medio cento de representaci\u00f3ns. No documental propagand\u00edstico nazi \"Theresienstadt\" am\u00f3sase, entre outras cousas, unha representaci\u00f3n desta \u00f3pera. Durante a s\u00faa estad\u00eda no campo de concentraci\u00f3n estivo casado durante alg\u00fans meses coa pianista checa Eli\u0161ka Kleinov\u00e1, para evitar a s\u00faa deportaci\u00f3n como muller solteira.\nNa noite do 16 de outubro de 1944, Hans Kr\u00e1sa foi introducido nun vag\u00f3n de tren con destino a Auschwitz-Birkenau, onde foi asasinado na c\u00e1mara de gas.\nEstilo.\nA\u00ednda que a calidade mel\u00f3dica \u00e9 evidente en toda a m\u00fasica de Kr\u00e1sa, no seu traballo houbo desde un principio unha tendencia distintiva cara ao grotesco e unha especie de enxe\u00f1o inclasificable. Isto refl\u00edctese non s\u00f3 na s\u00faa elecci\u00f3n dos textos das s\u00faas obras orquestrais, sen\u00f3n tam\u00e9n no seu don excepcional para a instrumentaci\u00f3n, onde a sonoridade do conxunto, as combinaci\u00f3ns infrecuentes de instrumentos, o uso de percusi\u00f3n e as s\u00faas composici\u00f3ns para instrumentos solistas crean e melloran as texturas imaxinativas e coloridas m\u00e1is presentes ata os anos 20.\nComo exemplo da s\u00faa orixinalidade, p\u00f3dense analizar as cr\u00edticas da s\u00faa sinfon\u00eda escrita en 1923, representada en Europa e nos Estados Unidos. Tras a actuaci\u00f3n da Orquestra Sinf\u00f3nica de Boston, Paul Rosenfeld caracterizou o compositor no Boston Globe como un m\u00fasico de notable individualidade e habilidade. \nA m\u00fasica de Kr\u00e1sa est\u00e1 escrita nunha linguaxe moderna, orixinal e persoal pero non forzada. A s\u00faa singularidade perc\u00edbese a\u00ednda m\u00e1is hoxe en d\u00eda, xa que as s\u00faas composici\u00f3ns se fixeron co\u00f1ecidas nos \u00faltimos anos a trav\u00e9s de numerosas actuaci\u00f3ns e gravaci\u00f3ns e polas publicaci\u00f3ns das s\u00faas partituras. De todas elas, a m\u00e1is co\u00f1ecida e a m\u00e1is interpretada \u00e9 Brundibar.\nSobre o seu estilo musical, Kr\u00e1sa escribiu:\nEscolma de obras.\nEstas son algunhas das obras m\u00e1is representativas de Hans Kr\u00e1sa:\nA \u00f3pera \"Brundib\u00e1r\".\nBrundib\u00e1r \u00e9 unha \u00f3pera infantil en dous actos composta en 1938, baseada nunha obra de Arist\u00f3fanes, cun libreto en checo de Adolf Hoffmeister. Foi estreada en 1941 no asilo xudeu de Praga, en segredo e sen a presenza do autor, que daquela xa fora deportado a Theresienstadt, onde tivo que volver escribir a partitura, xa que non puidera levala consigo. No campo de concentraci\u00f3n, entre 1942 e 1944, a \u00f3pera foi representada unhas 55 veces, conseguindo transmitir unha sensaci\u00f3n de normalidade aos nenos deportados.\nA redescuberta da historia desta \u00f3pera infantil, esquecida durante decenios, comezou a finais dos anos 70, cando unha monxa beneditina, indagando na historia da s\u00faa familia, deu de xeito casual co tema da \u00f3pera e reconstru\u00edu unha versi\u00f3n de Brondib\u00e1r grazas a unha partitura para piano en idiomas checo e hebreo, a partir da cal se puido realizar en 1985 a primeira representaci\u00f3n en Alema\u00f1a.\nTam\u00e9n en Israel se deu a co\u00f1ecer esta \u00f3pera grazas a unha produci\u00f3n do Teatro do Land de Mecklenburgo con sede en Schwerin. En 1997, alumnos dunha escola de m\u00fasica de Schwerin, que montaran a obra na s\u00faa escola, foron invitados a representala en Israel, onde tomaron contacto cos testemu\u00f1os da \u00e9poca, entre os cales estaba Zvi Cohen, un dos nenos que fac\u00edan m\u00fasica no campo de concentraci\u00f3n de Theresienstadt.\nMalia ser a obra m\u00e1is representada dos compositores xudeus mortos durante a Shoah, esta \u00f3pera non ten moitas representaci\u00f3ns; nas estat\u00edsticas de Operabase aparece como a n\u00famero 237 das \u00f3peras representadas entre 2005 e 2010, e \u00e9 a n\u00famero 32 en Alema\u00f1a e a primeira de Hans Kr\u00e1sa, con 10 representaci\u00f3ns nese per\u00edodo.\nBrundib\u00e1r adoita ser representada sobre todo en contextos educativos, onde o seu uso variou con respecto \u00e1s primeiras representaci\u00f3ns: se ao comezo se usaba para reivindicar uns dereitos e un af\u00e1n de liberdade dun pobo reprimido, hoxe interpr\u00e9tase como acto memorial ou para tratar cos nenos o tema do Holocausto."}
{"id": "453173", "revid": "23204", "url": "https://gl.wikipedia.org/wiki?curid=453173", "title": "Centro hist\u00f3rico de Florencia", "text": "O centro hist\u00f3rico de Florencia forma parte do quartiere 1 (barrio) da cidade italiana de Florencia. O barrio foi nomeado Patrimonio da Humanidade pola UNESCO en 1982.\nConstru\u00eddo sobre o sitio dun asentamento etrusco, Florencia, o s\u00edmbolo do Renacemento, acadou \u00e1 preeminencia econ\u00f3mica e cultural baixo os Medici nos s\u00e9culos XV e XVI. Os seus 600 anos de extraordinaria actividade art\u00edstica poden verse sobre todo na catedral (Santa Maria del Fiore) do s\u00e9culo XIII, a igrexa de Santa Croce, os Uffizi e o Palacio Pitti, a obra de grandes mestres como Giotto, Filippo Brunelleschi, Sandro Botticelli e Michelangelo. \nAspecto.\nPechado dentro das avenidas trazadas nas antigas murallas medievais, o \"centro hist\u00f3rico de Florencia\" recolle os sitios m\u00e1is importantes do patrimonio cultural da cidade. Delimitado polo trazado das murallas do s\u00e9culo XIV, constru\u00eddas grazas ao poder econ\u00f3mico e comercial alcanzado na \u00e9poca, co\u00f1eceu o seu m\u00e1ximo esplendor nos dous s\u00e9culos seguintes.\nO centro espiritual da cidade \u00e9 a Piazza do Duomo, a Piazza del Duomo, coa Catedral de Santa Mar\u00eda del Fiore, franqueada polo Campanile de Giotto e fronte ao Baptisterio de San Xo\u00e1n coas \"Portas do Para\u00edso\" de Lorenzo Ghiberti. Desde aqu\u00ed ata o norte at\u00f3pase o Palazzo Medici Riccardi de Michelozzo, a Bas\u00edlica de San Lourenzo de Filippo Brunelleschi, coas preciosas sancrist\u00edas de Donatello e Michelangelo. Ademais, o Museo de San Marco con obras mestras de Fra Angelico, a Galer\u00eda da Acad\u00e9mia que alberga entre outras obras o David de Michelangelo (1501-1504) e a Piazza della Santissima Annunziata coa Loggia dos Innocenti de Filippo Brunelleschi.\nCara ao sur dende o Duomo at\u00f3pase o centro pol\u00edtico e cultural de Florencia co Palazzo Vecchio e a Galer\u00eda dos Uffizi preto, preto do que se atopan o Museo Bargello e a Bas\u00edlica da Santa Cruz. Cruzando a Ponte Vecchio chegamos ao distrito de Oltrarno co Palacio Pitti e os Xard\u00edns de Boboli. A\u00ednda en Oltrarno, at\u00f3pase a Bas\u00edlica do Esp\u00edrito Santo de Filippo Brunelleschi e da Igrexa de Santa Mar\u00eda del C\u00e1rmen, con frescos de Masolino, Masaccio e Filippino Lippi.\nNa zona ao oeste do Duomo est\u00e1 situado o impo\u00f1ente palacio Palazzo Strozzi (fogar de grandes exposici\u00f3ns e instituci\u00f3ns culturais) e a Bas\u00edlica de Santa Maria Novella, coa fachada dese\u00f1ada por Leon Battista Alberti.\nO casco hist\u00f3rico pode ser apreciado na s\u00faa totalidade nos outeiros circundantes, especialmente desde Forte Belvedere, desde a Piazzale Michelangelo coa bas\u00edlica rom\u00e1nica de San Miniato al Monte e os outeiros de Fiesole, que ofrecen unha das vistas m\u00e1is fermosas do val do Arno.\nA parte norte do casco antigo est\u00e1 rodeada polas avenidas do Viali di Circonvallazione, unha serie de grandes avenidas de seis carr\u00eds inspiradas no bulevar parisiense creado cando Florencia era a capital de Italia.\nO centro de Florencia, cos seus centos de actividades comerciais, \u00e9 un para\u00edso de compras e entretemento: boutiques elegantes, caf\u00e9s hist\u00f3ricos, animados mercados de r\u00faa, ademais de albergar numerosos pubss, discotecas, bares americanos e lugares de encontro para beber. O famoso c\u00f3ctel Negroni naceu aqu\u00ed.\nPatrimonio da Humanidade.\nEn 1982 ICOMOS propuxo o centro hist\u00f3rico de Florencia como candidato ao Patrimonio da Humanidade. "}
{"id": "453189", "revid": "15490", "url": "https://gl.wikipedia.org/wiki?curid=453189", "title": "Premios MIN", "text": "Os Premios MIN da m\u00fasica independente espa\u00f1ola \u00e9 un galard\u00f3n que reco\u00f1ece a produci\u00f3n independente. Naceu en 2009 e en 2019 chegara \u00e1 s\u00faa und\u00e9cima edici\u00f3n."}
{"id": "453194", "revid": "5132", "url": "https://gl.wikipedia.org/wiki?curid=453194", "title": "Sean McVay", "text": "Sean McVay, nado o 24 de xaneiro de 1986 en Dayton, Ohio, \u00e9 un adestrador estadounidense de f\u00fatbol americano que actualmente traballa como adestrador xefe de Los Angeles Rams da National Football League (NFL). No seu primeiro ano como adestrador xefe, en 2017, foi escollido como mellor adestrador da NFL. Coa aparici\u00f3n do seu equipo na Super Bowl LIII converteuse no adestrador m\u00e1is novo da historia da NFL en disputar unha Super Bowl."}
{"id": "453198", "revid": "72012", "url": "https://gl.wikipedia.org/wiki?curid=453198", "title": "Upon a Burning Body", "text": "Upon a Burning Body \u00e9 un grupo estadounidense de metalcore con orixe en San Antonio, Texas, formado no ano 2005. O grupo est\u00e1 composto polo vocalista Danny Leal, o guitarrista Ruben \u00c1lvarez, o baixista Joe Antonellis e o bater\u00eda Tito Felix. O seu segundo \u00e1lbum de estudio, titulado \"Red. White. Green.\", estreouse no posto n\u00ba 105 da lista \"Billboard\" 200 en 2012. O seu terceiro \u00e1lbum de estudio, \"The World Is My Enemy Now\", publicado o 12 de agosto de 2014, estreouse no posto n\u00ba 39 da mesma lista nese ano."}
{"id": "453204", "revid": "624", "url": "https://gl.wikipedia.org/wiki?curid=453204", "title": "Irene Lecapena", "text": "Irene Lecapena (naceu como Mar\u00eda; en b\u00falgaro: \u0418\u0440\u0438\u043d\u0430 \u041b\u0430\u043a\u0430\u043f\u0438\u043d\u0430, grego: \u039c\u03b1\u03c1\u03af\u03b1/\u0395\u03b9\u03c1\u03ae\u03bd\u03b7 \u039b\u03b1\u03ba\u03b1\u03c0\u03b7\u03bd\u03ae), finada aproximadamente en 966, foi a emperatriz consorte de Pedro I de Bulgaria. Foi filla de Cristovo Lecapeno, fillo e coemperador de Romano I, e a s\u00faa esposa Augusta Sof\u00eda.\nTraxectoria.\nPara demostrar que era un digno sucesor do seu pai no pa\u00eds e aos ollos dos gobernos estranxeiros, o novo emperador b\u00falgaro Pedro I fixo unha demostraci\u00f3n de forza ao invadir a Tracia bizantina en maio de 927, pero mostrouse disposto a negociar unha paz m\u00e1is permanente. Romano aproveitou a ocasi\u00f3n e propuxo unha alianza matrimonial entre as casas imperiais de Bizancio e Bulgaria. Romano dispuxo un matrimonio diplom\u00e1tico entre a s\u00faa neta Mar\u00eda e o monarca b\u00falgaro. Por primeira vez na historia bizantina, unha princesa bizantina \u00eda casar cun gobernante estranxeiro e d\u00e9cadas m\u00e1is tarde, Constantino VII criticou a Romano por esta concesi\u00f3n. En outubro de 927 Pedro chegou preto de Constantinopla para reunirse con Romano e asinou o tratado de paz, casando con Mar\u00eda o 8 de novembro. Para significar a nova era nas relaci\u00f3ns b\u00falgaro-bizantinas, Mar\u00eda pasou a chamarse Irene (\"paz\").\nIrene e Pedro I tiveron varios fillos, entre eles:"}
{"id": "453220", "revid": "22570", "url": "https://gl.wikipedia.org/wiki?curid=453220", "title": "We Came as Romans", "text": "We Came as Romans \u00e9 un grupo musical estadounidense de metalcore con orixe en Troy, M\u00edchigan. Formado en 2005, o grupo pasou por m\u00faltiples cambios na s\u00faa formaci\u00f3n, e asinou con SharpTone Records en 2016. O grupo publicou dous EPs, \"Demonstrations\" (2008) e \"Dreams\" (2008), e cinco \u00e1lbums de estudio, \"To Plant a Seed\" (2009), \"Understanding What We've Grown to Be\" (2011), \"Tracing Back Roots\" (2013), \"We Came as Romans\" (2015) e \"Cold Like War\" (2017)."}
{"id": "453242", "revid": "102241", "url": "https://gl.wikipedia.org/wiki?curid=453242", "title": "Lingua patax\u00f3", "text": "A lingua patax\u00f3 (\"patash\u00f3\"), ou patax\u00f3 h\u00e3-ha-h\u00e3e (patax\u00f3-h\u00e3ha\u00e3i), \u00e9 unha lingua extinta falada outrora polo pobo patax\u00f3 que habita no Brasil. Fal\u00e1base na rexi\u00f3n de Ba\u00eda, en Minas Gerais, P\u00f4sto Paraguassu no concello de Itabuna. Existe pouca informaci\u00f3n sobre ela pero \u00e9 probable que pertencese \u00e1 familia ling\u00fc\u00edstica maxakal\u00ed. Os membros do pobo patax\u00f3 no presente falan o portugu\u00e9s, mais conservaron algunhas verbas patax\u00f3, as\u00ed como pr\u00e9stamos doutras linguas ind\u00edxenas veci\u00f1as."}
{"id": "453245", "revid": "23204", "url": "https://gl.wikipedia.org/wiki?curid=453245", "title": "Patax\u00f3 h\u00e3-ha-h\u00e3e", "text": ""}
{"id": "453256", "revid": "63181", "url": "https://gl.wikipedia.org/wiki?curid=453256", "title": "Imatra", "text": "Imatra \u00e9 unha cidade de Finlandia situado na rexi\u00f3n de Carelia do Sur. En 2018 a s\u00faa poboaci\u00f3n era de 27\u00a0203\u00a0habitantes. A superficie do termo municipal \u00e9 de 191,28\u00a0km2, dos cales 36,27nbsp;km2 son auga. O concello ten unha densidade de poboaci\u00f3n de 175,5\u00a0hab./km\u00b2.\nLimita cos concellos de Lappeenranta e Ruokolahti, ambos na s\u00faa mesma Rexi\u00f3n. Ademais o termo municipal limita con Rusia.\nO concello \u00e9 uniling\u00fce en fin\u00e9s."}
{"id": "453276", "revid": "65337", "url": "https://gl.wikipedia.org/wiki?curid=453276", "title": "Cecas bizantinas", "text": "Ao logo dos m\u00e1is de dez s\u00e9culos da s\u00faa existencia (330-1453), houbo arredor de 50 cecas bizantinas, nas que o Imperio Romano de Oriente cu\u00f1ou as s\u00faas propias moedas. \n\u00c1 parte da ceca metropolitana principal na capital, Constantinopla, tam\u00e9n se estableceu un n\u00famero diverso de obradoiros monetarios provinciais noutros centros urbanos, especialmente durante o s\u00e9culo VI. A maior\u00eda das cecas provinciais, excepto Siracusa, foron clausuradas ou perd\u00e9ronse ante as invasi\u00f3ns de mediados do s\u00e9culo VII. Tras a ca\u00edda de Siracusa en 878, Constantinopla converteuse no \u00fanico lugar de cu\u00f1axe de moeda de ouro e prata ata finais do s\u00e9culo XI, cando comezaron a reaparecer importantes cecas provinciais. Moitas destas casas da moeda, tanto imperiais como pertencentes a gobernantes locais aut\u00f3nomos \u00e1 medida que se fragmentaba o mundo bizantino, operaron entre os s\u00e9culos XII e XIV. Constantinopla e Trebisonda, sede do independente Imperio de Trebisonda (1204-1461), sobreviviron ata a s\u00faa conquista polos turcos otom\u00e1ns a mediados do s\u00e9culo XV.\nHistoria.\nA rede orixinal de cecas romanas foi reorganizada e centralizada polo emperador Diocleciano (284-305) a finais do s\u00e9culo III, en paralelo \u00e1 reestruturaci\u00f3n da administraci\u00f3n fiscal e provincial do Imperio Romano. As cecas foron limitadas a unha por cada diocese (cunhas poucas excepci\u00f3ns) e postas baixo o control dual das prefecturas pretorianas e o \"comes sacrarum largitionum\". Durante as d\u00faas centurias seguintes, algunhas destas cecas foron pechadas e outras abriron debido \u00e1 necesidade fiscal ou ao ditado de cambios administrativos. Ademais, os respectivos emperadores ti\u00f1an cecas vinculadas ao seu s\u00e9quito (\"comitatus\"), que o acompa\u00f1aban nas s\u00faas viaxes e campa\u00f1as por todo o Imperio. Logo dunha lei promulgada entre 366 e 369, a cu\u00f1axe de moeda con metais preciosos limitouse a estas cecas comitatenses, funcionando desde unha base permanente ou facendo uso das casas da moeda rexionais m\u00e1is pr\u00f3ximas \u00e1 localizaci\u00f3n puntual do emperador e do seu \"comitatus.\" Polo demais, as cecas rexionais estaban na s\u00faa maior\u00eda limitadas \u00e1 emisi\u00f3n de moeda con metais com\u00fans.\nNo transcurso do s\u00e9culo V, o sistema de cu\u00f1axe orixinal romano derrubouse. A metade occidental do Imperio foi invadida por pobos xerm\u00e1nicos. Algunhas cecas permaneceron activas baixo os novos gobernantes b\u00e1rbaros e seguiron cu\u00f1ando moedas a nome dos emperadores orientais, entre elas s\u00f3lidos de alta calidade, especialmente na Italia ostrogoda e Burgundia. \nNo Leste, parece que a maior\u00eda das cecas estiveron activas ata alg\u00fan momento no reinado de Zen\u00f3n (475-491), mais cando Anastasio I (491-518) ascendeu ao trono s\u00f3 as de Constantinopla e Tesal\u00f3nica segu\u00edan funcionando. En 498, Anastasio iniciou unha importante reforma no sistema de cu\u00f1axe que \u00e9 sinalada como o nacemento dun sistema propiamente bizantino. Ao mesmo tempo, reabriuse a ceca de Nicomedia e m\u00e1is tarde a ceca de Antioqu\u00eda. O n\u00famero de cecas expandiuse enormemente durante o reinado Xustiniano I (527-565), en gran parte por mor da reconquista da Pen\u00ednsula It\u00e1lica, o norte de \u00c1frica e partes da Pen\u00ednsula Ib\u00e9rica. Durante a \u00e9poca de Xustiniano estaban en funcionamento catorce cecas, tendo en conta as que se abr\u00edan novas e as que se arrebataban aos godos e aos v\u00e1ndalos en Cartago Nova, Cartago, R\u00e1vena, Roma e centros provinciais de menor tama\u00f1o. A maior\u00eda estaban limitadas \u00e1 cu\u00f1axe de cobre. Cartago e R\u00e1vena unicamente produc\u00edan en prata, mentres que o ouro estaba reservado para Catania, Constantinopla e Tesal\u00f3nica; as \u00faltimas cidades, con todo, superaron amplamente as demais en emisi\u00f3n.\nAs perdas territoriais de principios do s\u00e9culo VII, coa guerra bizantino-sas\u00e1nida de 602 a 628, as incursi\u00f3ns eslavas nos Balc\u00e1ns e o arranque da expansi\u00f3n musulm\u00e1 diminu\u00edron drasticamente o n\u00famero de casas da moeda en activo, e en 628 ou 629, o emperador Heraclio (610-641) clausurou as cecas provinciais restantes bardante Alexandr\u00eda, que caeu en mans dos \u00e1rabes en 646. No Oeste tam\u00e9n, unha a unha, as cidades que albergaban as cecas foron sucumbindo ante diversos inimigos, sobrevivindo exclusivamente a de Siracusa.\nCoa ca\u00edda de Siracusa en 878, Constantinopla quedou como a \u00faltima ceca de moedas de ouro e prata ata finais do s\u00e9culo XI. A casa da moeda provincial en Quersoneso foi reaberta cara a 860, pero a s\u00faa produci\u00f3n estaba restrinxida ao traballo con cobre. Tesal\u00f3nica converteuse na ceca provincial m\u00e1is importante tras a s\u00faa reapertura na segunda metade do s\u00e9culo XI, e outros centros provinciais \u2013Corinto e Tebas na Grecia meridional, Filadelfia no s\u00e9culo XIV, Magnesia e Nicea durante o Imperio de Nicea\u2013 estiveron a producir moeda nos s\u00e9culos finais do Imperio Bizantino. Os usurpadores ou se\u00f1ores locais semiaut\u00f3nomos tam\u00e9n fundaron cecas ocasionalmente pola s\u00faa conta, como Isaac Comneno de Chipre, Le\u00f3n Gabalas de Rodas ou a familia Gabras de Trebisonda. Constantinopla, con todo, mant\u00edvose sempre como a ceca principal, proporcionando o maior volume de emisi\u00f3ns."}
{"id": "453280", "revid": "65337", "url": "https://gl.wikipedia.org/wiki?curid=453280", "title": "Cecas do Imperio Bizantino", "text": ""}
{"id": "453282", "revid": "65337", "url": "https://gl.wikipedia.org/wiki?curid=453282", "title": "Cecas do Imperio Romano de Oriente", "text": ""}
{"id": "453321", "revid": "110886", "url": "https://gl.wikipedia.org/wiki?curid=453321", "title": "Mennekes", "text": "Mennekes Elektrotechnik GmbH &amp; Co. KG, \u00e9 un fabricante de material el\u00e9ctrico de orixe alem\u00e1.\nHistoria.\nA marca foi fundada en 1935 por Aloys Mennekes. Vende uns 130 mill\u00f3ns de euros sendo mundialmente co\u00f1ecida polo seu conector para cargar coches el\u00e9ctricos. Dese\u00f1o liberado baixo o nome SAE J3068, \u00e9 un conector trif\u00e1sico de corrente alterna para Estados Unidos de Am\u00e9rica con \"Local Interconnect Network\" (LIN, Rede Interconectada Local) para sinalizaci\u00f3n de control baseada en IEC 61851-1 Edici\u00f3n 3 Anexo D."}
{"id": "453325", "revid": "85894", "url": "https://gl.wikipedia.org/wiki?curid=453325", "title": "Polvo de Gallina Negra", "text": "Polvo de Gallina Negra foi un grupo de arte feminista fundado polas artistas visuais mexicanas non obxectuais Maris Bustamante e M\u00f3nica Mayer en 1983, este foi o primeiro grupo de arte feminista en M\u00e9xico.Ao longo de dez anos, traballaron realizando manifestaci\u00f3ns, exposici\u00f3ns, conferencias, textos, participaci\u00f3ns en medios de comunicaci\u00f3n, performance, curadur\u00eda, arte postal, sobre todo \u2013escribiu respecto diso Maris Bustamante\u2014\u201ccrecemos mentres constru\u00efamos as nosas familias, divert\u00edmonos moit\u00edsimo descubrindo que a realidade social e cultural \u00e9 penetr\u00e1bel\u201d.\nContexto.\nO setenta en M\u00e9xico foron anos profundamente complexos social e politicamente, marcados pola crise incitada polo masacre de Tlatelolco. No campo da arte, a situaci\u00f3n sociopol\u00edtica \u201cdefine unha linguaxe pl\u00e1stica que busca a estreita relaci\u00f3n entre o pobo, a pol\u00edtica e a arte\u201d.\nLogo do auxe da Generaci\u00f3n de la Ruptura (Xeraci\u00f3n da Ruptura), nas d\u00e9cadas dos sesenta e setenta xurdiron unha serie de grupos art\u00edsticos en cr\u00edtica aberta a esta corrente, ao considerala \"elitista, apol\u00edtica e mercantilista\". Os devanditos movementos foron co\u00f1ecidos como Los Grupos. Estas agrupaci\u00f3ns exploraron correntes como a performance, a arte non obxectual, e ocuparon soportes art\u00edsticos (obxectos, fotocopias) e espazos de exhibici\u00f3n diferentes (r\u00faas, galer\u00edas alternativas).\nNestes anos, o movemento feminista en M\u00e9xico experimentou un renacemento impulsado na s\u00faa maior\u00eda por mulleres universitarias, urbanas, de clase media e habitantes da Cidade de M\u00e9xico. A primeira organizaci\u00f3n feminista desta segunda onda foi o Movimiento de Acci\u00f3n Solidaria (MAS, 1971) na que militaron M\u00f3nica Mayer e Ana Victoria Jim\u00e9nez. Xurdiron logo o Movimiento Nacional de Mujeres (MNM, 1973), o Movimiento de Liberaci\u00f3n de la Mujer (1974), o Movimiento Feminista Mexicano (MFM) e a Coalici\u00f3n de Mujeres Feministas, a mesma que en 1976 coordinaba o MNM, MFM, La Revuelta e o Colectivo de Mujeres. Dentro de todas estas organizaci\u00f3ns participaron artistas que \u201cachegaron coa s\u00faa creatividade nas pancartas das marchas e con acci\u00f3ns\u201d.\nEspecificamente, \u201cen M\u00e9xico, o xurdimento do fen\u00f3meno da arte feminista grupal deriva, por unha banda do proceso cr\u00edtico cultural, aberto polo movemento de liberaci\u00f3n da muller e a s\u00faa influencia sobre algunhas artistas; por outro, como resultado do curso de arte feminista (1982-1984) impartido por M\u00f3nica Mayer na Academia de San Carlos (ENAP-UNAM)\u201d.\nAs\u00ed, como consecuencia destes encontros, f\u00f3rmanse tres importantes grupos de arte feminista en M\u00e9xico: Tlacuilas y retrateras (1983-1984), integrado por Ruth Albores, Consuelo Almeda, Karen Cordero, Ana Victoria Jim\u00e9nez, Lorena Loaiza, Nicola Coleby, Marcela Ram\u00edrez, Isabel Restrepo, Patricia Torres, Elizabeth Valenzuela e M\u00f3nica Mayer, cuxo proxecto visual m\u00e1is importante foi \"La fiesta de quince a\u00f1os\" (1984); \"Bio-arte\" (1983-1984) conformado por Guadalupe Garc\u00eda, La\u00efta, Rose Van Lengen, Roselle Faure e Nunik Sauret, cuxas creaci\u00f3ns oscilaban entre a pintura, o dese\u00f1o de moda, a performance e o gravado; e Polvo de gallina negra (1983-1993) cuxo traballo xira en torno ao cuestionamento constante do rol da muller en M\u00e9xico e a construci\u00f3n da imaxe feminina nos medios de comunicaci\u00f3n as\u00ed como a denuncia da violencia e o machismo.\nPolvo de Gallina Negra (PGN).\nNo texto \u201cGrupo Polvo de Gallina Negra 1983-1993\u201d Maris Bustamante escribe que no ano de 1978 visitou o Museo de Arte Moderna na Cidade de M\u00e9xico para ver a exposici\u00f3n Sal\u00f3n 77-78 Novas Tendencias e que a instalaci\u00f3n de arte feminista \u201cEl Tendedero\u201d, feita por M\u00f3nica Mayer, a impresionou moito. A peza era un tendedeiro no que colgaban papeli\u00f1os en pinzas de madeira na que as espectadoras respond\u00edan \u00e1 pregunta \u201cComo muller, o que m\u00e1is detesto da Cidade \u00e9\u2026\u201d, a resposta foi humillante: \u201cao ter a oportunidade as mulleres falaron nun museo sobre a violencia dom\u00e9stica, a falta de respecto, a fustrigaci\u00f3n sexual e en xeral a discriminaci\u00f3n clara e obvia que existe a\u00ednda no sistema social mexicano. Esa foi a segunda vez que sent\u00edn o desexo de facer algo art\u00edstico a trav\u00e9s dunha posici\u00f3n pol\u00edtica feminista. A primeira foi bastante dolorosa e foi cando puiden tomar distancia dos valores que aprend\u00edn na mi\u00f1a casa e contorna cultural inmediata, xa que como os valores eran tradicionais e verticais, decid\u00edn que por ser muller, ti\u00f1a que axudarme para pasar moitas trancas que hoxe claramente definimos como de \u201cprocedencia de x\u00e9nero\u201d. Cando empecei a traballar comigo e o meu espectro de valores, entend\u00edn claramente que como eu, hab\u00eda mill\u00f3ns\u201d.Logo, en 1980, \u00e1 mantenta dunha viaxe a Europa na que falar\u00edan de arte en M\u00e9xico e o que estaba a suceder con diferentes grupos, M\u00f3nica Mayer e V\u00edctor Lerma entrevistaron ao No Grupo. De acordo con Maris Bustamante, \u201ca\u00ed foi cando as pezas se xuntaron e empez\u00e1monos a facer amigas, despois moi amigas e ao final, creo que ademais de c\u00f3mplices, hoxe podo dicir que a considero como unha irm\u00e1\u201d.\nNun pa\u00eds de realidades atravesadas por unha profunda guerra de clases, discriminaci\u00f3n racial e valores lexitimados desde a oligarqu\u00eda, as mulleres segu\u00edan sendo exclu\u00eddas e atacadas polo simple feito de ser mulleres. A pesar de que se comezaba a dicir que as cousas cambiaran, o control, a restrici\u00f3n e o sometemento sustentado en estruturas patriarcais segu\u00edalles facendo pagar prezos moi altos. A\u00ednda que, Mayer e Bustamente ti\u00f1an un pouco m\u00e1is de opci\u00f3ns por pertencer \u00e1 clase media, elas sufr\u00edan ese control a trav\u00e9s de chistes, ninguneos, humillaci\u00f3n e exclusi\u00f3n.\nCando decidiron que chegara o momento de formar un grupo de arte feminista, convidaron como a sesenta amigas e co\u00f1ecidas, todas relacionadas co medio art\u00edstico, ao departamento de M\u00f3nica Mayer na Narvarte. Con algunhas delas xa fixeran colaboraci\u00f3ns, como a instalaci\u00f3n colectiva para o Foro da Muller no Festival de Oposici\u00f3n en decembro de 1982 na que Magali Lara, Rowena Morales, Maris Bustamante, Adriana Slemenson e Mayer realizaron unha serie de camas para falar dos roles sexuais tradicionais. As\u00ed mesmo, a principios de 1983, Magali, Silvia Orozco, Carmen Boullosa e M\u00f3nica realizaron unha serie de v\u00eddeos para a exposici\u00f3n de Rowena Morales \"Cartas a esa monja\" no Museo Carrillo Gil. No entanto, a resposta non foi a que esperaban:\u201cTodas os presentes decidiron non participar connosco, e foron basicamente tres as raz\u00f3ns que deron para non formar parte do grupo: \u2018o ser muller non me carrexa ningunha consecuencia adversa na mi\u00f1a decisi\u00f3n de ser artista\u2019, \u2018non me interesa aceptar tem\u00e1ticas feministas para introducilas nas mi\u00f1as propostas art\u00edsticas, ser\u00eda unha limitaci\u00f3n\u2019. Naquel tempo a maior\u00eda das galer\u00edas e dos museos estaban organizados por homes, as\u00ed que outra das opini\u00f3ns foi: \u2018se xa de por si \u00e9 dif\u00edcil ser convidada \u00e1s galer\u00edas, o reco\u00f1ecerme publicamente como feminista complicar\u00eda as cousas\u2019 (p\u00e1rr. 8)\u201d. Ao final, quedaron s\u00f3 M\u00f3nica Mayer, Maris Bustamente e a fot\u00f3grafa Herminia Dosal e o 21 de xu\u00f1o de 1983 fundaron o grupo \u201cPolvo de Gallina Negra\u201d. Ao pouco tempo, Dosal deixou o grupo por non compartir ideas est\u00e9ticas. Bustamente e Mayer continuaron coa idea e constitu\u00edronse como \u00fanicas integrantes do grupo.\nOs obxectivos principais do grupo foron:1) Analizar a imaxe da muller na arte e nos medios de comunicaci\u00f3n2) Estudar e promover a participaci\u00f3n da muller na arte e3) Crear imaxes a partir da experiencia de ser muller nun sistema patriarcal, baseadas nunha perspectiva feminista e con miras a ir transformando o mundo visual para as\u00ed alterar a realidade.Respecto da decisi\u00f3n do nome, Maris Bustamente conta que varias foron as s\u00faas premisas:\u201cxa de por si nacer muller nesta sociedade segue sendo dif\u00edcil; tam\u00e9n desexabamos converternos en excelentes artistas visuais, a cousa complic\u00e1base, xa que ese \u00e9 un reto at\u00e9 para os homes; e logo, para coroar os nosos desexos, o aceptarnos como artistas feministas nun pa\u00eds afundido no machismo patriarcal, onde as mulleres son educadas para auto desaparecer, pois a situaci\u00f3n presentaba graos de complexidade adicional. O Polvo de Gallina Negra \u00e9 un po de cor negra, que se vende moi barato nos mercados tradicionais e serve para protexerte contra o mal de ollo. As\u00ed que desde o principio xogamos co nome que escollemos, xa que sendo artistas visuais, estabamos protexidas desde o principio contra todos os feitizos pos\u00edbeis na nosa contra\u201d.A primeira performance de Polvo de Gallina Negra, a\u00ednda con Herminia Dosal, foi \"El respecto al derecho al cuerpo ajeno es la paz\", realizada nunha manifestaci\u00f3n feminista en contra da violencia cara \u00e1 as mulleres que tivo lugar no 7 de outubro de 1983 no Hemiciclo a Ju\u00e1rez. Vestidas con traxes de bruxas e ao redor dunha pota, Dosal, Mayer e Bustamante prepararon unha ap\u00f3cema para facer mal de ollo aos violadores e repart\u00edronlle ao p\u00fablico a beberaxe en sobreci\u00f1os. A receita foi publicada na revista FEM e nunha axenda feminista en 1984.\nEn 1984, organizaron \"Las mujeres artistas o se solicita esposa\" na Biblioteca de M\u00e9xico. Realizaron unha instalaci\u00f3n e unha performance en torno ao traballo dom\u00e9stico. Logo, baixo este mesmo t\u00edtulo e patrocinadas pola Direcci\u00f3n General de Promoci\u00f3n Cultural do SEP, Bustamante e Mayer, ambas as d\u00faas embarazadas, impartiron 36 conferencias performanceadas en diversos Conaleps e escolas de educaci\u00f3n media e superior por todo o Estado de M\u00e9xico. Nelas, analizaban o uso sexista da imaxe da muller nos medios e na arte e mostraban a obra de diversas artistas novas como Lourdes Grobet, Magali Lara ou Ana Vitoria Jim\u00e9nez para as\u00ed abrir a conversa respecto de temas que lles interesaban como a educaci\u00f3n das nenas, a violencia \u00e1s mulleres, erotismo ou traballo dom\u00e9stico. M\u00f3nica Mayer conta que \u201cen m\u00e1is dunha instituci\u00f3n logramos que se prendesen os rapaces e entrasen en acaloradas discusi\u00f3ns\u201d.\nParticiparon tam\u00e9n na \"La fiesta de quince anos\" con dous performances. A primeira consistiu en ler d\u00faas narraci\u00f3ns, unha de corte rom\u00e1ntico e outra de corte er\u00f3tico, que xiraban ao redor das fantas\u00edas amorosas de quincea\u00f1eiras. A outra performance consistiu na lectura do primeiro manifesto de arte feminista as\u00ed como tres receitas de Polvo de Gallina Negra.\nEn 1987 desenvolveuse \"\u00a1MADRES!\", un proxecto visual que levaron a cabo durante varios meses e que propuxo borrar os l\u00edmites entre o que se considera ou non arte, como unha forma de integrar a arte e a vida xa que nese momento a maternidade era a columna vertebral de experiencia de ambas as artistas.\n\"\u00a1MADRES!\" constou de diversos sub-proxectos. O primeiro, foi unha serie de env\u00edos de arte correo \u00e1 comunidade art\u00edstica, \u00e1 prensa e \u00e1s feministas que abordaban aspectos varios da maternidade desde a relaci\u00f3n coas nosas propias nais, at\u00e9 un suceso imaxinario no futuro no que nosas descendentes lograban destru\u00edr o arquetipo da nai.\nDoutra banda, organizaron o Concurso \"Carta a mi madre\", convocaron a todo o p\u00fablico a escribir unha carta con todo o que quixesen dicirlle \u00e1 s\u00faa nai mais non se atreveron. Chegaron case 70 respostas.\nOutro dos eventos, consistiu nunha velada nunha lectura de poes\u00eda respecto da maternidade na que participaron Perla Schwartz e Carmen Boullosa, entre outras.\nAs\u00ed mesmo, como parte do proxecto, tanto Maris soa como en conxunto con M\u00f3nica, realizaron unha serie de performances no Museo Carrillo Gil, a Esmeralda etc.\nMaris Bustamante considera \u201cque a performance de m\u00e1is impacto foi a que fixemos en 1987, no programa de Televisa Nuestro mundo, dirixido e conducido polo xornalista Guillermo Ochoa\u201d. O programa era visto a nivel nacional xa que ti\u00f1a formato mixto, entre noticias e barra de mulleres. Como parte de \u00a0\"\u00a1MADRES!\", as artistas, unha embarazada, Maris, e outra con bandullo de unicel, M\u00f3nica, converteron a Guillermo Ochoa, grazas a un bandullo postizo, en \u2018Nai por un d\u00eda\u2019 e coro\u00e1rono \u2018Ra\u00ed\u00f1a do fogar\u2019. O condutor seguiu entusiasta a performance e at\u00e9 tomou unhas pastillas para as n\u00e1useas que Mayer e Bustamente lle facilitaron. Tam\u00e9n levaron a unha boneca de ventr\u00edlocuo cun parche no ollo, a mesma que fac\u00eda referencia \u00e1 \u2018mala \"nai\u2019\" televisiva, Catalina Creel da novela \u201cCuna de lobos\u201d. A performance foi gravada en directo da televisi\u00f3n e foi proxectada en distintos lugares. Calc\u00falase que pola hora e o d\u00eda, o programa v\u00edrono ao redor de 200 mill\u00f3ns de espectadores.[1]\nO proxecto \"\u00a1MADRES!\" conclu\u00edu cunha exposici\u00f3n de Mayer denominada \"Novela rosa o me agarr\u00f3 el arquetipo\" no Museo Carrillo Gil.\nDespois de 1990 as actividades do grupo fix\u00e9ronse espor\u00e1dicas, sendo principalmente M\u00f3nica Mayer a que desenvolveu propostas ou textos en relaci\u00f3n a este. No ano de 1993, oficialmente, as dous integrantes deron por terminadas as actividades do grupo.\nAo longo de dez anos de traballo, Polvo de Gallina Negra desenvolveu unha produci\u00f3n na que sobresaen dous trazos: o primeiro, o di\u00e1logo coa idiosincrasia mexicana, \u00e9 dicir, o popular, a linguaxe, a imaxinar\u00eda; e o segundo, que se relaciona directamente co primeiro trazo, que \u00e9 o uso do humor manifestado nos xogos de palabras, os dobres sentidos, etc\u00e9tera. \nDe acordo con M\u00f3nica Mayer: \u201caqu\u00ed trab\u00e1llase con moito sentido do humor e [...] atopamos que esta \u00e9 a forma. O feminismo \u00e9 un tema tan candente, e tan controvertido e tan dif\u00edcil que si non utiliza o sentido do humor, a xente non \u00f3uveche ou che agride. A trav\u00e9s do sentido do humor, da alegr\u00eda nas manifestaci\u00f3ns, do chiste, diso que \u00e9 moi mexicano porque ademais d\u00e1se en todos os \u00e1mbitos. A trav\u00e9s dese sentido do humor uno p\u00f3dese comunicar\u201d.\nObras.\n- Fundaci\u00f3n do primeiro grupo de arte feminista en M\u00e9xico chamado \"Polvo de Gallina Negra\". \nxu\u00f1o, M\u00e9xico, D.F.\n- Participaci\u00f3n do grupo na Marcha Feminista contra a Violaci\u00f3n.\nRealizaci\u00f3n de acci\u00f3n pl\u00e1stico-pol\u00edtica no Hemiciclo a Ju\u00e1rez ante 1000 espectadores.\n7 de outubro.\nM\u00e9xico, D.F.\n(Acci\u00f3n pl\u00e1stico-pol\u00edtica).\n1984\n- \"De 3 en 3\"\nPrograma de televisi\u00f3n de Patricia Berumen;\nCanal 13, Imevisi\u00f3n.\ncon Ana Victoria Jim\u00e9nez, sobre os Quince A\u00f1os en la Mujer.\nM\u00e9xico, D.F.\n(Entrevista e acci\u00f3n-performance).\n- \"A Brazo Partido\"\nprograma de televisi\u00f3n de Martha de la Lama;\nCanal 13, Imevisi\u00f3n.\nM\u00e9xico, D.F.\n(Entrevista e acci\u00f3n-performance).\n- \"La Causa de las Mujeres\"\nPrograma radiof\u00f3nico en Radio Educaci\u00f3n.\nM\u00e9xico, D.F.\n- \"Las Mujeres Artistas o Se solicita esposa\"\nSerie de 36 conferencias dadas en Conaleps e escolas de educaci\u00f3n media e superior por todo o Estado de M\u00e9xico, patrocinadas pola Direcci\u00f3n General de Promoci\u00f3n Cultural do SEP.\nEstado de M\u00e9xico.\n(Conferencias-eventos con audiovisual).\n- Primeiro Manifesto de Arte Feminista.\nLectura de \"Las Recetas del Grupo Polvo de Gallina Negra\", na clausura do evento de \"Los Quince A\u00f1os\".\nEscola de San Carlos\nAcademia 22\nM\u00e9xico, D.F.\n(Lectura do manifesto).\n- \"Las Mujeres Artistas o Se solicita esposa\"\nSobre o tema: O traballo dom\u00e9stico.\nCos grupos de arte feminista: Polvo de Gallina Negra e Tlacuilas y Retrateras.\nInauguraci\u00f3n e Clausura.\nBiblioteca de M\u00e9xico.\nM\u00e9xico, D.F.\n(Instalaci\u00f3n pl\u00e1stica e performances).\n1985\n- Participaci\u00f3n do Grupo Polvo de Gallina Negra no v\u00eddeo realizado e producido por Luis Vitale, sobre a Arte Feminista, para circulalo a nivel latinoamericano.\n(Performance para v\u00eddeo).\n1987\n- Magno proxecto: \u00a1Madres!\nEste primeiro gran proxecto do grupo tivo Negra ataca de nuevo\".\nConcurso \"Carta a mi madre\".\n2. Acci\u00f3ns pl\u00e1sticas (performance):\nMadres I. Acci\u00f3ns en \"La Esmeralda\". Madres II. \"Madre por un d\u00eda\".\nPerformance por televisi\u00f3n, no programa \"Nuestro Mundo\" de Guillermo Ochoa ao cal se lle nomeou Madre por un D\u00eda e embaraz\u00f3uselle durante a emisi\u00f3n.\nMadres III. Museo Carrillo Gil, conferencia-evento.\nMadres IV. \"Me fui a parir, gracias\".\nAuditorio da Universidade Aut\u00f3noma Metropolitana, Azcapotzalco\nM\u00e9xico, D.F.\n1988\n- Finaliza o proxecto \u00a1Madres! co nacemento de Neus Valencia Garc\u00eda de Bustamante, a segunda filla de Rub\u00e9n Valencia e Maris Bustamante.\n1990\n- \"Tres Madres Para un Desmadre\"\nTres participaci\u00f3ns do Grupo \"Polvo de Gallina Negra\" polo d\u00eda das Nais:\n1. \"Madre s\u00f3lo hay una\"\n\"Las mujeres brujas y madres\"\n29 artistas pl\u00e1sticos na r\u00faa de Monte Alb\u00e1n, entre Caleta e Obrero Mundial na colonia Narvarte.\nOrganizado por Dulce Mar\u00eda L\u00f3pez Vega e a Sociedade de Espect\u00e1culos.\n2. \"Performance gr\u00e1fico para una madre\" Museo das Culturas Populares Coyoac\u00e1n.\n3. \"Contra el arquetipo de la madre\"\nPrograma de Patricia Berumen.Canal 7, Imevisi\u00f3n."}
{"id": "453326", "revid": "25871", "url": "https://gl.wikipedia.org/wiki?curid=453326", "title": "Revoluci\u00f3n de Asturias de 1934", "text": "A Revoluci\u00f3n de Asturias foi unha insurrecci\u00f3n obreira ocorrida en Asturias no mes de outubro de 1934 que formaba parte da \"folga xeral revolucionaria\" e o movemento armado organizado polos socialistas en toda Espa\u00f1a co\u00f1ecido co nome de Revoluci\u00f3n de Outubro de 1934 e que s\u00f3 arraigou en Asturias, debido fundamentalmente a que al\u00ed a anarquista CNT si que se integrou na Alianza Obreira proposta polos socialistas da UXT e o PSOE, a diferenza do sucedido no resto de Espa\u00f1a. Por iso \u00e9 polo que a forma de organizaci\u00f3n social e pol\u00edtica da Comuna Asturiana \u2014nome co que tam\u00e9n se co\u00f1ece a Revoluci\u00f3n de Asturias, polas s\u00faas similitudes coa Comuna de Par\u00eds de 1871\u2014 fose a instauraci\u00f3n dun r\u00e9xime socialista nas localidades onde predominaban os socialistas (ou os comunistas), como Mieres, onde se proclamou a Rep\u00fablica Socialista, ou como Sama de Langreo; ou o comunista libertario onde predominaran os anarcosindicalistas da CNT, como en Xix\u00f3n e sobre todo en La Felguera.\nFoi duramente reprimida polo goberno radical-cedista de Alejandro Lerroux, contra o que se lanzou a insurrecci\u00f3n por dar entrada no goberno a tres ministros do partido non republicano CEDA, recorrendo, por decisi\u00f3n do xeneral Franco que dirixiu as operaci\u00f3ns militares desde Madrid, \u00e1s tropas coloniais marroqu\u00eds \u2014os \"regulares\" do Ex\u00e9rcito de \u00c1frica\u2014 e \u00e1 Lexi\u00f3n procedentes do Marrocos espa\u00f1ol. A pesar de ser derrotada, a Revoluci\u00f3n de Asturias converteuse en case un mito para a esquerda obreira espa\u00f1ola e europea, \u00e1 altura da Comuna de Par\u00eds ou o Soviet de Petrogrado de 1917, xa que foi a \u00ab\u00faltima revoluci\u00f3n social, a\u00ednda que fracasada, do occidente europeo\u00bb.\nAntecedentes.\nClima pol\u00edtico.\nEntre decembro de 1933 e outubro de 1934, a incipiente inestabilidade pol\u00edtica entre os Radicais de Lerroux e a actividade da CEDA vi\u00f1an axitando os temores da esquerda e dos sectores obreiros. Gil-Robles, l\u00edder cedista, era visto como o \"Dollfu\u00df espa\u00f1ol\" e os temores sobre un golpe fascista acrecent\u00e1ronse tras unha concentraci\u00f3n que a CEDA celebrou en Covadonga o 9 de setembro de 1934. A estes feitos uniuse a confiscaci\u00f3n do vapor \"Turquesa\", que levaba un alixo de armas por encargo do socialista Indalecio Prieto. Tras aquel axitado ver\u00e1n, as Cortes Xerais reun\u00edronse o 1 de outubro e ese mesmo d\u00eda a CEDA retirou o seu apoio ao goberno presidido por Ricardo Samper exixindo a entrada neste, cousa que conseguiu tres d\u00edas despois, cando o 4 de outubro se anunciou a formaci\u00f3n do Goberno Radical-cedista presidido por Alejandro Lerroux. Era o sinal esperado polas Alianzas Obreiras. \"O d\u00eda 5 de outubro, a UXT declarou a folga xeral e Lerroux reaccionou proclamando o estado de guerra\".\nAs\u00ed pois, o d\u00eda 5 comezou o movemento folguista e insurreccional decretado polo Comit\u00e9 Revolucionario socialista presidido por Francisco Largo Caballero, a\u00ednda que na maior parte do pa\u00eds fracasou. En Madrid destacou a inactividade, do mesmo xeito que ocorreu en Estremadura, Andaluc\u00eda e Arag\u00f3n. No Pa\u00eds Vasco houbo algunha outra actividade destacada que foi rapidamente sufocada, como tam\u00e9n ocorreu en Barcelona e Catalu\u00f1a. As\u00ed pois, s\u00f3 quedaba Asturias, onde a alianza obreira triunfou.\nA Alianza Obreira en Asturias.\nA Alianza Obreira, unha idea xurdida en Catalu\u00f1a por iniciativa do pequeno partido comunista antiestalinista Bloc Obrer i Camperol (Bloque Obreiro e Campesi\u00f1o), foi estendida ao resto de Espa\u00f1a polos socialistas (UXT-PSOE-XXSS) cando o sector encabezado por Francisco Largo Caballero se fai coa direcci\u00f3n de UXT en xaneiro de 1934 (o PSOE e as XXSS xa estaban baixo o seu control) e impulsa a idea da Alianza Obreira, ao considerala un bo instrumento para sumar apoios \u00e1 s\u00faa nova estratexia insurreccional para alcanzar o socialismo (abandonando a \"v\u00eda parlamentaria\"). A formaci\u00f3n dunha \"alianza por arriba\" tam\u00e9n foi ofrecida \u00e1 CNT mais negouse a integrarse nela, como xa sucedera en Catalu\u00f1a, porque a direcci\u00f3n confederal afirmou que a CNT por si soa \"se bastaba para esnaquizar o fascismo\".\nCon todo non todos os cenetistas estaban de acordo co rexeitamento \u00e1 Alianza Obreira, como o cenetista valisoletano Valeriano Orob\u00f3n Fern\u00e1ndez que nun artigo publicado no diario confederal La Tierra fixo un chamamento \u00e1 unidade entre socialistas e cenetistas (e comunistas) para alcanzar a \"democracia obreira revolucionaria\". Este cambio de actitude de certos sectores cenetistas s\u00f3 se concretou en Asturias, onde o 31 de marzo de 1934 a Federaci\u00f3n Rexional da CNT asinou en Xix\u00f3n o pacto con UXT-PSOE, que era a forza obreira hexem\u00f3nica en Asturias, mant\u00e9ndoo a pesar da ameaza de expulsi\u00f3n que lle lanzou a direcci\u00f3n confederal.\nO acordo asinado na trastenda dunha taberna xixonesa o 31 de marzo de 1934 por dous dirixentes socialistas e dous cenetistas, que non se considerou oportuno facelo p\u00fablico ent\u00f3n, constaba de dez puntos e un pre\u00e1mbulo no que se reco\u00f1ec\u00eda a necesidade de \"a acci\u00f3n mancomunada de todos os sectores obreiros co exclusivo obxecto de promover e levar a efecto a revoluci\u00f3n social\" en Espa\u00f1a. As discrepancias xurdiron cando se tentou definir o r\u00e9xime que \u00eda substitu\u00edr o capitalismo, pois os socialistas defend\u00edan a formaci\u00f3n dun Estado socialista (unha \"Rep\u00fablica Socialista\") e os cenetistas non estaban dispostos a renunciar a un dos seus principios fundamentais (a negativa a constru\u00edr calquera tipo de Estado) e propuxeron a f\u00f3rmula \u201cR\u00e9xime de igualdade econ\u00f3mica, pol\u00edtica e social fundado sobre principios federalistas\u201d. A soluci\u00f3n que se atopou finalmente foi cancelar o pacto inicial no momento que triunfase a revoluci\u00f3n social, dando liberdade a cada organizaci\u00f3n para que defendese os seus proxectos sociais e pol\u00edticos respectivos. Isto quedou plasmado nos puntos 1 e 8 do acordo:\nS\u00f3 d\u00faas semanas antes de iniciarse a insurrecci\u00f3n en Asturias incorporouse \u00e1 Alianza Obreira o ent\u00f3n pequeno Partido Comunista de Espa\u00f1a, que at\u00e9 esa data a considerara un \u00f3rgano da \"contrarrevoluci\u00f3n\" (e aos seus integrantes compar\u00e1raos cos \"cans\" que se disputan os \u00f3sos cos dentes\"). Nos meses anteriores incorpor\u00e1ronse ao pacto dous reducidos grupos comunistas disidentes: o Bloque Obreiro e Campesi\u00f1o e Esquerda Comunista. Cando se produciu a insurrecci\u00f3n asturiana, os revolucionarios tomaron como consigna a sigla UHP, que foi interpretada de diversas formas: Ram\u00f3n Tamames afirmou no seu libro publicado en 1974: \"a CNT e a UXT participaron unidas baixo a sigla UHP (Uni\u00f3n Hermanos Proletarios; en galego Uni\u00f3n Irm\u00e1ns Proletarios)\". Uns anos despois Hugh Thomas, con todo, traduciuna\" como \"Un\u00edos, Hermanos Proletarios\" (Un\u00eddevos, Irm\u00e1ns Proletarios).\nA preparaci\u00f3n da insurrecci\u00f3n.\nSegundo o historiador Paco Ignacio Taibo II a explicaci\u00f3n do porqu\u00e9 de que a Revoluci\u00f3n de 1934 triunfase durante d\u00faas semanas en Asturias mentres foi arrasada sen maiores problemas no resto de Espa\u00f1a, hai que buscala, ademais de no feito de que Asturias foi o \u00fanico lugar onde a Alianza Obreira logrou integrar a CNT, na minuciosa preparaci\u00f3n da insurrecci\u00f3n que fixeron as organizaci\u00f3ns obreiras asturianas, e singularmente a forza obreira hexem\u00f3nica, os socialistas (UXT-PSOE-XXSS), o que non sucedeu no resto de Espa\u00f1a.\nOs socialistas asturianos non eran m\u00e1is esquerdistas que os do resto de Espa\u00f1a (a maior\u00eda dos dirixentes do PSOE e do Sindicato Mineiro Asturiano estaban ali\u00f1ados co sector \u201cmoderado\u201d encabezado por Indalecio Prieto; s\u00f3 as XXSS eran \u201ccaballeristas\u201d). No primeiro que se diferenciaron foi en que non reprimiron as mobilizaci\u00f3ns obreiras que se produciron ao longo de 1934, ao contrario da direcci\u00f3n nacional que repet\u00eda continuamente a consigna \u201cNada de organizar folgas\u201d porque iso \u201cdebilitar\u00eda\u201d a preparaci\u00f3n da insurrecci\u00f3n. As\u00ed de febreiro a outubro de 1934 houbo seis folgas xerais na rexi\u00f3n que afectaron fundamentalmente \u00e1s concas mineiras. Algunhas delas foron \"pol\u00edticas\", como a que organizaron en solidariedade cos socialistas austr\u00edacos esmagados pola ditadura do social-cristi\u00e1n Dolfuss e a que fixeron para protestar contra a concentraci\u00f3n que a CEDA celebrou en Covadonga o 9 de setembro e que presidiu o seu l\u00edder Jos\u00e9 Mar\u00eda Gil Robles, quen para boa parte da esquerda obreira era o \u201cDolfuss espa\u00f1ol\u201d.\nUn elemento clave na preparaci\u00f3n da insurrecci\u00f3n eran as armas e parte delas os obreiros consegu\u00edronas roub\u00e1ndoas pacientemente unha a unha das f\u00e1bricas de armas de Oviedo e de Trubia. Outras compr\u00e1ronnas a contrabandistas ou troux\u00e9ronas desde \u00c9ibar a trav\u00e9s dunha rede creada polas Xuventudes Socialistas e o sindicato do Transporte da UXT de Oviedo. A dinamita obtiv\u00e9rona das minas. Todas as armas (1300 fus\u00eds e catro metralladoras) e explosivos (milleiros de cartuchos de dinamita) escond\u00e9ronse en catorce dep\u00f3sitos clandestinos (dez dos socialistas, dous da CNT e dous dos comunistas) que a Garda Civil non logrou descubrir (varios milleiros de pistolas estaban gardadas nas casas dos obreiros comprometidos na sublevaci\u00f3n). En canto ao famoso alixo de armas do \u201cTurquesa\u201d en Muros de Nal\u00f3n, ao que a prensa de dereitas atribu\u00edu unha importancia excepcional para explicar o \u00e9xito relativo da Comuna asturiana, ademais de que non ti\u00f1a como destino final o movemento socialista asturiano (este interveu na operaci\u00f3n para colaborar con Prieto), non achegou m\u00e1is que algunha munici\u00f3n aos revolucionarios asturianos xa que as armas que transportaba ou foron capturadas pola Garda Civil ou non chegaron a desembarcarse.\nOutro elemento crucial na insurrecci\u00f3n foi a organizaci\u00f3n das forzas paramilitares que encabezasen o movemento. As\u00ed membros das Xuventudes Socialistas e das Xuventudes Libertarias foron adestrados por exsarxentos coa cobertura de grupos de excursionismo, clubs culturais, merendas campestres ou mesmo romar\u00edas, polo que en outubro de 1934 os socialistas contaban cuns 2500 combatentes, os cenetistas con preto dun milleiro e os comunistas cuns centos, o que sup\u00f3n que os revolucionarios asturianos contaban cunha forza organizada de m\u00e1is de 3000 homes cando iniciaron a insurrecci\u00f3n.\nFinalmente os revolucionarios asturianos puideron contar co diario socialista Avance, que grazas ao xiro que lle deu o seu novo director Javier Bueno, converteuse no \u00f3rgano de prensa da revoluci\u00f3n que se estaba preparando. Por iso foi obxecto de numerosas represalias por parte das autoridades (foi suspendido 62 d\u00edas e o seu director foi encarcerado tres veces), mais iso non o amedrentou, e a s\u00faa tiraxe aumentou (chegou a imprimir 50.000 exemplares nun n\u00famero extraordinario o 1 de maio e mantivo unha media de 25.000 exemplares), conquistando gran n\u00famero de lectores f\u00f3ra do \u00e1mbito socialista, entre cenetistas e comunistas. Mesmo se produciu unha folga nas minas cando o goberno tentou impedir a circulaci\u00f3n do diario.\nEn conclusi\u00f3n, segundo o historiador Paco Ignacio Taibo II:\nDesenvolvemento.\nEstalido da Revoluci\u00f3n.\nComo no resto de Espa\u00f1a, en terras asturianas a folga xeral revolucionaria iniciouse na madrugada do 5 de outubro e os mineiros pasaron rapidamente \u00e1 acci\u00f3n, fac\u00e9ndose co control de toda a conca mineira. Os centros de operaci\u00f3ns situ\u00e1ronse en Mieres (conca do Caudal), e en Sama de Langreo (conca do Nal\u00f3n), e desde ambas as localidades coordin\u00e1ronse as acci\u00f3ns dos mineiros que levaron \u00e1 rendici\u00f3n de 23 cuarteis da Garda Civil nas primeiras horas \u2014o resto ser\u00edan ocupados tras a fuxida dos seus defensores no d\u00eda seguinte\u2014. A este \u00e9xito sen precedentes \"na historia do antagonismo obreiro e campesi\u00f1o contra a Garda Civil, desde a fundaci\u00f3n do instituto armado a mediados do s\u00e9culo XIX\", sumouse o triunfo das milicias obreiras nas inmediaci\u00f3ns de Oviedo, en La Manzaneda, sobre un batall\u00f3n de infantar\u00eda e unha secci\u00f3n de Gardas de Asalto enviados desde a capital do Principado tras declararse o estado de guerra. Manuel Grossi, membro do comit\u00e9 revolucionario asturiano, anotou euf\u00f3rico no seu diario:\nEn cambio na capital Oviedo o movemento insurreccional non triunfou na madrugada do 5 de outubro porque un erro t\u00e9cnico impediu que se producise un apagamento na cidade, que era o sinal convido para a mobilizaci\u00f3n e para que entrase na cidade unha columna mineira do Caudal encabezada polo secretario xeral do sindicato mineiro, o socialista Ram\u00f3n Gonz\u00e1lez Pe\u00f1a, que pronto se converter\u00eda no \"general\u00edsimo\" da revoluci\u00f3n. As\u00ed o ex\u00e9rcito e a Garda Civil tiveron tempo de prepararse para defenderse concentr\u00e1ndose nos cuarteis e os puntos estrat\u00e9xicos da cidade. Isto non impediu que as columnas dos mineiros penetrasen na cidade ocupando o concello o d\u00eda 6, o cuartel de carabineros e a estaci\u00f3n de ferrocarril o d\u00eda 7, o cuartel da Garda Civil o d\u00eda 8 e a f\u00e1brica de armas na madrugada do d\u00eda 9. Con todo, os mineiros non puideron tomar os cuarteis de Pelayo e Santa Clara que quedaron cercados. A gornici\u00f3n da cidade, composta por uns 1.000 efectivos, pouco puido facer fronte a este cerco e limitouse a resistir os ataques dos obreiros, \u00e1 espera de que chegase unha columna de socorro. F\u00f3ra da capital tam\u00e9n se produciron importantes acci\u00f3ns nas cidades da conca mineira, especialmente en Mieres e Sama de Langreo.\nNoutras partes da provincia foron atacados os postos da Garda Civil, e tam\u00e9n algunhas Igrexas e concellos etc.\nEn Xix\u00f3n o movemento insurreccional viuse condicionado pola falta de armas e de munici\u00f3ns. Houbo alg\u00fans \"paqueos\" (disparos desde azoteas ou xanelas) ata que o Comit\u00e9 Revolucionario optou por distribu\u00edr as poucas armas e munici\u00f3ns de que dispu\u00f1a entre catro grupos dunha quincena de homes cada un, que se parapetaron tras as barricadas levantadas nos tres barrios obreiros da cidade. Cando o d\u00eda 7 de outubro chegou ao porto o cruceiro \"Libertad\" desembarcando un primeiro batall\u00f3n de soldados das forzas militares enviadas polo goberno para sufocar a rebeli\u00f3n, os grupos armados xixoneses -co apoio dun grupo chegado desde Sama de Langreo e dun cami\u00f3n blindado enviado desde La Felguera- fustrigaron as forzas gobernamentais que tentaban abrirse paso cara a Oviedo.\nF\u00f3ra das concas mineiras e das d\u00faas grandes capitais asturianas, houbo insurrecci\u00f3ns no concello da Pola de Siero, onde os comit\u00e9s revolucionarios de maior\u00eda socialista atacaron e renderon os cuarteis da Garda Civil, e a continuaci\u00f3n distribu\u00edronse armas e organizouse a defensa; en Trubia, os obreiros da f\u00e1brica de armas actuaron con rapidez e contundencia rendendo a Garda Civil e a gornici\u00f3n militar que custodiaba a factor\u00eda; en Grau, o comit\u00e9 de maior\u00eda comunista f\u00edxose co control da poboaci\u00f3n e izou a bandeira vermella no Concello; en Avil\u00e9s, a revolta iniciouse cun d\u00eda de atraso pola falta de efectivos e de armas, e a acci\u00f3n m\u00e1is not\u00e1bel que conseguiron os insurrectos antes da chegada \u00e1 cidade da columna do xeneral L\u00f3pez Ochoa foi afundir o buque \"Agadir\" na bocana do porto para impedir a arribada de unidades da frota. En Luarca, a localidade m\u00e1is poboada do oeste de Asturias, non houbo insurrecci\u00f3n porque a Garda Civil detivo o comit\u00e9 revolucionario antes de iniciarse o movemento.\nAos tres d\u00edas de iniciada a insurrecci\u00f3n boa parte de Asturias xa se atopaba nas mans dos mineiros, inclu\u00eddas as f\u00e1bricas de armas de Trubia e La Vega que se puxeron a traballar d\u00eda e noite. En toda a provincia organizouse un \"Ex\u00e9rcito Vermello\", que ao cabo de dez d\u00edas chegou a alcanzar uns 30.000 efectivos, na s\u00faa maior\u00eda obreiros e mineiros. Ademais dos principais l\u00edderes sindicais e obreiros, destacou Francisco Mart\u00ednez Dutor. Mart\u00ednez Dutor, antigo sarxento que participara na Guerra de \u00c1frica e membro da UXT, converteuse no asesor militar da direcci\u00f3n revolucionaria, a\u00ednda que a s\u00faa participaci\u00f3n non \u00e9 tan lembrada como a doutros l\u00edderes.\nResposta gobernamental.\nDesde o goberno consideran que a revolta asturiana \u00e9 unha guerra civil verdadeira, a\u00ednda desco\u00f1ecendo que os mineiros empezan a considerar en Mieres a posibilidade dunha marcha sobre Madrid. O goberno adopta unha serie de medidas en\u00e9rxicas. Ante a petici\u00f3n de Gil-Robles comunicando a Lerroux que non se f\u00eda do xefe de Estado Maior, xeneral Masquelet, os xenerais Goded e Franco (que ti\u00f1an experiencia ao participar na represi\u00f3n da folga xeral de 1917 en Asturias) son chamados para que dirixan a represi\u00f3n da rebeli\u00f3n desde o Estado Maior en Madrid. Estes recomendan que se traian tropas da Lexi\u00f3n e de Regulares desde Marrocos. Tam\u00e9n foron enviados o cruceiro \"Almirante Cervera\" e o acoirazado \"Jaime\" I., que participaron no bombardeo dalg\u00fans n\u00facleos costeiros.\nO goberno acepta a proposta dos xenerais Franco e Goded e o radical Diego Hidalgo, ministro da Guerra, xustifica formalmente o emprego destas forzas profesionais, pois eran as \u00fanicas forzas militares espa\u00f1olas que entraran en combate en \u00c1frica, e ademais, ao goberno tam\u00e9n lle preocupaban que as mortes fosen de mozos peninsulares, que poder\u00edan divulgar m\u00e1is tarde os feitos, creando problemas ao goberno, polo que a soluci\u00f3n adoptada par\u00e9celle moi acept\u00e1bel. Tam\u00e9n se debeu ao factor medo do uso dos regulares, formados por soldados marroqu\u00eds, que gozaron de grande autonom\u00eda dos seus mandos para poder asasinar, violar e saquear a poboaci\u00f3n sometida.\nO despregamento das tropas para sufocar a sublevaci\u00f3n f\u00edxose por catro frontes. A primeira en abrirse foi a fronte sur co avance, o mesmo d\u00eda 5 de outubro \u00e1 tarde, de varias unidades militares a trav\u00e9s do porto de Payares procedentes de Le\u00f3n e comandadas primeiro polo xeneral Bosch e finalmente polo xeneral Balmes. Para deter o seu avance os insurrectos despregaron unha forza composta por uns 3.000 mineiros e metal\u00farxicos organizados e armados desde Mieres, que teoricamente ti\u00f1an que terse dirixido a Oviedo, xa que os asturianos esperaban que a insurrecci\u00f3n triunfase na zona mineira de Le\u00f3n, impedindo as\u00ed o paso das tropas gobernamentais desde a Meseta cara a Asturias. Estes milicianos, ben organizados e co\u00f1ecedores da orograf\u00eda da zona, logran cercar as tropas de Bosch en Vega del Rey, quedando inmobilizadas at\u00e9 o 10 de outubro. S\u00f3 ao d\u00eda seguinte e tras duros combates, nos que os insurrectos utilizaron pezas de artillar\u00eda grazas \u00e1 colaboraci\u00f3n dun tenente da Garda Civil feito prisioneiro, as tropas gobernamentais lograron abrirse paso cara \u00e1 conca do Caudal e cara \u00e1 s\u00faa capital, Mieres.\nA segunda fronte foi a norte aberta co desembarco en Xix\u00f3n a partir do 7 de outubro de lexionarios e regulares do Ex\u00e9rcito de \u00c1frica ao mando do tenente coronel Yag\u00fce, cuxa chegada provocou a fuxida da cidade \u00e1 busca de refuxio dun importante sector da poboaci\u00f3n. Tras vencer a resistencia que atoparon \u2014a\u00ednda que a folga xeral en Xix\u00f3n a\u00ednda se prolongar\u00eda at\u00e9 o 16 de outubro\u2014 iniciaron o seu avance en direcci\u00f3n a Oviedo o 10 de outubro. A terceira fronte foi a oeste aberta polo avance da columna comandada polo xeneral L\u00f3pez Ochoa procedente de Galicia que ocupou a f\u00e1brica de armas de Trubia. Algo m\u00e1is tarde abriuse unha cuarta fronte polo leste co avance a trav\u00e9s de Santander dunha columna procedente de Bilbao ao mando do tenente coronel Solchaga que foi detida polos veh\u00edculos blindados de La Felguera no Berr\u00f3n, non moi lonxe de Oviedo.\nCando se co\u00f1eceu en Oviedo o avance das tropas gobernamentais polas catro frontes, unido \u00e1s noticias que chegaban sobre o fracaso do movemento revolucionario no resto de Espa\u00f1a, rendeu o des\u00e1nimo e na noite do 11 de outubro o Comit\u00e9 Revolucionario Provincial ordenou a retirada da capital e disolveuse, cando a\u00ednda continuaba a batalla no centro urbano e as tropas de L\u00f3pez Ochoa entraban na cidade. Con todo, a desbandada non se xeneralizou e en poucas horas formouse un novo Comit\u00e9 Revolucionario Provincial, composto maioritariamente por mozos socialistas e comunistas, disposto a continuar a loita, cando \u00e1s tropas de L\u00f3pez Ochoa xa se uniron os lexionarios e regulares de Yag\u00fce, que comezaron al\u00ed os primeiros actos de violencia e pillaxe. Os combates continuaron durante os dous d\u00edas seguintes, nos que as milicias obreiras atacaron o inimigo desde posici\u00f3ns elevadas (Naranco, San Esteban de las Cruces) e desde barrios obreiros, mentres que os panfletos lanzados desde avi\u00f3ns inst\u00e1banos \u00e1 rendici\u00f3n nos que se dic\u00eda que a resistencia era in\u00fatil porque o movemento revolucionario fracasara xa en toda Espa\u00f1a, o que os resistentes se negaban a crer, a\u00ednda dispostos a \"dar o \u00faltimo empux\u00f3n ao capitalismo moribundo\", como se dic\u00eda nun manifesto redactado por comunistas. Finalmente, o d\u00eda 13 de outubro Oviedo foi totalmente ocupada polas tropas gobernamentais.\nTras a ca\u00edda de Oviedo os obreiros retir\u00e1ronse \u00e1s concas mineiras, onde se formou o terceiro e \u00faltimo Comit\u00e9 Revolucionario Provincial baixo a presidencia do socialista Belarmino Tom\u00e1s, con sede en Sama de Langreo, a capital da conca do Nal\u00f3n. O d\u00eda 15 as tropas do xeneral Balmes na fronte sur lograban vencer a \u00faltima resistencia que lles imped\u00eda o paso cara a Mieres, na conca do Caudal. Ent\u00f3n o Comit\u00e9 Revolucionario Provincial decidiu negociar a rendici\u00f3n e enviou o tenente da Garda Civil Torrens, que fora feito prisioneiro polos insurrectos, para que se entrevistase co xeneral L\u00f3pez Ochoa, comandante en xefe dos 18.000 homes que despregara o goberno para esmagar a sublevaci\u00f3n. Nunha segunda reuni\u00f3n, desta vez entre o xeneral L\u00f3pez Ochoa e o propio Belarmino Tom\u00e1s fix\u00e1ronse os termos da rendici\u00f3n dos insurrectos.\nA entrevista tivo lugar en Mieres, precisamente a localidade da que partiran os insurxentes o 5 de outubro, e nela o xeneral L\u00f3pez Ochoa aceptou os termos propostos por Belarmino Tom\u00e1s: que os marroqu\u00eds dos regulares e os lexionarios non fosen en vangarda das tropas que ocupasen as concas mineiras, porque ent\u00f3n xa se co\u00f1ec\u00edan \"os masacres dos africanos sobre insurrectos e poboaci\u00f3n civil dos barrios obreiros de Oviedo\". A cambio o dirixente mineiro garantiu ao xeneral L\u00f3pez Ochoa a entrega das armas e prisioneiros, a\u00ednda que non a dos membros do Comit\u00e9 Revolucionario.\nO acordo alcanzado entre o xeneral L\u00f3pez Ochoa e o l\u00edder dos mineiros Belarmino Tom\u00e1s, puxo furioso ao tenente coronel Yag\u00fce, e ao xeneral Francisco Franco que dirix\u00eda as operaci\u00f3ns desde Madrid, e tam\u00e9n ao l\u00edder da CEDA, Jos\u00e9 Mar\u00eda Gil Robles, partidarios os tres de que a represi\u00f3n fose brutal.\nEn chamamento que fixo aos obreiros e mineiros para p\u00f3r fin \u00e1 loita, Belarmino Tom\u00e1s dixo:\nOs termos do acordo, non sen resistencias minoritarias, foron aceptados polas asembleas dos mineiros, a\u00ednda que alg\u00fans optaron por ocultar as armas e non entregalas e outros por fuxir a trav\u00e9s das monta\u00f1as. O 18 de outubro, d\u00faas semanas despois de comezar a insurrecci\u00f3n, rend\u00edase o \u00faltimo reduto e as tropas gobernamentais ocupaban as concas mineiras. \"Uns d\u00edas despois a represi\u00f3n incontrolada daba paso \u00e1 represi\u00f3n oficial. Mais unha e outra experiencia xa non revest\u00edan novidade para a clase obreira asturiana; represi\u00f3n sanguenta e \"fuxida ao monte\" sufr\u00edraas en 1906 por mor da \"huelgona\" de Mieres e, despois, en agosto de 1917. Outubro de 1934 convert\u00e9raa en parte integrante das s\u00faas tradici\u00f3ns...\".\nA Comuna Asturiana: a actuaci\u00f3n do poder revolucionario.\nA experiencia asturiana dunha revoluci\u00f3n unitaria da clase obreira organizada \"desde abaixo\" s\u00f3 ti\u00f1a o afastado precedente da Comuna de Par\u00eds de 1871 polo que a \"Revoluci\u00f3n de Asturias\" tam\u00e9n foi co\u00f1ecida como a \"Comuna Obreira\" de Asturias ou simplemente como a \"Comuna Asturiana\". Durante as d\u00faas semanas que durou os insurrectos puxeron en pr\u00e1ctica, a\u00ednda que con diferenzas segundo as zonas, o obxectivo da Alianza Obreira: \"\"traballar de com\u00fan acordo at\u00e9 conseguir a revoluci\u00f3n social en\" Espa\u00f1a\".\nOs comit\u00e9s revolucionarios form\u00e1ronse espontaneamente en cada localidade nos primeiros d\u00edas de outubro en canto se co\u00f1eceu a intenci\u00f3n da CEDA de entrar no goberno. Estes comit\u00e9s formados \"desde abaixo\" eran o resultado da acci\u00f3n sindical e pol\u00edtica unitaria levada a cabo nos meses anteriores, inclu\u00eddo a provisi\u00f3n de armas, que se plasmou nas folgas xerais que se convocaron, especialmente as \"pol\u00edticas\", como a que se celebrou en solidariedade cos obreiros de Viena ou como a do 8 de setembro, en protesta pola concentraci\u00f3n da CEDA en Covadonga. Para coordinalos creouse o Comit\u00e9 Revolucionario Provincial, organismo con sede en Oviedo integrado polas organizaci\u00f3ns da Alianza Obreira e presidido polo socialista Ram\u00f3n Gonz\u00e1lez Pe\u00f1a. Este comit\u00e9 ser\u00e1 o que tome a decisi\u00f3n de requisar os nove mill\u00f3ns de pesetas depositados na sucursal ovetense do Banco de Espa\u00f1a (algo que non fixeron os \"communards\" parisienses de 1871 o que constitu\u00edu, segundo alg\u00fans analistas, unha das raz\u00f3ns do seu fracaso) e que levantar\u00e1 unha gran pol\u00e9mica cando o 11 de outubro ante a inminencia da entrada das tropas de socorro na capital os membros do comit\u00e9 foxen precipitadamente levando o di\u00f1eiro \u2014un informe comunista mostrar\u00e1 a s\u00faa indignaci\u00f3n cara aos que os abandonaron \"forr\u00e1ndose de mill\u00f3ns\u2014, a\u00ednda que o di\u00f1eiro foi utilizado para axudar os evadidos e exiliados, para abrir de novo o diario Avance tras o incendio e destruci\u00f3n das s\u00faas instalaci\u00f3ns, e tam\u00e9n foi repartido entre centenares de obreiros sen distinguir a que organizaci\u00f3n pertenc\u00edan. Unha \u00faltima parte ser\u00e1 utilizada para financiar a campa\u00f1a da coalici\u00f3n da Fronte Popular nas elecci\u00f3ns de febreiro de 1936 e para sufragar os gastos do Goberno republicano na guerra civil.\nA embrionaria estrutura pol\u00edtico-administrativa creada polo Comit\u00e9 Revolucionario Provincial \u2014un cronista da \u00e9poca cualificouna exaxeradamente de \"Estado socialista\"\u2014 deu prioridade \u00e1 organizaci\u00f3n militar e ao aprovisionamento dos combatentes mais tam\u00e9n se ocupou do abastecemento da retagarda seguindo os principios revolucionarios que buscaban constru\u00edr unha sociedade sen clases \u2014segundo os modelos correspondentes se se trataba de socialistas, de anarquistas ou de comunistas, que os aplicaron naquelas localidades onde ti\u00f1an maior influencia\u2014. Os servizos sanitarios contaron coa colaboraci\u00f3n semiforzada de m\u00e9dicos e de auxiliares civ\u00eds e relixiosos, e ademais dos centros sanitarios existentes instal\u00e1ronse outros provisionais preto das frontes \u2014en Oviedo funcionaron dous quir\u00f3fanos que efectuaban entre corenta e cincuenta intervenci\u00f3ns diarias\u2014. Para o transporte, ademais do control que ti\u00f1an de toda a rede ferroviaria, incautaron medio centenar de autom\u00f3biles e cami\u00f3ns, unha ducia dos cales foron blindados na f\u00e1brica metal\u00farxica de La Felguera. En canto \u00e1s munici\u00f3ns nunha factor\u00eda de Mieres produc\u00edronse bombas e en Oviedo cartuchos de fusil. Doutra banda non se descoidaron as minas e, como reco\u00f1eceu despois un observador oposto ao movemento, \"os equipos de conservaci\u00f3n foron mantidos e funcionaron perfectamente... o que demostra que contaron cunha organizaci\u00f3n formid\u00e1bel\".\nAs variantes locais.\nEn Mieres, foco inicial e principal basti\u00f3n da insurrecci\u00f3n \u2014\"base da revoluci\u00f3n\", \"eixo do movemento insurreccional\", \"primeira fortaleza obreira\", dixeron os cronistas da \u00e9poca\u2014, proclamouse a Rep\u00fablica Socialista na ma\u00f1\u00e1 do 5 de outubro tras render durante a madrugada todos os cuarteis da Garda Civil e ocupar o Concello defendido por gardas de asalto. Na cidade, que contaba ent\u00f3n cuns 40\u00a0000 habitantes \u2014entre eles case oito mil mineiros e m\u00e1is de mil metal\u00farxicos\u2014, predominaban os socialistas e os comunistas, o que se viu reflectido na composici\u00f3n do seu comit\u00e9 revolucionario e na forma como se organizou al\u00ed a revoluci\u00f3n. As\u00ed cada familia da localidade foi provista dun caderno de consumo e a cada persoa asign\u00f3uselle unha peseta para a adquisici\u00f3n de comest\u00edbeis, mentres que os vales\" asinados polo Comit\u00e9 se reservaban para os fins exclusivamente militares. Ademais organizouse un servizo de seguridade de \"gardas vermellos\" que conseguiron, como sinalou despois un xornal conservador, que Mieres fose o lugar \"onde m\u00e1is tranquilidade reinou durante os quince d\u00edas e onde m\u00e1is humanamente se tratou os presos\".\nEn La Felguera, onde predominaba a CNT, proclamouse o comunismo libertario como \"sistema de convivencia\" tras a rendici\u00f3n da Garda Civil, a ocupaci\u00f3n do Concello, dos colexios relixiosos e da factor\u00eda metal\u00farxica. As\u00ed os abastecementos foron organizados mediante vales, \"quedando abolido o di\u00f1eiro ao quedar o mesmo a propiedade privada\" (a\u00ednda que o di\u00f1eiro se reservou, nun sinal de puritanismo, para a carne -o luxo-, o vi\u00f1o e o tabaco \u2014o vicio\u2014). Con todo, despois da primeira semana tivo que estabelecerse un sistema de racionamento estrito ante a escaseza dos produtos alimenticios produto dos acaparamentos que o Comit\u00e9 achacou \"aos poucos escr\u00fapulos dalgunhas xentes\". Pola s\u00faa banda os obreiros metal\u00farxicos da f\u00e1brica de Duro-Felguera contribu\u00edron \u00e1 insurrecci\u00f3n coa blindaxe de cami\u00f3ns que ser\u00edan utilizados polas milicias rebeldes.\nEn Xix\u00f3n, onde tam\u00e9n predominaba a CNT, a revoluci\u00f3n libertaria foi moito m\u00e1is limitada debido \u00e1 debilidade da insurrecci\u00f3n pola falta de armas e a que a cidade foi rapidamente ocupada polas tropas coloniais desembarcadas no seu porto. Con todo na retagarda das barricadas dos barrios obreiros, como El Llano, organizouse un servizo de abastecemento da poboaci\u00f3n, \"destacando a fabricaci\u00f3n de pan por medio dun centenar de traballadores do ramo en tres tafonas incautadas\". Mais o comit\u00e9 de El Llano tam\u00e9n tivo que ocuparse de acabar cos saqueos de comercios por parte de elementos marxinais (lumpen) \"\"chegando mesmo ao fusilamento dos que fosen collidos in\" fraganti\" As\u00ed describe estas experiencias de \"comunismo libertario\" o historiador Manuel Villar no seu libro \"El anarquismo en la insurrecci\u00f3n de Asturias: la CNT y la FAI en octubre de 1934\":\nEn Sama de Langreo, a resistencia durante vinte e catro horas de sesenta gardas civ\u00eds ao mando do capit\u00e1n Nart, reforzados por d\u00faas compa\u00f1\u00edas de gardas de asalto enviadas desde Oviedo, deu lugar \u00e1 batalla m\u00e1is encarnizada da retagarda, con m\u00e1is de setenta mortos. Isto acentuou a necesidade de dar prioridade ao triunfo militar polo que aqu\u00ed, a pesar do predominio socialista, non houbo incautaci\u00f3ns de empresas. Aos comerciantes e industriais orden\u00f3uselles o mantemento do horario de apertura e peche habituais e comunicouse aos veci\u00f1os que \"a vida do comercio farase como de ordinario, con caderno, di\u00f1eiro, ou vales debidamente autorizados\".\nEn Trubia, de preponderancia comunista, tam\u00e9n houbo \"normalidade\" porque os obreiros que rapidamente se fixeron co control da localidade e da f\u00e1brica de armas, continuaron traballando na factor\u00eda, salvo uns poucos artilleiros que foron enviados \u00e1s frontes e a \"garda vermella\" que custodiou os prisioneiros, ata que chegaron as tropas gobernamentais do xeneral L\u00f3pez Ochoa.\nEn Grau, a capital dunha comarca agr\u00edcola afastada de Oviedo e das concas mineiras, tam\u00e9n triunfou a revoluci\u00f3n e a bandeira vermella foi izada no balc\u00f3n do Concello. Al\u00ed, de predominio comunista, non se aboliu o di\u00f1eiro nin a propiedade privada, mais si que se fixeron algunhas incautaci\u00f3ns e se repartiron vales entre as familias pobres. Nun informe interno posterior do PCE d\u00edxose: \"Foi en Grau un dos sitios onde m\u00e1is acusados estaban no movemento os trazos do r\u00e9xime sovi\u00e9tico e onde mellor funcionaban os servizos de aprovisionamento\".\nA violencia na retagarda.\nO Comit\u00e9 Revolucionario Provincial no seu primeiro bando constitu\u00edu unha \"garda vermella\" con voluntarios de todas as organizaci\u00f3ns obreiras para conseguir o \"cesamento de todo acto de pillaxe, previndo que todo individuo que sexa collido nun acto desta natureza ser\u00e1 pasado polas armas\". Desta forma pretend\u00edanse atallar os saqueos de comercios que se produciron tras o avance das columnas mineiras nos primeiros d\u00edas en Oviedo \u2014e tam\u00e9n en Mieres e Xix\u00f3n\u2014, levados a cabo por elementos marxinais (cualificados como lumpen por alg\u00fans historiadores) que \"xunto \u00e1 masa rebelde, trataban de pescar en r\u00edo revolto\", como se dic\u00eda nun comunicado. As\u00ed pois, os actos de pillaxe e violencia non eran achac\u00e1beis \u00e1 organizaci\u00f3n revolucionaria, a\u00ednda que al\u00e1 onde os revolucionarios atoparon resistencia a loita foi moi dura.\nA \"garda vermella\" conseguiu p\u00f3r fin aos saqueos e manter a orde mais non en todas as ocasi\u00f3ns puido controlar os excesos da \"xustiza revolucionaria\" levada a cabo por individuos ou pequenos grupos que actuaron \u00e1 marxe do Comit\u00e9 Revolucionario Provincial e da inmensa maior\u00eda dos comit\u00e9s revolucionarios comarcais e locais. As\u00ed, \"xunto ao trato correcto recibido pola inmensa maior\u00eda dos encarcerados \u2014gardas civ\u00eds, t\u00e9cnicos de minas e f\u00e1bricas, capataces, comerciantes e rendeiros, membros do clero\u2014, a represi\u00f3n sanguenta tam\u00e9n fixo acto de presenza\". Foron asasinados alg\u00fans detidos, como en Sama de Langreo en represalia pola resistencia ofrecida por gardas civ\u00eds e gardas de asalto \u00e1 insurrecci\u00f3n obreira, a\u00ednda que en ocasi\u00f3ns, como no barrio de El Llano de Xix\u00f3n, a actuaci\u00f3n da \"garda vermella\" logrou impedir as execuci\u00f3ns, ou como en Grau, onde se respectaron escrupulosamente as persoas e os edificios relixiosos. Chegou a haber casos de obreiros que salvaron a vida a membros da burgues\u00eda que viron as s\u00faas vidas ameazadas.\nMais o que m\u00e1is estremeceu a opini\u00f3n p\u00fablica espa\u00f1ola foi o asasinato indiscriminado de 34 membros do clero, un feito que non se produc\u00eda en Espa\u00f1a desde hab\u00eda cen anos. Segundo o historiador Jos\u00e9 \u00c1lvarez Junco, estas mortes non obedeceron a un plan previo sen\u00f3n que foron m\u00e1is o resultado da \"exaltaci\u00f3n moment\u00e1nea e case accidental\", e, doutra banda, a inmensa maior\u00eda de sacerdotes e relixiosos detidos ou obrigados a realizar determinadas tarefas recibiron un trato correcto por parte dos comit\u00e9s revolucionarios.\nO historiador David Ruiz relaciona os asasinatos con \"o progresivo distanciamento que se produciu entre a xerarqu\u00eda eclesi\u00e1stica e as organizaci\u00f3ns obreiras\" por mor da s\u00faa aposta en favor do \"sindicalismo amarelo\", en contra do sindicalismo cat\u00f3lico independente das patronais defendido polo c\u00f3engo da catedral de Oviedo Maximiliano Arboleya, o que propiciou o crecemento do anticlericalismo no seo da clase obreira. Pode ser ilustrativo desta tese o que sucedeu en Bembibre (provincia de Le\u00f3n) onde un crucifixo foi salvado do incendio da igrexa e exhibido cun cartel que dic\u00eda: \u201cCristo vermello, a ti non te queimamos porque es dos nosos\u201d. Doutra banda, un c\u00f3engo da catedral ovetense sorprendeuse da animadversi\u00f3n popular que suscitaba o clero:\nForon asasinados p\u00e1rrocos, significados no pasado por supostamente ser contrarios aos \"intereses obreiros\", ou grupos de relixiosos, como os oito seminaristas de Oviedo, baixo o pretexto de colaborar co inimigo na batalla da capital.\nO feito m\u00e1is brutal e de maior resonancia produciuse no val do Tur\u00f3n, o principal basti\u00f3n comunista en Asturias onde foi proclamada a \"Rep\u00fablica Obreira e Campesi\u00f1a\" baseada na ditadura do proletariado. Al\u00ed os \u00e1nimos estaban exacerbados pola dura resistencia ofrecida polo oito gardas civ\u00eds do cuartel da zona que durante sete horas de asedio non se renderon, ata que os insurrectos voaron o cuartel con dinamita. Neste clima foron asasinados sete frades da Doutrina Cristi\u00e1 \u2014co\u00f1ecidos despois como os m\u00e1rtires de Tur\u00f3n\u2014 e o enxe\u00f1eiro-director e dous empregados da s\u00faa confianza da empresa Hullera propietaria das minas, e da que tam\u00e9n depend\u00eda a escola onde ensinaban os relixiosos.\nO asasinato do enxe\u00f1eiro-director da sociedade hulleira e dos dous empregados produciuse o 14 de outubro, cando a revoluci\u00f3n se atopaba no seu final, e \"correu a cargo de operarios da empresa, sendo despois explicada como froito da indignaci\u00f3n producida ao co\u00f1ecer a intenci\u00f3n do director de proceder a despedimentos por raz\u00f3ns extralaborais dun grupo de obreiros entre os que eles mesmos se atopaban\". Os relixiosos, pola s\u00faa banda, foron asasinados por consideralos aliados da empresa, segundo o historiador David Ruiz, a\u00ednda que o tam\u00e9n historiador Jos\u00e9 \u00c1lvarez Junco, afirma que \"o que desbordou os l\u00edmites da tolerancia que se tivo con outros cl\u00e9rigos foron os rumores de pr\u00e1cticas homosexuais cos seus alumnos\". Nun informe comunista posterior chegouse a \"xustificar\" a matanza aducindo que as\u00ed se acurtaba aos frades \"\"o prazo aqu\u00ed na Terra\" para \"ir gozar de mellor vida \u00e1 destra de Deus Pai\"\".\nConsecuencias.\nAs v\u00edtimas.\nA d\u00eda de hoxe, a cuesti\u00f3n sobre as baixas que se produciron segue sendo controvertida: Segundo o historiador Juli\u00e1n Casanova durante os combates que seguiron ao levantamento armado morreron 1100 persoas entre as que apoiaron a insurrecci\u00f3n, ademais duns 2000 feridos, e houbo uns 300 mortos entre as forzas de seguridade e o ex\u00e9rcito; 34 sacerdotes e relixiosos foron asasinados. Casanova coincide case completamente coas cifras dadas hai tempo por Hugh Thomas que situou o n\u00famero de v\u00edtimas mortais en 2000 persoas: 230-260 membros das forzas armadas (inclu\u00edndo Gardas civ\u00eds e Gardas de Asalto), 33 sacerdotes, 1500 mineiros nos combates e outros 200 durante a represi\u00f3n (entre eles o xornalista Luis de Sirval, quen sinalou as torturas e as execuci\u00f3ns habidas durante a represi\u00f3n, motivo polo que ser\u00eda asasinado por tres oficiais da Lexi\u00f3n). En toda Espa\u00f1a foron encarceradas entre 30\u00a0000 e 40\u00a0000 persoas. Miles de obreiros perderon os seus empregos.\nAs destruci\u00f3ns.\nDurante a revoluci\u00f3n de 1934 a cidade de Oviedo quedou arrasada en boa parte. Resultan incendiados, entre outros edificios, o da Universidade, cuxa biblioteca gardaba fondos bibliogr\u00e1ficos de extraordinario valor que non se puideron recuperar, ou o teatro Campoamor. Tam\u00e9n foi dinamitada A C\u00e1mara Santa na Catedral, onde desapareceron importantes reliquias levadas a Oviedo, cando era corte, desde o Sur de Espa\u00f1a. Como resultado dos combates ou por destruci\u00f3ns intencionadas, tam\u00e9n foron destru\u00eddos alg\u00fans edificios relixiosos en Xix\u00f3n, La Felguera ou Sama.\nA represi\u00f3n.\nA represi\u00f3n da sublevaci\u00f3n levada a cabo polas tropas coloniais foi moi dura e mesmo se deron casos saqueos, violaci\u00f3ns e execuci\u00f3ns sumarias. \u00c1 fronte da represi\u00f3n rapidamente destacou pola s\u00faa brutalidade un oficial da Garda Civil, Lisardo Doval Bravo, que desde ent\u00f3n se converteu nunha das bestas negras do movemento obreiro. Outros militares que destacaron foron o tenente coronel Yag\u00fce (comandante das sanguinarias tropas africanas) e o xeneral L\u00f3pez Ochoa, que desde ent\u00f3n recibir\u00eda o sobrenome do \"Carniceiro de Asturias\". Por\u00e9n, o historiador Gabriel Jackson distingue claramente entre a actuaci\u00f3n do xeneral L\u00f3pez Ochoa que \"fixo o que puido para evitar os asasinatos e as violaci\u00f3nss, inclu\u00edndo o fusilamento de catro mouros culp\u00e1beis de atrocidades\", e a do tenente coronel Yag\u00fce, da Lexi\u00f3n, \"que preferiu empregar un saud\u00e1bel terror como arma e non contivo as s\u00faas tropas\". Meses despois dos feitos, o xeneral L\u00f3pez Ochoa falou co socialista Juan Sime\u00f3n Vidarte sobre alg\u00fans dos episodios do acontecido en Asturias:\nA ra\u00edz do asasinato en plena r\u00faa do xornalista liberal Luis Sirval por un oficial da Lexi\u00f3n, o tenente Dimitri I. Ivanov, e dado que o Goberno impuxera a censura sobre as noticias procedentes de Asturias que falasen dos m\u00e9todos que se estaban utilizando na represi\u00f3n, un grupo parlamentario de investigaci\u00f3n, integrado polos deputados socialistas \u00c1lvarez del Vayo e Fernando de los R\u00edos e os republicanos radicais Clara Campoamor e F\u00e9lix Gord\u00f3n Ord\u00e1s, foron a Asturias. Unha das s\u00faas conclusi\u00f3ns foi a falsidade das noticias difundidas pola prensa de dereitas de que se produciron violaci\u00f3ns de monxas e de que a alg\u00fans nenos se lles arrincaran os ollos. Ademais recolleron testemu\u00f1os sobre tortura aos prisioneiros. Un dos membros da comisi\u00f3n parlamentaria, F\u00e9lix Gord\u00f3n Ord\u00e1s, elaborou un informe sobre as \"torturas s\u00e1dicas\" que utilizaba o comandante Lisardo Doval e enviouno ao presidente do goberno Alejandro Lerroux, que en principio ordenou aos seus superiores que contivesen as actividades do comandante, e finalmente ordenou o seu inmediato traslado por insubordinaci\u00f3n ao entregar copia das ordes recibidas a destacados dirixentes mon\u00e1rquicos. Tam\u00e9n foi a Asturias un grupo de parlamentarios de Gran Breta\u00f1a que chegou \u00e1s mesmas conclusi\u00f3ns que os seus colegas espa\u00f1ois. O seu informe, a pesar das protestas do goberno espa\u00f1ol, desatou unha onda internacional de simpat\u00eda cara aos mineiros asturianos.\nOs dous consellos de guerra contra os deputados socialistas implicados na revoluci\u00f3n, Teodomiro Men\u00e9ndez e Ram\u00f3n Gonz\u00e1lez Pe\u00f1a, celebrados en febreiro de 1935, tiveron un enorme impacto entre a opini\u00f3n p\u00fablica, mesmo no \u00e1mbito internacional. O Partido Socialista Franc\u00e9s recolleu miles de sinaturas para pedir a amnist\u00eda de todos os procesados e o deputado socialista franc\u00e9s Vincent Auriol visitou o presidente do goberno Alejandro Lerroux en nome da Liga dos Dereitos do Home. Os tribunais militares ditaron sentenza de morte o d\u00eda 16 de febreiro de 1935 para Men\u00e9ndez e Gonz\u00e1lez Pe\u00f1a, seguidas nos poucos d\u00edas da mesma condena para outros dezasete membros dos \"comit\u00e9s revolucionarios\". A decisi\u00f3n do presidente do goberno Lerroux de recomendar ao presidente da Rep\u00fablica Niceto Alcal\u00e1 Zamora a conmutaci\u00f3n das sentenzas abriu unha grave crise no goberno de coalici\u00f3n radical-cedista, xa que tanto Jos\u00e9 Mar\u00eda Gil Robles da CEDA como Melqu\u00edades \u00c1lvarez do Partido Republicano Liberal Dem\u00f3crata se opuxeron e anunciaron que deixaban de apoiar o goberno. Alcal\u00e1-Zamora, grazas ao apoio de Lerroux, conmut\u00f3 todas as sentenzas de morte.\nO goberno suspendeu as Garant\u00edas constitucionais, boa parte dos xornais de esquerda foron clausurados, numerosas corporaci\u00f3ns municipais de partidos de esquerda foron disoltas e os xurados mixtos (recentemente instaurados durante o Bienio Reformista) foron suspendidos. Das 23 penas de morte inicialmente proclamadas como consecuencia desta revoluci\u00f3n, o presidente Niceto Alcal\u00e1 Zamora conmut\u00f3 21: s\u00f3 foron executados o sarxento V\u00e1zquez (entre outras cousas, voara un cami\u00f3n con 32 gardas civ\u00eds) e Jes\u00fas Arg\u00fcelles Fern\u00e1ndez \u00abPichalatu\u00bb.\nA interpretaci\u00f3n da dereita.\nNa descrici\u00f3n dos feitos de Asturias os partidos e os diarios da dereita (como \"ABC\", portavoz da dereita antirrepublicana e antidemocr\u00e1tica de Renovaci\u00f3n Espa\u00f1ola; ou \"El Debate\", vinculado \u00e1 dereita cat\u00f3lica \"accidentalista\" da CEDA) tenden a utilizar esquemas \u201cm\u00edtico-simb\u00f3licos\u201d ao cualificar os revolucionarios como \u201cferas\u201d, como uns seres cuxo \u00fanico instinto \u00e9 s\u00f3 matar e destru\u00edr, polo que o seu destino final \u00e9 estar mortos ou presos. Esta expresi\u00f3n foi utilizada mesmo polo diario liberal \u201cEl Sol\u201d, que ped\u00eda clemencia para aqueles que actuasen como homes, e \u201cpara as feras capaces de feitos monstruosos que nin un dexenerado \u00e9 capaz de imaxinar El Sol non pide sen\u00f3n castigo tremendo, implac\u00e1bel, definitivo\u201d. Honorio Maura no diario ABC do 16 de outubro cualificaba os insurrectos asturianos como \u201cescoura, podremia e lixo\u201d que roe as entra\u00f1as da Patria; son \u201cchacais repugnantes que non merecen ser nin espa\u00f1ois nin seres humanos\u201d.\nEn canto aos feitos a dereita viunos na s\u00faa dimensi\u00f3n puramente negativa, como mero af\u00e1n de destru\u00edr, especialmente o m\u00e1is santo da tradici\u00f3n espa\u00f1ola, relixi\u00f3n e cultura \u2014en alusi\u00f3n \u00e1 Catedral de Oviedo e \u00e1 Universidade\u2014, e finalmente Espa\u00f1a mesma. ABC nas s\u00faas edici\u00f3ns dos d\u00edas 10 e 17 de outubro cualificounos como unha \u201cempresa brutal, sanguinaria e devastadora\u201d, cuxos autores estaban posu\u00eddos de \u201cinstintos viles do m\u00e1is repugnante materialismo\u201d, e foron autores de \u201cvand\u00e1licos delitos\u201d que constit\u00faen unha \u201cmacabra explosi\u00f3n marxista\u201d. En cambio a acci\u00f3n represiva das tropas que sufocaron a sublevaci\u00f3n \u00e9 apenas mencionada. As destruci\u00f3ns en \u201cAsturias, a m\u00e1rtir\u201d, e sobre todo en \u201cOviedo, a m\u00e1rtir\u201d atribu\u00edanse exclusivamente aos revolucionarios.\nA interpretaci\u00f3n do c\u00f3engo da catedral de Oviedo Maximiliano Arboleya.\nCando estala a Revoluci\u00f3n de Asturias en outubro de 1934 Maximiliano Arboleya est\u00e1 en Zaragoza polo que non presenciou os acontecementos, que con todo produc\u00edronlle unha profunda dor (foron asasinados varios compa\u00f1eiros seus do cabido da catedral, entre eles Aurelio Gago, que era tam\u00e9n prefecto de Estudos do Seminario diocesano) e tam\u00e9n lle suscitaron unha fonda reflexi\u00f3n sobre o fracaso da Igrexa cat\u00f3lica na penetraci\u00f3n nos medios obreiros.\nNunha especie de \"manifesto\" que preparou para o Grupo da Democracia Cristi\u00e1 que servise de orientaci\u00f3n aos cat\u00f3licos espa\u00f1ois conmocionados especialmente pola morte de 40 relixiosos e polos m\u00e1is de cincuenta edificios relixiosos incendiados ou saqueados (entre eles o Palacio Episcopal, o Seminario Diocesano, no que ardeu a s\u00faa biblioteca, a C\u00e1mara Santa da Catedral de Oviedo, da que Arboleya era o de\u00e1n do seu cabido) durante a \"Comuna Obreira\" asturiana, Arboleya fixo un diagn\u00f3stico sobre a situaci\u00f3n do mundo obreiro en relaci\u00f3n coa Igrexa e as s\u00faas organizaci\u00f3ns sociais no que conclu\u00edu: \"ben podemos afirmar que hoxe o odio feroz \u00e1 Igrexa \u00e9 moi superior ao que inspira o Capitalismo\" A raz\u00f3n disto radicaba, segundo Arboleya, nos erros cometidos pola Igrexa cat\u00f3lica, porque el estaba convencido de que se seguisen o sindicalismo cat\u00f3lico \"puro\" que el levaba anos defendendo (uns sindicatos obreiros cat\u00f3licos sen inxerencias da patronal e da xerarqu\u00eda eclesi\u00e1stica) a traxedia asturiana poder\u00edase evitar, polo que pensaba que os cat\u00f3licos tam\u00e9n ti\u00f1an algunha responsabilidade no sucedido. Mais nin a Igrexa cat\u00f3lica nin a dereita cat\u00f3lica en absoluto o entenderon as\u00ed e, como se pode comprobar no apartado anterior, s\u00f3 pensaban na represi\u00f3n como remedio contra a revoluci\u00f3n\nTras a \"Revoluci\u00f3n de Asturias\" a Igrexa non rectificou a s\u00faa pol\u00edtica social e seguiu insistindo na v\u00eda do sindicato cat\u00f3lico vinculado aos patr\u00f3ns. \u00c1ngel Herrera, presidente de Acci\u00f3n Cat\u00f3lica, iniciou unha campa\u00f1a por toda Espa\u00f1a para presentar como modelo de \"obreiro cat\u00f3lico e patri\u00f3tico\" a Vicente Madera, l\u00edder do fracasado sindicato cat\u00f3lico da Hullera Asturiana, un exemplo t\u00edpico do sindicalismo cat\u00f3lico que raiaba co amarelismo, e que o d\u00eda 5 de outubro defendera coas armas, xunto con 25 compa\u00f1eiros, a sede social do sindicato na vila de Moreda cando os revolucionarios tentaron tomala, e ao final conseguira escapar aproveitando a noite (catro resistentes morreron no intercambio de disparos). Nunha carta dirixida ao seu amigo Severino Aznar Arboleya critica esta forma de reaccionar da Igrexa cat\u00f3lica:\nOutros cat\u00f3licos acord\u00e1ronse de Arboleya, dos seus fracasos e das s\u00faas predici\u00f3ns. Don Luigi Sturzo, l\u00edder exiliado do Partito Popolare Italiano escribiu nun xornal de Friburgo unha homenaxe aos \"dem\u00f3crata cristi\u00e1ns\" espa\u00f1ois Severino Aznar, \u00c1ngel Ossorio y Gallardo e o \"c\u00f3engo Arboleya\":\nNa mesma li\u00f1a expresouse o c\u00f3engo da catedral de Valladolid, Alberto Onaind\u00eda, que publicou un artigo o 23 de outubro de 1934 no diario Euskadi, de Bilbao, no que afirmaba que Arboleya para as clases conservadoras nunca fora outra cousa que o \"cura socialista e o c\u00f3engo vermello\". As\u00ed mesmo Jos\u00e9 de Artetxe escribiu a finais de outubro un artigo no D\u00eda, de Donostia, no que afirmaba:\nValoraci\u00f3ns.\nCon posterioridade a 1934, houbo numerosas opini\u00f3ns e valoraci\u00f3ns dos feitos; o pol\u00edtico republicano liberal Salvador de Madariaga, varias veces embaixador e ministro en dous dos gobernos do Partido Republicano Radical presididos por Alejandro Lerroux e apoiados nas Cortes pola CEDA, valorou as\u00ed a Revoluci\u00f3n de 1934:Doutra banda, o historiador brit\u00e1nico Paul Preston ofrece unha reflexi\u00f3n moi distinta:\nV\u00e9xase tam\u00e9n.\nLigaz\u00f3ns externas.\nEn castel\u00e1n"}
{"id": "453329", "revid": "7523", "url": "https://gl.wikipedia.org/wiki?curid=453329", "title": "Wesley Matthews", "text": "Wesley Joel Matthews Jr., nado o 14 de outubro de 1986 en San Antonio, Texas, \u00e9 un xogador profesional estadounidense de baloncesto que xoga nos Milwaukee Bucks da National Basketball Association (NBA). Con 1,96 metros de estatura xoga na posici\u00f3n de escolta.\nTraxectoria profesional.\nTras non ser elixido no Draft da NBA de 2009, Matthews xogou cos Utah Jazz a Liga de Ver\u00e1n de Orlando, e cos Sacramento Kings a de Las Vegas. En setembro de 2009, asinou un contrato dun ano cos Jazz.\nO 10 de xullo de 2010, Matthews asinou cos Portland Trail Blazers unha oferta por cinco anos e 34 mill\u00f3ns de d\u00f3lares. O 21 de xullo de 2010, Matthew asinou oficialmente o contrato despois de que os Jazz decidiran non igualar a oferta.\nO 9 de xullo de 2015, Matthew asinou un contrato de catro anos cos Dallas Mavericks.\nO 31 de xaneiro de 2019, Matthews foi traspasado xunto a DeAndre Jordan, Dennis Smith Jr. e d\u00faas futuras elecci\u00f3ns da primeira rolda do Draft \u00f3s New York Knicks, a cambio de Kristaps Porzi\u0146\u0123is, Trey Burke, Courtney Lee e Tim Hardaway Jr.. O 7 de febreiro de 2019, foi cortado polos Knicks.\nO 10 de febreiro de 2019, Matthews asinou cos Indiana Pacers.\nO 1 de xu\u00f1o de 2019, Matthews asinou un contrato dun ano cos Milwaukee Bucks.\nO 22 de novembro de 2020, Matthews asinou cos Los Angeles Lakers."}
{"id": "453331", "revid": "1888", "url": "https://gl.wikipedia.org/wiki?curid=453331", "title": "Ant\u00f3n Fern\u00e1ndez Escuredo", "text": "Ant\u00f3n Fern\u00e1ndez Escuredo \u00e9 un xornalista galego.\nTraxectoria.\nSendo un cativo, mudouse coa s\u00faa familia \u00e1 Arxentina. Viviu un en Catalu\u00f1a, onde participou de maneira activa no activismo asociativo e radiof\u00f3nico. Licenciado en Historia da Arte pola Universidade de Barcelona. Comezou a s\u00faa andaina nas ondas como colaborador no programa \"Galicia algo m\u00e1is,\" Radio Sants-Montju\u00efch, dirixido por Moncha Prieto, quen, ao mudarse a Galicia, deixou a emisi\u00f3n ao cargo de Xos\u00e9 M. Sancho e Ant\u00f3n F. Escuredo. Despois dunha pausa, entre 2001 e 2003, Escuredo, xa como director \u00fanico do programa, relanza a emisi\u00f3n desde Sants3R\u00e0dio. Escuredo \u00e9 un dos fundadores da rede de emisi\u00f3ns galegas en Catalu\u00f1a Ergac e desde esta asociaci\u00f3n ideou e dirixiu a primeira xeira do bolet\u00edn \"A Micro Pechado\".\nComo xornalista, traballou como subdirector da revista \"A Peneira\" e en Edici\u00f3ns Alen-Mi\u00f1o. Tam\u00e9n foi redactor de \"Sermos Galiza\" e colaborador ocasional de \"Praza P\u00fablica\" ou da catal\u00e1 Vilaweb. Impulsor da canle N\u00f3s TV, fai parte da redacci\u00f3n do \"N\u00f3s Diario\"."}
{"id": "453332", "revid": "1505", "url": "https://gl.wikipedia.org/wiki?curid=453332", "title": "Ptilopachus", "text": "Ptilopachus \u00e9 un x\u00e9nero de aves da orde dos galiformes e familia dos odontof\u00f3ridos, hoxe clasificado na subfamilia monot\u00edpica dos odontoforinos.\nComprende d\u00faas especies africanas (mentres que as outras 32 especies da familia son propias do Novo Mundo).\nCaracter\u00edsticas.\nAmbas as species son relativamente pequenas, dunha lonxitude aproximada duns 25 cm, de habitos terrestres e aparencia de paspallases, cacarterizadas por presentaren un anel ocular vermello e a base do bico, as patas e a plumaxe das partes superiores apardazadas. \nTaxonom\u00eda.\nTradicionalmente estas d\u00faas especies situ\u00e1banses na familia dos fasi\u00e1nidos, sub familia dos perdicinos, pero agora s\u00e1bese, por evidencias xen\u00e9ticas, que est\u00e1n m\u00e1is relacionados cos paspallases do Novo Mundo.\nDo mesmo xeito, tradicionalmente, s\u00f3 a especie \"[[Ptilopachus petrosus]]\" se inclu\u00eda no x\u00e9nero, pero en base \u00e1s evidencias xen\u00e9ticas agora tam\u00e9n se incl\u00fae a chamada \"perdiz de Nahan\", \"[[Ptilopachus nahani]]\", que anteriormente se consideraba un [[francol\u00edn]].\nEstes estudos tam\u00e9n concl\u00faen que este x\u00e9nero est\u00e1 m\u00e1is estreitamente relacionado cos papallases do Novo Mundo (odontof\u00f3ridos) e poder\u00eda considerarse o seu \u00fanico representante en \u00c1frica, pero alg\u00fans tax\u00f3nomos a\u00ednda a incl\u00faen nos [[fasi\u00e1nidos]]. (C\u00f3mpre dicir que a [[EOL]] incl\u00fae as d\u00faas especies nos odontof\u00f3ridos).\nRecentemente (2013) o x\u00e9nero foi reclasificado por Bowie \"et al.\" dentro da familia dos odontof\u00f3ridos, creando para el unha nova [[subfamilia]], a dos [[ptilopaquinos]] (\"Ptilopachinae\"), diferenciada da dos [[odontoforinos]] (\"Odontophorinae\"), que engloba \u00e1s 32 especies de paspallases do Novo Mundo.\nV\u00e9xase tam\u00e9n.\nLigaz\u00f3ns externas.\n[[Categor\u00eda:Odontof\u00f3ridos]]"}
{"id": "453333", "revid": "1505", "url": "https://gl.wikipedia.org/wiki?curid=453333", "title": "Boa constrictor", "text": "A Boa constrictor \u00e9 unha especie de cobra non velenosa de gran tama\u00f1o membro da familia Boidae. Habita nas zonas tropicais de Am\u00e9rica do Norte, Am\u00e9rica Central e Am\u00e9rica do Sur, as\u00ed como nalgunhas illas do Caribe. \u00c9 unha especie frecuentemente criada en catividade, os seus patr\u00f3ns de cores son moi variables e distintivos. No presente reco\u00f1\u00e9cense nove subespecies, malia que algunhas delas son controvertidas."}
{"id": "453334", "revid": "72012", "url": "https://gl.wikipedia.org/wiki?curid=453334", "title": "Ptilopachinae", "text": ""}
{"id": "453335", "revid": "72012", "url": "https://gl.wikipedia.org/wiki?curid=453335", "title": "Ptilopaquinos", "text": ""}
{"id": "453338", "revid": "72012", "url": "https://gl.wikipedia.org/wiki?curid=453338", "title": "Odontophorinae", "text": ""}
{"id": "453339", "revid": "89787", "url": "https://gl.wikipedia.org/wiki?curid=453339", "title": "Odontoforinos", "text": "A dos odontoforinos (\"Odontophorinae\") \u00e9 unha subfamilia de aves da orde dos galiformes, unha das d\u00faas en que se subdivide actualmente a familia dos odontof\u00f3ridos, que agrupa a maior\u00eda das s\u00faas especies, co\u00f1ecidas como \"paspallases do Novo Mundo\".\nConta con 32 especies de pequeno tama\u00f1o e aspecto \u00e9 h\u00e1bitos semellantes aos dos paspallases, propias de Am\u00e9rica, onde se distrib\u00faen desde os Estados Unidos at\u00e9 a Arxentina, e viven en bosques tropicais, subtropicais e temperados, as\u00ed como en \u00e1reas de matogueiras, sabanas e terras de cultivo, desde o nivel do mar at\u00e9 os 3 300 m de altitude, e son co\u00f1ecidas vulgarmente, na bibliograf\u00eda internacional, como \"paspallases americanos\" ou \"paspallases do Novo Mundo\" (a\u00ednda que non est\u00e1n relacionados filoxeneticamnte cos paspallases do Vello Mundo (do x\u00e9nero \"Coturnix).\nAs outras d\u00faas especies integradas na fanilia, pertencentes ao x\u00e9nero \"Ptilopachus\", son de distribuci\u00f3n africana e tradicionalmente foron situadas na familia dos fasi\u00e1nidos, pero agora s\u00e1bese, por an\u00e1lises xen\u00e9ticas, que est\u00e1s m\u00e1is relacionados cos paspallases do Novo Mundo. \nRecentemente (2013) este x\u00e9nero foi reclasificado por Bowie \"et al.\" dentro da familia dos odontof\u00f3ridos, creando para el unha nova subfamilia, a dos ptilopaquinos (\"Ptilopachinae\"), diferenciada da dos odontoforinos.\nTaxonom\u00eda.\nDescrici\u00f3n.\nA subfamilia foi descrita en 1844 polo naturalista e ornit\u00f3logo e ingl\u00e9s John Gould. \nEtimolox\u00eda.\nO nome cient\u00edfico da familia, \"Odontophorinae\", est\u00e1 formado pola uni\u00f3n dos elementos do lat\u00edn cient\u00edfico \"Odontophor-\" e \"-inae\". O primeiro esta tirado do xenitivo do nome do x\u00e9nero tipo da familia, \"Odonthophorus\", e o seguno \u00e9 a desinencia coa que se forman os nomes das subfamilias de animais. \nPara a etimolox\u00eda de \"Odontophorus\", v\u00e9xase \"Odontophorus\".\nClasificaci\u00f3n.\nA subfamilia subdiv\u00eddese nos x\u00e9neros que se indican:"}
{"id": "453340", "revid": "98629", "url": "https://gl.wikipedia.org/wiki?curid=453340", "title": "Odontophorus", "text": "Odontoforus \u00e9 un x\u00e9nero de aves da orde dos galiformes, que \u00e9 o tipo da familia dos odontof\u00f3ridos e da subfamilia dos odontoforinos (os paspallases do Novo Mundo), do que se co\u00f1ecen 15 especies.\nH\u00e1bitat e distribuci\u00f3n.\nAs especies deste x\u00e9nero viven en bosques das Am\u00e9ricas. O n\u00facleo principal da s\u00faa \u00e1rea de distribuci\u00f3n est\u00e1 nas terras baixas dos contrafortes dos Andes, no norte de Colombia e nas cordilleiras de Am\u00e9rica Central. Por\u00e9n, algunhas especies enc\u00f3ntranse nalg\u00fans lugares da Suram\u00e9rica tropical e subtropical.\nCaracter\u00edsiticas.\nSon aves con corpo que recorda ao das perdicess, de 22 a 30 cm de lonxitude, coa cola curta e o bico groso, e presentan unha \"crita\" de plumas mestas. A plumaxe nas partes superiores \u00e9 de cor marr\u00f3n escuro, e as inferiores de cor negro, gris, pardo ou avermellado. Algunhas especies te\u00f1en rec hamantes marcas distintivas na garganta, ou na face, en branco e negro. Ambos os sexos son similares, pero nalgunhas especies a femia ten a crista de cor m\u00e1is apagada e, noutras, as partes inferiores son m\u00e1is avermelladas ou grises que no macho. \nBiolox\u00eda.\nCostumes.\nSon especies t\u00edmidas e cautelosas e, polo tanto, est\u00e1n entre as galiformes m\u00e1is dif\u00edciles de estudar, ou mesmo de observar. A mellor oportunidade para velas \u00e9 ao amencer ou ao atardecer, cando se alimentan nos bordos das estradas ou das pistas forestais en grupos familiares de at\u00e9 12 aves. Por\u00e9n, cando se senten protexidas, poden volverse sorprendentemente d\u00f3ciles, como se demostrou na Paz de las Aves, cerca de Mindo, Ecuador, coa especie \"Odontophorus melanonotus\".\nAs s\u00faas chamadas son duetos ruidosos e distintivos que consisten en \"frases\" repetidas que, a mi\u00fado, son a \u00fanica indicaci\u00f3n de que existen estas aves na zona. Para a maior\u00eda das especies, a informaci\u00f3n dispo\u00f1\u00edbel prov\u00e9n principalmente duns poucos esp\u00e9cimes, e os seus h\u00e1bitos, incluso os de reproduci\u00f3n, son pouco co\u00f1ecidos. \nAquelas especies para as que se co\u00f1ecen os h\u00e1bitos de alimentaci\u00f3n, alim\u00e9ntanse no solo, ra\u00f1\u00e1ndoo en busca de sementes, froitos ca\u00eddos e insectos. \nCando son molestadas polo xeral escapan a p\u00e9, pero de setirse moi ameazadas, lev\u00e1ntanse nun voo curto e r\u00e1pido cara a unha cobertura vexetal densa.\nAmeazas.\nTodas as especies v\u00edronse afectadas negativamente pola caza e, en particular, pola deforestaci\u00f3n dos seus h\u00e1bitats. Por iso varias especies con \u00e1reas de dispersi\u00f3n restinxidas consid\u00e9ranse ameazadas de extinci\u00f3n.\nTaxonom\u00eda.\nDescrici\u00f3n.\nO x\u00e9nero foi descrito en 1816 polo ornit\u00f3logo e franc\u00e9s Louis Jean Pierre Vieillot, na p\u00e1xina 51 da s\u00faa obra \"Analyse D'Une Nouvelle Ornithologie \u00c9l\u00e9mentaire\". \nEtimolox\u00eda.\nO nome \"Odontophorus\" est\u00e1 formado polos elementos do lat\u00edn cient\u00edfico \"Odonto-\" e \"-phorus\".\nO primeiro est\u00e1 tirado da ra\u00edz do xenitivo do substantivo do grego antigo \u1f40\u03b4\u03ce\u03bd \u1f40\u03b4\u03cc\u03bd\u03c4\u03bf\u03c2 \"od\u1e53n od\u00f3ntos\" 'dente'; e o segundo, do verbo \u03c6\u03ad\u03c1\u03c9 \"ph\u00e9r\u014d\", 'levar'. \nEspecies.\nNa actalidade reco\u00f1\u00e9cense no x\u00e9nero as seguintes 15 especies:"}
{"id": "453342", "revid": "89787", "url": "https://gl.wikipedia.org/wiki?curid=453342", "title": "Oliveros Fern\u00e1ndez Armada", "text": "Oliveros Fern\u00e1ndez Armada, co\u00f1ecido como Negr\u00edn, nado en Traspena (Covas, Baralla) cara a 1923, foi un guerrilleiro antifranquista galego.\nTraxectoria.\nMilitante do PCE. Enlace da guerrilla queimado, en 1945 ingresou na Federaci\u00f3n de Guerrillas de Le\u00f3n-Galicia. Foi reclamado polo xu\u00edz militar de Lugo en novembro de 1946 como encartado na causa 177/46 por roubo a man armada e relaci\u00f3n con bandoleiros. Dende 1947 estivo integrado na II Agrupaci\u00f3n do Ex\u00e9rcito Guerrilleiro de Galicia na zona do Bierzo, no grupo de Silverio Yebra Granja que ti\u00f1a como comisario pol\u00edtico a Francisco Mart\u00ednez L\u00f3pez. En 1948 negouse a marchar a Francia e a finais dese ano actuaba na fronteira das provincias de Lugo e Le\u00f3n cos cenetistas Abelardo Mac\u00edas Fern\u00e1ndez e Victorino Nieto Rodr\u00edguez, o socialista Hilario \u00c1lvarez M\u00e9ndez e Alpidia Garc\u00eda Moral. Integrado nun grupo guerrilleiro con Manuel Guti\u00e9rrez Abella, Edelmiro Alonso Garc\u00eda, Pedro Lamas Cerezales e Adoraci\u00f3n Campo Canedo, tivo un enfrontamento coa Garda Civil en Casti\u00f1eiras o 27 de outubro de 1948 que lle custou a vida ao garda Sabas Andr\u00e9s Salazar. A Garda Civil detivo ao d\u00eda seguinte varios veci\u00f1os de Casti\u00f1eiras, entre eles Vicenta L\u00f3pez Dig\u00f3n, enlace da guerrilla, e o seu fillo Jes\u00fas Camu\u00f1as L\u00f3pez que acolleran aos guerrilleiros na s\u00faa casa, e foron asasinados esa noite. O 17 de marzo de 1949 logrou escapar con Victorino Nieto do masacre de Vilasinde na Veiga de Valcarce, onde foi sorprendido o seu grupo e foron asasinados Abelardo Mac\u00edas, Hilario \u00c1lvarez e Alpidia Garc\u00eda. En outubro de 1949 reclamouno o xu\u00edz militar de Lugo xunto con outros guerrilleiros encartados na causa 318/49. Logrou pasar a Francia en 1950."}
{"id": "453343", "revid": "23204", "url": "https://gl.wikipedia.org/wiki?curid=453343", "title": "Tipasa", "text": "Tipasa, \u00e1s veces co\u00f1ecida como Tipasa de Mauretania, foi unha colonia romana na provincia romana da Mauretania Caesariensis, hoxe chamada Tipasa, est\u00e1 situada na costa central de Alxeria. Desde 2002, a UNESCO declarouna como \"Patrimonio da Humanidade\".\nHistoria.\nPosto comercial p\u00fanico.\nInicialmente a cidade era un pequeno posto de comercio P\u00fanico.\nColonia romana.\nConquistada por Antiga Roma, convert\u00e9use nunha colonia militar polo emperador Claudio para a conquista dos reinos da Mauritania. Despois converteuse nun municipium chamado \"Colonia Aelia Augusta Tipasensium\", que alcanzou unha poboaci\u00f3n de 20.000 habitantes no s\u00e9culo IV segundo o historiador Gsell. \nA cidade romana constru\u00eduse sobre tres pequenos outeiros que dominaban o mar, case 20 km. ao leste de Caesarea (capital da Mauretania Caesariensis). Das casas, a maior parte das cales estaban no outeiro central, non quedan restos; pero quedan ru\u00ednas de tres igrexas, a Gran Bas\u00edlica e a Bas\u00edlica de Alexandre no outeiro occidental e a Bas\u00edlica de Santa Salsa no outeiro oriental, dous cemiterios, os ba\u00f1os, o teatro, o anfiteatro e o nymphaeum. A li\u00f1a das murallas p\u00f3dese distinguir claramente e ao p\u00e9 do cerro oriental os restos do antigo porto.\nAs bas\u00edlicas est\u00e1n rodeadas de cemiterios, que est\u00e1n cheos de ata\u00fades de pedra e cubertos de mosaicos. A bas\u00edlica de San Salsa, que foi escavada por St\u00e9phane Gsell, consta dunha nave e dous corredores e a\u00ednda cont\u00e9n un mosaico. A Gran Bas\u00edlica serviu durante s\u00e9culos como canteira, pero a\u00ednda se pode facer o plano do edificio, que estaba dividido en sete corredores. Baixo os cimentos da igrexa at\u00f3panse tumbas cortadas na rocha s\u00f3lida. Destas, unha \u00e9 circular, cun di\u00e1metro de 18 m. e espazo para 24 cadaleitos.\nTipasa comercialmente ti\u00f1a considerable importancia, pero non se distinguiu na arte ou na aprendizaxe. O cristianismo iniciouse pronto, e no s\u00e9culo III, Tipasa foi unha s\u00e9 episcopal, inscrita na lista de ses titulares da Igrexa cat\u00f3lica. \nA maior\u00eda dos habitantes continuaron sendo non-cristi\u00e1ns ata que, segundo a lenda, Salsa, unha doncela cristi\u00e1, botou a cabeza do seu \u00eddolo serpe ao mar, polo que o pobo enfurecido apedreuna ata matala. O corpo, milagrosamente recuperado do mar, enterrouse, nun outeiro sobre o porto, nunha pequena capela que posteriormente deu lugar a unha maxestosa bas\u00edlica. O martirio de Salsa tivo lugar no s\u00e9culo IV. no 484, o rei vandalo Hunerico (477-484) enviou un bispo ariano a Tipasa, logo de que un gran n\u00famero de habitantes fuxiran a Espa\u00f1a, mentres que moitos dos restantes foron cruelmente perseguidos.\nDecadencia.\nTipasa foi parcialmente destru\u00edda polos v\u00e1ndalos no 430, pero foi reconstru\u00edda polos bizantinos un s\u00e9culo m\u00e1is tarde. Tipasa resucitou por un breve tempo durante a ocupaci\u00f3n bizantina no s\u00e9culo VI pero recibiu o nome \u00e1rabe de \"Tefassed\", cando os \u00e1rabes chegaron al\u00ed. O termo traducido significa \"moi danado\".\nNo terceiro s\u00e9culo o cristianismo foi adorado por todos os b\u00e9rberes romanizados e os colonos romanos de Tipasa. Deste per\u00edodo v\u00e9n o epitafio cristi\u00e1n m\u00e1is antigo da \u00c1frica romana datado o 17 de outubro de 237 d.C. En Tipasa constru\u00edronse as principais bas\u00edlicas da actual Alxeria: a bas\u00edlica de Alexandre e a bas\u00edlica de Santa Salsa.\nA finais do s\u00e9culo VII a cidade foi destru\u00edda polos \u00e1rabes e reducida a ru\u00ednas.\nCidade moderna.\nEn 1857 a \u00e1rea foi novamente habitada, coa creaci\u00f3n da cidade de Tipaza que agora ten preto de 30.000 habitantes. A cidade e os seus arredores albergan o maior grupo de falantes b\u00e9rberes de Alxeria occidental, o pobo Chenoua."}
{"id": "453350", "revid": "27155", "url": "https://gl.wikipedia.org/wiki?curid=453350", "title": "Basal (biolox\u00eda)", "text": ""}
{"id": "453351", "revid": "27155", "url": "https://gl.wikipedia.org/wiki?curid=453351", "title": "Basal (evoluci\u00f3n)", "text": ""}
{"id": "453352", "revid": "23204", "url": "https://gl.wikipedia.org/wiki?curid=453352", "title": "Dj\u00e9mila", "text": "Dj\u00e9mila (en cabilo: \u011eamila; , \"a Fermosa\", ou ), anteriormente Cuicul, \u00e9 unha pequena aldea monta\u00f1osa en Alxeria, preto da costa norte ao leste de Alxer, onde at\u00f3panse algunhas das mellores ru\u00ednas preservados b\u00e9rberes-romanas atopados no norte de \u00c1frica. Est\u00e1 situado na rexi\u00f3n lim\u00edtrofe con Constantinois e Petite Kabylie (Basse Kabylie).\nEn 1982, Dj\u00e9mila converteuse en Patrimonio da Humanidade da UNESCO pola s\u00faa singular adaptaci\u00f3n da arquitectura romana a un ambiente monta\u00f1oso. Os edificios m\u00e1is significativos no antigo Cuicul incl\u00faen un teatro, dous foros, templos, bas\u00edlicas, arcos, r\u00faas e casas. As ru\u00ednas excepcionalmente ben conservadas rodean o foro de Harsh, unha gran praza pavimentada cunha entrada marcada por un maxestoso arco.\nCuicul romana.\nDj\u00e9mila \u00e9 xunto a Timgad e Tipasa unha das tres colonias romanas m\u00e1is importantes da actual Alxeria\nA cidade, co nome de Cuicul, constru\u00eduse 900 m por riba do nivel do mar durante o s\u00e9culo I d.C. (ano 96) como unha gornici\u00f3n militar romana situada nun estreito altiplano triangular na provincia de Num\u00eddia. O terreo \u00e9 algo accidentado, localizado na confluencia de dous r\u00edos. O seu nome \u00e9 o dun pobo ou un lugar B\u00e9rber que non se latinizou. \nOs construtores de Cuicul seguiron un plan est\u00e1ndar cun foro no centro e d\u00faas r\u00faas principais, o Cardo Maximus e o Decumanus Maximus, que compo\u00f1en os eixes principais. A cidade estaba inicialmente poboada por unha colonia de soldados romanos de Italia, e eventualmente converteuse nun gran mercado comercial. Os recursos que contribu\u00edron \u00e1 prosperidade da cidade eran esencialmente agr\u00edcolas (cereais, olivos e granxas).\nBaixo os Antoninos, a cidade foi adornada cun foro, capitolio, varios templos, curia, un mercado e un teatro. Coa construci\u00f3n dos grandes ba\u00f1os termais o reinado de C\u00f3modo marca a extensi\u00f3n da cidade cara ao sur.\nDurante o reinado de Caracalla no s\u00e9culo III, os administradores de Cuicul derribaron algunhas das antigas murallas e constru\u00edron un novo foro. Rode\u00e1rono con edificios maiores e m\u00e1is impresionantes que os que bordeaban o antigo foro. O terreo obstaculizaba o edificio, de modo que constru\u00edron o teatro f\u00f3ra das murallas da cidade, o cal foi excepcional. A cidade aos poucos volveuse unha cidade na que se pod\u00eda vivir ben, e na que se desenvolveron luxosas casas.\nA Antig\u00fcidade tard\u00eda viu a Cuicul seguir cunha din\u00e1mica vida urbana: constru\u00eduse un barrio cristi\u00e1n con bas\u00edlica e batist\u00e9rio, na parte sur da cidade e unha bas\u00edlica civil, as luxosas casas dos nobres non pararon de engrandecerse, equipando-se con ba\u00f1os privado e cun espazo considerable para recepci\u00f3ns (bas\u00edlicas privadas). A casa de Europa ou de Castorius revelan este estilo de vida dos ricos e os l\u00edderes e conservaron unha gran decoraci\u00f3n en mosaicos.\n\"Cuicul\" foi ocupado no 431 polos v\u00e1ndalos que perseguiron o catolicismo ata a s\u00faa sa\u00edda provisional logo de acordos con Xenserico en 442.\nA cidade foi abandonada lentamente logo da ca\u00edda do Imperio Romano durante os s\u00e9culos V e VI. Houbo algunhas melloras baixo o emperador Xustiniano I, con reforzos nos muros, pero caeu no esquecemento a finais do s\u00e9culo VI.\nM\u00e1is tarde os musulm\u00e1ns dominaron a rexi\u00f3n, pero non volveron a ocupar o sitio de Cuicul, que renomearon como Dj\u00e9mila (\"fermosa\" en \u00e1rabe)\nDado o estado de conservaci\u00f3n das ru\u00ednas, a cidade foi inscrita na lista de Patrimonio da Humanidade en 1982.\nResidentes not\u00e1beis.\nVarios importantes africanos romanizados naceron en Cuicul:"}
{"id": "453353", "revid": "25871", "url": "https://gl.wikipedia.org/wiki?curid=453353", "title": "Norwegian Air Argentina", "text": "Norwegian Air Argentina \u00e9 unha aeroli\u00f1a de baixo custo da Arxentina, e unha subsidiaria totalmente integrada de Norwegian Air Shuttle, usando a s\u00faa mesma identidade corporativa. Fundada en xaneiro de 2017, opera Boeing 737-800 con bases en Buenos Aires e C\u00f3rdoba. Todos os avi\u00f3ns est\u00e1n rexistrados na Arxentina.\nFrota.\nEn setembro de 2018 a frota de Norwegian Air Argentina estaba formada polos seguintes avi\u00f3ns:"}
{"id": "453354", "revid": "5050424", "url": "https://gl.wikipedia.org/wiki?curid=453354", "title": "NAA", "text": ""}
{"id": "453355", "revid": "1888", "url": "https://gl.wikipedia.org/wiki?curid=453355", "title": "Abraham Lloriente S\u00e1nchez", "text": "Abraham Lloriente S\u00e1nchez, co\u00f1ecido como Madrile\u00f1o, nado en Madrid cara a 1912 e finado en Xinzo (Ponteareas) o 15 de novembro de 1943, foi un guerrilleiro antifranquista.\nTraxectoria.\nFerroviario asentado en Vigo, na Rep\u00fablica foi elixido vogal da secci\u00f3n xuvenil da agrupaci\u00f3n local do Partido Republicano Radical Socialista que presid\u00eda Jos\u00e9 Acu\u00f1a, en 1933. Co golpe de Estado do 18 de xullo de 1936 fuxiu ao monte. Reclamado por requisitoria en xu\u00f1o de 1937 xunto con Roberto Oya Alonso, \u00c1lvaro Ballesteros Est\u00e9vez, Guillermo Santos Caride, Eugenio Gonz\u00e1lez Fern\u00e1ndez, Ferm\u00edn Pais Alonso e outros veci\u00f1os de Lavadores fuxidos, foi xulgado por rebeli\u00f3n militar e declarado en rebeld\u00eda. Integrouse no grupo de Jos\u00e9 Garc\u00eda Morales e Ram\u00f3n Pereira Antelo cos que participou nalgunhas acci\u00f3ns dende 1942. En abril de 1943 foi procesado por roubo e asasinato do veci\u00f1o de Petelos Fructuoso Costas Gir\u00e1ldez (o garda c\u00edvico que rematou a Manuel Gonz\u00e1lez Fresco), con Jos\u00e9 Garc\u00eda Morales, Ram\u00f3n Pereira Antelo, Manuel Sim\u00f3n Campos e Jos\u00e9 Lu\u00eds Quintas Figueroa. Morreu asasinado en Xinzo o 15 de novembro de 1943."}
{"id": "453356", "revid": "1888", "url": "https://gl.wikipedia.org/wiki?curid=453356", "title": "Abraham Loriente S\u00e1nchez", "text": ""}
{"id": "453357", "revid": "98629", "url": "https://gl.wikipedia.org/wiki?curid=453357", "title": "Han Fei", "text": "Han Fei (en chin\u00e9s tradicional \u97d3\u975e, en chin\u00e9s simplificado \u97e9\u975e, en pinyin H\u00e1n F\u0113i), nado arredor de 280 a.C. e finado en 233 a.C., tam\u00e9n co\u00f1ecido como Han Fei Zi, foi un fil\u00f3sofo chin\u00e9s da escola legalista do per\u00edodo dos reinos combatentes. Adoita ser considerado o maior representante do legalismo chin\u00e9s pola s\u00faa obra ep\u00f3nima \"Han Feizi\", que sintetiza os m\u00e9todos dos seus predecesores.\nOs seus escritos foron de grande influencia no que logo foi o primeiro emperador da China, Qin Shi Huang. Trala temper\u00e1 desaparici\u00f3n da dinast\u00eda Qin, a filosof\u00eda de Han foi denigrada oficialmente pola subseguinte dinast\u00eda Han. A pesar desta marxinaci\u00f3n na historia da China imperial, a s\u00faa teor\u00eda pol\u00edtica continuou a influ\u00edr enormemente nas dinast\u00edas posteriores, e o ideal confucianista de goberno sen leis nunca volveu ser considerado. O chanceler de Shu Han, Zhuge Liang, pediu ao emperador Liu Shan que lese o Han Feizi para aprender o xeito de gobernar.\nHan tomou a \u00e9nfase nas leis de Shang Yang, a \u00e9nfase na t\u00e9cnica administrativa de Shen Buhai e as ideas de Shen Dao sobre autoridade e profec\u00eda, dando m\u00e1is importancia a que o aut\u00f3crata poder\u00e1 conseguir control firme sobre o estado coa dominio das metodolox\u00edas dos seus predecesores: a s\u00faa posici\u00f3n de poder (\u52e2, \"Sh\u00ec\"); t\u00e9cnica (\u8853, \"Sh\u00f9\"), e dereito (\u6cd5, \"F\u01ce\").\nNome.\n\"Han Fei\" era o seu nome, mentres que -\"Zi\" (en , \u00a0\"mestre\") se engade \u00e1s veces aos nomes dos fil\u00f3sofos chineses como honor\u00edfico. O t\u00edtulo \"Han Feizi\" tam\u00e9n se emprega para denominar o libro escrito por el.\nTraxectoria.\nAo contrario que outros fil\u00f3sofos de sona do seu tempo, Han Fei era membro da familia aristocr\u00e1tica gobernante do estado de Han na fase final do per\u00edodo dos estados combatentes. Neste contexto, a s\u00faa obra foi interpretada por alg\u00fans estudosos como se fose dirixida polo seu primo, o rei de Han. O Shi ji de Sima Qian conta que Han Fei estudou co que logo foi chancelor dos Qin, Li Si, baixo o fil\u00f3sofo confucianista Xunzi. C\u00f3ntase que a causa da s\u00faa tartamudez, Han Fei non pod\u00eda presentar as s\u00faas propias ideas na corte. Os seus consellos eran ignoradoa, mais observando o lento declive do estado, desenvolveu \"un dos m\u00e1is brillantes estilos (de escritura) na antiga China.\"\nA biograf\u00eda de Sima Qian de Han Fei di: \"Han Fei era pr\u00edncipe de Han, favorable ao estudo do nome/forma e lei/arte que ten as s\u00faas ra\u00edces na filosof\u00eda de Huang-Lao. Naceu tartamudo e non pod\u00eda debater ben, mais era bo escribindo. Xunto co seu amigo, Li Si, serviu a Xun Qing, e o propio Si admitiu que el non era tan competente como Fei. Vendo que Han estaba en decadencia, adoitaba reprobar o rei de Han enviando artigos, mais este non aceptaba empregalo. Por isto, Han Fei estaba frustrado coa realidade de que, gobernando un estado, o rei non se esforzaba en refinar e clarificar o sistema xudicial, en controlar as materias tomando o poder, en mellorar as propiedades do estado e a s\u00faa defensa ou en chamar ou empregar os sabios para mellorar o estado. M\u00e1is ben, o rei empregaba corruptos e traidores e p\u00fa\u00f1aos en postos m\u00e1is altos c\u00f3s sabios. Consideraba os intelectuais como unha interrupci\u00f3n para a lei por empregar a s\u00faa literatura, e pensaba que os cabaleiros violaban a prohibici\u00f3n do estado por usar as forzas armadas. Mentres o estado estaba en paz, o rei gustaba patrocinar os honrados; en cambio, cando lle era preciso, empregaba guerreiros con armadura e helmos. Polo tanto, os homes cultivados non pod\u00edan ser empregados, e os homes empregados non pod\u00edan ser cultivados. Gravemente contrariado pola realidade de que os homes de alta integridade e honradez non eran apertados pola inmoralidade e a corrupci\u00f3n, observou os cambios nas ganancias e perdas do pasado. Ent\u00f3n, escribiu artigos como Gu Fen, Wu Tan, Nei-Wai Chu, Shou Lin e Shei Nan, que chegar\u00f3n \u00e1s cen mil palabras. Por\u00e9n, mentres o propio Han Fei sab\u00eda ben a dificultade da persuasi\u00f3n e creou escritura detallada, Shei Nan, matou el mesmo cos Qin. Non puido escabar da trampas das s\u00faas propias palabras\".\nA obra de Han Fei acabou nas mans do estusiamado rei Qin. Este comentou \"se eu podo facerme amigo desta persoa (Han Fei), poder\u00eda morrer sen arrepentimento\", e invitou a Han Fei a Qin. Han Fei presentou a obra \"Conservando Han\" para pedir ao rei Qin que non atacase a s\u00faa patria, mais o seu antigo amigo e rival Li Si, celoso de Han Fei, empregou o ensaio para convencer de que apresasen a Han Fei a pesar da lealdade deste a Han. Han Fei respondeu escribindo outro ensaio titulado \"Na primeira vez que me reun\u00edn co rei Qin\", esperando que o seu talento para a escritura ga\u00f1ase o coraz\u00f3n do rei. Han Fei logrouno, mais non antes de que Li Si o forzse a suicidarse bebendo veleno. O rei Qin m\u00e1is tarde arrepentiuse da desafortunada morte de Han Fei.\nXunzi estableceu a hip\u00f3tese de que a natureza humana \u00e9 mala e sen virtudes, e suxeriu que os nenos humanos deb\u00edan ser levado \u00e1 virtude mediante a educaci\u00f3n moral e social de clase con orientaci\u00f3n confucianista. Sen iso, afirmou Xunzi, os seres humanos actuar\u00edan sen virtude e ser\u00edan dirixidos pola natureza humana a cometer actos inmorais. A educaci\u00f3n de Han Fei e a s\u00faa experiencia vital durante o per\u00edodo dos estados combatentes e no seu propio estado de Han, contribu\u00edu \u00e1 s\u00edntese dunha filosof\u00eda para o goberno dunha administraci\u00f3n amoral e interesada, para a cal a moralidade parec\u00eda unha ferramenta perdida e ineficaz. Han concordaba coa teor\u00eda de \"sen virtude por nacemento\" do seu profesor, mais, como na filosof\u00eda legalista previa, propu\u00f1a pragmaticamente guiar o pobo pola s\u00faa propia natureza."}
{"id": "453360", "revid": "7523", "url": "https://gl.wikipedia.org/wiki?curid=453360", "title": "Dennis Smith Jr.", "text": "Dennis Cliff Smith Jr., nado o 25 de novembro de 1997 en Fayetteville, Carolina do Norte, \u00e9 un xogador profesional estadounidense de baloncesto que xoga nos Charlotte Hornets da National Basketball Association (NBA). Con 1,91 metros de estatura xoga na posici\u00f3n de base.\nTraxectoria profesional.\nSmith foi elixido na 9\u00aa posici\u00f3n do Draft da NBA de 2017 polos Dallas Mavericks. O 5 de xullo de 2017, asinou o seu contrato de rookie.\nO 31 de xaneiro de 2019, Smith foi traspasado xunto a Wesley Matthews, DeAndre Jordan e d\u00faas futuras elecci\u00f3ns da primeira rolda do Draft \u00f3s New York Knicks, a cambio de Kristaps Porzi\u0146\u0123is, Trey Burke, Courtney Lee e Tim Hardaway Jr..\nO 8 de febreiro de 2021, Smith foi traspasado \u00f3s Detroit Pistons a cambio de Derrick Rose.\nO 23 de setembro de 2021, Smith asinou cos Portland Trail Blazers."}
{"id": "453361", "revid": "7523", "url": "https://gl.wikipedia.org/wiki?curid=453361", "title": "Dennis Smith, Jr.", "text": ""}
{"id": "453362", "revid": "88215", "url": "https://gl.wikipedia.org/wiki?curid=453362", "title": "Monica Seles", "text": "Monica Seles (en , |\u02c8s\u025bl\u025b\u0283 \u02c8mo\u02d0nik\u0252|; en , \"Monika Sele\u0161\"), nada en Novi Sad o 2 de decembro de 1973 \u00e9 unha ex xogadora de tenis, que representou a Iugoslavia e aos Estados Unidos de Am\u00e9rica. Etnicamente h\u00fangara, nacionalizouse estadounidense en 1994 e tam\u00e9n recibiu a cidadan\u00eda h\u00fangara en xu\u00f1o de 2007. Foi n\u00famero un da WTA e ga\u00f1ou oito t\u00edtulos individuais de Grand Slam, oitos deles como adolescente representando a Iugoslavia, e o \u00faltimo representando aos Estados Unidos.\nEn 1990, Seles converteuse na campioa m\u00e1is nova de Roland Garros con dezaseis anos. Ga\u00f1ou oito t\u00edtulos individuais de Grand Slam antes de cumprir vinte anos e foi n\u00famero un do mundo en 1991 e 1992. Non obstante, o 30 de abril de 1993 foi v\u00edtima dun ataque na pista, cando un home a apu\u00f1alou nas costas cun coitelo de 23\u00a0cm de longo. Seles non volveu ao tenis ata dous anos despois. A\u00ednda que gozou de certo \u00e9xito na volta en 1995, inclu\u00edndo un cuarto t\u00edtulo de Australia en 1996, non puido recuperar a s\u00faa mellor forma. Xogou o seu \u00faltimo partido como profesional en Roland Garros en 2003, a\u00ednda que non se retirou ata febreiro de 2008.\nConsiderada como unha das mellores tenistas da historia, Seles foi nomeada unha das \"30 lendas do tenis feminino: Pasado, presente e futuro\" pola revista \"Time\". Alg\u00fans xogadores e historiadores afirman que Seles ti\u00f1a o potencial para converterse na m\u00e1is completa xogadora de todos os tempos se non fose apu\u00f1alada. Foi inclu\u00edda no International Tennis Hall of Fame en 2009.\nVida privada.\nO 21 de abril de 2009, Seles publicou as s\u00faas memorias tituladas \"Getting A Grip: On My Body, My Mind, My Self\" que relata a s\u00faa loita coa depresi\u00f3n e o trastorno de alimentaci\u00f3n compulsiva (BED) despois do ataque sufrido, o cancro do seu pai e a s\u00faa morte, a s\u00faa volta ao tenis e a vida posterior ao deporte. En 2015, Seles converteuse en voceira de Shire Pharmaceuticals, creadores do primeiro medicamento aprobado pola Food and Drug Administration para tratar o BED, para aumentar o co\u00f1ecemento da desorde que ela mesma sufriu dende que era adolescente. Seles inxer\u00eda cantidades normais durante as comidas e logo devoraba en segredo grandes cantidades de \"comida lixo\" cando estaba soa.\nSeles est\u00e1 casada co empresario Tom Golisano, 32 anos m\u00e1is vello ca ela. Comezaron a sa\u00edr en 2009 e anunciaron o seu compromiso o 5 de xu\u00f1o de 2014."}
{"id": "453364", "revid": "63181", "url": "https://gl.wikipedia.org/wiki?curid=453364", "title": "Lemi", "text": "Lemi \u00e9 un municipio de Finlandia situado na rexi\u00f3n de Carelia do Sur. En 2018 a s\u00faa poboaci\u00f3n era de 3\u00a0059\u00a0habitantes. A superficie do termo municipal \u00e9 de 262,48\u00a0km2, dos cales 44,61nbsp;km2 son auga. O concello ten unha densidade de poboaci\u00f3n de 14,04\u00a0hab./km\u00b2.\nLimita cos concellos de Lappeenranta, Luum\u00e4ki, Savitaipale e Taipalsaari, todos eles na s\u00faa mesma Rexi\u00f3n.\nO concello \u00e9 uniling\u00fce en fin\u00e9s."}
{"id": "453371", "revid": "98629", "url": "https://gl.wikipedia.org/wiki?curid=453371", "title": "Baalbek", "text": "Baalbek (), correctamente Ba\u02bfalbek (\u00c1rabe \u0628\u0639\u0644\u0628\u0643\u200e, translit. Ba\u2019labakk, Syriac-Aramaic: \u0712\u0725\u0720\u0712\u071f) e tam\u00e9n co\u00f1ecida como Balbec, Baalbec ou Baalbeck, \u00e9 unha cidade entre as Monta\u00f1as do Leste do L\u00edbano e as Monta\u00f1as Occidentais do L\u00edbano. Situado ao leste do r\u00edo Litani no val de Beqaa, a uns 85\u00a0km. ao nord\u00e9s de Beirut. A capital da Gobernaci\u00f3n de Baalbek-Hermel, Baalbek ten unha poboaci\u00f3n de aproximadamente 82.608 habitantes, principalmente musulm\u00e1ns xi\u00edtas, seguidos polos musulm\u00e1ns sunnis e cristi\u00e1ns. Consid\u00e9rase un reduto do movemento xi\u00edta Hezbollah. \u00c9 a sede do Festival Internacional de Baalbeck.\nHistoria do sitio.\nOrixes.\nAs orixes de Baalbek datan de dous asentamentos cananeos que as escavaci\u00f3ns arqueol\u00f3xicas baixo o Templo de X\u00fapiter permitiron datar a s\u00faa antig\u00fcidade, sendo da Idade de Bronce antiga (2900-2300\u00a0a.\u00a0C.) e media (1900-1600\u00a0a.\u00a0C.).\nA etimolox\u00eda do top\u00f3nimo est\u00e1 relacionado co substantivo \"b\u00e1'al\" ou \"b\u0113l\" en varias linguas da rexi\u00f3n sem\u00edtica noroccidental (como o hebreo ou o acadio) significa \"se\u00f1or\". O termo Baalbek, significar\u00eda, \u2018se\u00f1or da Bekaa\u2019 e probablemente, relacionado co or\u00e1culo e o santuario dedicado ao deus Baal ou Bel (moitas veces identificado como Hadad, deus do sol, da tempestade e da fertilidade da terra) e a Anat, deusa da violencia e da guerra, irm\u00e1 e consorte de Baal (que posteriormente identificar\u00edase con Astarte), quizais asociada a Tamuz (m\u00e1is tarde identificado con Adonis), deus da rexeneraci\u00f3n primaveral. As pr\u00e1cticas relixiosas destes templos seguramente contemplaban, como noutras culturas veci\u00f1as, a prostituci\u00f3n sagrada, os sacrificios animais (e quizais tam\u00e9n os humanos) e as ofrendas rituais \u00e1s divindades.\nA cidade, situada nunha posici\u00f3n favorable desde o punto de vista estrat\u00e9xico, preto das nacentes dos r\u00edos Orontes e Litani non ter\u00eda de calquera xeito, polo menos inicialmente, un valor importante comercial e estrat\u00e9xico, non sendo mencionada nas fontes exipcias e asirias.\nA identificaci\u00f3n coa b\u00edblica Baal-Gad (Libro de Xosu\u00e9 11,17; 12,7), recollida como o l\u00edmite norte da conquista de Xosu\u00e9, e hoxe posta en d\u00fabida, sostendo, m\u00e1is ben que a cidade b\u00edblica debe ser identificado coa cidade de \u1e24\u0101\u1e63bayy\u0101, no sueste do L\u00edbano, ou con B\u0101niy\u0101s (a antiga Cesarea de Filipo), nos Altos do Gol\u00e1n.\nPer\u00edodo helen\u00edstico.\nO historiador hebreo Flavio Xosefo (s\u00e9culo I) rexistra o paso de Alexandre o Grande por Baalbek na s\u00faa marcha cara a Damasco. No Per\u00edodo helen\u00edstico, baixo o dominio da dinast\u00eda tolemaica, e desde o 198\u00a0a.\u00a0C. polo Imperio sel\u00e9ucida, a cidade foi renomeada como Heli\u00f3polis ('cidade do sol'). Os gobernantes tolomaicos probablemente favoreceron a identificaci\u00f3n do deus Baal co deus sol exipcio, Ra, e o deus grego Helios, a fin de constru\u00edr unha maior fusi\u00f3n cultural dentro dos seus propios territorios.\nO patio do templo foi modificado na s\u00faa extremidade occidental, iniciandose a construci\u00f3n dun templo de formas gregas para o que se constru\u00edu unha xigantesca plataforma (88 por 48 metros). Para esta construci\u00f3n utiliz\u00e1ronse bloques colosais: os tres que constit\u00faen o chamado \u03c4\u03c1\u03af\u03bb\u03b9\u03b8\u03bf\u03bd ( 'Trilithon' ') pesan preto de 750 toneladas cada un, mentres que un cuarto bloque, de dimensi\u00f3n a\u00ednda maiores (21,5 metros de lonxitude, cunha secci\u00f3n de 4,3 metros cadrados de lado), agora co\u00f1ecida co nome de (\"\u1e25a\u01e7ar al-\u1e25ubl\u0101\" ou \u2018pedra da xestante\u2019), foi abandonada na canteira.\nPer\u00edodo romano.\nLogo da conquista romana da cidade no 64 a.C., a divindade do santuario foi identificada con X\u00fapiter, a\u00ednda mantendo algunhas das caracter\u00edsticas do antigo deus ind\u00edxena e asumindo a forma e o nome de X\u00fapiter Heliopolitano. O deus estaba representado con raios nas s\u00faas mans e enmarcado entre dous touros, o animal que acompa\u00f1aba ao deus Baal. Os outros deuses asociados identific\u00e1ronse con Venus e Baco. O culto asume un car\u00e1cter m\u00edtico e misterioso, que probablemente favoreceu a s\u00faa difusi\u00f3n.\nNo 15 a.C o santuario converteuse en parte do territorio da \"Colonia Iulia Augusta Felix Beritus\" actual Beirut. Emprendeuse novamente a construci\u00f3n do templo sobre a plataforma helen\u00edstica e concl\u00fae en diversas etapas: o templo propio (Templo de X\u00fapiter), foi rematado no 60 baixo o goberno de Ner\u00f3n. Ao mesmo tempo edificouse o altar torre que precede ao templo. Baixo Traxano (98-117) comezou a construci\u00f3n do gran patio. Baixo Antonino P\u00edo (138 - 161) er\u00edxese o templo de Baco. Os traballos, inclu\u00eddos os do templo de Venus, finalizaron durante a dinast\u00eda dos Severos, especialmente durante a administraci\u00f3n de Caracalla (211 - 217). Baixo Filipo o \u00c1rabe (244 - 249), emperador romano da veci\u00f1a Damasco constru\u00eduse o patio hexagonal do santuario.\nNeste momento Heli\u00f3polis, elevada por Septimio Severo (193 - 211) ao rango de colonia de dereito it\u00e1lico co nome de \"Colonia Iulia Augusta Felix Heliopolis\", conv\u00e9rtese no principal centro da provincia de Siria-Fenicia, institu\u00edda no 194 con capital en Tiro.\nPrimeiro per\u00edodo cristi\u00e1 e bizantino.\nCoa chegada do Cristianismo e a promulgaci\u00f3n de Edicto de Mil\u00e1n, o santuario comezou un lento declive, probablemente acelerado polos desplomes provocados por terremotos. As primeiras transformaci\u00f3n fix\u00e9ronse baixo Constantino I (306 - 337). Segundo Eusebio de Cesarea instit\u00faese un bispado e dec\u00eddese constru\u00edr unha igrexa. O emperador Teodosio I (379 - 395) destr\u00fae as estatuas pag\u00e3s, fai arrasar o chan do altar-torre para erixir no gran patio unha bas\u00edlica cristi\u00e1 e converteu en igrexa o templo de Venus. Alg\u00fans estudosos afirman que Baalbek a\u00ednda era un centro de culto pag\u00e1n.\nO emperador bizantino Xustiniano (527 - 561) ordenou exportar oito columnas do Templo de X\u00fapiter, a fin de reutilizalas na Igrexa de Santa Sof\u00eda en Constantinopla.\nPer\u00edodo \u00e1rabe-isl\u00e1mico.\nTras a conquista \u00e1rabe no 637, por Ab\u016b'Ubayda ibn al-Garrah, o santuario transf\u00f3rmase nunha cidadel fortificado (\u0642\u0644\u0639\u0629, \" Qal'ah \") e \u00e9 constru\u00edda a gran mesquita en estilo omeia, hoxe en ru\u00ednas. A cidade pasou despois a fase de omeia e abb\u00e1sida, baixo a administraci\u00f3n fatim\u00ed, que a escolle como capital da provincia (Vilaia) no 972, na \u00e9poca do im\u00e1n al-Mu\u02bfizz.\nBrevemente ocupada polos bizantinos de Xo\u00e1n I Tzimisces no 974, Baalbek conv\u00e9rtese en 1025 dominio dos mirdasidas, liderads polo emir de Alepo \u1e62\u0101li\u1e25 ibn Mird\u0101s, e finalmente polos selx\u00facidas de Tutu\u0161 no 1075. Saladino a conquista en 1175 e permanece baixo o dominio ai\u00fabida ata 1282, cando e conquistada polo Sult\u00e1n mameluco Sayf al-D\u012bn Qal\u0101w\u016bn al-Alf\u012b, co\u00f1ecido como \u201cal-Malik al-Man\u1e63\u016br\u201d. \nA cidade foi saqueada polas tropas mongois lideradas por Hulagu Khan en 1260 e de novo polo ex\u00e9rcito de Tamerl\u00e1n en 1401.\nDespois de 1516, Baalbek entrou no Imperio Otom\u00e1n, dentro do \"Eyalet\" (provincia) de Damasco. Nos s\u00e9culos seguintes, como noutras \u00e1reas do val de Bec\u00e1, a poboaci\u00f3n, predominantemente musulm\u00e1ns xi\u00edtas div\u00eddese en clans chamados \"\u02bfa\u0161\u0101'\u012br\", suxeitos \u00e1 autoridade \"de facto\" de d\u00faas familias de propietarios de terras, os \u1e24am\u0101dah e os Harf\u016b\u0161, cuxos privilexios feudais entraron en descomposici\u00f3n, a partir de finais do s\u00e9culo XVIII cos intentos de modernizaci\u00f3n administrativa experimentadas pola autoridade Otom\u00e1n.\nRecuperaci\u00f3ns europeas e misi\u00f3ns arqueol\u00f3xicas.\nNo s\u00e9culo XVIII os exploradores europeos redescubriron as ru\u00ednas do santuario e reportaron descrici\u00f3ns e planos detallados do sitio. En 1751 Robert Wood describe as ru\u00ednas como unha das obras m\u00e1is audaces da arquitectura da antig\u00fcidade. A\u00ednda hab\u00eda nove columnas do templo de X\u00fapiter, pero tres derrub\u00e1ronse, posiblemente como consecuencia do terremoto de 1759. Outros viaxeiros foron Volney (1871), Cassas (1875), Laborde (1837) e David Roberts (1839).\nA primeira expedici\u00f3n cient\u00edfica realizouse en 1873 polo Fondo de Explotaci\u00f3n de Palestina, e seguiu unha visita do Emperador Guillerme II de Alema\u00f1a que levou \u00e1 creaci\u00f3n dunha misi\u00f3n arqueol\u00f3xica Alem\u00e1 (1898 - 1905), dirixida por Otto puchstein, durante o cal se fixeron as primeiras restauraci\u00f3ns. Despois de primeira guerra mundial, establec\u00e9ronse outras misi\u00f3ns durante o Mandato franc\u00e9s, obra de C. Virolleaud, R. Dassaud, S. Ronzevalle, H. Seyrig, D. Schlumberger, F. Anus, P. Coupel e P. Collard. Logo da independencia do L\u00edbano, en 1943 as operaci\u00f3ns de restauraci\u00f3n e conservaci\u00f3n pasaron \u00e1 xurisdici\u00f3n do Servizo de Antig\u00fcidades liban\u00e9s. En 1984 o sitio de Baalbek entrou na lista do Patrimonio da Humanidade da Unesco.\nDescrici\u00f3n do santuario.\nPropileos.\nForon constru\u00eddos no inicio do s\u00e9culo III, no momento de Caracalla na parte superior dunha escaleira monumental e foron o acceso a \u00e1rea sagrada do templo de X\u00fapiter. Orixinalmente formaban parte dunha fachada de 12 columnas, entre d\u00faas torres moi altas, que as que asent\u00e1base un front\u00f3n.\nNa parte restante do muro abr\u00edase unha entrada central polo arco e dous pasos laterais, que despois foron tapiados. O muro foi estaba decorado con dous andares de nichos, que orixinalmente albergaban estatuas, enmarcadas por un pequeno santuario con front\u00f3ns alternativamente triangulares e arqueados, soportados por lesenas de orde corintia na planta baixa e orde x\u00f3nica no piso superior.\nPatio hexagonal.\nDos Propileos acced\u00edase a un patio hexagonal (metade do s\u00e9culo III, baixo Filipo o \u00c1rabe), rodeado de p\u00f3rticos que abr\u00eda sobre o fondo cun templo ricamente decoradode de exedras rectangulares. O patio sufriu grandes modificaci\u00f3ns no momento en que se instalou Capela dedicada \u00e1 Virxe e, sucesivamente, pola transformaci\u00f3n en basti\u00f3n defensivo da cidadela \u00e1rabe.\nPatio grande.\nO patio (135 x 113 metros), constru\u00eddo baixo Traxano, conti\u00f1a o grande altar con torre do tempo de Ner\u00f3n e diques laterais para a choiva. Os p\u00f3rticos laterais (128 columnas con fuste en granito de Asu\u00e1n) sostidos por Criptop\u00f3rticos e sobre o fondo abr\u00edanse exedras con planta alternativamente rectangular e semicircular, cubertas por semic\u00fapulas en pedra. Inscrici\u00f3ns pintada nalgunhas das exedras testemu\u00f1an o seu uso para as comidas sagradas de confraternidade e comunidade que deb\u00edan formar parte do culto de Heli\u00f3polis.\nA bas\u00edlica teodosiana, dedicada a San Pedro, constru\u00eduse no patio.\nTemplo de X\u00fapiter.\nO templo (constru\u00eddo na primeira metade do s\u00e9culo I) que conti\u00f1a a grande estatua de X\u00fapiter Heliopolitan, dominaba o enorme patio, levantado sobre unha escalinata con tres ramplas. Foi o templo romano m\u00e1is grande co\u00f1ecido, orixinalmente un per\u00edptero con dez columnas na fronte e dezanove nos longos laterais. Quedan en p\u00e9 seis columnas colosais, con fustes de 2,20 metros de di\u00e1metro. O entaboamento alcanzaba os 5 metros de altura inclu\u00edndo un friso decorado con pr\u00f3tomos (cabezas) de touros e de le\u00f3ns e con grilandas.\nTemplo de Baco.\nElevado sobre un podio de 5 metros de altura, mide 69 por 36 metros e \u00e9 accesible por unha escaleira con 33 pasos. Estaba precedido por un patio porticado cun acceso monumental. Rem\u00f3ntase \u00e1 metade do s\u00e9culo II (Antonino P\u00edo, 128 - 161) \u00e9 un templo per\u00edptero con oito columnas na parte da fronte (\"oct\u00e1stilo\") e quince nos longos lados, est\u00e1 moi ben preservado (ag\u00e1s o tellado da Cella e parte das columnas laterais). As columnas estriadas alcanzan con base e capitel unha altura de 19 metros e, tam\u00e9n neste caso, o friso estaba decorado con cabezas de touros e le\u00f3ns.\nO enmarcado do portal de ingreso da cella presenta frisos figurativos e unha decoraci\u00f3n que relaciona o templo co deus Baco, a\u00ednda que o teito do portal mostra unha aguia con caduceu, atributo caracter\u00edstico do deus Mercurio. O culto do deus local, con caracter\u00edsticas semellantes ao grego Adonis, consist\u00eda no uso de vi\u00f1o, opio e outros estimulantes para conseguir a \u00e9xtase relixiosa.\nDentro da cella as paredes laterais est\u00e1n decorados con nichos sobre d\u00faas ordes, as inferiores son superados por front\u00f3ns arqueados e as superiores por front\u00f3ns triangulares, os nichos est\u00e1n enmarcados por semicolumnas Corintias. sobre o fondo do templo, un \u00e1diton conti\u00f1a a estatua do deus.\nNo recuncho sueste do templo constru\u00eduse unha torre ao mesmo tempo, que no s\u00e9culo XV, na \u00e9poca dos mamelucos, era a residencia do gobernador local.\nTemplo redondo ou templo de Venus.\nEst\u00e1 situado entre os outros dous templos. Estaba encerrado nun recinto sagrado que tam\u00e9n conti\u00f1a outro pequeno templo, agora en ru\u00ednas, co\u00f1ecido como \"Templo das Musas\".\nO templo, ao que se accede por unha escaleira, estivo orixinalmente precedido por un pronao rectangular oct\u00e1stilo. A cella redonda estaba decorada no exterior por nichos cubertos por c\u00fapulas con forma de cuncha. As columnas que rodeaban a cella ti\u00f1an un entaboamento que non segu\u00eda as li\u00f1as das columnas, encorv\u00e1ndose en cambio ata tocar o muro exterior da cella, creando unha forma de estrela infrecuente e enmarcando os nichos de tal xeito.\nO testemu\u00f1o de Eusebio de Cesarea, que testemu\u00f1a a continuidade do culto ao comezo da era cristi\u00e1, inf\u00f3rmanos da s\u00faa natureza orgi\u00e1stica e da presenza, probablemente, de prostituci\u00f3n sagrada.\nO templo transformouse na igrexa de Santa B\u00e1rbara, pero quedou f\u00f3ra da cidadela \u00e1rabe e todo o complexo foi inmediatamente cuberto por unha serie de aldeas. Os restos do templo foron desmontados e remontados nun espazo libre.\nBaalbek na actualidade.\nNos anos posteriores \u00e1 independencia do L\u00edbano, o Val de Beqaa sufriu unha relativa marxinaci\u00f3n econ\u00f3mica e pol\u00edtica, a\u00ednda que Baalbek puido contar cos beneficios procedentes do crecente fluxo de visitantes locais e estranxeiros. Tras comezar a celebrarse esporadicamente espect\u00e1culos estivais desde 1922 \u00e9 a partir de 1955 cando se organiza sistematicamente o Festival de Baalbek, comprendendo o seu programa unha serie de espect\u00e1culos de teatro, \u00f3pera, concertos de m\u00fasica cl\u00e1sica e lixeira, organizado no marco do gran patio. Directores de orquestras, int\u00e9rpretes e grupos do calibre de Herbert von Karajan, Mstislav Rostropovich, Fairouz, Umm Kulthum, Ella Fitzgerald ou Joan Baez tiveron memorables concertos neste lugar monumental.\nO festival foi interrompido en 1975, pola Guerra Civil Libanesa (1975 - 1990), cando a cidade de Baalbek conv\u00e9rtese nun bati\u00f3n das milicias deHezbollah. Ao final da guerra civil en 1990, a situaci\u00f3n est\u00e1 volvendo \u00e1 normalidade aos poucos e hoxe a visita ao sitio arqueol\u00f3xico e \u00e1 cidade \u00e9 posible, sen perigo. En 1997, retomouse o Festival de Baalbek e en 1998 inaugurouse a colecci\u00f3n permanente que constit\u00fae o n\u00facleo do novo museo arqueol\u00f3xico.\nV\u00e9xase tam\u00e9n.\nBibliograf\u00eda.\n\"Traducido do italiano que indica a siguiente bibliograf\u00eda:\""}
{"id": "453374", "revid": "23204", "url": "https://gl.wikipedia.org/wiki?curid=453374", "title": "Act\u00faa", "text": "Act\u00faa \u00e9 un partido pol\u00edtico espa\u00f1ol de esquerdas e progresista impulsado por Baltasar Garz\u00f3n e Gaspar Llamazares.\nIdeolox\u00eda e posici\u00f3ns pol\u00edticas.\nDe acordo con Antonio Elorza, a iniciativa, situada dentro do marco dos diferentes movementos aparecidos en Europa a consecuencia da descomposici\u00f3n da socialdemocracia tradicional e dos sucesores do comunismo democr\u00e1tico, presenta entre as s\u00faas prioridades: a loita contra a desigualdade, desprazar ao Partido Popular f\u00f3ra do poder, a ecolox\u00eda e medidas anticorrupci\u00f3n.\nHistoria.\nAct\u00faa foi oficialmente rexistrado coma partido pol\u00edtico en agosto de 2017, a partir da plataforma do mesmo nome, nutrindose de militantes de Esquerda Aberta descontentos co rumbo de Esquerda Unida e dos membros da plataforma \u00abConvivencia C\u00edvica\u00bb. Impulsado por Gaspar Llamazares e Baltasar Garz\u00f3n, o manifesto da plataforma foi asinado, entre outros, por Jos\u00e9 Antonio Mart\u00edn Pall\u00edn, Federico Mayor Zaragoza, Cristina Almeida, Lina G\u00e1lvez, Teresa Aranguren, Carlos Berzosa, Luis Garc\u00eda Montero, Almudena Grandes e Antonio Guti\u00e9rrez.\u200b Por\u00e9n, despois da inscrici\u00f3n como partido, alg\u00fans asinantes, sorprendidos por este desenvolvemento, como Antonio Guti\u00e9rrez ou Mart\u00edn Pall\u00edn, distanci\u00e1ronse da mesma.\nO partido uniuse en 2018 a Primavera Europea, o movemento transnacional impulsado polo movemento DiEM25, liderado \u00e1 s\u00faa vez polo exministro grego de econom\u00eda Yanis Varoufakis. En dicembro de 2018 Act\u00faa celebrou a s\u00faa primeira conferencia pol\u00edtica, na cal manifestou a \u00abintenci\u00f3n firme de presentarse nas pr\u00f3ximas elecci\u00f3ns europeas, auton\u00f3micas e municipais\u00bb (as do ano 2019). En canto \u00e1s elecci\u00f3ns municipais de 2019 en Madrid, Act\u00faa manifestou a s\u00faa vontade de participar na candidatura de M\u00e1is Madrid."}
{"id": "453382", "revid": "25871", "url": "https://gl.wikipedia.org/wiki?curid=453382", "title": "Crax", "text": "Crax \u00e9 un x\u00e9nero de aves da orde dos galiformes, que \u00e9 o tipo da familia dos cr\u00e1cidos e da subfamilia dos cracinos, do que se co\u00f1ecen sete especies que se distrib\u00faen por M\u00e9xico, Am\u00e9rica Central, as illas do mar Caribe e a Am\u00e9rica do Sur tropical e subtropical.\nSon aves de gran tama\u00f1o e que presentan acusado dimorfismo sexual, presentando os machos rechamantes ornamentos faciais (cristas, papadas, etc).\nTaxonom\u00eda.\nDescrici\u00f3n.\nO x\u00e9nero foi descrito en 1758 por Linneo, na p\u00e1xina 157 da 10\u00aa edici\u00f3n do seu \"Systema Naturae\".\nEtimolox\u00eda.\nO nome \"Crax\" \u00e9 unha alteraci\u00f3n do nome do grego antigo \u03ba\u03c1\u03ad\u03be \"kr\u00e9x\", unha gali\u00f1ola.\nEspecies.\nNa actualidade reco\u00f1\u00e9cense no x\u00e9nero as seguintes sete especies:"}
{"id": "453383", "revid": "56817", "url": "https://gl.wikipedia.org/wiki?curid=453383", "title": "Leonardo I Tocco", "text": "Leonardo I Tocco, se\u00f1or de Tocco era fillo de Guglielmo Tocco e de Margarita Orsini, e neto de Ricardo I Orsini por v\u00eda materna.\nTraxectoria.\nEn 1358, \u00e1 morte do seu primo Nic\u00e9foro II Orsini herdou Cefalonia e Zante e foi conde at\u00e9 a s\u00faa morte en 1381. Tam\u00e9n foi duque de L\u00e9ucade e se\u00f1or de Vonitza desde 1352. Foi favorecido en fronte do seu primo Guido e os seus descendentes, os napolitanos.\nCasou con Magdalena Buendelmonti e ao morrer en 1381 deixou unha filla, Petronila (casada con Nicolao II duque do Arquip\u00e9lago, a cal morreu en 1410) e o fillo e herdeiro Carlos I Tocco, proclamado baixo a rexencia da a s\u00faa nai."}
{"id": "453392", "revid": "89787", "url": "https://gl.wikipedia.org/wiki?curid=453392", "title": "Movemento Democracia en Europa 2025", "text": "Democracia en Europa 2025 (en ingl\u00e9s, Democracy in Europe Movement 2025, abreviado DiEM25), \u00e9 un movemento pol\u00edtico paneuropeo\u200b impulsado polo exministro de econom\u00eda grego Yanis Varoufakis, que ten como obxectivo a democratizaci\u00f3n das instituci\u00f3ns europeas desde a esquerda.\u200b O movemento conta co apoio de intelectuais, activistas e pol\u00edticos europeos como Julian Assange, o fil\u00f3sofo italiano Toni Negri,\u200b a soci\u00f3loga neerlandesa Saskia Sassen, o m\u00fasico ingl\u00e9s Brian Eno, o economista estadounidense James Galbraith, o exparlamentario laborista Stuart Holland ou o fil\u00f3sofo esloveno Slavoj \u017di\u017eek,\u200b entre outros.\nIdeas e proxecto.\nO acr\u00f3nimo DiEM fai referencia ao concepto de \"carpe diem\" romano. O movemento sost\u00e9n que hai que aproveitar o \u00abhoxe\u00bb para organizarse a nivel continental, xa que consideran \u00abobsoleto o modelo de partidos nacionais que forman alianzas fr\u00e1xiles no Parlamento Europeo\u00bb, polo que ser\u00eda necesario que cristalice pronto un movemento paneuropeo de novo tipo, capaz de enfrontarse \u00e1 grande crise econ\u00f3mica, pol\u00edtica e social na que est\u00e1 Europa. De acordo coa an\u00e1lise do movemento, esta crise ameaza con desintegrar Europa e que ter\u00eda caracter\u00edsticas similares \u00e1 da Gran Depresi\u00f3n dos anos 30.\nHistoria.\nOrixes.\nO movemento presentouse publicamente o 9 de febreiro de 2016 no Volksb\u00fchne am Rosa-Luxemburg-Platz de Berl\u00edn. O lanzamento estaba inicialmente planificado para novembro de 2015, pero, segundo Yanis Varoufakis, os atentados de Par\u00eds do mesmo mes obrigaron a pospolo.\u200b O acto fundacional de Berl\u00edn contou cun discurso de Ada Colau, as\u00ed como coa participaci\u00f3n de Caroline Lucas, deputada no Parlamento Europeo polo Partido Verde de Inglaterra e Gales, representantes do movemento Blockupy de Alema\u00f1a, o partido Act\u00faa de Baltasar Garz\u00f3n e Federico Mayor Zaragoza e Miguel Urb\u00e1n Crespo, deputado no Parlamento Europeo de Podemos.\nA finais de xaneiro de 2019 DiEM25 chegou a un acordo coa plataforma espa\u00f1ola Act\u00faa para presentarse conxuntamente \u00e1s elecci\u00f3ns europeas baixo o paraugas da candidatura continental Primavera Europea ('European Spring').\nDesenvolvemento, cr\u00edtica e recepci\u00f3n.\nO lanzamento da iniciativa recibiu unha ampla cobertura na prensa internacional. Os principais medios europeos reflectiron nas s\u00faas reportaxes dos d\u00edas sucesivos tanto o potencial do movemento, como as principais contradici\u00f3ns \u00e1s que se enfronta. Varoufakis foi interpelado pola prensa sobre a relaci\u00f3n entre a s\u00faa iniciativa e as prostas que existen por parte doutros l\u00edderes da esquerda europea para enfrontar e xestionar a chamada \u00abcrise do neoliberalismo\u00bb. En particular, a posici\u00f3n de Oskar Lafontaine en Alema\u00f1a e Jean-Luc M\u00e9lenchon en Francia, partidarios dunha recuperaci\u00f3n de soberan\u00eda e dun retorno \u00e1s moedas nacionais, abandonando o euro. Respecto a esta cuesti\u00f3n, posiblemente a m\u00e1is conflitiva debido ao enfrontamento de posici\u00f3ns contarias dentro da propia esquerda europea, Varoufakis respondeu de maneira clara e un\u00edvoca que rexeita esa proposta. A \u00e9nfase do seu movemento est\u00e1 posta na repolitizaci\u00f3n de Europa como unidade e na democratizaci\u00f3n das s\u00faas instituci\u00f3ns como maneira de facer fronte \u00e1s tendencias de separaci\u00f3n, fragmentaci\u00f3n, competencia e illamento.\nNun artigo titulado \u00abVaroufakis' kleine Internationale gegen Kapitalismus\u00bb (en galego \"A pequena Internacional de Varoufakis contra o capitalismo\"), o peri\u00f3dico dereitista alem\u00e1n \"Die Welt\" sinalou que as posici\u00f3ns de Varoufakis \u00abesnaquizar\u00edan Europa en lugar de curala\u00bb. Nesta nova sobre o lanzamento de DiEM25, o xornal sinala que esta iniciativa ser\u00eda produto de que Varoufakis estar\u00eda \u00abamargado\u00bb polo rexeitamento das s\u00faas ideas, sendo incapaz de aceptar que os seus colegas non quixesen seguilo e, xa que a nivel nacional non puido imporse, chegou \u00e1 conclusi\u00f3n de que precisaba alianzas internacionais. Mentres en Hungr\u00eda ou Polonia os sectores conservadores apostan pola soberan\u00eda, Varoufakis estar\u00eda intentando formar unha alianza de toda Europa para defender unha pol\u00edtica de esquerda a nivel continental."}
{"id": "453394", "revid": "53322", "url": "https://gl.wikipedia.org/wiki?curid=453394", "title": "Democracia en Europa 2025", "text": ""}
{"id": "453395", "revid": "53322", "url": "https://gl.wikipedia.org/wiki?curid=453395", "title": "DiEM25", "text": ""}
{"id": "453399", "revid": "7596", "url": "https://gl.wikipedia.org/wiki?curid=453399", "title": "Ricardo I Orsini", "text": "Ricardo Orsini (en italiano: Riccardo Orsini), finado en 1303 ou 1304, foi o conde palatino de Cefalonia e Zante desde antes de 1260 at\u00e9 a s\u00faa morte en 1303/4, e tam\u00e9n capit\u00e1n xeneral de Corf\u00fa en 1286\u20131290, conde de Gravina en 1284\u20131291. Tam\u00e9n serviu como bail\u00edo anxevino no Principado de Acaia desde 1297 at\u00e9 1300.\nTraxectoria.\nXeralmente as\u00famese que Ricardo foi fillo de Mateo Orsini, conde palatino de Cefalonia e Zante, e unha filla do \"sebastocr\u00e1tor\" Xo\u00e1n Comneno Ducas. Con todo, dado o longo per\u00edodo entre o comezo do reinado de Mateo nos primeiros anos do s\u00e9culo XIII e a data testemu\u00f1ada da morte de Ricardo, \u00e9 prob\u00e1bel que outro personaxe fose posto entre Mateo e Ricardo, quizais o \u00abconde Teodoro\u00bb referido nun documento de 1264 (posibelmente o fillo de Mateo e o pai de Ricardo).\nNon est\u00e1 claro cando se converteu exactamente Ricardo en conde palatino. Non \u00e9 rexistrado especificamente polo seu nome nun documento at\u00e9 1264. Con todo, segundo o testemu\u00f1o do cronista Marino Sanudo o Vello, a\u00ednda era un menor de idade ao redor de 1262, cando Guillerme II de Villehardouin asumiu a rexencia do condado despois do seu regreso do seu cativerio bizantino. Alg\u00fans autores datan a s\u00faa ascensi\u00f3n xa en 1238, a data do \u00faltimo documento en referencia a Mateo Orsini, a mi\u00fado asumido como a data da s\u00faa morte. Se \u00e9 as\u00ed, Ricardo foi ent\u00f3n talvez o \u00abConde de Cefalonia\u00bb mencionado nun intento veneciano para formar unha alianza cos gobernantes francos de Grecia en axuda do asediado Imperio latino de Constantinopla.\nXa desde a \u00e9poca do seu pai, o conde palatino era un vasalo do Principado de Acaia, e a trav\u00e9s dela, despois do tratado de Viterbo, do Reino de N\u00e1poles. Nesta capacidade Ricardo tam\u00e9n ocupou o cargo de capit\u00e1n xeneral de Corf\u00fa e Butrinto na costa albanesa en 1286\u201390. En 1291/92, participou con 100 cabaleiros nunha campa\u00f1a para axudar ao gobernante de Epiro, Nic\u00e9foro I Comneno Ducas, contra os bizantinos que estaban a cercar Io\u00e1nnina, xunto con 400-500 cabaleiros aqueos baixo Nicolao III de Saint Omer. A cambio, Nic\u00e9foro enviou \u00e1 s\u00faa filla, Mar\u00eda, como ref\u00e9n a Cefalonia. Despois que os bizantinos foron repelidos, ela casou co fillo e herdeiro de Ricardo, Xo\u00e1n I Orsini. Isto espertou a indignaci\u00f3n de Nic\u00e9foro, quen non fora consultado, e que non se tranquilizou at\u00e9 1295, cando a xove parella chegou a vivir \u00e1 s\u00faa corte.\nDespois da morte do pr\u00edncipe de Acaia, Florent de Hainaut, a s\u00faa vi\u00fava, a princesa Isabel de Villehardouin nomeou a Ricardo para gobernar no seu lugar como bail\u00edo e retirouse ao castelo de Kalamata. O seu goberno parece ser pac\u00edfico no que respecta aos conflitos cos gregos bizantinos de Mistr\u00e1, pero o tema de sucesi\u00f3n permaneceu aberto xa que Isabel s\u00f3 ti\u00f1a unha filla, Matilde de Hainaut (nada en 1293). Por suxesti\u00f3n de Ricardo Orsini, a nova herdeira de Acaia comprometeuse co novo duque de Atenas, Guido II de la Roche. O seu matrimonio ocorreu en 1305. Ricardo mantivo o seu cargo at\u00e9 1300, cando foi substitu\u00eddo por Nicolao III de Saint Omer, a consello do chanceler Benxam\u00edn de Kalamata. Isto comezou un per\u00edodo de rivalidade entre Ricardo e Benxam\u00edn. En 1303, os amigos de Ricardo na corte convenceron ao novo pr\u00edncipe Filipe de Savoia para deter a Benxam\u00edn, quen foi liberado despois de pagar 20.000 \"hyperpyr\u00f3ns\" como rescate. Posteriormente, Benxam\u00edn ga\u00f1ouse a confianza do pr\u00edncipe, e obrigou a Ricardo a renunciar pola mesma suma a cambio da posesi\u00f3n da metade dunha vila, que regresou ao dominio principesco despois da morte de Ricardo.\nRicardo foi asasinado en 1303 ou 1304 por un dos seus propios cabaleiros, un home chamado Le\u00f3n.\nMatrimonio.\nRicardo casou d\u00faas veces: a s\u00faa primeira esposa \u00e9 desco\u00f1ecida, e a s\u00faa segunda foi Margarida de Villehardouin, irm\u00e1 da princesa Isabel. Do seu primeiro matrimonio, tivo catro fillos: un fillo, Xo\u00e1n I Orsini, e tres fillas. Todas as s\u00faas tres fillas casaron con membros da nobreza aquea: unha, Guillermina, casou co gran condestable Xo\u00e1n Chauderon, que morreu en 1294, e despois con Nicolao III de Saint Omer; a segunda casou con Xo\u00e1n de Durnay, bar\u00f3n de Gritzena; e a terceira casou con Enxelberto de Liederkerque, un sobri\u00f1o do pr\u00edncipe Florent de Hainaut, que sucedeu a Chauderon como condest\u00e1bel. Do seu segundo matrimonio, Ricardo tivo unha filla, que morreu de nena."}
{"id": "453406", "revid": "1131", "url": "https://gl.wikipedia.org/wiki?curid=453406", "title": "Mateo I Orsini", "text": "Mateo I Orsini, conde palatino de Cefalonia e Zante, era fillo de Ricardo Orsini e neto de Margaritone de Brindisi. No 1197 ao ser encarcerado o seu av\u00f3, o seu pai tomou as r\u00e9deas do poder en nome de Mateo I, e ao morrer Margaritone, cara ao 1203, herdou Cefalonia e Zante onde gobernou at\u00e9 1238.\nEn 1238 as noticias desaparecen e probabelmente morreu a\u00ednda novo, pero os Orsini permaneceron en posesi\u00f3n do feudo, pois en 1260 aparece como conde o fillo Ricardo I Orsini.\nProbabelmente do 1238 ao 1260 actuou como rexente deste fillo, a muller de Mateo I, Ana \u00c1nxela, filla do sebastocr\u00e1tor Xo\u00e1n I de Zoe Ducas (neta do emperador bizantino Isaac II Anxo)."}
{"id": "453445", "revid": "1131", "url": "https://gl.wikipedia.org/wiki?curid=453445", "title": "Santiago de la Ribera", "text": "Santiago de la Ribera \u00e9 a pedan\u00eda m\u00e1is poboada do municipio de San Javier, na Rexi\u00f3n de Murcia. Ti\u00f1a 9.708 habitantes en 2018.\nAo norte, limita coas pedan\u00edas de Lo Pag\u00e1n e Los S\u00e1ez, pertencentes ao municipio de San Pedro del Pinatar e ao sur con Los Narejos, do municipio de Los Alc\u00e1zares. Polo leste limita co Mar Menor, e polo oeste, co casco urbano de San Javier e a pedan\u00eda de La Calavera.\nF\u00f3ra do casco urbano at\u00f3pase a Academia Xeral do Aire (AGA) xunto co Aeroporto de Murcia-San Javier. Conta con 4\u00a0km de praia, entre ellas as do Castillico, Barnuevo e Col\u00f3n, certificadas coa Q de Calidade Tur\u00edstica."}
{"id": "453507", "revid": "98629", "url": "https://gl.wikipedia.org/wiki?curid=453507", "title": "Christkind", "text": "O Christkind (\"Cristo Neno\") \u00e9 o personaxe lendario que segundo a cultura alem\u00e1 trae agasallos aos nenos na noite do 24 ao 25 de decembro. \u00c9 unha figura posterior a San Nicolao, creada coa Reforma protestante de 1535 onde Lutero impuxo a figura do mesmo neno Xes\u00fas como encargado de outorgar milagrosamente agasallos e unha \u00e1rbore decorada entre os nenos protestantes durante a noite de Nadal, en base \u00e1 crenza de que s\u00f3 Deus \u00e9 capaz de outorgar a salvaci\u00f3n, por medio da s\u00faa graza; a intercesi\u00f3n do papa, a Virxe Mar\u00eda ou os Santos \u00e9 in\u00fatil, de a\u00ed o rexeitamento ao seu culto e imaxe.\nFigura.\nO Christkind \u00e9 a representaci\u00f3n de Xesucristo como un meni\u00f1o louro, con \u00e1s de anxo e vestido branco, que baixa \u00e1s casas dos nenos durante a noite a deixar agasallos. No entando desde que os anxos de todo tipo dentro da tradici\u00f3n europea foron representados comunmente por mulleres, non s\u00f3 homes, o Christkind tam\u00e9n adoptou unha aparencia feminina. Esta \u00e9 a raz\u00f3n pola cal hoxe en d\u00eda unha actriz \u00e9 a encargada de representar ao Christkind na apertura do mercado de Nadal de N\u00fcrnberg. As\u00ed mesmo \u00e9 com\u00fan a denominaci\u00f3n popular de Christkind a todos os nenos nados no 24 de decembro.\nVeneraci\u00f3n.\nEsta figura \u00e9 venerada no Leste de Europa baixos os nomes de \"Je\u017e\u00ed\u0161ek\" en Chequia, \"Je\u017ei\u0161ko\" en Eslovaquia e \"J\u00e9zuska\" en Hungr\u00eda . Na \u00e9poca sovi\u00e9tica iniciouse unha campa\u00f1a para intentar desbancar a popularidade do Christkind en todas as s\u00faas formas polo T\u00e9lap\u00f3, deidade eslava. A tradici\u00f3n segue a ser a m\u00e1is popular en Alema\u00f1a, e nos pa\u00edses da Europa Central pr\u00f3ximos a s\u00faa \u00f3rbita cultural como Liechtenstein, Su\u00edza e Austria. Na Rep\u00fablica de Alema\u00f1a a s\u00faa constante celebraci\u00f3n estendeu o uso do termo para referirse como Christkind tam\u00e9n aos tradicionais mercados do Nadal do sur do pa\u00eds. Nunha paradoxal evoluci\u00f3n da celebraci\u00f3n o Christkind goza de boa sa\u00fade na actualidade nos estados federados cat\u00f3licos do sur, perante a un retroceso na figura nos estados protestantes do norte en favor da publicidade a Santa Claus recibida desde os pa\u00edses anglosax\u00f3ns.. Na cat\u00f3lica Austria a tradici\u00f3n chegou arredor de 1870 reemplazando \u00e1 propia, consistente en antigas ofrendas aos esp\u00edritos gardi\u00e1n das casas.. Na actualidade \u00e9 motivo de debate entre cristi\u00e1ns e laicos no pa\u00eds situando ao Christkind como salvagarda dos valores m\u00e1is cristi\u00e1ns .\nRec\u00f3llese as denominaci\u00f3ns de \"Menino Jesus de Natal\" en Portugal, \"El ni\u00f1o Jes\u00fas\" en Colombia e \"Le petit Jesus\" na Francia."}
{"id": "453528", "revid": "25871", "url": "https://gl.wikipedia.org/wiki?curid=453528", "title": "M\u00e1s Madrid", "text": "M\u00e1s Madrid \u00e9 unha plataforma pol\u00edtica madrile\u00f1a de esquerdas impulsada pola actual alcaldesa da cidade Manuela Carmena.\nHistoria.\nEn setembro de 2018 a alcaldesa de Madrid Manuela Carmena anunciou as s\u00faas intenciones de presentarse \u00e1 relecci\u00f3n nas elecci\u00f3ns municipais de 2019 cunha nova plataforma pol\u00edtica, diferente a de Ahora Madrid, o partido pol\u00edtico \"instrumental\" co cal cocorrera \u00e1s elecci\u00f3ns de 2015.\u200b A mediados de novembro, os concelleiros de Ahora Madrid con militancia en Podemos Rita Maestre, Jos\u00e9 Manuel Calvo, Jorge Garc\u00eda Casta\u00f1o, Marta G\u00f3mez, Esther G\u00f3mez e Paco P\u00e9rez anunciaron que non participar\u00edan nas primarias de Podemos e manifestaron a s\u00faa intenci\u00f3n de presentarse \u00e1s primarias da plataforma de Manuela Carmena, o que causou a s\u00faa suspensi\u00f3n cautelar de militancia no partido.\nO 22 de novembro de 2018 a plataforma de Carmena presentouse formalmente, co nome definitivo de \"M\u00e1s Madrid\". Nesta presentaci\u00f3n anunciouse que a campa\u00f1a electoral da plataforma financiarase con \"microcr\u00e9ditos\" e que na candidatura non haber\u00eda \"cuotas\" para partidos.\u200b En xaneiro de 2019, \u00cd\u00f1igo Errej\u00f3n, at\u00e9 ent\u00f3n primeiro de lista oficioso de Podemos nas elecci\u00f3ns auton\u00f3micas de 2019, anunciou nunha carta conxunta con Manuela Carmena a s\u00faa intenci\u00f3n de presentarse como candidato para esas elecci\u00f3ns dentro da plataforma de M\u00e1s Madrid, anunci\u00e1ndose na propia carta a intenci\u00f3n de celebrar de primarias en febreiro. O anuncio xerou unha grave crise en Podemos; o secretario xeral do partido Pablo Iglesias Turri\u00f3n desautorizou a iniciativa de \u00cd\u00f1igo Errej\u00f3n cunha carta, na que declarou que consideraba a iniciativa do seu excandidato como allea \u00e1 ruta marcada polos inscritos do partido. Esta crise causou a dimisi\u00f3n de \u00cd\u00f1igo Errej\u00f3n como deputado e de Ram\u00f3n Espinar como secretario xeral de Podemos na Comunidade de Madrid."}
{"id": "453550", "revid": "85894", "url": "https://gl.wikipedia.org/wiki?curid=453550", "title": "LIVRE", "text": "LIVRE \u00e9 un partido pol\u00edtico portugu\u00e9s. Os seus principios fundadores son o universalismo, liberdade, igualdade, solidariedade, socialismo, ecolox\u00eda e o europe\u00edsmo. O seu s\u00edmbolo \u00e9 un pampullo. Foi legalizado, coa designaci\u00f3n LIVRE e a sigla L, polo Tribunal Constitucional o 19 de marzo de 2014.\nOrganizaci\u00f3n interna.\nGrupo de Contacto.\nO Grupo de Contacto \u00e9 o \u00f3rgano executivo do partido, o portavoz \u00e9 escollido entre os seus 15 membros. Fan parte del na actualidade:\nAsemblea.\n\u00d3rgano m\u00e1ximo entre Congressos e \u00e9 escollida uninominalmente. Re\u00fanese trimestralmente, ou m\u00e1is, para avaliar as decisi\u00f3ns do Grupo de Contacto e votar documentos pol\u00edticos. Fan parte dela na actualidade:\nC\u00edrculos tematicos.\nOs C\u00edrculos Tem\u00e1ticos do LIVRE promoven o debate de ideas entre os membros e partidarios de LIVRE, e os cidad\u00e1ns en xeral. Hai 4 c\u00edrculos tematicos:\nHistoria.\nO partido naceu en 2013, a consecuencia do \"Manifesto para uma Esquerda Livre\", subscrito por miles de portugueses, e que promoveu unha serie de encontros polo pa\u00eds. Outro momento clave foi o Congresso Fundador, nos d\u00edas 31 de xaneiro e 1 de febreiro de 2014, no Porto.\nLigaz\u00f3ns externas.\nP\u00e1xina oficial "}
{"id": "453555", "revid": "5863", "url": "https://gl.wikipedia.org/wiki?curid=453555", "title": "Universidad Nacional de la Plata", "text": ""}
{"id": "453556", "revid": "5863", "url": "https://gl.wikipedia.org/wiki?curid=453556", "title": "Vicens Vives", "text": ""}
{"id": "453557", "revid": "85894", "url": "https://gl.wikipedia.org/wiki?curid=453557", "title": "Guillermo Santos Caride", "text": "Guillermo Santos Caride, co\u00f1ecido como Quique, nado en Lavadores en 1913 e finado en Vigo o 15 de decembro de 1941, foi un guerrilleiro antifranquista galego.\nTraxectoria.\nFundidor domiciliado no barrio de Naya de Lavadores. Co golpe de Estado do 18 de xullo de 1936 foi chamado a filas e desertou e estivo fuxido. Reclamado por requisitoria en xu\u00f1o de 1937 xunto con Roberto Oya Alonso, \u00c1lvaro Ballesteros Est\u00e9vez, Eugenio Gonz\u00e1lez Fern\u00e1ndez, Abraham Lloriente S\u00e1nchez, Ferm\u00edn Pais Alonso e outros veci\u00f1os de Lavadores fuxidos, foi declarado en rebeld\u00eda. Membro do grupo de Jos\u00e9 Garc\u00eda Morales e o seu irm\u00e1n. O seu irm\u00e1n Jaime Santos Caride, de 15 anos, morreu nun enfrontamento coa Garda Civil o 10 de febreiro de 1938. Presentouse en 1939 ante o gobernador civil de Pontevedra Manuel G\u00f3mez Cantos. Volveu ao monte ante o temor a ser detido. En xullo de 1940 foi procesado por atraco e roubo con Amador Garc\u00eda Coco e Manuel Rodr\u00edguez Fern\u00e1ndez. Decidiu vender aos seus antigos compa\u00f1eiros, caendo pola s\u00faa delaci\u00f3n Julio Guill\u00e9n Biel e Jes\u00fas Lago Gonz\u00e1lez. A pesar diso foi xulgado en Vigo por rebeli\u00f3n militar e condenado a pena de morte. Foi fusilado no castelo do Castro de Vigo o 15 de decembro de 1941."}
{"id": "453558", "revid": "1888", "url": "https://gl.wikipedia.org/wiki?curid=453558", "title": "Juan Salgado Riveiro", "text": " \nJuan Salgado Riveiro, co\u00f1ecido como Juan, nado nas Casas dos Montes (O\u00edmbra) e finado en Cambedo o 21 de decembro de 1946, foi un guerrilleiro antifranquista galego.\nTraxectoria.\nNado nunha familia de m\u00fasicos, tocaba o cornet\u00edn. Anarquista. Membro do grupo guerrilleiro de Mario Rodr\u00edguez Losada. Despois encabezou un grupo duns trinta guerrilleiros que loitaron na raia galaico portuguesa. Formou parte do grupo de Demetrio Garc\u00eda \u00c1lvarez, do que foi lugartenente. Foi sorprendido cando estaba agochado na casa dunha familia de Cambedo o 21 de decembro de 1946 na batalla de Cambedo. Ao fuxir para as Casas dos Montes foi ferido; intentou retornar a Cambedo pero foi abatido polos axentes portugueses. O seu cad\u00e1ver foi exposto no cemiterio de Chaves."}
{"id": "453559", "revid": "85894", "url": "https://gl.wikipedia.org/wiki?curid=453559", "title": "\u00c1lvaro Ballesteros Est\u00e9vez", "text": "\u00c1lvaro Ballesteros Est\u00e9vez, co\u00f1ecido como Barbas, nado en Vigo e finado en Becerreira (Cabral, Vigo) o 2 de abril de 1938, foi un panadeiro e guerrilleiro antifranquista galego.\nTraxectoria.\nPanadeiro na Traves\u00eda Ceboleira do Calvario, en Lavadores. Co golpe de Estado do 18 de xullo de 1936 fuxiu ao monte. Reclamado por requisitoria en xu\u00f1o de 1937 xunto con Roberto Oya Alonso, Guillermo Santos Caride, Eugenio Gonz\u00e1lez Fern\u00e1ndez, Abraham Lloriente S\u00e1nchez, Ferm\u00edn Pais Alonso e outros veci\u00f1os de Lavadores fuxidos. e xulgado en Vigo por rebeli\u00f3n militar, foi declarado en rebeld\u00eda. Foi abatido nun monte en Becerreira o 2 de abril de 1938 xunto con Eduardo Araujo Conde nun enfrontamento cun destacamento falanxista da parroquia de Cabral. Como causa da morte figura \"por disparos en colisi\u00f3n con la fuerza p\u00fablica\"."}
{"id": "453560", "revid": "89787", "url": "https://gl.wikipedia.org/wiki?curid=453560", "title": "Enrique Ferreir\u00f3s Candamo", "text": "Enrique Ferreir\u00f3s Candamo, co\u00f1ecido como Gumersindo e Moreno, nado en Muros en 1921 e finado en Frades en agosto de 1947, foi guerrilleiro antifranquista galego.\nTraxectoria.\nFillo de Eladio Ferreir\u00f3s Canosa e Mar\u00eda Candamo Fern\u00e1ndez. O seu pai, sarxento de carabineiros no Grove, foi detido logo do golpe de Estado do 18 de xullo de 1936. Entre 1937 e 1940 intentou, xunto con outros mozos fillos de represaliados, asaltar os c\u00e1rceres nos que foi entrando o pai. En 1940 buscou traballo na Coru\u00f1a. Militante do PCE, era membro da c\u00e9lula do Grupo de Autom\u00f3biles da Coru\u00f1a, onde traballaba como mec\u00e1nico. En 1946 actuaba na c\u00e9lula de Jos\u00e9 G\u00f3mez Gayoso, sendo responsable de colocar a bandeira da Rep\u00fablica en varios lugares de Coru\u00f1a, polo que foi denunciado. Escapou da ca\u00edda de maio de 1946 cunha orde de captura. Pasou \u00e1 clandestinidade e integrouse na guerrilla. Foi ferido cando a Garda Civil atacou en xu\u00f1o de 1946 un grupo de guerrilleiros entre os que estaban Pedro Rodr\u00edguez G\u00f3mez, Jos\u00e9 Blanco N\u00fa\u00f1ez, Jos\u00e9 Santiago Temprano e Antonio Recouso Boquete, pola delaci\u00f3n do infiltrado Claudio D\u00edaz Milia na Chousa de Urzal, lugar de Cesta\u00f1os, parroquia de Parada (Ordes). Ao ser ascendido Manuel Ponte a m\u00e1ximo responsable da IV Agrupaci\u00f3n do Ex\u00e9rcito Guerrilleiro de Galicia, Ferreir\u00f3s pasou a controlar o destacamento Del R\u00edo Botana. Logo da ca\u00edda de Avelino Rivas Pombo en maio de 1947, trasladouse a este destacamento, e despois comprobouse que manti\u00f1a correspondencia con altos mando do ex\u00e9rcito na Coru\u00f1a. Isto, unido a ca\u00eddas de puntos de apoio nos que se sospeitaba a s\u00faa responsabilidade, fixo que os responsables do Ex\u00e9rcito Guerrilleiro e da IV Agrupaci\u00f3n, Antonio Seoane, Emilio P\u00e9rez Vilari\u00f1o e Francisco Rey Balb\u00eds nunha reuni\u00f3n celebrada en Mugardos en xullo de 1947, tomaran a decisi\u00f3n de fusilalo. Foi asasinado nos montes de Frades en agosto de 1947. A finais dese mesmo mes aparece unha requisitoria do Xulgado Militar de Santiago de Compostela reclamando a s\u00faa presentaci\u00f3n polo delito de asalto a man armada.\nO Xulgado Especial de Accidentes Ferroviarios da Oitava Rexi\u00f3n Militar publicou en outubro de 1948 unha requisitoria contra el e Jos\u00e9 Mar\u00eda D\u00edaz Pan, Emilio Claudio D\u00edaz, Francisco Rey Balb\u00eds, Jos\u00e9 Remui\u00f1\u00e1n Barreiro, Jos\u00e9 Pedreira de la Iglesia, Jos\u00e9 Blanco N\u00fa\u00f1ez, Jes\u00fas Valeiro G\u00f3mez, Jos\u00e9 Antonio Corti\u00f1as Blas e Antonio L\u00f3pez Arias."}
{"id": "453561", "revid": "98629", "url": "https://gl.wikipedia.org/wiki?curid=453561", "title": "Anjar", "text": "Anjar ( / ALA-LC: \"\u2018Anjar\"; , que significa \"irresoluto ou r\u00edo que corre\"), tam\u00e9n co\u00f1ecido como Haoush Mousa ( / \"\u1e24awsh M\u016bs\u00e1\"), situado no val do Bekaa. A poboaci\u00f3n \u00e9 de 2.400 habitantes, composto case por completo de Armenios. A superficie total \u00e9 de vinte quil\u00f3metros cadrados. No ver\u00e1n, a poboaci\u00f3n chega a 3.500 habitantes, cando os membros da di\u00e1spora armenia regresan de visita.\nHistoria.\nO establecemento da cidade atrib\u00faese normalmente ao califa omeia al-Walid I a comezos do s\u00e9culo VIII como palacio-cidade. No entanto, o historiador Jere L. Bacharach afirma que foi o fillo de Al Walid, al-Abbas, o responsable da fundaci\u00f3n de Anjar no ano 714 d.C., citando ao cronista bizantino grego Te\u00f3fanes o Confesor, que rexistrou que al-Abbas constru\u00edu a cidade.\nDespois de ser abandonada en anos posteriores, Anjar foi reasentado en 1939 con varios miles de refuxiados armenios da \u00e1rea de Musa Dagh. Os seus barrios te\u00f1en o nome das seis aldeas de Musa Dagh: Haji Habibli, Kebusiyeh, Vakif, Kheder Bek, Yoghunoluk e Bitias. O Ex\u00e9rcito de Siria elixiu Anjar como unha das s\u00faas principais bases militares no Val de Beqaa e na sede dos seus servizos de intelixencia.\nAntig\u00fcidades de Anjar.\nAnteriormente co\u00f1ecida como Gerrha, unha fortaleza constru\u00edda polo Califa Al-Walid ibn Abdel Malek no s\u00e9culo VIII, o sitio foi posteriormente abandonado, deixando unha serie de ru\u00ednas ben conservadas. O nome actual deriva do \u00e1rabe \"Ayn Gerrha\" ou \"fonte de Gerrha\". As ru\u00ednas exclusivamente omeias reco\u00f1ec\u00e9ronse como Patrimonio da Humanidade.\nAs ru\u00ednas da cidade abranguen 114.000 metros cadrados e est\u00e1n rodeadas de grandes e fortificados muros de pedra de m\u00e1is de dous metros de espesor e sete metros de altura. O dese\u00f1o urbano rectangular de 370 m por 310 m est\u00e1 baseado na planificaci\u00f3n e arquitectura da cidade romana con pedras prestadas dos bizantinos. D\u00faas grandes avenidas, o Cardo maximus, que vai de norte a sur, e o Decumanus Maximus, que vai de leste a oeste, dividen a cidade en catro cuadrantes. As d\u00faas avenidas principais, decoradas con columnas e flanqueadas por preto de 600 tendas, se cruzan baixo un tetr\u00e1pilo. Os plintos, \u00e1rbores e capiteis do tetr\u00e1pilo son spolia reutilizados no per\u00edodo omeia. As r\u00faas m\u00e1is pequenas subdividen a metade occidental da cidade en barrios de diferente tama\u00f1o.\nMonumentos principais:\nOs numerosos fragmentos de frisos con motivos vexetais, figurativos e xeom\u00e9tricos demostran que houbo ricos edificios decorados."}
{"id": "453562", "revid": "89787", "url": "https://gl.wikipedia.org/wiki?curid=453562", "title": "Sister Nancy", "text": " Sister Nancy, tam\u00e9n co\u00f1ecida como Muma Nancy, nada co nome Ophlin Russell-Myers en Kingston, Xamaica o 2 de xaneiro de 1962, \u00e9 unha DJ de dancehall e cantante de reggae. \u00c9 co\u00f1ecida como a primeira muller DJ dancehall e foi descrita por ser \"durante m\u00e1is de dous d\u00e9cadas a voz feminina dominante\" no campo do dancehall. Unha das s\u00faas canci\u00f3ns m\u00e1is famosas \u00e9 \"Bam Bam\", declarada como \"famoso himno de reggae\" pola BBC e un \"cl\u00e1sico\" por \"The Observer\"."}
{"id": "453567", "revid": "89787", "url": "https://gl.wikipedia.org/wiki?curid=453567", "title": "Maija Isola", "text": "Maija Sofia Isola, nada en Riihim\u00e4ki o 15 de marzo de 1927 e finada na mesma cidade o 3 de marzo de 2001, foi unha dese\u00f1adora t\u00e9xtil finlandesa, creadora de m\u00e1is de 500 dese\u00f1os, inclu\u00eddo \"Unikko\" (Papoula). Os seus atrevidos e coloridos dese\u00f1os fixeron famosa a compa\u00f1\u00eda de mobiliario e dese\u00f1o Marimekko na d\u00e9cada de 1960. Tam\u00e9n fixo carreira como artista visual.\nIsola expuxo en toda Europa, inclu\u00edndo a Exposici\u00f3n Mundial de Bruxelas e \"Triennale\" de Mil\u00e1n, as\u00ed como nos Estados Unidos. As retrospectivas do seu traballo foron expostas no Museo do Dese\u00f1o de Helsinqui, o Victoria and Albert Museum de Londres, o Museo do Dese\u00f1o de Copenhague, o Museo Etnogr\u00e1fico Esloveno de Liubliana e o Minneapolis Institute of Arts. Os seus dese\u00f1os seguen a venderse en Marimekko.\nViviu e traballou a maior parte da s\u00faa vida en Finlandia, mais pasou alg\u00fans anos en Francia, Alxeria e os Estados Unidos. Casou tres veces, e a s\u00faa filla Kristina Isola tam\u00e9n se converteu en dese\u00f1adora de Marimekko, durante un tempo colaborando con Maija. A s\u00faa neta Emma tam\u00e9n dese\u00f1a para a compa\u00f1\u00eda finlandesa.\nTraxectoria.\nPrimeiros anos.\nIsola foi a menor das tres fillas de Mauno e Toini Isola. Mauno era un granxeiro que escribiu letras de canci\u00f3ns, inclu\u00edda unha popular panxoli\u00f1a. As nenas viv\u00edan na granxa familiar e axudaban co traballo agr\u00edcola no ver\u00e1n. Fac\u00edan bonecas de papel con vestidos elegantes para a s\u00faa casa de bonecas artesanal, que ti\u00f1a elaborados decorados interiores.\nIsola estudou pintura na Escola Central de Artes Industriais de Helsinqui. En 1945, cando a segunda guerra mundial (coa loita entre Finlandia e o seu veci\u00f1o, Rusia) chegou \u00e1 s\u00faa fin, a s\u00faa vida mudou radicalmente: seu pai morreu, e quedou embarazada. O 22 de xullo de 1945 casou co artista comercial Georg Leander; a s\u00faa filla Kristina naceu en xaneiro de 1946.\nEn 1948, foi a Oslo, onde visitou a exposici\u00f3n de Van Gogh e viu as pinturas de Edvard Munch. Inspirouse por unha exposici\u00f3n de potas da antig\u00fcidade cl\u00e1sica no Museo de Artesan\u00eda e Dese\u00f1o de Oslo para crear a s\u00faa impresi\u00f3n \"Amfora\" (\u00c1nfora). O matrimonio con Leander non durou moito, e en 1949 viaxou por Europa co pintor Jaakko (\"Jaska\") Somersalo, que se converter\u00eda no seu segundo marido. El ensinoulle a t\u00e9cnica da xilograf\u00eda e animouna a pintar. Divorci\u00e1ronse en 1955.\nMarimekko.\nEn 1949, sendo a\u00ednda estudante, a fundadora de Marimekko, Armi Ratia, fixouse nela por obras como \"Amfora\" (\u00c1nfora). Ratia contratou a Isola para traballar en Printex, a precursora de Marimekko. Converteuse na principal dese\u00f1adora t\u00e9xtil de Marimekko, creando entre oito e dez padr\u00f3ns cada ano.\nEntre 1957 e 1963 realizou a s\u00faa primeira serie de obras sobre un \u00fanico tema, \"Luonto\" (Natureza). Consist\u00eda en 30 dese\u00f1os baseados en plantas planchadas pola s\u00faa filla Kristina, a partir dos 11 anos. En 1958, comezou outra serie, \"Ornamentti\" (Ornamento), baseada na arte popular eslava. Tam\u00e9n constaba de 30 dese\u00f1os, e f\u00edxoa famosa.\nEn 1959 casou co xu\u00edz Jorma Tissari. Era un rico amante da arte cunha espazosa casa no centro de Helsinqui. Cando Isola quer\u00eda unha maior liberdade creativa do control de Ratia, el negociou un novo contrato con Marimekko para ela, permit\u00edndolle traballar ao seu xeito.\nA colaboraci\u00f3n entre Isola e Ratia era un \u00abinfrecuente xogo de poder creativo\u00bb caracterizado pola \u00abvitalidade e a inventiva\u00bb en lugar dun entendemento harmonioso. O ton disto estableceuse cando, en 1964, Isola \u00abprovocativamente\u00bb desafiou a afirmaci\u00f3n de Ratia de que odiaba os padr\u00f3ns florais, configurando o estilo da compa\u00f1\u00eda pintando o famoso padr\u00f3n \"Unikko\" (Papoula) en rosa, vermello e negro sobre branco; o padr\u00f3n estivo en produci\u00f3n dende ent\u00f3n. Foi un dos oito dese\u00f1os florais que Ratia elixiu do portapapeis de Isola nese per\u00edodo.\nDe 1965 a 1967, Isola traballou no tema do Sol e o mar, creando cando menos nove dese\u00f1os empregados por Marimekko, inclu\u00eddos \"Albatrossi\" (Albatros), \"Meduusa\" (Medusa) e \"Osteri\" (Ostra). Os seus padr\u00f3ns xa estaban a ser amplamente reproducidos. Para facilitar este proceso e reproducilos de xeito preciso, Isola mantivo un conxunto de \u00ablibros de padr\u00f3ns\u00bb. Estes libros eran libros de exercicios manuscritos que conti\u00f1an detalles precisos das repetici\u00f3ns dos padr\u00f3ns. Cada un, como o seu \"Lovelovelove\" de 1968, foi pintado a escala nunha p\u00e1xina do libro de padr\u00f3ns, coloreado, e con anotaci\u00f3ns dos nomes das cores empregadas. Os libros tam\u00e9n rexistraron o tama\u00f1o da repetici\u00f3n real e indicaci\u00f3ns para a impresi\u00f3n. Os libros continuaron a ser empregados como gu\u00edas de produci\u00f3n nas d\u00e9cadas posteriores \u00e1 s\u00faa morte.\nEn 1970 viaxou soa a Par\u00eds para escapar dos seus compromisos matrimoniais e familiares. Al\u00f3 tivo unha aventura amorosa co exipt\u00f3logo Ahmed Al-Haggagi. El animouna a traballar en padr\u00f3ns \u00e1rabes, bosquexando para ela a base do seu \"Poppy\". Os seus padr\u00f3ns de inspiraci\u00f3n \u00e1rabe deste per\u00edodo incl\u00faen \"Kungatar\", \"Naamio\", \"Sadunkertoja\", \"Tumma\", e \"V\u00e4lly\". En 1971 separouse de Tissari, ao darse conta de que prefer\u00eda vivir soa. Pasou tres anos en Alxeria, onde tivo un amante chamado Muhamed.\nEn 1974, Isola dese\u00f1ou o popular padr\u00f3n \"Primavera\", que consist\u00eda en estilizadas flores de cal\u00e9ndula; desde aquela foi impreso en moitas cores diferentes para manteis, pratos e outros artigos. En 1976 regresou a Par\u00eds, traballando con Al-Haggagi nunha serie de gravados de inspiraci\u00f3n exipcia entre os que se incl\u00faen \"Niili\" (Nilo), \"Nubia\", e \"Papyrus\". O ano seguinte acompa\u00f1ou a Al-Haggagi a Boone (Carolina do Norte, Estados Unidos) onde el era profesor. Pasou o ano pintando, cami\u00f1ando e facendo ioga, inspirada pola paisaxe dos Apalaches, que segundo ela lle lembraba a s\u00faa cidade natal, Riihim\u00e4ki. Realizou alg\u00fans dese\u00f1os, mais resultoulle dif\u00edcil vendelos no mercado estadounidense, xa que hab\u00eda poucas f\u00e1bricas que puidesen imprimir teas de acordo coas s\u00faas especificaci\u00f3ns.\nEn 1979, ao regresar a Finlandia, 160 das s\u00faas obras, inclu\u00edndo pinturas e bosquexos pero non os seus dese\u00f1os impresos, exhib\u00edronse nunha exposici\u00f3n retrospectiva nunha galer\u00eda de Helsinqui.\nDende 1980 a 1987 Isola dese\u00f1ou patr\u00f3ns para Marimekko conxuntamente (ambos os nomes aparecen no bordo de cada impresi\u00f3n) coa s\u00faa filla, Kristina; traballaron nos seus propios estudios, en inverno en Helsinqui, en ver\u00e1n en Kaunism\u00e4ki. Kristina converteuse nunha das principais dese\u00f1adoras de Marimekko; un\u00edrase a Marimekko cando ti\u00f1a 18 anos. Durante os seus 40 anos de carreira en Marimekko, Maija Isola creou unha cifra \u00ababraiante\u00bb de 500 impresi\u00f3ns para a compa\u00f1\u00eda. Entre as m\u00e1is co\u00f1ecidas figuran \"Kivet\" (Pedras) e \"Kaivo\" (Ben); seguen a venderse no s\u00e9culo XXI.\nRetiro.\nDende 1987, cando se xubilou, Isola traballou na pintura en lugar de en t\u00e9xtiles, ata a s\u00faa morte o 3 de marzo de 2001. Os seus dese\u00f1os, e Marimekko, entraron en declive. En 1991, a nova directora de Marimekko, Kirsti Paakkanen relanzou con \u00e9xito o dese\u00f1o \"Fandango\" de Isola, mais non foi ata finais da d\u00e9cada de 1990 cando Marimekko volveu ser amplamente popular. Os seus \u00e9xitos renovados estiveron baseados nos padr\u00f3ns \"cl\u00e1sicos\" de Isola das d\u00e9cadas de 1950 e 1960.\nRecepci\u00f3n.\nSegundo FinnStyle, Isola foi \u00abindiscutiblemente a m\u00e1is famosa dese\u00f1adora t\u00e9xtil que existiu en Marimekko\u00bb, e \u00abcreou m\u00e1is de 500 impresi\u00f3ns durante o seu longo e colorido traballo\u00bb. A s\u00faa obra permitiu \u00e1 empresa converterse nunha l\u00edder mundial de creaci\u00f3n de tendencias de moda.\nIvar Ekman, escribindo en \"The New York Times\", cita Marianne Aav, directora do Museo do Dese\u00f1o de Helsinqui: \u00abO que entendemos como estilo Marimekko bas\u00e9ase en gran medida no que Maija Isola estaba a facer\u00bb. Ekman comenta \u00abA gama de impresi\u00f3ns que produciu Isola para Marimekko \u00e9 asombrosa\u00bb, xa que os padr\u00f3ns abarcan o \u00abminimalismo xeom\u00e9trico\u00bb, \u00abnaturalismo atenuado\u00bb e \u00abexplosi\u00f3n de cores\u00bb.\nMarion Hume, escribindo en \"Time Magazine\", explica que Isola \u00abfoi capaz de crear un rango asombroso, dende a intricada e folcl\u00f3rica \"Ananas\" (1962) \u2014que se mant\u00e9n como un dos dese\u00f1os m\u00e1is populares para o mercado nacional\u2014 ata a radicalmente simple, dramaticamente ampliada e asim\u00e9trica \"Unikko\" (1964), orixinalmente en vermello e azul, que pode que sexa unha das impresi\u00f3ns m\u00e1is reco\u00f1ecidas na terra\u00bb.\nSegundo Tamsin Blanchard, en \"The Observer\", \u00abOs dese\u00f1os de Maija Isola \u2013 unha das dese\u00f1adoras [m\u00e1is] orixinais e antigas da compa\u00f1\u00eda - superaron a proba do tempo\u00bb. Blanchard describe como \u00abatemporal\u00bb o dese\u00f1o de Isola de 1972 \"Wind\" \u00abcoas s\u00faas siluetas de esqueletos de \u00e1rbores org\u00e1nicas\u00bb, o seu \"Putinotko\" de 1957 \"impresi\u00f3n puntiaguda en branco e negro\u00bb, o seu \"Melooni\" de 1963 e o seu \"Stones\" de 1956.\nHannah Booth, escribindo en \"The Guardian\", explica que a fundadora de Marimekko, Armi Ratia, \u00abrecrutou Maija Isola, a primeira e m\u00e1is importante de moitas novas dese\u00f1adoras, para crear impresi\u00f3ns orixinais\u00bb. Ela describe Isola como pouco convencional, deixando a s\u00faa filla Kristina \u00abpara medrar coa s\u00faa avoa para poder viaxar polo mundo e atopar inspiraci\u00f3n para os seus t\u00e9xtiles\u00bb. Booth cita a novelista finlandesa Kaari Utrio dicindo que Isola era \u00abunha personaxe perigosamente orixinal\u00bb; ela \u00abpertenc\u00eda a unha xeraci\u00f3n pioneira\u00bb que permit\u00eda \u00e1s mulleres novas moverse libremente polas artes.\nLesley Jackson, nun cap\u00edtulo titulado \"Op, Pop, and Psychedelia\", escribe que \u00abdende Finlandia a exuberante Marimekko que o conquista todo irrumpiu na escena internacional\u00bb na d\u00e9cada de 1960; ela ilustra isto cun padr\u00f3n de Vuokko Nurmesniemi, e tres de \u2013 \"Lokki\", \"Melooni\", e o inevitable \"Unikko\".\nDe \"Lokki\", Jackson escribe que \u00abIsola revolucionou o dese\u00f1o co seus padr\u00f3ns simples, audaces e planos, impresos a unha escala dram\u00e1tica. O dese\u00f1o, cuxo t\u00edtulo significa \"Gaivota\", evoca o mecer das ondas e o aleteo das \u00e1s dos paxaros\u00bb. Do famoso \"Unikko\", Jackson sinala: \u00abEste padr\u00f3n enorme de estoupido de amapoulas encarna a confianza no dese\u00f1o desenfrenado de mediados da d\u00e9cada de 1960, e presinte a exaltaci\u00f3n e as cores candentes da era \"flower power\"\u00bb.\nHanna-Liisa Ylipoti apunta que \u00abOs temas de moitos dese\u00f1os de Marimekko son tam\u00e9n moi finlandeses, retratando a natureza finlandesa. Por exemplo, Maija Isola creou os seus [series] dese\u00f1os \"Luonto\" (Natureza) empregando esp\u00e9cimes reais de plantas\u00bb.\nLegado.\nAav sinalou que \u00aba medida que o s\u00e9culo XXI avanza, Marimekko est\u00e1 a experimentar un rexurdimento do interese e o aprecio, un aut\u00e9ntico rexurdimento. O padr\u00f3n \"Unikko\" de Maija Isola, dese\u00f1ado hai case corenta anos, florece como nunca antes\u00bb.\nEn 2011, Marimekko voou un globo aerost\u00e1tico decorado cunha versi\u00f3n enorme de \"Unikko\" por riba de Helsinqui, demostrando que o padr\u00f3n segue a ser ic\u00f3nico case medio s\u00e9culo despois. A pol\u00edtica de mercadotecnia de Marimekko \u00e9 reeditar \"\u00abos cl\u00e1sicos do seu cat\u00e1logo de cincuenta anos atr\u00e1s, en particular un gran n\u00famero de padr\u00f3ns das d\u00e9cadas de 1950 e 1960 de Maija Isola\u00bb\".\nDende 2012, a aeroli\u00f1a finlandesa Finnair empregou para os seus voos a Asia un Airbus A340-300 que luce unha impresi\u00f3n en azul do padr\u00f3n Unikko, mentres que un Airbus A330 decorado nun aniversario de Unikko serviu as s\u00faas outras rutas intercontinentais.\nIsola foi descrita en 2013 como unha icona de estilo. A s\u00faa neta Emma Isola traballa para Marimekko como dese\u00f1adora, formando unha tradici\u00f3n de tres xeraci\u00f3ns."}
{"id": "453568", "revid": "89787", "url": "https://gl.wikipedia.org/wiki?curid=453568", "title": "Marcus Daniel Cabada", "text": "Marcus Daniel Cabada Candal, nado en Pontevedra o 25 de setembro de 1995, \u00e9 un escritor galego.\nTraxectoria.\nEstudou no IES Xunqueira I de Pontevedra, onde formou parte do grupo de teatro \"A Esmorga\", dirixido pola profesora Bel\u00e9n Herrero Sinovas. Despois comezou o grao en Lengua y literatura espa\u00f1olas na Universidade Nacional de Educaci\u00f3n a Distancia (UNED).\nComezou moi novo a publicar artigos e f\u00e1bulas no \"Diario de Pontevedra\". Tam\u00e9n colaborou no \"Faro de Vigo\" e \"MUNDIARIO\". Foi creador e comisario do proxecto \"Ut pictura poiesis\", conxunci\u00f3n entre poes\u00eda e arte como experiencia est\u00e9tica no marco da Biblioteca P\u00fablica de Pontevedra que relacionou as figuras de William Blake, Alejandra Pizarnik ou O Bosco. Xunto con Tamara Andr\u00e9s creou e dirixiu a revista \"Ligeia\", na que coordinou a escolma de literatura latinoamericana.\nEst\u00e1 considerado un dos escritores m\u00e1is caracter\u00edsticos e representativos da \"Xeraci\u00f3n Z.\""}
{"id": "453635", "revid": "65337", "url": "https://gl.wikipedia.org/wiki?curid=453635", "title": "Rudaki", "text": "Abdullah Jafar Ibn Mohammad Rudaki (en taxico \u0410\u0431\u04ef\u0430\u0431\u0434\u0443\u043b\u043b\u043e\u04b3 \u04b6\u0430\u0444\u0430\u0440 \u0418\u0431\u043d \u041c\u0443\u04b3\u0430\u043c\u043c\u0430\u0434 \u0420\u04ef\u0434\u0430\u043a\u04e3; en persa \u0627\u0628\u0648\u0639\u0628\u062f\u0627\u0644\u0644\u0647 \u062c\u0639\u0641\u0631\u0628\u0646 \u0645\u062d\u0645\u062f\u0628\u0646 \u062d\u06a9\u06cc\u0645\u200c\u0628\u0646 \u0639\u0628\u062f\u0627\u0644\u0631\u062d\u0645\u0646\u200c\u0628\u0646 \u0622\u062f\u0645 \u0631\u0648\u062f\u06a9\u06cc), nado en Rudak (imperio Sam\u00e1nida) en 859 e finado no mesmo lugar arredor de 941, foi un poeta persa co\u00f1ecido como Rudaki, Rudagi ou Rudhagi, primeiro grande autor da lingua persa moderna e considerado o fundador da literatura persa cl\u00e1sica.\nA s\u00faa poes\u00eda cont\u00e9n moitos dos vellos x\u00e9neros da poes\u00eda persa, inclu\u00edndo o cuarteto, mais s\u00f3 unha pequena porcentaxe da s\u00faa extensa obra sobreviviu.\nTraxectoria.\nNaceu en Rudak, localidade de Transoxiana, actualmente rexi\u00f3n de Panjakent en Taxikist\u00e1n. A maior\u00eda dos seus bi\u00f3grafos din que era totalmente cego, a\u00ednda que non de nacemento. Foi o poeta da corte do emir sam\u00e1nida Nasr II (914-943) en Bukhara, mais crese que logo perdeu os seus favores e foi condenado \u00e1 pena de cegueira por motivos relixiosos.\nObra.\nRudaki escribiu en todos os estilos po\u00e9ticos, a\u00ednda que a s\u00faa tem\u00e1tica preferida era a buc\u00f3lica: na s\u00faa obra prevalece a ledicia e o optimismo. Cons\u00edderase \"Kalila wa Dimna\", da que s\u00f3 se conservan fragmentos, a s\u00faa obra m\u00e1is destacada."}
{"id": "453636", "revid": "5863", "url": "https://gl.wikipedia.org/wiki?curid=453636", "title": "Aeroporto F.G.L. Granada-Jaen", "text": ""}
{"id": "453637", "revid": "5863", "url": "https://gl.wikipedia.org/wiki?curid=453637", "title": "Federico Garc\u00eda Lorca Granada-Xa\u00e9n", "text": ""}
{"id": "453638", "revid": "5863", "url": "https://gl.wikipedia.org/wiki?curid=453638", "title": "Aeroporto F.G.L. Granada-Xa\u00e9n", "text": ""}
{"id": "453639", "revid": "5863", "url": "https://gl.wikipedia.org/wiki?curid=453639", "title": "Aeroporto Federico Garc\u00eda Lorca", "text": ""}
{"id": "453640", "revid": "5863", "url": "https://gl.wikipedia.org/wiki?curid=453640", "title": "Aeropuerto Federico Garc\u00eda Lorca", "text": ""}
{"id": "453641", "revid": "5863", "url": "https://gl.wikipedia.org/wiki?curid=453641", "title": "Aeroporto F.G.L. Granada-Ja\u00e9n", "text": ""}
{"id": "453642", "revid": "5863", "url": "https://gl.wikipedia.org/wiki?curid=453642", "title": "F.G.L. Granada-Ja\u00e9n", "text": ""}
{"id": "453643", "revid": "5863", "url": "https://gl.wikipedia.org/wiki?curid=453643", "title": "F.G.L. Granada-Xa\u00e9n", "text": ""}
{"id": "453644", "revid": "5863", "url": "https://gl.wikipedia.org/wiki?curid=453644", "title": "Federico Garc\u00eda Lorca Granada-Ja\u00e9n", "text": ""}
{"id": "453649", "revid": "23204", "url": "https://gl.wikipedia.org/wiki?curid=453649", "title": "Valor de lei (filme de 1969)", "text": "Valor da lei (t\u00edtulo orixinal en ingl\u00e9s True Grit ) \u00e9 unha pel\u00edcula estadounidense dirixida por Henry Hathaway e estreada en 1969. A pel\u00edcula estaba baseada no gui\u00f3n adaptado da novela hom\u00f3nima de Charles Portis, publicada en 1968.\nSinopse.\nUn antigo alguacil axuda unha moza a buscar os asasinos do seu pai. Ela, Mattie Ross, \u00e9 unha moza altiva e de natureza resolta que presenta un aspecto indom\u00e1bel, traballaba como contadora no rancho de seu pai. \u00c9 por iso que, cando o seu pai marcha a Fort Smith para mercar cabalos e foi roubado e brutalmente asasinado polo seu capataz, Tom Chaney, a rapaza xura vingarse.\nTras enganar o coronel G. Stonehill, para p\u00f3r en orde as finanzas do seu pai, Mattie contratou un antigo comisario, agora xubilado, Rooster Cogburn, un home torto e borrach\u00f3n para axudala a atrapar a Chaney. Outro axente da lei, un Ranger de Texas chamado \"La Boeuf\", \u00fanese a eles na procura do criminal, pois tam\u00e9n o quere capturar para cobrar unha recompensa por outro asasinato. Os dous homes senten unha aversi\u00f3n mutua entre eles, e comezan a cruzar insultos e discrepan sobre a estratexia a seguir pero Mattie conseguiu facer que colaborasen."}
{"id": "453670", "revid": "6939", "url": "https://gl.wikipedia.org/wiki?curid=453670", "title": "Ant\u00f3n F. Escuredo", "text": ""}
{"id": "453671", "revid": "3818", "url": "https://gl.wikipedia.org/wiki?curid=453671", "title": "Pasadena, California", "text": "Pasadena \u00e9 unha cidade estadounidense no condado dos \u00c1nxeles, California, situada a 16 quil\u00f3metros ao nord\u00e9s do centro dos \u00c1nxeles.\nA poboaci\u00f3n estimada de Pasadena era de 142\u00a0059 habitantes en 2016, convert\u00e9ndoa na 183\u00aa cidade m\u00e1is grande dos Estados Unidos. Pasadena \u00e9 a novena m\u00e1is grande no condado dos \u00c1nxeles. A cidade foi incorporada o 19 de xu\u00f1o de 1886, convert\u00e9ndose nunha das primeiras en ser incorporadas no que agora \u00e9 o condado dos \u00c1nxeles, despois da cidade dos \u00c1nxeles (4 de abril de 1850). \u00c9 un dos principais centros culturais do val de San Gabriel.\nA cidade \u00e9 co\u00f1ecida por albergar anualmente o partido de f\u00fatbol americano Rose Bowl e por celebrar o Rose Parade. Ademais, Pasadena \u00e9 tam\u00e9n fogar de moitas instituci\u00f3ns cient\u00edficas e culturais, como Caltech, Pasadena City College, Fuller Theological Seminary, ArtCenter College of Design, Pasadena Playhouse, Ambassador Auditorium, Norton Simon Museum e USC Pacific Asia Museum.\nHistoria.\nCultura ind\u00edxena e colonizaci\u00f3n.\nOs habitantes orixinais de Pasadena (un palabra Chippewa que significa \"Coroa do Val\") e das \u00e1reas circundantes eran membros da tribo nativoamericana Hahamog'na, unha rama da naci\u00f3n tongva. Falaban a lingua tongva (parte do grupo de linguas uto-aztecas) e levaban vivindo na cunca dos \u00c1nxeles milleiros de anos. As vivendas tongva bordeaban o Arroyo Seco (condado dos \u00c1nxeles) na presente Pasadena e no sur ata onde se xunta co r\u00edo Os \u00c1nxeles e ao longo doutras v\u00edas fluviais naturais na cidade.\nOs nativos viv\u00edan en casas de palla con forma de c\u00fapula. Viv\u00edan cunha dieta de fari\u00f1a de landra, sementes e herbas, carne de veado e doutros pequenos animais. Intercambiaban peixes do oc\u00e9ano cos tongva da costa. Fac\u00edan recipientes de coci\u00f1a de esteatito procedente da illa Catalina. A ruta de transporte m\u00e1is antiga existente en Pasadena \u00e9 o antigo cami\u00f1o peonil de tongva, tam\u00e9n co\u00f1ecido como Gabrielino Trail, que segue a cara ao leste do Rose Bowl e o Arroyo Seco pasado o Laboratorio de Propulsi\u00f3n a Chorro nas monta\u00f1as San Gabriel. O cami\u00f1o foi usado continuamente durante milleiros de anos. Unha parte do cami\u00f1o a\u00ednda segue en uso no que \u00e9 co\u00f1ecido como Salvia Canyon. Cando os espa\u00f1ois ocuparon a cunca dos \u00c1nxeles constru\u00edron a Misi\u00f3n San Gabriel e bautizaron os tongva como \"indios gabrielinos\", polo nome da misi\u00f3n. No presente varios grupos de tongva viven na \u00e1rea dos \u00c1nxeles.\nDesenvolvemento inicial.\nPasadena \u00e9 unha parte da concesi\u00f3n de terras mexicanas orixinal chamada Rancho del Rinc\u00f3n de San Pascual, chamado as\u00ed porque foi entregado o domingo de Pascua a Eulalia Perez de Guill\u00e9n Marin\u00e9 da Misi\u00f3n San Gabriel Arcanxo. O Rancho comprend\u00eda as terras das actuais comunidades de Pasadena, Altadena e South Pasadena.\nAntes da anexi\u00f3n de California en 1848, o derradeiro dos donos mexicanos foi Manuel Garfias \u00a0que retivo o t\u00edtulo de propiedade tras converterse en estado en 1850. Garfias vendeu partes da propiedade aos primeiros colonos anglos en chegar \u00e1 zona: o doutor Benjamin Eaton, o pai de Fred Eaton; e o doutor S. Griffin. A meirande parte da propiedade foi mercada por Benjamin Wilson, que estableceu a s\u00faa propiedade Lake Vineyard na veci\u00f1anza. Wilson, co\u00f1ecido como Don Benito polos indios locais, tam\u00e9n ti\u00f1a o Rancho Jurupa (en Riverside, California) e foi alcalde dos \u00c1nxeles. Era o av\u00f3 do xeneral da segunda guerra mundial George S. Patton, Jr. e de quen recibiu o seu nome o monte Wilson.\nEn 1873 Wilson foi visitado polo doutor Daniel M. Berry de Indiana que buscaba un lugar no pa\u00eds que puidese ofrecer un clima temperado para os seus pacientes, a maior\u00eda dos cales padec\u00edan enfermidades respiratorias. Berry era asm\u00e1tico e afirmou que tivera as s\u00faas tres mellores noites de sono no Rancho San Pascual. Para manter o segredo, Berry chamou \u00e1 \u00e1rea co nome en c\u00f3digo de \"Muscat\" despois de que as uvas de Wilson medrasen. Para conseguir fondos para levar \u00e1 xente a San Pascual, Berry formou a Southern California Orange and Citrus Growers Association e vendeu bens nela. Os recentemente chegados foron capaces de comprar unha gran parte da propiedade ao longo do Arroyo Seco e o 31 de xaneiro de 1874 incorporaron a Indiana Colony. Como un xesto de boa vontade, Wilson engadiu 2 000 acres (8 km\u00b2) das terras altas da propiedade ent\u00f3n in\u00fatiles, parte das cales se converter\u00edan en Altadena. O coronel Jabez Banbury abriu a primeira escola en South Orange Grove Avenue. Banbury ti\u00f1a d\u00faas fillas xemelgas, chamadas Jennie e Jessie, que se converteron nas primeiras estudantes en asistir a esa escola.\nNa \u00e9poca, a Indiana Colony ti\u00f1a unha estreita franxa de terra entre o Arroyo Seco e Fair Oaks Avenue. No outro lado da r\u00faa estaba Lake Vineyard. Despois de m\u00e1is dunha d\u00e9cada de desenvolvemento paralelo dos dous lados, os dous asentamento fusion\u00e1ronse na Cidade de Pasadena.\nPasadena como cidade tur\u00edstica.\nA popularidade da rexi\u00f3n trouxo xente de todo o pa\u00eds e Pasadena converteuse finalmente nunha parada do Atchison, Topeka and Santa Fe Railway, o que provocou unha explosi\u00f3n no crecemento. Da explosi\u00f3n inmobiliaria da d\u00e9cada de 1880 ata a Gran Depresi\u00f3n, a medida que se desenvolv\u00edan grandes hoteis tur\u00edsticos na cidade, Pasadena converteuse nun destino de vacaci\u00f3ns de inverno para ricos da costa leste, estimulando o desenvolvemento de novos barrios e distritos comerciais, e incrementando as conexi\u00f3ns viarias cos \u00c1nxeles, que culminar\u00edan coa apertura do Arroyo Seco Parkway, a primeira autoestrada de California. En 1940, Pasadena era a oitava cidade m\u00e1is grande de California e era amplamente considerada unha cidade xemelga dos \u00c1nxeles.\nO primeiro dos grandes hoteis establecidos en Pasadena foi o Raymond (1886) enriba de Bacon Hill, renomeado Raymond Hill tras a s\u00faa construci\u00f3n. Pasadena foi servida polo Atchison, Topeka and Santa Fe Railway no Santa Fe Depot do centro cando se abriu o Segundo Distrito en 1887. O Mansard Victorian orixinal de 200 habitaci\u00f3ns ardeu a ma\u00e1 de Pascua de 1895, foi reconstru\u00eddo en 1903, e arrasado durante a Gran Depresi\u00f3n para facer oco ao desenvolvemento residencial. O hotel Maryland exist\u00eda dende principios da d\u00e9cada de 1900 e foi demolido en 1934. O mundialmente famoso Mount Lowe Railway e os hoteis de monta\u00f1a asociados pecharon catro anos despois debido a un incendio. Tres estruturas de hoteis sobreviviron, o hotel Green (unha cooperativa dende 1926), o Vista Del Arroyo (agora usado como xulgado federal), e unha torre residencial do Maryland no 80 de North Euclid Avenue (unha cooperativa dende 1953).\nAmerican Craftsman.\nA \u00e9poca American Craftsman na arte e no dese\u00f1o est\u00e1 ben representada en Pasadena. Afirma de arquitectura Greene and Greene desenvolveu o estilo e moitas das s\u00faas residencias a\u00ednda existen. Dous exemplos dos seus Ultimate bungalow son a obra mestra Gamble House, na que se realizan visitas guiadas, e a Robert R. Blacker House, \u00e1mbalas d\u00faas designadas Fitos Hist\u00f3ricos de California e inscritas no Rexistro Nacional de Lugares Hist\u00f3ricos.\nSegunda guerra mundial e consecuencias.\nA segunda guerra mundial demostrou ser unha bendici\u00f3n para Pasadena xa que o sur de California converteuse nunha importante \u00e1rea de concentraci\u00f3n para a guerra no Pac\u00edfico. Empresas de alta tecnolox\u00eda e cient\u00edficas instal\u00e1ronse na cidade, unha tendencia que continuou nas d\u00e9cadas seguintes \u00e1 guerra, destacando o Laboratorio de Propulsi\u00f3n a Chorro da NASA, Tetra Tech e Ameron International.\nNos anos 50 Pasadena viu un forte fluxo de xente do sur dos Estados Unidos, especialmente afroamericanos de Texas e Luisiana. Pasadena tam\u00e9n comezou a albergar a unha gran comunidade de inmigrantes, particularmente de Guatemala, O Salvador e Armenia.\nPasadena dende 1970.\nA Academia Estadounidense de Arte Dram\u00e1tica, fundada en 1884 en Nova York, inaugurou o seu campus de Pasadena en 1974. Por\u00e9n, no ano 2000 o conservatorio moveuse de Pasadena a Hollywood. O conservatorio foi a primeira escola do pa\u00eds en ofrecer educaci\u00f3n profesional no campo da actuaci\u00f3n, adestrando a actores nun programa de dous anos. A Universidade Nazarena de Point Loma estivo situada en Pasadena durante moitos anos antes de mudarse ao condado de San Diego, e conservou os nomes de Pasadena University e Pasadena College.\nEn 1969 foi desagredado o Distrito Escolar Unificado de Pasadena, a\u00ednda que a cuesti\u00f3n seguir\u00eda sendo combatida nos tribunais durante unha d\u00e9cada. Un ano despois constru\u00eduse a autoestrada 210 ao longo dunha nova ruta elixida. A construci\u00f3n da autoestrada foi controvertida, xa que causou a demolici\u00f3n dun milleiro de casas, moitas delas hist\u00f3ricas, e moitos afirmaron que a ruta foi dese\u00f1ada para cortar os barrios menos ricos da cidade.\nA situaci\u00f3n non mellorou. O centro de Pasadena volveuse perigoso nalgunhas partes e quedou deserto noutras, e as incidencias de asasinatos e incendios provocados dispar\u00e1ronse. A vella Pasadena enfront\u00e1base \u00e1 destruci\u00f3n a medida que se elaboraban plans para novos desenvolvementos de grande altura, a\u00ednda que foron detidos por defensores de preservaci\u00f3n cada vez m\u00e1is activos. Pasadena sufriu demogr\u00e1ficamente a medida que moitos veci\u00f1os marchaban aos suburbios pr\u00f3ximos ou a Inland Empire, causando un descenso xeneralizado na poboaci\u00f3n. A pesar deses contratempos, moitos artistas e h\u00edpsters mud\u00e1ronse \u00e1 zona aproveitando o baixo valor das propiedades. O seu legado pode verse hoxe en d\u00eda no Doo Dah Parade que comezou a celebrarse en 1978.\nNos anos 80 aumentou a violencia das bandas en Pasadena, unha tendencia que culminar\u00eda en 1993 co Masacre de Halloween, no que tres adolescentes foron asasinados por membros da banda Bloods e tres m\u00e1is resultaron feridos. Isto levou ao Departamento de Polic\u00eda de Pasadena a tomar medidas en\u00e9rxicas contra a actividade das pandillas, que se reduciu a mediados dos 90.\nXeograf\u00eda.\nA \u00e1rea metropolitana de Pasadena est\u00e1 delimitada pola li\u00f1a da falla Raymond Fault, os outeiros de San Rafael, e a serra de San Gabriel. O Arroyo Seco, un importante elemento xeogr\u00e1fico e fogar do Rose Bowl, fl\u00fae dende as cabeceiras do impo\u00f1ente cinto verde Bosque Nacional dos \u00c1nxeles na serra de San Gabriel. Segundo a oficina do censo dos Estados Unidos a cidade ten unha \u00e1rea total de 60 km\u00b2, dos cales un 99% \u00e9 terra e un 0.68% \u00e9 auga.\nSituada a 16 quil\u00f3metros ao nord\u00e9s do centro dos \u00c1nxeles, Pasadena est\u00e1 rodeada por 12 comunidades: Glendale, Highland Park, Eagle Rock, South Pasadena, San Marino, Temple City, San Gabriel, Arcadia, Sierra Madre, La Ca\u00f1ada Flintridge e Altadena. As comunidades de Eagle Rock, Highland Park e Garvanza est\u00e1n incorporadas dentro da cidade dos \u00c1nxeles e Altadena \u00e9 unha parte non incorporada do condado dos \u00c1nxeles."}
{"id": "453710", "revid": "63181", "url": "https://gl.wikipedia.org/wiki?curid=453710", "title": "Luum\u00e4ki", "text": "Luum\u00e4ki \u00e9 un municipio de Finlandia situado na rexi\u00f3n de Carelia do Sur. En 2018 a s\u00faa poboaci\u00f3n era de 4\u00a0660\u00a0habitantes. A superficie do termo municipal \u00e9 de 859,83\u00a0km2, dos cales 109,77nbsp;km2 son auga. O concello ten unha densidade de poboaci\u00f3n de 6,21\u00a0hab./km\u00b2.\nLimita cos concellos de Lappeenranta, Lemi, Savitaipale, Hamina, Kouvola e Miehikk\u00e4l\u00e4, estes tres \u00faltimos na rexi\u00f3n veci\u00f1a de Kymenlaakso.\nO concello \u00e9 uniling\u00fce en fin\u00e9s."}
{"id": "453713", "revid": "1131", "url": "https://gl.wikipedia.org/wiki?curid=453713", "title": "Soutelinho da Raia, Chaves", "text": "Soutelinho da Raia foi unha fregues\u00eda portuguesa de 8,57\u00a0km\u00b2 de \u00e1rea que se localizaba no municipio de Chaves, na Raia con Galiza. No ano 2011 ti\u00f1a 150 habitantes.\nEn 2013 pasou a formar parte da nova fregues\u00eda de Calv\u00e3o e Soutelinho da Raia. Por\u00e9n, eclesiasticamente segue a existir, pertencendo \u00f3 arciprestado do Alto T\u00e2mega na diocese de Vila Real.\nEstaba formada por un \u00fanico lugar hom\u00f3nimo, que at\u00e9 1868 foi considerado \u2015canda Cambedo e Lamadarcos\u2015 un dos tres \"pobos promiscuos\", por estar situado na mesma fronteira, entre Galiza e Portugal, pertencendo a parte galega \u00e1 parroquia de Videferre. Nese ano, a parte galega foi anexada a Portugal e incorporada \u00e1 fregues\u00eda de Soutelinho da Raia.\nXeograf\u00eda.\nSoutelinho sit\u00faase no extremo noroccidental do concello de Chaves, a 18\u00a0km da s\u00faa capital. Limita \u00f3 leste coa fregues\u00eda de Ervededo, \u00f3 sur coa de Calv\u00e3o, \u00f3 oeste co concello de Montalegre e \u00f3 norte con Galiza.\n\u00c1chase nas alturas da Serra da Panadeira, na s\u00faa zona de transici\u00f3n \u00e1 serra do Larouco. A s\u00faa altitude elevada (entre 750 e 850 msnm) determina o seu clima rigoroso, con invernos moi fr\u00edos e de abondosas nevaradas.\nHistoria.\nA fregues\u00eda de Soutelinho, co seu lugar do mesmo nome, era unha poboaci\u00f3n dividida en d\u00faas partes pola fronteira galego-portuguesa. Mais non s\u00f3 era dividido o lugar en si, sen\u00f3n que a li\u00f1a fronteiriza atravesaba as propias casas, pertencendo cada parte a un pa\u00eds. Ademais, as d\u00faas partes adoitaban ter cadans\u00faa porta. Isto pod\u00eda favorecer o contrabando e a burla das autoridades. A primeira referencia co\u00f1ecida desta situaci\u00f3n \u00e1chase nun documento de 1526, a\u00ednda que se ignora a s\u00faa orixe.\nAt\u00e9 1836 pertenceu \u00f3 concello de Chaves. Despois formou parte do antigo concello de Ervededo desde a s\u00faa creaci\u00f3n en 1836 at\u00e9 a s\u00faa extinci\u00f3n en 31 de decembro de 1853, cando pasou de novo para o de Chaves.\nEn 1868, coa entrada en vigor do Tratado de Lisboa de 1864, en troco do Couto Mixto foron anexados a Portugal as partes galegas dos chamados \"pobos promiscuos\". Deste xeito, foille incorporada a outra parte de Soutelinho, que pertenc\u00eda \u00e1 parroquia de Videferre. Eclesiasticamente seguiu a pertencer \u00e1 fregues\u00eda galega e por tanto \u00e1 diocese de Ourense. Por\u00e9n, coa entrada de Portugal en 1910 nun novo r\u00e9xime e as crecentes dificultades dos p\u00e1rrocos para cruzar a fronteira, a parte galega acabou sendo incorporada tam\u00e9n \u00e1 arquidiocese de Braga o 27 de novembro de 1914.\nA fregues\u00eda eclesi\u00e1stica pertenc\u00eda \u00f3 arcebispado bracarense at\u00e9 que en 1922 pasou a formar parte da nova diocese de Vila Real, igual c\u00e1s demais fregues\u00edas do distrito hom\u00f3nimo.\nFoi extinta en 2013, no \u00e1mbito da reforma administrativa portuguesa, \u00f3 se unir \u00e1 fregues\u00eda de Calv\u00e3o para formar unha nova fregues\u00eda denominada Uni\u00e3o das Freguesias de Calv\u00e3o e Soutelinho da Raia coa sede en Calv\u00e3o."}
{"id": "453714", "revid": "75439", "url": "https://gl.wikipedia.org/wiki?curid=453714", "title": "Lista de cat\u00e1strofes naturais en 2019", "text": "Esta \u00e9 unha lista das cat\u00e1strofes naturais que aconteceron durante o ano 2019.\nCat\u00e1strofes naturais por mes.\nXaneiro.\nFinais de xaneiro\n25 de xaneiro\nFebreiro.\n2 de febreiro\n10 de febreiro\n19 de febreiro\n20 de febreiro\nMarzo.\n3 de marzo\n8 de marzo\n16-17 de marzo\n23 de marzo\nOutubro.\n4 outubro-Actualidade"}
{"id": "453722", "revid": "47401", "url": "https://gl.wikipedia.org/wiki?curid=453722", "title": "Valor de lei (1969)", "text": ""}
{"id": "453733", "revid": "65337", "url": "https://gl.wikipedia.org/wiki?curid=453733", "title": "Lista de moedas de peseta de Espa\u00f1a", "text": ""}
{"id": "453749", "revid": "85894", "url": "https://gl.wikipedia.org/wiki?curid=453749", "title": "Jaime Terceiro", "text": "Jaime Terceiro Lomba, nado en Pontevedra o 30 de abril de 1946, \u00e9 un economista galego catedr\u00e1tico de universidade, expresidente de Caja Madrid e exdirector xeral do Banco Hipotecario de Espa\u00f1a e acad\u00e9mico da Real Academia de Ciencia Morais e Pol\u00edticas.\nTraxectoria.\nEstudou a secundaria no Instituto de Pontevedra. . \u00c9 doutorado en enxe\u00f1ar\u00eda aeron\u00e1utica con premio extraordinario e licenciado en Ciencias Econ\u00f3micas con premio extraordinario. En 1974 diplomouse en enxe\u00f1er\u00eda na Messerschmitt-B\u00f6lkow-Blohm (MBB). En 1978 foi profesor agregado e en 1980 catedr\u00e1tico de Econometr\u00eda e m\u00e9todos estat\u00edsticos na Facultade de Ciencias Econ\u00f3micas e Empresariais da Universidade Complutense de Madrid. De 1980 a 1981 foi vicerreitor Primeiro da Universidade Complutense.\nDe 1981 a 1983 foi director xeral de Expansi\u00f3n e Director Xeral de Planificaci\u00f3n e Investimentos do Banco Hipotecario de Espa\u00f1a. De 1988 a 1996 foi presidente executivo de Caja Madrid e impulsou a s\u00faa expansi\u00f3n estatal. En 1995 foi nomeado acad\u00e9mico de n\u00famero da Real Academia de Ciencias Morais e Pol\u00edticas. Sa\u00edu da direcci\u00f3n de Caja Madrid por presi\u00f3ns pol\u00edticas do Partido Popular e o seu lugar foi ocupado por Mercedes de la Merced. En 2015 entrou a formar parte do consello de administraci\u00f3n de AENA.\nRecibiu o premio Rei Juan Carlos I de Econom\u00eda en 2012 polo seu labor precursor en detectar os problemas das caixas de aforro."}
{"id": "453755", "revid": "1888", "url": "https://gl.wikipedia.org/wiki?curid=453755", "title": "Los Amigos del Progreso", "text": "Los Amigos del Progreso foi un peri\u00f3dico editado en Pontevedra en 1886.\nHistoria e caracter\u00edsticas.\n\u00d3rgano da sociedade do mesmo nome apareceu o 6 de xu\u00f1o de 1886. Peri\u00f3dico semanal."}
{"id": "453757", "revid": "83328", "url": "https://gl.wikipedia.org/wiki?curid=453757", "title": "Erguio", "text": ""}
{"id": "453761", "revid": "56817", "url": "https://gl.wikipedia.org/wiki?curid=453761", "title": "Rosa Rius Gatell", "text": "Rosa Rius Gatell \u00e9 unha profesora do Departamento de Historia da Filosof\u00eda, Est\u00e9tica e Filosof\u00eda da Cultura da Universidade de Barcelona, especializada na filosof\u00eda do renacemento e o pensamento das mulleres en diferentes per\u00edodos da historia, en particular, dos s\u00e9culos XII-XVI e do s\u00e9culo XX.\nEntre as s\u00faas publicaci\u00f3ns, destacan \"Il Principe\" de Niccol\u00f2 Machiavelli. A primeira traduci\u00f3n castel\u00e1 baseada nun manuscrito in\u00e9dito, con Montserrat Casas (2010), as\u00ed como a introduci\u00f3n \u00e1 \"Historia de las mujeres fil\u00f3sofas de Gilles M\u00e9nage\" (2009), a edici\u00f3n, a traduci\u00f3n e introduci\u00f3n do \"De la Il\u00edada\" por Rachel Bespaloff (2012) participou en obras colectivas, tal como a antolox\u00eda \"Lectoras de Simone Weil,\" con Fina Birul\u00e9s."}
{"id": "453787", "revid": "56817", "url": "https://gl.wikipedia.org/wiki?curid=453787", "title": "Megapodius", "text": "Megapodius \u00e9 un x\u00e9nero de aves da orde dos galiformes, que \u00e9 o tipo da familia dos megapod\u00edidos.\nCaracter\u00edsticas.\nSon aves de tama\u00f1o mediano e corpo repoludo, con cabezas pequenas e patas grandes (ao que alude o nome do x\u00e9nero). Unha das s\u00faas caracter\u00edsticas m\u00e1is salient\u00e1beis \u00e9 que non incuban os ovos coa calor do seu corpo, como \u00e9 habitual nas aves, se non que os enterran, laboir na que colaboran os machos, constru\u00edndo un enorme mont\u00edculo de vexetaci\u00f3n en descomposici\u00f3n para regular a calor interno meentrs que os ovos non eclosionan, polo que se co\u00f1ecen en ingl\u00e9s como \"mound-builders\" (construtores de mont\u00edculos).\nDistribuci\u00f3n.\nEnc\u00f3ntranse na rexi\u00f3n Indo-Pacifica, desde o sueste asi\u00e1tico (illas Nicobar, Filipinas, Indonesia), o norte de Australia at\u00e9 moitas illas do oeste do oc\u00e9ano Pac\u00edfico (Nova Guinea, Bismarck, Vanuatu, Salom\u00f3n, Palau, Guam, Marianas do Norte).\nTaxonom\u00eda.\nDescrici\u00f3n.\nO x\u00e9nero foi descrito en 1823 polo naturalista franc\u00e9s Joseph Paul Gaimard. no seu traballo \"Ferussac's Bull. General Universel Annonces Nouvelles Sci. Paris\" 2: 450.\nTaxonom\u00eda.\nO nome \"Megapodius\" est\u00e1 formado polos elementos do lat\u00edn cient\u00edfico \"mega-\" e \"-podius\". O primeiro deriva do grego antigo \u03bc\u03ad\u03b3\u03b1\u03c2 \"m\u00e9gas\", 'grande'; e o segundo \u00e9 unha latinizaci\u00f3n do grego antigo \u03c0\u03bf\u03cd\u03c2, \u03c0\u03bf\u03b4\u03cc\u03c2 \"po\u00fas, pod\u00f3s\", 'pata de animal'.\nEspecies.\nNo x\u00e9nero reco\u00f1\u00e9cense trece especies viventes:\nAdemais co\u00f1ecense d\u00faas especies f\u00f3siles:"}
{"id": "453810", "revid": "98629", "url": "https://gl.wikipedia.org/wiki?curid=453810", "title": "Glass (filme de 2019)", "text": "Glass \u00e9 un filme estadounidense de 2019 escrito, producido e dirixido por M. Night Shyamalan. \u00c9 un suspense que \u00e9 unha secuela dos anteriores filmes de Shyamalan \"Unbreakable\" (2000) e \"Split\" (2016), servindo como peche da trilox\u00eda. Bruce Willis, Samuel L. Jackson, Spencer Treat Clark e Charlayne Woodard recuperan os seus papei do filme \"Unbreakable\", mentres que James McAvoy e Anya Taylor-Joy recuperan os seus de \"Split\", xunto con Sarah Paulson, Adam David Thompson e Luke Kirby que se unen \u00f3 elenco. No filme David Dunn \u00e9 encerrado nun hospital psiqui\u00e1trico xunto co seu inimigo Mr. Glass, e con \"The Horde\" e os tres lidian cunha psiquiatra que quere demostrar que os tres en realidade non te\u00f1en ningunha habilidade sobrehumana."}
{"id": "453819", "revid": "89787", "url": "https://gl.wikipedia.org/wiki?curid=453819", "title": "Otumfuo Nana Osei Tutu II", "text": "Osei Tutu II, nado en Kumasi o 6 de maio de 1950 \u00e9 o dezaseisavo Asantehene, o gobernante tradicional do Reino de Ashanti en Ghana dende o 26 de abril de 1999. Otumfuo Osei Tutu II \u00e9 un descendente directo do fundador do Imperio de Ashanti, Otumfuo Osei Tutu I.\nTraxectoria.\nNaceu o 6 de maio de 1950, sendo o m\u00e1is novo dos cinco fillos de Nana Afia Kobi Serwaa Ampem II, Asantehemaa (ra\u00ed\u00f1a nai dos Ashanti). O seu pai, Nana Kwame Boakye-Dankwa, era de Kantinkyere en Ashanti e foi Duque Brehyia de Asante. Nana Kwame Boakye-Dankwa morreu o 1 de xaneiro de 2002, en Kumasi, Ashanti.\nOsei Tutu tivo seis fillos. O seu pai tivo outros fillos doutros matrimonios, inclu\u00edndo a Yaw Boateng, Kwaku Duah, Kwabena Agyei-Bohyen, Afua Sarpong e Ama Agyemang (Kumasi, Ashanti), Fredua Agyeman Prempeh, Nana Kwasi Agyemang Prempeh e Nana Kwasi Boachie Gyambibi (Kumasi, Ashanti).\nO nome de Asantehene Osei Tutu II concedido \u00f3 nacer, Nana Barima Kwaku Duah, \u00e9 o nome do av\u00f3 paterno do emperador Asante."}
{"id": "453823", "revid": "23204", "url": "https://gl.wikipedia.org/wiki?curid=453823", "title": "Osei Tutu II", "text": ""}
{"id": "453824", "revid": "839", "url": "https://gl.wikipedia.org/wiki?curid=453824", "title": "Econom\u00eda do Vietnam", "text": ""}
{"id": "453826", "revid": "1131", "url": "https://gl.wikipedia.org/wiki?curid=453826", "title": "R\u00edo Ogoou\u00e9", "text": "O r\u00edo Ogoou\u00e9 \u00e9 un longo r\u00edo do oeste de \u00c1frica central que desemboca no oc\u00e9ano Atl\u00e1ntico, o r\u00edo m\u00e1is importante de Gab\u00f3n. A s\u00faa conca hidrogr\u00e1fica drena case a totalidade de Gab\u00f3n, con alg\u00fans afluentes que chegan \u00e1 Rep\u00fablica do Congo, Camer\u00fan, e Guinea Ecuatorial. O 90% da conca entra nos l\u00edmites do pa\u00eds e cobre as d\u00faas terceiras partes do pa\u00eds.\nXeograf\u00eda.\nCunha lonxitude duns 1200\u00a0km (900\u00a0km segundo outras fontes), o Ogoou\u00e9 \u00e9 relativamente curto en relaci\u00f3n \u00f3s grandes r\u00edos africanos e boa parte da s\u00faa conca est\u00e1 cuberta por selvas con escasa poboaci\u00f3n humana, dado o seu clima tropical h\u00famido, moi pouco saudable para o ser humano.\nNace na rep\u00fablica do Congo, nos montes Ntal\u00e9, a unha altitude de 840 metros. \u00c9 navegable un longo tramo do seu curso e nas s\u00faas ribeiras hai escasas poboaci\u00f3ns, sendo as m\u00e1is destacadas, Luanda, Lambar\u00e9n\u00e9, Ndjole, Boou\u00e9, Kankan, Ndoro, Lastoursville, Moanda e Franceville. O Ogoou\u00e9, despois de seguir un curso de leste a oeste, desauga no oc\u00e9ano Atl\u00e1ntico a trav\u00e9s dun delta pantanoso, duns 100\u00a0km de ancho e 100\u00a0km de longo, \u00f3 sur de Port-Gentil. Fronte \u00e1 s\u00faa desembocadura, a uns 450 km, at\u00f3pase a illa volc\u00e1nica de Annob\u00f3n.\nAlbert Schweitzer, o m\u00e9dico, fil\u00f3sofo e te\u00f3logo franco-alem\u00e1n, Premio Nobel da Paz en 1952, tomou o seu val como centro de operaci\u00f3ns."}
{"id": "453827", "revid": "23204", "url": "https://gl.wikipedia.org/wiki?curid=453827", "title": "Ogoou\u00e9", "text": ""}
{"id": "453831", "revid": "15490", "url": "https://gl.wikipedia.org/wiki?curid=453831", "title": "Pilar Lorengar", "text": "Pilar Lorenza Garc\u00eda Seta, co\u00f1ecida como Pilar Lorengar, nada en Zaragoza o 16 de xaneiro de 1928 e finada en Berl\u00edn o 2 de xu\u00f1o de 1996, foi unha soprano espa\u00f1ola que realizou gran parte da s\u00faa carreira en Berl\u00edn con repertorio de zarzuela, Mozart, Puccini, Verdi e Wagner.\nTraxectoria.\nPilar Lorengar naceu en Zaragoza e viviu os seus primeiros anos nunha vivenda humilde da r\u00faa Las Armas, 92, no barrio de El Gancho de Zaragoza. Asistiu en r\u00e9xime de internado ao colexio Duquesa Villahermosa das Fillas da Caridade, onde participou no coro escolar. Afeccionouse \u00e1 zarzuela escoit\u00e1ndoa na radio. Antes de iniciar os seus estudos musicais cantou zarzuela no programa \"Ondas Infantiles\" de Radio Zaragoza da Cadena SER.\nRecibiu as primeiras clases de canto da profesora Margarita Mart\u00ednez Alfaro. As s\u00faas primeiras actuaci\u00f3ns en Zaragoza foron nos caf\u00e9s Avenida, Ambos Mundos e Alaska. Tam\u00e9n actuou no teatro de variedades Oasis e no teatro Argensola. Estudou oito anos con \u00c1ngeles Ottein e m\u00e1is tarde en Berl\u00edn con Carl Ebert e Hertha Klust.\nEn 1949 trasladouse a Barcelona e matriculouse no conservatorio da cidade. Dous anos despois regresou a Madrid.\nEn 1952 debutou como solista en Barcelona na \"Novena Sinfon\u00eda\" de Beethoven e \"Ein deutsches Requiem\" de Brahms. O seu debut fora o 2 de maio de 1951 no Teatro Municipal de Or\u00e1n, na Alxeria francesa, como \"Rosa\" na \u00f3pera \"Maruxa\" de Amadeo Vives. Como cantante de \u00f3pera debutou en 1955 como \"Cherubino\" no Festival Internacional de arte l\u00edrico de Aix-en-Provence e a continuaci\u00f3n como \"Violetta\" en \"La traviata\" de Giuseppe Verdi na Royal Opera House do Covent Garden de Londres. Un ano m\u00e1is tarde actuou no Festival de Glyndebourne e en 1958 no Teatro Col\u00f3n de Buenos Aires como \"Pamina\" de \"Die Zauberfl\u00f6te\" e como protagonista en \"La zapatera prodigiosa\" de Juan Jos\u00e9 Castro dirixida por Margarita Xirgu.\nEntre 1952 e 1958, Pilar Lorengar gravou con Ata\u00falfo Argenta case unha vintena de zarzuelas, entre as que destacaron \"Los diamantes de la corona\" e \"Jugar con fuego\", de Barbieri; \"El rey que rabi\u00f3\", \"El pu\u00f1ao de rosas\", \"Las Brav\u00edas\" e \"La Tempestad\", de Chap\u00ed; \"Chateau Margaux\", de Fern\u00e1ndez Caballero; \"La Alsaciana\", de Guerrero; \"El Caser\u00edo\", de Guridi, \"Los cadetes de la reina\" e \"Molinos de viento\", de Luna; \"El maestro Campanone\", de Lle\u00f3; \"La Dogaresa\", de Mill\u00e1n; \"La canci\u00f3n del olvido\" e \"La reina mora\", de Serrano; \"Las golondrinas\", de Usandizaga; \"Maruxa\", de Vives ou \"La rumbosa\", de Moreno Torroba.\nEn 1957 e tras numerosas colaboraci\u00f3ns gravou en Par\u00eds o \u00faltimo concerto do director Ata\u00falfo Argenta, \"Ein deutsches Requiem\" de Brahms. En 1958 debutou en Berl\u00edn con \"Carmina Burana\", de Carl Orff, e foi contratada pola Deutsche Oper, onde permaneceu ata a fin da s\u00faa carreira como unha das artistas m\u00e1is apreciadas do conxunto. Al\u00ed consagrouse na reapertura do teatro en 1961 en \"Don Giovanni\" xunto a Dietrich Fischer-Dieskau. En 1963 foille concedido o t\u00edtulo de \"Kammers\u00e4ngerin\" (cantante de c\u00e1mara). En 1961 actuou por primeira vez en Salzburgo con \"IIdomeneo, re di Creta\". Na Metropolitan Opera de Nova York deboutou en 1966 como \"Donna Elvira\" en \"Don Giovanni\", papel co que o mesmo ano regresou a Buenos Aires. Varias xiras tam\u00e9n a levaron ao Xap\u00f3n. Na Metropolitan cantou 16 personaxes ata 1982 en m\u00e1is de 150 representaci\u00f3ns.\nAdemais destacou como \"Elisabetta\" en Don Carlos, \"Madama Butterfly\", \"Manon Lescaut\", \"Suor Angelica\", \"Mignon\", \"Liu\", \"Euridice\", \"Nedda\", \"Regina\", \"Mathis der Maler\", \"Alice\" en \"Falstaff\", \"Marguerite\" en Faust, \"Mimi\" en \"La Boh\u00e8me\", \"Agata\" en \"Der Freisch\u00fctz\", \"Elisabeth\" de \"Tannh\u00e4user\" e \"Elsa\" de \"Lohengrin\". Tam\u00e9n como \"Micaela\" en \"Carmen\", \"Melisande\" en \"Pell\u00e9as et M\u00e9lisande\", \"Marie\" en \"Prodan\u00e1 nev\u011bsta\", \"Jen\u016ffa\", \"Tatiana\" en \"Evgenii Onegin\", \"Eva\" en \"Die Meistersinger von N\u00fcrnberg\" e obtivo grande \u00e9xito en 1969 con \"Tosca\" dirixida por Lorin Maazel e como \"Desdemona\" en \"Otello00.\"\nComo cantante convidada actuou confrecuencia na \u00f3pera de Viena e en concertos da Filharm\u00f3nica de Viena. O seu \u00faltimo \u00e9xito en Berl\u00edn foi \"Valentin\"e de \"Les Huguenots\" de Giacomo Meyerbeer, escenificada por John Dews, retir\u00e1ndose no Teatro Campoamor de Oviedo en 1991. A s\u00faa despedida en Berlin foi como \"Tosca\", ese mesmo anmo. Ti\u00f1a 63 anos e levaba corenta de carreira profesional.\nFaleceu de cancro de pulm\u00f3n en 1996 aos sesenta e oito anos no Park Sanitarium de Berl\u00edn. Segundo o seu desexo, as s\u00faas cinsas foron esparexidas no mar do Norte.\nVida privada.\nO 27 de xullo de 1960 casou co doutor Jurgen Schaff.\nReco\u00f1ecementos.\nEn 1991, recibiu o Premio Pr\u00edncipe de Asturias das Artes, colectivamente, con Victoria de los \u00c1ngeles, Teresa Berganza, Montserrat Caball\u00e9, Jos\u00e9 Carreras, Alfredo Kraus e Pl\u00e1cido Domingo."}
{"id": "453832", "revid": "1888", "url": "https://gl.wikipedia.org/wiki?curid=453832", "title": "C\u00e1ndido Carrillo Cousillas", "text": "C\u00e1ndido Ram\u00f3n Carrillo Cousillas, nado en Malpica de Berganti\u00f1os, foi un sindicalista e pol\u00edtico galego.\nTraxectoria.\nMilitante da CNT, foi elixido concelleiro de Malpica de Berganti\u00f1os nas elecci\u00f3ns do 31 de maio de 1931. Permaneceu como concelleiro durante todo o per\u00edodo republicano. Co golpe de Estado do 18 de xullo de 1936 fuxiu de Malpica con outros republicanos en xu\u00f1o de 1938 na evasi\u00f3n da motora San Adri\u00e1n. Pasou a zona leal, traballou na CAMPSA de Barcelona e despois como mari\u00f1eiro en Port-Vendres. Regresou a Galicia en xullo de 1943. Foi xulgado en Ferrol por rebeli\u00f3n militar e condenado a 12 anos e 1 d\u00eda de prisi\u00f3n.\nVida persoal.\nCasou con Regina Chouci\u00f1o Blanco e foi pai de Jos\u00e9 e C\u00e1ndido Carrillo Chouci\u00f1o."}
{"id": "453833", "revid": "23204", "url": "https://gl.wikipedia.org/wiki?curid=453833", "title": "Madison Wolfe", "text": "Madison Wolfe, nada en Metairie, Luisiana o 4 de outubro de 2002, \u00e9 unha actriz estadounidense. Fixo o seu debut no cinema no filme dram\u00e1tico \"On the Road\" (2012), e na televisi\u00f3n na serie da HBO \"True Detective\" (2014). Protagonizou o filme de terror \"\" (2016), e interpretou a Barbara Thorson no filme de fantas\u00eda \"I Kill Giants\" (2017).\nA irm\u00e1 de Wolfe, Meghan, tam\u00e9n \u00e9 actriz."}
{"id": "453834", "revid": "85894", "url": "https://gl.wikipedia.org/wiki?curid=453834", "title": "Lu\u00eds Rodr\u00edguez Villar", "text": "Lu\u00eds Rodr\u00edguez Villar, co\u00f1ecido como Lu\u00eds da Rogita, nado en Malpica de Berganti\u00f1os o 6 de abril de 1908 e finado no mesmo concello o 11 de xu\u00f1o de 1987, foi un sindicalista galego.\nTraxectoria.\nMembro do Sindicato de Obreros y Profesiones Varias de Malpica da CNT. Co golpe de Estado do 18 de xullo de 1936 fuxiu de Malpica con outros republicanos en xu\u00f1o de 1938 na evasi\u00f3n da motora San Adri\u00e1n. Cruzou a fronteira desde Audierne e loitou en Teruel. Fuxiu novamente a Francia e estivo detido en Argel\u00e8s-sur-Mer. Continuou a loita contra os nazis at\u00e9 que foi detido cando tentaba cruzar a fronteira su\u00edza. Deportado a Mauthausen, ingresou o 25 de xaneiro de 1941. Logrou sobrevivir e foi liberado o 5 de maio do 1945. Quedou en Francia. Regresou a Malpica en agosto de 1978.\nVida persoal.\nCasou con Germana Gilquin."}
{"id": "453835", "revid": "89787", "url": "https://gl.wikipedia.org/wiki?curid=453835", "title": "Jimmy Garoppolo", "text": "James Richard Garoppolo, nado o 2 de novembro de 1991 en Arlington Heights, Illinois, \u00e9 un xogador profesional estadounidense de f\u00fatbol americano que xoga na posici\u00f3n de quarterback para San Francisco 49ers da National Football League (NFL). Formado na Eastern Illinois, foi elixido na segundo rolda do Draft da NFL de 2014 polos New England Patriots, equio co conseguiu dous t\u00edtulos da Super Bowl como quarterback suplente de Tom Brady."}
{"id": "453836", "revid": "56817", "url": "https://gl.wikipedia.org/wiki?curid=453836", "title": "Julia Pastrana", "text": "Julia Pastrana, nada o 14 de febreiro de 1834 e finada o 25 de marzo de 1860, foi unha muller mexicana nada nalg\u00fan lugar da serra de Sinaloa, que exhibiu a s\u00faa hipertricose en Europa a mediados do s\u00e9culo XIX.\nTraxectoria.\nDe orixe ind\u00edxena, naceu no seo dunha tribo de nativos americanos co\u00f1ecidos como \u201cRoot Digger\u201d, indios \u201cbuscadores de ra\u00edces\u201d, que viv\u00edan na zona occidental de M\u00e9xico. Ti\u00f1a hipertricose ou \u201cs\u00edndrome do lobishome\", \u00e9 dicir, a s\u00faa faciana e o seu corpo estaban cubertos totalmente de pelo negro e lacio. As s\u00faas orellas e nariz grandes e o seu prognatismo producido por d\u00faas fileiras de dentes irregulares daban \u00f3 seu rostro un perfil simiesco.\nAs s\u00faas mand\u00edbulas foron estudadas polo Real Colexio de Cirurxi\u00e1ns de Londres.\nOs panfletos anunci\u00e1bana contando a s\u00faa suposta historia, dicindo que unha muller india chamada Espinosa, separouse da s\u00faa tribo en 1830, todo o mundo pensou que morrera afogada, pero anos despois foi atopada por uns vaqueiros. Espinosa alegou ser capturada e encerrada nunha cova por un grupo de indios host\u00eds, nunha zona chea de osos e mandr\u00eds, pero este feito nunca quedou demostrado. Espinosa \u00eda acompa\u00f1ada dunha nena de 2 anos, da cal afirmaba non ser a s\u00faa nai, a\u00ednda que daba mostras de querela moito. Posteriormente esta muller casou e bautizou \u00e1 nena como Julia Pastrana. Espinosa acabou morrendo e Julia foi a vivir a unha poboaci\u00f3n pr\u00f3xima. Acabou incorpor\u00e1ndose \u00e1 familia do gobernador do Estado Federal mexicano de Sinaloa, Pedro S\u00e1nchez. Traballou al\u00ed de serventa durante anos ata que en abril de 1854 decidiu volver \u00e1 s\u00faa terra natal.\nNo cami\u00f1o, co\u00f1eceu \u00f3 estadounidense M.Rates, quen enseguida viu o negocio e ese mesmo ano Julia marchaba \u00f3s Estados Unidos. A s\u00faa primeira aparici\u00f3n como fen\u00f3meno de circo tivo lugar en 1854, no Gothic Hall de Nova York, onde era presentada como \"A Muller Oso\" ou mesmo \"O H\u00edbrido Marabilloso\", froito dos amores dun humano e unha mona. P. T. Barnum foi a vela pensando en contratala, pero desistiu por atopala \"demasiado grotesca\". Pronto marchou a Cleveland cun novo representante, por non dicir amo, o se\u00f1or Beach. O Doutor S. Brainer, que al\u00ed a examinou, chamouna unha \u201cespecie distinta\u201d. Al\u00ed asistiu a grandes bailes e galas militares, dise que os soldados fac\u00edan cola para bailar con ela. Despois viaxou a Londres, neste momento o seu representante era Theodor Lent. Antes de chegar al\u00ed foi anunciada polos xornais como \u201cA indescritible\u201d(\"The Nondescript\"). A imaxe que daban dela era a dunha muller feliz, contenta coa s\u00faa situaci\u00f3n que, dic\u00edan, gust\u00e1balle viaxar, guisar e coser. Nos seus espect\u00e1culos ademais de mostrar a s\u00faa rareza, Julia bailaba e cantaba en espa\u00f1ol e en ingl\u00e9s.\nEn 1857, despois de Londres, Theodor Lent apalabrara m\u00e1is espect\u00e1culos en Alema\u00f1a, pero al\u00ed atopouse con problemas xa que as autoridades non aprobaban o espect\u00e1culo. Theodor presentou a Julia como actriz de teatro. En Leipzig Julia protagonizou unha obra de teatro de enredo escrita especialmente para ela, chamada \"Der curierte Meyer\": trataba dun home que se namoraba dunha dama a cal sempre levaba un veo, cando o pretendente non estaba en escena Julia destapaba a cara mostr\u00e1ndolla ao p\u00fablico para facerlle rir, finalmente mostra a cara \u00f3 seu namorado e este perde todo o interese. A polic\u00eda alem\u00e1 puxo esp\u00edas na sala porque non se fiaban do que Theodor lles dic\u00eda; a obra foi cancelada e o teatro clausurado despois de tan s\u00f3 d\u00faas representaci\u00f3ns sobre a base de que era unha obra inmoral e obscena.\nPor esta \u00e9poca recibiu moitas proposici\u00f3ns de matrimonio, pero nunha entrevista realizada por unha publicaci\u00f3n alem\u00e1 (Gartenlaube) pregunt\u00e1ronlle por que rexeitara todas aquelas proposici\u00f3ns, \u00f3 que respondeu que ning\u00fan dos pretendentes era rico abondo. Dise que esta idea era orixinaria de Theodor, o cal desexaba casala cun home rico e esta era a s\u00faa forma de atraer a alg\u00fan. Julia acumulara moitos cartos, e finalmente foi Theodor o que lle pediu matrimonio en 1857.\nCasaron e seguiron a xira por Austria. En Viena Theodor obrigouna a pasar exames fisiol\u00f3xicos bastante exhaustivos e prohibiulle sa\u00edr \u00e1 r\u00faa durante o d\u00eda. En 1859 quedou embarazada. En Moscova, durante unha xira a comezos de 1860, Pastrana deu a luz a un beb\u00e9 con \u00abcaracter\u00edsticas semellantes \u00e1s s\u00faas\u00bb. O beb\u00e9 faleceu \u00e1s 35 horas de nacer e Pastrana morreu por complicaci\u00f3ns posparto cinco d\u00edas despois."}
{"id": "453838", "revid": "6353294", "url": "https://gl.wikipedia.org/wiki?curid=453838", "title": "Doutrina Zhdanov", "text": "A doutrina Zhdanov (en ) foi unha doutrina cultural sovi\u00e9tica desenvolvida polo secretario do Comit\u00e9 Central Andrei Zhdanov en 1946. A doutrina propo\u00f1\u00eda unha divisi\u00f3n do mundo en dous campos: as forzas \"imperialistas\", dirixidas polos Estados Unidos, e as \"democr\u00e1ticas\", lideradas pola Uni\u00f3n Sovi\u00e9tica. O principio fundamental da doutrina Zhdanov foi a mi\u00fado resumida na frase \"O \u00fanico conflito que \u00e9 posible na cultura sovi\u00e9tica \u00e9 o conflito entre o bo e o mellor\". O zhdanovismo axi\u00f1a se converteu nunha pol\u00edtica cultural sovi\u00e9tica, o que significou que artistas, escritores e intelectuais tiveron que adaptarse \u00e1 li\u00f1a do partido nas s\u00faas obras creativas. Baixo esta pol\u00edtica, os artistas que non cumprisen cos desexos do goberno arrisc\u00e1banse \u00e1 persecuci\u00f3n. A pol\u00edtica permeneceu activa at\u00e9 a morte de Iosif Stalin en 1953.\nA declaraci\u00f3n.\nContexto.\nSer\u00e1 despois da conferencia de Szklarska Por\u0119ba, Polonia, na que se funda a Kominform, cando Andrei Zhdanov presente o seu informe o 22 de setembro de 1947. Este \u00e9 publicado o 5 de outubro do mesmo ano, no xornal comunista franc\u00e9s \"L'Humanit\u00e9.\" O obxectivo b\u00e1sico do citado informe ser\u00e1 definir a nova orientaci\u00f3n pol\u00edtica sovi\u00e9tica de cara ao campo occidental, en resposta \u00e1 Doutrina Truman.\nContido (extractos).\nCanto m\u00e1is nos afastamos do final da guerra, m\u00e1is claramente aparecen as d\u00faas principais direcci\u00f3ns da pol\u00edtica internacional de posguerra, correspondentes \u00e1 disposici\u00f3n en dous campos principais das forzas pol\u00edticas que operan na area mundial: o campo imperialista e antidemocr\u00e1tico e o campo antiimperialista e democr\u00e1tico. \"As forzas antiimperialistas e antifascistas forman o outro campo. A URSS e os pa\u00edses de nova democracia son os seus cimentos\"\nAn\u00e1lise e consecuencias.\nZhdanov prop\u00f3n unha an\u00e1lise maniqueo que \u00eda ser caracter\u00edstico da problem\u00e1tica da Guerra Fr\u00eda que comeza a anunciarse por eses anos. Contra a guerra e o imperialismo americano, fac\u00eda falta, segundo Zhdanov, mobilizar todas as forzas. Non hab\u00eda xa que colaborar cos burgueses e os socialdem\u00f3cratas, considerados de agora en diante como aliados obxectivos do imperialismo. Os partidos comunistas occidentais, con importantes apoios sociais sobre todo en Francia e en Italia, foron criticados pola s\u00faa participaci\u00f3n nos seus respectivos gobernos e v\u00edronse obrigados a endurecer a s\u00faa li\u00f1a pol\u00edtica."}
{"id": "453841", "revid": "98629", "url": "https://gl.wikipedia.org/wiki?curid=453841", "title": "Tempada 2017-18 da NBA", "text": "A tempada 2017-18 da NBA foi a 72\u00aa na historia da National Basketball Association (NBA). A tempada regular comezou o 17 de outubro de 2017, e rematou o 11 de abril de 2018. O All-Star Game da NBA de 2018 disputouse o 18 de febreiro de 2018 no Staples Center dos \u00c1nxeles. Os Playoffs comezaron o 14 de abril de 2018 e remataron o 8 de xu\u00f1o de 2018 coa disputa do cuarto partido das Finais da NBA entre os Cleveland Cavaliers e os Golden State Warriors, que tiveron coma campi\u00f3n \u00f3s Warriors por 4-0.\nCambios de adestrador.\nPor primeira vez dende a inauguraci\u00f3n da BAA, non houbo cambios de adestrador dende a tempada anterior ata o comezo da tempada 2017-18.\nTempada regular.\nA tempada regular comezou o xoves 17 de outubro de 2017, e rematou o m\u00e9rcores 11 de abril de 2018.\nClasificaci\u00f3ns.\nPor divisi\u00f3n.\nx- Clasificado para playoffs\ny- Campi\u00f3n de divisi\u00f3n\nc- Vantaxe de campo nos playoffs de conferencia\nz- Vantaxe de campo en todos os playoffs\nGalard\u00f3ns.\nPremios anuais.\nOs premios da tempada foron entregados na cerimonia dos premios da NBA, realizada o 25 de xu\u00f1o de 2018."}
{"id": "453843", "revid": "63181", "url": "https://gl.wikipedia.org/wiki?curid=453843", "title": "Parikkala", "text": "Parikkala \u00e9 un municipio de Finlandia situado na rexi\u00f3n de Carelia do Sur. En 2018 a s\u00faa poboaci\u00f3n era de 4\u00a0844\u00a0habitantes. A superficie do termo municipal \u00e9 de 760,71\u00a0km2, dos cales 168,45nbsp;km2 son auga. O concello ten unha densidade de poboaci\u00f3n de 8,18\u00a0hab./km\u00b2.\nLimita cos concellos de Rautj\u00e4rvi, Ruokolahti, Kitee e Savonlinna, estes dous \u00faltimos pertencentes \u00e1s rexi\u00f3ns veci\u00f1as de Carelia do Norte e Savonia do Sur respectivamente.\nO concello \u00e9 uniling\u00fce en fin\u00e9s."}
{"id": "453844", "revid": "52373", "url": "https://gl.wikipedia.org/wiki?curid=453844", "title": "Pedro Loureiro Gonz\u00e1lez", "text": "Pedro Loureiro Gonz\u00e1lez, finado na Coru\u00f1a o 25 de novembro de 1996, foi un mestre e pol\u00edtico galego.\nTraxectoria.\nMestre. Foi mestre interino da escola do Baleo (Ortigueira) en 1931. Logo do golpe de Estado do 18 de xullo de 1936 foi nomeado concelleiro de Malpica de Berganti\u00f1os en 1938. Foi nomeado alcalde de Malpica o 28 de marzo de 1940.\nVida persoal.\nCasou con Dolores Rodr\u00edguez Chouci\u00f1o."}
{"id": "453847", "revid": "89787", "url": "https://gl.wikipedia.org/wiki?curid=453847", "title": "Gyromitra esculenta", "text": "Gyromitra esculenta \u00e9 un fungo ascomiceto amplamente distribu\u00eddo en Europa e Norteam\u00e9rica. Normalmente frutifica en solos areosos baixo \u00e1rbores con\u00edferas en primavera e principios do ver\u00e1n. O corpo frut\u00edfero ou cogomelo, consta dun p\u00edleo ou chapeu con forma de cerebro irregular de cor marr\u00f3n escura que pode chegar aos 10\u00a0cm de altura e 15\u00a0cm de largo, situado sobre un robusto estipe ou p\u00e9 de ata 6\u00a0cm de altura. Par\u00e9cese superficialmente \u00e1 pantorra (\"Morchella\"), ao que se debe o nome que se lle d\u00e1 nalg\u00fans idiomas equivalente a \"falsa pantorra\".\nA\u00ednda que \u00e9 un fungo potencialmente mortal cando se come cru, \"Gyromitra esculenta\" \u00e9 un manxar popular en Escandinavia, Europa oriental e a rexi\u00f3n norte dos Grandes Lagos de Norteam\u00e9rica. A\u00ednda que tam\u00e9n \u00e9 popular nalgunhas zonas do leste dos Pireneos, est\u00e1 prohibida a s\u00faa venda p\u00fablica en Espa\u00f1a. Pode venderse fresco en Finlandia, pero debe ir acompa\u00f1ado de advertencias e instruci\u00f3ns sobre a s\u00faa correcta preparaci\u00f3n.\nMalia que adoita ser semifervido antes da s\u00faa preparaci\u00f3n, as evidencias suxiren que incluso este procedemento pode que non faga que este fungo sexa enteiramente seguro para o seu consumo. Cando se come, o seu principal axente activo, a xiromitrina, \u00e9 hidrolizada dando o composto t\u00f3xico monometilhidrazina (MMH). A toxina afecta o f\u00edgado, o sistema nervioso central e \u00e1s veces os riles. Os s\u00edntomas de envelenamento son v\u00f3mitos e diarrea que aparecen varias horas despois do seu consumo, seguidas de mareos, apat\u00eda e dor de cabeza. Os casos graves poden levar ao delirio, o coma e a morte en de cinco a sete d\u00edas.\nTaxonom\u00eda.\nEste fungo describiuno en 1800 o mic\u00f3logo Christian Hendrik Persoon, co nome \"Helvella esculenta\", e tomou o seu actual nome binomial aceptado cando o mic\u00f3logo sueco Elias Magnus Fries o situou no x\u00e9nero \"Gyromitra\" en 1849. O nome do x\u00e9nero deriva dos termos do antigo grego \"gyros\"/\u03b3\u03c5\u03c1\u03bf\u03c2, 'redondo' e \"mitra\"/\u03bc\u03b9\u03c4\u03c1\u03b1, 'diadema, fita para a cabeza'. O seu ep\u00edteto espec\u00edfico deriva do lat\u00edn \"esculentus\", 'comestible'.\n\"Gyromitra esculenta\" \u00e9 un membro dun grupo de fungos co\u00f1ecidos como \"falsas pantorras\", chamadas as\u00ed polo seu parecido co aprezado fungo pantorra ou fungo de coresma (do x\u00e9nero \"Morchella\"). Neste grupo incl\u00faense outras especies do x\u00e9nero \"Gyromitra\", como \"G. infula\", \"G. caroliniana\" e \"G. gigas\". A\u00ednda que algunhas destas especies conte\u00f1en pouca ou ningunha xiromitrina, moitos libros de gu\u00edas de fungos recomendan tratalos todos como velenosos, xa que a s\u00faa aparencia similar e variaci\u00f3ns intraespec\u00edficas significativas poden facer que sexa dif\u00edcil unha identificaci\u00f3n fiable.\nOs fungos m\u00e1is distantemente relacionados do x\u00e9nero \"Verpa\", como \"V. bohemica\" e \"V. conica\", son tam\u00e9n moi parecidos, e igual que \"Gyromitra\", son considerados comestibles por alg\u00fans e velenosos por outros.\nO x\u00e9nero \"Gyromitra\" fora considerado clasicamente como pertencente \u00e1 familia Helvellaceae, xunto con outros fungos moi semellantes do x\u00e9nero \"Helvella\". As an\u00e1lises de ADN ribos\u00f3mico de moitos Pezizales mostraron que \"Gyromitra esculenta\" e as outras falsas pantorras s\u00f3 ti\u00f1an un parentesco moi distante cos outros membros das Helvellaceae e, ao contrario, estaban m\u00e1is pr\u00f3ximas ao x\u00e9nero \"Discina\", formando un clado que tam\u00e9n comprende \"Pseudorhizina\" e \"Hydnotrya\". As\u00ed, os catro x\u00e9neros est\u00e1n agora inclu\u00eddos na familia Discinaceae.\nDescrici\u00f3n.\nO chapeu ou p\u00edleo irregular deste fungo lembra un cerebro e pode chegar aos 10\u00a0cm de altura e 15\u00a0cm de largo. Inicialmente \u00e9 liso, mais faise progesivamente engurrado a medida que crece e envellece. A cor do p\u00edleo pode ter diversos tons de marr\u00f3n avermellado, acasta\u00f1ado, p\u00farpura, escuro ou \u00e1s veces dourado. Os esp\u00e9cimes de California poden ter un p\u00edleo m\u00e1is marr\u00f3n avermellado. Unidos ao p\u00edleo en diversos puntos, o estipe \u00e9 de 3 a 6\u00a0cm de alto e 2 a 3\u00a0cm de largo. O seu cheiro pode ser agradable e foi descrito como afrutado, e o fungo ten un sabor suave. A impresi\u00f3n da espora \u00e9 abrancazada, e as esporas son transparentes e el\u00edpticas, de 17\u201322\u00a0\u03bcm de lonxitude.\n\"Gyromitra esculenta\" lembra varias especies de verdadeiras pantorra (\"Morchella\"), a\u00ednda que estas \u00faltimas son m\u00e1is sim\u00e9tricas e cun aspecto m\u00e1is de esponxa gris, marr\u00f3n ou torrada. Ten o p\u00edleo xeralmente m\u00e1is escuro e grande. Ademais, \"Gyromitra esculenta\" ten un estipe macizo, mentres que o das verdadeiras pantorras (\"Morchella\" spp.) \u00e9 oco.\nDistribuci\u00f3n e h\u00e1bitat.\n\"G. esculenta\" crece en chans areosos en bosques de con\u00edferas temperados e ocasionalmente en bosques caducifolios. Entre as con\u00edferas enc\u00f3ntrase sobre todo baixo pi\u00f1eiros (\"Pinus\" spp.), pero tam\u00e9n \u00e1s veces baixo lamigueiros (\"Populus\" spp.). Brota de abril a xullo, m\u00e1is cedo que outras especies, e o fungo pode incluso brotar durante a fusi\u00f3n da neve. Pode ser abondoso nalg\u00fans anos e raro noutros. O cogomelo enc\u00f3ntrase m\u00e1is frecuentemente en lugares onde o terreo foi alterado, por zonas despexadas, regatos, cortas de madeira, zonas aradas, claros creados por lumes e beirav\u00edas de estradas. Os entusiastas deste fungo en Finlandia informaron que enterarron no chan xornais inoculados co fungo en outono e volveron na primavera seguinte para recoller os cogomelos.\nA\u00ednda que \u00e9 m\u00e1is abondoso en bosques de monta\u00f1a e nos de con\u00edferas do norte como en Sierra Nevada e a Cadea das Cascadas do noroeste de Norteam\u00e9rica, \"Gyromitra esculenta\" enc\u00f3ntrase amplamente distribu\u00edda polo continente norteamericano, chegando polo sur ata M\u00e9xico. Tam\u00e9n \u00e9 com\u00fan en Europa central, menos abondoso no leste, e m\u00e1is en \u00e1reas monta\u00f1osas que en terras baixas. Foi rexistrado en Irlanda do Norte, na provincia de U\u015fak no oeste de Turqu\u00eda, e preto de Ka\u015f na provincia de Antolia na costa sur de Turqu\u00eda.\nToxicidade.\nAs reacci\u00f3ns t\u00f3xicas deste fungo co\u00f1\u00e9cense desde hai polo menos cen anos. Os expertos especularon que a reacci\u00f3n era m\u00e1is de tipo al\u00e9rxico e espec\u00edfica de determinados consumidores, ou unha identificaci\u00f3n incorrecta, en lugar dunha toxicidade innata ao fungo, debido \u00e1 ampla variedade de efectos observados. Alg\u00fans sofren s\u00edntomas graves ou morren, mentres que outros non presentan s\u00edntomas despois de comer cantidades similares destes cogomelos do mesmo prato. Outros envel\u00e9nanse ao comer este fungo durante moitos anos sen efectos nocivos. Por\u00e9n, o fungo \u00e9 agora amplamente reco\u00f1ecido como potencialmente mortal.\n\"Gyromitra esculenta\" cont\u00e9n niveis do veleno xiromitrina que var\u00eda localmente entre poboaci\u00f3ns; a\u00ednda que estes cogomelos raramente est\u00e1n implicados en envelenamentos tanto en Norteam\u00e9rica coma en Europa occidental, as intoxicaci\u00f3ns son frecuentes no leste de Europa e Escandinavia. Un estudo polaco de 1971 informou que nesa \u00e9poca a especie era responsable dun 23% das mortes causadas por comer fungos cada ano. As taxas de mortes caeron desde mediados do s\u00e9culo XX; en Suecia o envelenamento \u00e9 com\u00fan, pero, a\u00ednda que foron detectados envelenamentos, non houbo mortes durante os 50 anos que van desde 1952 a 2002. Os envelenamentos por \"Gyromitra\" son raros en Espa\u00f1a, debido \u00e1 estendida pr\u00e1ctica de secar os cogomelos antes da s\u00faa preparaci\u00f3n e consumo, pero ten unha taxa de mortalidade dun 25%.\nA dose letal de xiromitrina estimouse en 10\u201330\u00a0mg/kg para nenos e de 20\u201350\u00a0mg/kg para adultos. Estas doses corresponden a 0,2-0,6\u00a0kg e 0,4\u20131\u00a0kg de cogomelos frescos, respectivamente. Por\u00e9n, as respostas individuais poden variar e a xente que inxeriu cantidades similares pode desenvolver unha toxicidade entre m\u00ednima e grave. As probas suxiren que os nenos son os m\u00e1is gravemente afectados; non est\u00e1 claro se isto se debe a un maior raz\u00f3n entre o peso consumido por masa corporal ou por diferenzas en actividade encim\u00e1tica e metab\u00f3lica. A\u00ednda que a cantidade de xiromitrina presente pode ser reducida significativamente ao semifervelo, hai probas de que o consumo repetido pode incrementar o risco de toxicidade.\nVariaci\u00f3n xeogr\u00e1fica.\nAs poboaci\u00f3ns de \"Gyromitra esculenta\" parecen variar xeograficamente na s\u00faa toxicidade. Un estudo franc\u00e9s mostrou que os cogomelos recollidos a elevadas altitudes te\u00f1en concentraci\u00f3ns m\u00e1is baixas de toxinas que os recollidos a baixa altura, e hai algunhas evidencias de que os fungos ao oeste das Monta\u00f1as Rochosas de Norteam\u00e9rica conte\u00f1en menos toxinas que os do leste. Por\u00e9n, tam\u00e9n se informou de envelenamentos no oeste, a\u00ednda que son menos frecuentes que en Europa.\nBioqu\u00edmica.\nA identidade dos seus constitu\u00edntes t\u00f3xicos non se descubriu ata 1968, cando se illou a acetaldehido \"N\"-metil-\"N\"-formilhidrazona, m\u00e1is co\u00f1ecida por xiromitrina. A xiromitrina \u00e9 un composto de hidracina vol\u00e1til hidrosoluble, que \u00e9 hidrolizado no corpo a monometilhidracina (MMH). Ill\u00e1ronse en posteriores investigaci\u00f3ns outros derivados \"N\"-metil-\"N\"-formilhidrazona, a\u00ednda que s\u00f3 est\u00e1n presentes en menores cantidades. Estoutros compostos tam\u00e9n producen monometilhidracina cando son hidrolizados, a\u00ednda que non est\u00e1 claro canto contrib\u00fae cada un deles \u00e1 toxicidade deste fungo.\nAs toxinas reaccionan con piridoxal-5-fosfato \u2014a forma activada da piridoxina\u2014 e forma unha hidrazona. Isto reduce a produci\u00f3n do neurotransmisor GABA por medio da diminuci\u00f3n da actividade da \u00e1cido glut\u00e1mico descarboxilase, producindo os s\u00edntomas neurol\u00f3xicos. A MMH tam\u00e9n causa un estr\u00e9s oxidativo que orixina metahemoglobinemia. Ademais, durante o metabolismo da MMH, prod\u00facese \"N\"-metil-\"N\"-formilhidracina; esta despois sofre un metabolismo oxidativo regulado polo citocromo P450, o cal por medio de intermediarios de nitrosamida reactiva orixina a formaci\u00f3n de radicais metilo, o que causa necrose hep\u00e1tica. A inhibici\u00f3n da diamina oxidase (histaminase) eleva os niveis de histamina o que ten como resultado dores de cabeza, n\u00e1useas, v\u00f3mitos e dor abdominal.\nS\u00edntomas.\nOs s\u00edntomas de envelenamento por este fungo son tipicamente de tipo gastrointestinal e neurol\u00f3xico. Os s\u00edntomas aparecen \u00e1s 6\u201312\u00a0horas do seu consumo, a\u00ednda que os casos de envelenamento m\u00e1is graves poden presentarse antes, mesmo en s\u00f3 d\u00faas horas despois da inxesti\u00f3n. Os s\u00edntomas iniciais son gastrointestinais, cun comezo s\u00fabito de n\u00e1useas, v\u00f3mitos e diarrea acuosa, que pode ser sanguinolenta. A deshidrataci\u00f3n pode desenvolverse se o v\u00f3mito ou diarrea son graves. Pouco despois aparecen mareos, apat\u00eda, v\u00e9rtigos, tremores, ataxia, nistagmo patol\u00f3xico e dores de cabeza; a mi\u00fado hai febre, o que \u00e9 unha caracter\u00edstica distintiva que non se desenvolve despois do envelenamento por outro tipo de fungos. Na maior\u00eda dos casos de envelenamento, os s\u00edntomas non progresan moito desde os iniciais e os pacientes recup\u00e9ranse pasados 2\u20136 d\u00edas de enfermidade.\nNalg\u00fans casos poder\u00eda haber unha fase asintom\u00e1tica despois dos s\u00edntomas iniciais, que \u00e9 seguida por unha toxicidade m\u00e1is significativa inclu\u00edndo nefrotoxicidade, danos hep\u00e1ticos e disfunci\u00f3n neurol\u00f3xica inclu\u00edndo convulsi\u00f3ns e coma. Estes signos desenv\u00f3lvense xeralmente en 1\u20133\u00a0d\u00edas en casos graves. O paciente desenvolve ictericia e o f\u00edgado e p\u00e1ncreas agr\u00e1ndanse, nalg\u00fans casos os niveis de azucre sangu\u00edneo el\u00e9vanse (hiperglicemia) e despois baixan (hipoglicemia) e hai toxicidade hap\u00e1tica. Adicionalmente, a hem\u00f3lise intravascular causa a destruci\u00f3n dos gl\u00f3bulos vermellos, o que ten como resultado un incremento na hemoglobina libre e hemoglobinuria, que pode causar toxicidade renal ou insuficiencia renal. A metahemoglobinemia pode tam\u00e9n ocorrer nalg\u00fans casos, \u00e9 dicir, no sangue enc\u00f3ntranse niveis maiores do normal de metahemoglobina, que \u00e9 unha forma de hemoglobina que non pode transportar ox\u00edxeno. Isto causa que o paciente te\u00f1a problemas respiratorios e cianose. Alg\u00fans casos de grave envelenamento poden progresar a unha fase neurol\u00f3xica terminal, con delirio, fasciculaci\u00f3ns musculares e convulsi\u00f3ns, e midr\u00edase progresando ao coma, colapso circulatorio e paro respiratorio. A morte pode producirse en de cinco a sete d\u00edas despois da inxesti\u00f3n do fungo.\nTratamento.\nO tratamento \u00e9 principalmente paliativo; a descontaminaci\u00f3n g\u00e1strica con carbono activado pode ser beneficiosa se houbo atenci\u00f3n m\u00e9dica poucas horas despois do consumo do fungo. Por\u00e9n, a mi\u00fado os s\u00edntomas tardan m\u00e1is en aparecer e os pacientes non van xeralmente ao m\u00e9dico ata moitas horas despois da inxesti\u00f3n, o que limita a s\u00faa efectividade. Os pacientes con v\u00f3mitos graves ou diarrea poden ser rehidratados con flu\u00eddos intravenosos. Real\u00edzase unha monitorizaci\u00f3n de par\u00e1metros bioqu\u00edmicos como os niveis de metahemoglobina, electr\u00f3litos, funci\u00f3n hep\u00e1tica e renal, an\u00e1lise de urina e reconto sangu\u00edneo completo e corr\u00edxese calquera anormalidade. Pode utilizarse a di\u00e1lise se a funci\u00f3n renal est\u00e1 afectada ou hai insuficiencia renal. Para controlar a hem\u00f3lise pode ser necesario unha transfusi\u00f3n de sangue para suplir a perda de gl\u00f3bulos vermellos, mentres que a metahemoglobinemia \u00e9 tratada con azul de metileno intravenoso.\nA piridoxina, a principal forma de vitamina B6, pode utilizarse para contrarrestar a inhibici\u00f3n por MMH no paso dependente de piridoxina da s\u00edntese do neurotransmisor GABA. As\u00ed, a s\u00edntese de GABA pode continuar e os s\u00edntomas vanse aliviando. A piridoxina, que s\u00f3 \u00e9 \u00fatil para os s\u00edntomas neurol\u00f3xicos e non incrementa a toxicidade hep\u00e1tica, admin\u00edstrase a unha dose de 25\u00a0mg/kg; isto pode repetirse ata un m\u00e1ximo total de 15 a 30\u00a0g diariamente se os s\u00edntomas non melloran. As benzodiazepinas admin\u00edstranse para controlar as convulsi\u00f3ns; xa que como tam\u00e9n modulan os receptores de GABA poden incrementar potencialmente o efecto da piridoxina. Ademais, a MMH inhibe a transformaci\u00f3n qu\u00edmica de \u00e1cido f\u00f3lico na s\u00faa forma activa de \u00e1cido fol\u00ednico; isto pode ser tratado por administraci\u00f3n de \u00e1cido fol\u00ednico a unha dose de 20\u2013200\u00a0mg diarios.\nCarcinoxenicidade.\nA monometilhidracina, e os seus precursores metilformilhidracina e xiromitrina e \"Gyromitra esculenta\" cr\u00faa, demostraron ser carcin\u00f3xenos en animais experimentais. A\u00ednda que non se observou que \"Gyromitra esculenta\" cause cancro en humanos, \u00e9 posible que haxa un risco carcinox\u00e9nico en persoas que inxiren este tipo de fungos. As toxinas poden ser acumulativas e incluso pequenas cantidades poden ter efectos carcinox\u00e9nicos. Ill\u00e1ronse polo menos 11 hidracinas diferentes de \"Gyromitra esculenta\", e non se sabe se os carcin\u00f3xenos potenciais se poden eliminar completamente ao fervelo lixeiramente.\nConsumo.\nMalia a s\u00faa reco\u00f1ecida toxicidade, \"Gyromitra esculenta\" comercial\u00edzase e cons\u00f3mese en varios pa\u00edses ou estados de Europa e Norteam\u00e9rica. Antes era consumido en Alema\u00f1a, onde os fungos se recoll\u00edan e exportaban a Polonia, pero m\u00e1is recentemente, Alema\u00f1a e Su\u00edza desaconsellaron o seu consumo ao prohibir a s\u00faa venda. De xeito similar, en Suecia, as autoridades advertiron que non era apto para o consumo humano, e restrinxen a compra de cogomelos frescos desta especie s\u00f3 aos restaurantes. Este fungo est\u00e1 a\u00ednda moi ben considerado en Bulgaria, onde se vende en mercados e se recolle para a s\u00faa exportaci\u00f3n. Nalg\u00fans pa\u00edses como Espa\u00f1a, especialmente na parte oriental dos Pireneos, son considerados tradicionalmente un manxar, e moitas persoas afirman telos consumido durante anos sen que lles causasen ning\u00fan dano. A pesar de todo, ese fungo est\u00e1 na lista oficial de cogomelos perigosos do goberno de Catalu\u00f1a e a s\u00faa venda ao p\u00fablico est\u00e1 prohibida en toda Espa\u00f1a. F\u00f3ra de Europa, \"G. esculenta\" cons\u00f3mese na rexi\u00f3n dos Grandes Lagos norteamericana e nalg\u00fans estados do oeste dos Estados Unidos.\nVender e comprar este fungo \u00e9 legal en Finlandia, onde \u00e9 moi aprezado. Por\u00e9n, a lei esixe que estes fungos vaian acompa\u00f1ados dunha advertencia de que son velenosos e de instruci\u00f3ns de preparaci\u00f3n obrigatorias. Tam\u00e9n se venden preparados e enlatados, e nese caso est\u00e1n listos para ser usados. As cifras oficiais do Ministerio de Agricultura e Bosques de Finlandia indican unha venda total de 21,9\u00a0toneladas deste fungo en Finlandia en 2006 e de 32,7\u00a0toneladas (moi por enriba da media habitual) en 2007. En 2002, as autoridades de seguridade alimentaria finlandesas estimaron un consumo anual de centos de toneladas destes fungos nos anos en que abundan. Na coci\u00f1a finlandesa, estes fungos poden coci\u00f1arse en tortilla ou sofritidos lixeiramente en manteiga nunha tixola, engadindo fari\u00f1a e leite para facer unha bechamel ou para encher unha empanada. Alternativamente, pode engadirse m\u00e1is flu\u00eddo e facer con eles unha sopa de cogomelos. Os condimentos t\u00edpicos que se engaden para dar sabor son perexil, ceboli\u00f1o, aneto e pementa negra.\nControversias.\nEn 2015, o chef sueco Paul Svensson causou unha controversia ao preparar un prato con \"G. esculenta\" nun programa de televisi\u00f3n. A experta en cogomelos Monica Svensson criticouno por utilizalo, debido \u00e1s substancias carcinox\u00e9nicas deste fungo e o risco de que xente non experimentada puidese malinterpretar a receita e omitir as operaci\u00f3ns previas que reducen o nivel de toxicidade. Tam\u00e9n foi criticado polo actor e chef Per Morberg por raz\u00f3ns similares. Paul Svensson dixo que non co\u00f1ec\u00eda os efectos carcinox\u00e9nicos e pediu desculpas despois, e prometeu eliminar eses cogomelos dos seus pratos.\nPreparaci\u00f3n.\nA maior\u00eda da xiromitrina debe ser eliminada para facer que este cogomelo sexa comestible. O procedemento recomendado consite en primeiro secar e despois ferver o cogomelo, ou ben ferver o cogomelo fresco directamente. Para preparar estes cogomelos frescos recom\u00e9ndase que se corten en pequenos cachos e sexan semifervidos d\u00faas veces en abundante auga, polo menos tres partes de auga por cada parte de cogomelos cortados, durante polo menos cinco minutos, despois de cada fervedura hai que enxaugar moi ben o cogomelo en auga limpa. Cada rolda de semifervedura reduce o contido de xiromitrina \u00e1 d\u00e9cima parte. A xiromitrina pasa \u00e1 auga, onde permanece e, por tanto, a auga da semicocci\u00f3n debe tirarse e substitu\u00edrse por auga fresca en cada rolda de fervedura. Secar os cogomelos pode reducir tam\u00e9n a concentraci\u00f3n de xiromitrina; e dez d\u00edas de secado ao aire libre fan que se perda o 90% da xiromitrina. Malia todo, a\u00ednda se recomenda que os cogomelos sexan fervidos despois de secados.\nA MMH ferve a 87,5\u00a0\u00b0C, polo que se vaporiza no aire cando estes fungos se ferven en auga. Os espazos mal ventilados facilitan que o vapor se acumule, o que pode dar lugar a un envelenamento por xiromitrina. Se se ferven estes cogomelos en espazos pechados, debe terse coidado de que haxa unha boa ventilaci\u00f3n e, se aparecen s\u00edntomas de envelenamento por xiromitrina, d\u00e9bese sa\u00edr inmediatamente a un sitio con aire fresco. Mesmo despois de fervidos, poden quedar pequenas cantidades de xiromitrina no fungo. Dada a posibilidade de acumulaci\u00f3n de toxinas, o consumo repetido non se recomenda.\nProxectos de cultivo.\nDescubr\u00edronse cepas deste fungo con concentraci\u00f3ns moito menores de xiromitrina, que se conseguiron facer crecer ata a frutificaci\u00f3n en cultivo. Hai, pois, campo para futuras investigaci\u00f3ns sobre o cultivo de cepas m\u00e1is seguras."}
{"id": "453849", "revid": "89787", "url": "https://gl.wikipedia.org/wiki?curid=453849", "title": "V\u00edznar", "text": "V\u00edznar \u00e9 unha localidade e concello espa\u00f1ol pertencente \u00e1 provincia de Granada, na comunidade aut\u00f3noma de Andaluc\u00eda. Est\u00e1 na parte central da Vega de Granada, a uns nove quil\u00f3metros da cidade de Granada. A s\u00faa superficie \u00e9 de 13\u00a0km\u00b2. At\u00f3pase a unha altitude de 1050 metros e ten unha poboaci\u00f3n de 978 habitantes (INE, 2017).\nFoi entre esta localidade e a veci\u00f1a de Alfacar onde o escritor Federico Garc\u00eda Lorca foi asasinado en 1936.\nPol\u00edtica.\nOs resultados en V\u00edznar das elecci\u00f3ns municipais, celebradas en maio de 2015, son:"}
{"id": "453917", "revid": "1131", "url": "https://gl.wikipedia.org/wiki?curid=453917", "title": "Seis poemas galegos", "text": "Seis poemas galegos \u00e9 un poemario do poeta e dramaturgo espa\u00f1ol Federico Garc\u00eda Lorca (1898\u20131936), unha escolma de seis poemas en galego, unha homenaxe \u00e1 paisaxe e a lingua de Galicia. Escritos entre 1932 e 1934, foron publicados en 1935 en Santiago de Compostela pola Editorial N\u00f3s (fundada en 1927 por \u00c1nxel Casal), edici\u00f3n pr\u00edncipe prologada en castel\u00e1n por Eduardo Blanco Amor. Admirador de Rosal\u00eda de Castro, de Eduardo Pondal e Manuel Curros Enr\u00edquez, as\u00ed como dos poetas medievais galegos Mart\u00edn Codax e Mendinho, e dos portugueses Lu\u00eds de Cam\u00f5es ou Gil Vicente, os poemas xorden por mor das viaxes realizadas por Lorca a Galicia dende 1931.\nXestaci\u00f3n.\nGalicia, a s\u00faa cultura e as s\u00faas paisaxes, entraron a formar parte da vida e das lembranzas de Lorca dende a s\u00faa primeira visita en 1916. En 1917 escribiu nun artigo: \u00abCompr\u00e9ndese, vendo a paisaxe de Galicia, o car\u00e1cter triste dos seus habitantes e a s\u00faa m\u00fasica, que di de penas, de amores, de imposibles\u00bb. \u00d3 repertorio de canci\u00f3ns que tocaba e cantaba nos concertos \u00edntimos que ofrec\u00eda \u00f3s seus amigos incorpor\u00e1ronse cantigas, romances e canci\u00f3ns do folclore galaico-portugu\u00e9s. Era admirador da obra de Rosal\u00eda de Castro, e co\u00f1ec\u00eda ben a de Valle-Incl\u00e1n. Na s\u00faa conferencia sobre G\u00f3ngora (\u00abLa imagen po\u00e9tica de don Luis de G\u00f3ngora\u00bb, 1926) demostraba ter co\u00f1ecemento dos tres cancioneiros que recollen case a totalidade da produci\u00f3n l\u00edrica galaicoportuguesa entre os s\u00e9culos XII e XIV: o \"Cancioneiro da Biblioteca Vaticana\", o \"Cancioneiro Colocci-Brancuti\" e o \"Cancioneiro da Ajuda\". En 1928, na s\u00faa conferencia \u00abLas nanas infantiles\u00bb, aparece de novo o seu interese polas canci\u00f3ns populares de Galicia e ref\u00edrese a unha cuesti\u00f3n que lle chama a atenci\u00f3n: a presenza de numerosas canci\u00f3ns de procedencia galega e asturiana en Granada, froito da colonizaci\u00f3n da Alpujarra \u00f3 final da Reconquista, tema sobre o que volveu incidir en distintas ocasi\u00f3ns.\nLorca ti\u00f1a en Madrid varios amigos galegos: o music\u00f3logo Jes\u00fas Bal y Gay, os poetas Eugenio Montes e Seraf\u00edn Ferro e o mozo Ernesto Guerra da Cal (Ernesto P\u00e9rez Guerra), quen exerceu unha maior influencia sobre Lorca. Nacionalista galego, P\u00e9rez Guerra fascinaba a Lorca \u00abpola s\u00faa prestancia f\u00edsica, pola s\u00faa vitalidade, pola s\u00faa intelixencia e pola paix\u00f3n coa que falaba de Galicia e cantaba canci\u00f3ns galegas\u00bb.\nEn 1932, de volta en Galicia, Lorca estaba preparado para o reencontro cun pa\u00eds que, segundo o seu bi\u00f3grafo Ian Gibson, non \u00abdeixara de subxugalo dende lonxe\u00bb. O seu entusiasmo durante a s\u00faa visita a Santiago de Compostela non co\u00f1ec\u00eda l\u00edmites. Tres meses despois, montouse o taboado da compa\u00f1\u00eda La Barraca na pequena praza da Quintana, que el chamaba a \u00abpraza-butaca\u00bb, o lugar onde fai danzar \u00e1 l\u00faa na s\u00faa \u00abDanza da l\u00faa en Santiago\u00bb:\nLorca expresou o seu desexo de escribir un poema adicado \u00e1 cidade, mais segundo Gibson, a\u00ednda non pensara en facelo en galego. \u00c9 \u00f3 seu retorno a Madrid, comentando o tema con Ernesto P\u00e9rez Guerra, cando nace a idea de compo\u00f1er, entre os dous, un poema sobre o tema na lingua galega. En maio ou xu\u00f1o de 1932 naceu o \u00abMadrigal \u00e1 cibd\u00e1 de Santiago\u00bb, onde Lorca expresa \u00aba s\u00faa impresi\u00f3n de Compostela baixo a choiva, mestur\u00e1ndoa cunha vaga nostalxia amorosa.\u00bb:\nA finais de outono de 1932 a revista \"Yunque\" publicou o \u00abMadrigal \u00e1 cibd\u00e1 de Santiago\u00bb no seu n\u00famero de decembro, que sa\u00edu \u00e1 venda o d\u00eda 6 do mes. De al\u00ed tom\u00e1rono ese mesmo mes \"El Pueblo Gallego\" de Vigo, a revista \"Resol\" de Santiago e o xornal \"El Sol\" de Madrid.\nEn 1933 P\u00e9rez Guerra presentou a Lorca a Eduardo Blanco Amor, quen dous anos despois se encargou da publicaci\u00f3n dos \"Seis poemas galegos\". Malia a grande admiraci\u00f3n de Blanco Amor cara \u00f3 poeta granadino a s\u00faa relaci\u00f3n non foi estreita a\u00ednda que, en palabras de Gibson, tivo os seus \u00abmomentos de expansi\u00f3n\u00bb. \n\u00c1 s\u00faa volta da Arxentina, Lorca reemprendeu a composici\u00f3n dos seus poemas galegos coa colaboraci\u00f3n de P\u00e9rez Guerra, \ntarefa que se veu interrompida pola confecci\u00f3n do seu \"Llanto por Ignacio S\u00e1nchez Mej\u00edas\", completado a finais de outubro de 1934.\nFoi durante a primavera de 1935 cando, finalmente, un tenaz Eduardo Blanco Amor conseguiu de Lorca os manuscritos, con letra de Ernesto P\u00e9rez Guerra, de cinco dos \"Seis poemas galegos\", xunto a un recorte de prensa do \u00abMadrigal \u00e1 cibd\u00e1 de Santiago\u00bb, publicado por \"El Pueblo Gallego\" en 1932. \nConta Gibson que Lorca, entregado \u00e1 creaci\u00f3n de \"Do\u00f1a Rosita la soltera\", deu os poemas a Blanco Amor e desentendeuse do seu destino: \u00abNon me fales m\u00e1is disto at\u00e9 que me traias o libro\u00bb. \nGarc\u00eda Posada explica que a intervenci\u00f3n de Blanco Amor na redacci\u00f3n dos poemas consistiu na revisi\u00f3n ortogr\u00e1fica, a correcci\u00f3n dalg\u00fans castelanismos e a suxesti\u00f3n de cambios nalg\u00fans t\u00edtulos, que Lorca aceptou.\nA publicaci\u00f3n dos poemas foi anunciada pola revista \"N\u00f3s\", no seu n\u00famero correspondente a maio-xu\u00f1o de 1935, entre as \u00abnovas obras publicadas\u00bb da editorial. Por\u00e9n, o colof\u00f3n do libro leva data do 27 de decembro de 1935. \nBlanco Amor prologou a edici\u00f3n, na que non se nomea a colaboraci\u00f3n de P\u00e9rez Guerra, e suprimiu a dedicatoria a este da \u00abCantiga de neno da tenda\u00bb.\nNo ano 1974 a Editorial Akal, na s\u00faa Colecci\u00f3n Arealongui\u00f1a, dirixida por Xes\u00fas Alonso Montero, publicou unha Edici\u00f3n Tetraling\u00fce (galego, castel\u00e1n, catal\u00e1n e \u00e9uscaro), de 48 p\u00e1xinas. A traduci\u00f3n ao castel\u00e1n \u00e9 de \u00c1nxel Fole, ao catal\u00e1n \u00e9 de Ricard Salvat e ao \u00e9uscaro \u00e9 de Gabriel Aresti."}
{"id": "453918", "revid": "25871", "url": "https://gl.wikipedia.org/wiki?curid=453918", "title": "Helena Cantacuzena", "text": "Helena Cantacuzena (en grego: \u0388\u03bb\u03b5\u03bd\u03b1 \u039a\u03b1\u03bd\u03c4\u03b1\u03ba\u03bf\u03c5\u03b6\u03b7\u03bd\u03ae), nada en 1333 e finada o 10 de decembro de 1396, foi a emperatriz consorte de Xo\u00e1n V Pale\u00f3logo no Imperio bizantino.\nTraxectoria.\nFamilia.\nEra filla de Xo\u00e1n VI Cantacuzeno e Irene Asanina.\nFoi a irm\u00e1 de Mateo Cantacuzeno e Manuel Cantacuzeno. As s\u00faas irm\u00e1s Mar\u00eda e Teodora eran as respectivas esposas de Nic\u00e9foro II Orsini e Orhan I.\nEmperatriz.\nXo\u00e1n V e Xo\u00e1n VI foron emperadores rivais nunha guerra civil que se desatou desde 1341 at\u00e9 1347. As d\u00faas partes por fin chegaron a un acordo. Segundo os seus termos Xo\u00e1n VI ser\u00eda reco\u00f1ecido como principal coemperador con Xo\u00e1n V m\u00e1is novo que el. O matrimonio foi selado co matrimonio de Helena con Xo\u00e1n V. \nO matrimonio tivo lugar o 28 de maio de 1347 ou o 29 de maio de 1347. Helena ti\u00f1a uns trece anos, mentres que ao seu noivo lle faltaba un mes para cumprir o seu d\u00e9cimo quinto aniversario. A paz s\u00f3 durou at\u00e9 1352 cando o seu esposo renovou as hostilidades contra o seu pai. Xo\u00e1n VI viuse obrigado a renunciar ao trono o 4 de decembro de 1354. O seu irm\u00e1n Mateo reter\u00eda o seu t\u00edtulo de coemperador at\u00e9 a s\u00faa propia derrota en 1357.\nHelena e Xo\u00e1n V tiveron polo menos nove fillos:\n\u00daltimos anos.\nO 12 de agosto de 1376, Xo\u00e1n V foi deposto nun golpe de estado polo seu fillo Andr\u00f3nico IV. Helena foi tomada cativa xunto coa maior\u00eda da familia imperial. Andr\u00f3nico IV foi apoiado principalmente pola Rep\u00fablica de X\u00e9nova. A s\u00faa principal oposici\u00f3n proveu da Rep\u00fablica de Venecia, o inimigo tradicional de X\u00e9nova, e Murad I. Andr\u00f3nico IV cooperara con Savci Bey, un fillo de Murad, nun intento conxunto para depor aos seus respectivos pais en 1373. Murad mant\u00edvose hostil cara a el e apoiou a Xo\u00e1n V.\nMurad foi o respons\u00e1bel da restauraci\u00f3n de Xo\u00e1n V o 1 de xullo de 1379. Andr\u00f3nico retirouse a G\u00e1lata, que estaba baixo control xenov\u00e9s. Helena foi tomada como ref\u00e9n e permaneceu en cativerio at\u00e9 1381.\nO conflito de Xo\u00e1n V e Andr\u00f3nico IV continuou at\u00e9 a morte deste \u00faltimo en 1385. Andr\u00f3nico IV foi substitu\u00eddo polo seu fillo Xo\u00e1n VII Pale\u00f3logo que logrou derrocar brevemente ao seu av\u00f3 en 1390. O papel de Helena no conflito foi m\u00ednimo xa que poucas fontes a\u00ednda a mencionan.\nXo\u00e1n V foi restaurado no trono pero morreu o 16 de febreiro de 1391. Helena sobreviviulle e retirouse ao convento de Santa Marta adoptando o nome mon\u00e1stico de Hipomona (Paciencia). Morreu a\u00ed como monxa."}
{"id": "453920", "revid": "624", "url": "https://gl.wikipedia.org/wiki?curid=453920", "title": "Helena Cantacucena", "text": ""}
{"id": "453924", "revid": "98629", "url": "https://gl.wikipedia.org/wiki?curid=453924", "title": "Teodora Cantacuzena", "text": "Teodora Cantacuzena, nada c. 1340 e finada despois de 1390, foi a emperatriz consorte de Aleixo III de Trebisonda.\nTraxectoria.\nTeodora \u00e9 considerada filla de Nic\u00e9foro Cantacuzeno, \"sebastocr\u00e1tor.\" Segundo a cr\u00f3nica do seu parente Xo\u00e1n VI Cantacuzeno, Nic\u00e9foro foi encarcerado por ordes de Aleixo Apocauco, un dos principais asesores de Ana de Savoia na guerra civil contra Xo\u00e1n VI, en 1341. Nic\u00e9foro foi liberado m\u00e1is tarde e foi o gobernador de Adrian\u00f3pole na d\u00e9cada de 1350. A identidade da s\u00faa nai \u00e9 desco\u00f1ecida.\nAs traduci\u00f3ns dispo\u00f1\u00edbeis en lat\u00edn da cr\u00f3nica mencionan a Nic\u00e9foro como \"patruelis\" de Xo\u00e1n VI, un primo irm\u00e1n paterno. Asumindo que isto non foi un erro de traduci\u00f3n, o av\u00f3 paterno de Teodora ser\u00eda un irm\u00e1n de Miguel Cantacuzeno.\nO 28 de setembro de 1351, Teodora casou con Aleixo III de Trebisonda. De acordo con \"Trebizond: The Last Greek Empire of the Byzantine Era\" (1926) de William Miller, o matrimonio tivo lugar na reconstru\u00edda Igrexa de Santo Uxio. Miller considera que o matrimonio foi o resultado dunha alianza entre Xo\u00e1n VI e Aleixo III.\nTiveron seis fillos. A maternidade das fillas foi cuestionada debido ao seu matrimonio con gobernantes non cristi\u00e1ns, unha pr\u00e1ctica normalmente seguida polas fillas ilex\u00edtimas dos emperadores, como Mar\u00eda Pale\u00f3loga. Con todo non son mencionados como fillos ilex\u00edtimos nas fontes dispo\u00f1\u00edbeis:\nLogo da morte de Aleixo III o 20 de marzo de 1390, Teodora retirouse a un mosteiro en Constantinopla. O seu nome mon\u00e1stico foi Teodosia. Non hai menci\u00f3n sobre ela despois."}
{"id": "453931", "revid": "56817", "url": "https://gl.wikipedia.org/wiki?curid=453931", "title": "R\u00edo Lempa", "text": "O r\u00edo Lempa \u00e9 un r\u00edo con vertente \u00f3 oc\u00e9ano Pac\u00edfico. Con 422 km de lonxitude \u00e9 un dos r\u00edos m\u00e1is longos de Centroam\u00e9rica e o m\u00e1is longo do Salvador. A s\u00faa conca abrangue tres pa\u00edses: Guatemala, Honduras e O Salvador.\nNacemento e desembocadura.\nNace entre as monta\u00f1as volc\u00e1nicas das mesetas centrais da rexi\u00f3n a unha elevaci\u00f3n aproximada de 1200-1500 msnm no concello de Esquipulas, Chiquimula en Guatemala, onde \u00e9 a uni\u00f3n dos r\u00edos Chacalapa, Tepoct\u00fan, A Planta e \"Olopita\", e discorre 30\u00a0km en territorio guatemalteco, ingresando a Honduras onde percorre o departamento de Ocotepeque por 31,4\u00a0km. Cruza a fronteira co Salvador ao nord\u00e9s do departamento de Chalatenango e segue o seu percorrido por 360,2\u00a0km, desembocando na chaira costeira do oc\u00e9ano Pac\u00edfico, entre os departamentos de San Vicente e Usulut\u00e1n."}
{"id": "453941", "revid": "89787", "url": "https://gl.wikipedia.org/wiki?curid=453941", "title": "Myrna Mack", "text": "Myrna Mack Chang, nada o 24 de outubro de 1949 e finada o 11 de setembro de 1990, foi unha antrop\u00f3loga guatemalteca.\nBiograf\u00eda.\nNaceu no Barrio San Nicol\u00e1s, departamento de Retalhuleu, nunha familia con ascendencia chinesa. Estudou antropolox\u00eda no Reino Unido na Universidade de M\u00e1nchester e na Universidade de Durham.\nAo seu regreso a Guatemala dedicouse a dirixir o traballo de campo en varias comunidades rurais desarraigadas pola guerra civil dese pa\u00eds centroamericano. En 1986 en conxunto con alg\u00fans compa\u00f1eiros e colegas de Inforpress Centroamericana, funda a Asociaci\u00f3n para el Avance de las Ciencias Sociales.\nMorte.\nFoi asasinada fronte \u00e1 s\u00faa oficina na Cidade de Guatemala, acoitelada 27 veces, por un escuadr\u00f3n da morte das Forzas Armadas de Guatemala (supostamente creado pola Escola das Am\u00e9ricas) baixo o r\u00e9xime do dem\u00f3crata cristi\u00e1n Marco Vinicio Cerezo (presidente entre 1986 e 1991). En abril de 2004, despois dun xu\u00edzo dirixido pola Corte Interamericana de Dereitos Humanos e grazas \u00e1 tenaz actividade da s\u00faa irm\u00e1 Helen Mack, o goberno de Guatemala reco\u00f1eceu publicamente que os seus axentes cometeran o asasinato e implementaron medidas de reparaci\u00f3n \u00e1 s\u00faa familia.\nVida persoal.\nO 16 de novembro de 1973 nace a s\u00faa filla Lucrecia Hern\u00e1ndez Mack, que en 2016 converteuse na primeira muller \u00e1 fronte do Ministerio de Sa\u00fade de Guatemala.\nFundaci\u00f3n Myrna Mack.\nEn 1993, a s\u00faa irm\u00e1 Helen Mack creou a Fundaci\u00f3n Myrna Mack, na s\u00faa memoria. A instituci\u00f3n foi financiada inicialmente cos fondos provenientes do Right Livelihood Award, co\u00f1ecido como o premio Nobel Alternativo da Paz outorgado a Helen en decembro de 1992. A fundaci\u00f3n traballou inicialmente para esclarecer o asasinato de Myrna Mack e o doutros desaparecidos por mor da guerra civil de Guatemala. Na actualidade ten como obxectivo contribu\u00edr \u00e1 construci\u00f3n do Estado Democr\u00e1tico de Dereito neste pa\u00eds."}
{"id": "453942", "revid": "89787", "url": "https://gl.wikipedia.org/wiki?curid=453942", "title": "Moa\u00f1esa de M\u00fasica e Danza", "text": "A Agrupaci\u00f3n Cultural Moa\u00f1esa de M\u00fasica e Danza \u00e9 unha asociaci\u00f3n creada en Moa\u00f1a en agosto de 2014.\nHistoria.\nCreouse con quince persoas asociadas, das cales seis formaban parte da xunta directiva: Juan Pena Costas como presidente, Raquel Paredes como vicepresidenta, Carmen Fern\u00e1ndez como secretaria, Ana Bel\u00e9n Mart\u00ednez como tesoureira e Ver\u00f3nica Moledo e Mar\u00eda Framil como vogais. Na s\u00faas premisas iniciais estaban a de manter as tradici\u00f3ns galegas vivas e non perder a m\u00fasica que se aprendeu das xeraci\u00f3ns anteriores.\nActividades.\nA agrupaci\u00f3n organiza actividades durante todo o ano para atender a calquera persoa que queira aprender a tocar un instrumento tradicional, como a gaita a pandeireta ou o tambor.\nOrganiza tam\u00e9n diferentes obradoiros como os relacionados co traxe galego, con obradoiros de costura dedicados ao bordado ao aire. Outros obradoiros nos que se pode participar \u00e9 o de construci\u00f3n dun pandeiro ou nos obradoiros de peiteado tradicional.\nA actividade principal \u00e9 a organizaci\u00f3n do Son Moa\u00f1esa, un festival que se celebra no mes de agosto e no que se pon en pr\u00e1ctica o aprendido durante todo o ano nos diferentes grupos.\nGrupos.\nPara po\u00f1er en valor o aprendido doutras xeraci\u00f3ns a agrupaci\u00f3n conta con:\nInstrumentos.\nNa Banda de gaitas a percusi\u00f3n est\u00e1 formada polo tambor, o bombo e pandeireta. Na secci\u00f3n de canto acompa\u00f1an as canci\u00f3ns con pandeireta, o pandeiro e a lata.\nMestres.\nContan con catro mestres reco\u00f1ecidos tanto polo labor como docentes como a nivel art\u00edstico e musical:\nRepertorio.\nAs pezas interpretadas pola agrupaci\u00f3n son pezas tradicionais. Difer\u00e9ncianse as que interpreta a secci\u00f3n do Grupo de canto e danza e as da Banda de gaitas. Nas secci\u00f3ns de canto e baile tradicional te\u00f1en un car\u00e1cter de pezas buscadas polos mestres, moitas veces recollidas nun traballo de campo. A banda de gaitas elixe pezas de base tradicional e popular. Entre as m\u00e1is populares at\u00f3panse \u201cA ribeirana popular\u201d, \"A festa na eira\", \"A freixa\" ou a \u201cFoliada dos morenos\u201d.\nSocios e socias.\nInt\u00e9granse compo\u00f1entes desde o cinco ata os setenta anos. Hai dous rangos de idade con forte presenza na Moa\u00f1esa de m\u00fasica e danza: de 8 a 13 anos e de 35 a 45 anos.\nIndumentaria.\nOs compo\u00f1entes visten con d\u00faas indumentarias, o taxe de acot\u00edo e un segundo traxe de gala no que as mulleres levan ricos mant\u00f3ns."}
{"id": "453944", "revid": "5863", "url": "https://gl.wikipedia.org/wiki?curid=453944", "title": "Gulabi Gang", "text": "A Gulabi Gang (do \"Gulabi\", \u00abrosa\u00bb) \u00e9 un grupo de activistas indias contra a violencia de x\u00e9nero.\nTraxectoria.\nO grupo apareceu por primeira vez en Bundelkhand, Uttar Pradesh, e foi fundado por Nitya nasa e anteriormente comandado por Sampat Pal Devi, como resposta \u00e1 violencia dom\u00e9stica xeneralizada e outros actos de violencia contra as mulleres. O grupo estendeuse e desde 2010 est\u00e1 activo en todo o norte da India, tanto nas r\u00faas como na pol\u00edtica local. Sampat Pal foi expulsada de Gulabi Gang. A fundadora e coordinadora nacional do grupo Satbodh Sain acusou a Sampat de mal uso da reputaci\u00f3n e o nome da banda ao servizo de intereses persoais. E Parvati Soni, membro da localidade de Atarra, acusou Pal de exixir 5000 rupias para axudar a enfrontar os seus sogros en Maudaha que a estaban sometendo a graves torturas f\u00edsicas e mentais.\nAproximaci\u00f3n ao grupo.\nGulabi Gang non \u00e9 unha banda real, sen\u00f3n m\u00e1is ben un grupo de mulleres que traballan pola xustiza para as mulleres oprimidas e maltratadas. Caracter\u00edzanse por levar saris rosas, uniformes que simbolizan a forza, e portan paus de bamb\u00fa que poden utilizar como armas de ser necesario. A maior\u00eda destas mulleres prove\u00f1en da casta m\u00e1is baixa, os Dalit.\nAlgunhas asociaci\u00f3ns empresariais que apoian a Gulabi Gang son Vitalect, unha empresa de tecnolox\u00eda e servizos que traballa con organizaci\u00f3ns sen \u00e1nimo de lucro para axudalas coas s\u00faas necesidades tecnol\u00f3xicas, e Social India (SSI), unha empresa non lucrativa que promove a estabilidade das ONG.\nNa organizaci\u00f3n non hai discriminaci\u00f3n por motivos de x\u00e9nero, porque se basea nos dereitos humanos. O servizo comunitario da banda incl\u00fae a dotaci\u00f3n de alimentos e gran aos poboadores das zonas rurais, pensi\u00f3ns para vi\u00favas que non te\u00f1en os medios econ\u00f3micos para enfrontar a s\u00faa vellez e axudar a previr o abuso a mulleres e nenos. O dote, a violaci\u00f3n, os matrimonios infant\u00eds, a violencia dom\u00e9stica, o abuso de menores e o acoso sexual, entre outros, son algunhas das acci\u00f3ns denunciadas polo grupo."}
{"id": "453945", "revid": "23204", "url": "https://gl.wikipedia.org/wiki?curid=453945", "title": "Ashraf Ghani", "text": "Ashraf Ghani Ahmadzai (en paxto/dari: \u0645\u062d\u0645\u062f \u0627\u0634\u0631\u0641 \u063a\u0646\u064a \u0627\u062d\u0645\u062f\u0632\u06cc\u200e), nado na provincia de Lawgar o 19 de maio de 1949, \u00e9 un pol\u00edtico, antrop\u00f3logo, profesor e economista afg\u00e1n, que exerceu como presidente de Afganist\u00e1n dende setembro de 2014 ata a chegada dos talib\u00e1n a Cabul o 15 de agosto de 2021. \nTraxectoria.\nLicenciado en Antropolox\u00eda, trasladouse para proseguir os seus estudos nos Estados Unidos pero debido a tempos de guerra no seu pa\u00eds tivo que permanecer al\u00ed, podendo seguir estudando e impartindo clases en diferentes universidades de gran prestixio. Dende 1991 pertenceu a organismos internacionais como o Banco Mundial ou a ONU, entre outros como foros ou conferencias, nos que ocupou alg\u00fans cargos. En 2001 trala ca\u00edda do r\u00e9xime talib\u00e1n, regresou a Afganist\u00e1n e entrou en pol\u00edtica sendo asesor do presidente Hamid Karzai e un ano m\u00e1is tarde foi nomeado como Ministro de Finanzas. Durante o seu mandato como ministro de Finanzas, dese\u00f1ou un paquete de reformas e iniciou varios programas de investimento p\u00fablico que levaron a melloras significativas nas condici\u00f3ns de vida dos afg\u00e1ns en todo o pa\u00eds. En 2004, negouse a pertencer \u00f3 novo goberno e pasou a ser Chanceler da Universidade de Cabul, at\u00e9 2008. Posteriormente presentouse como candidato independente \u00e1s Elecci\u00f3ns presidenciais de 2009 quedando en cuarto lugar. \nPresidencia de Afganist\u00e1n (2014-2021).\nVolveu presentar a s\u00faa candidatura para a Presidencia de Afganist\u00e1n en 2014. Logrou pasar \u00e1 segunda volta ao conseguir o 31,56% dos votos (2 084 547) fronte a Abdullah Abdullah que quedou como candidato m\u00e1is votado co 45% ( 2 972 141 votos). Mais na segunda volta, Ghani foi elixido presidente ao acadar o 55,27% dos votos fronte os 44,73% de Abdullah. As elecci\u00f3ns estiveron marcadas pola violencia e polas acusaci\u00f3ns de fraude, con todo, unha vez verificados os resultados, Ghani formou un goberno de coalici\u00f3n co tam\u00e9n candidato Abdullah Abdullah quedando este \u00faltimo como Primeiro Ministro de Afganist\u00e1n. \nNo relativo \u00e1s relaci\u00f3ns exteriores procurou cultivar relaci\u00f3ns cordiais cos veci\u00f1os. A primeira visita como xefe do Estado foi a China, da que conseguir\u00eda axudas econ\u00f3micas por valor de 327 mill\u00f3ns de d\u00f3lares. Tam\u00e9n asinou un tratado de comercio con Uzbekist\u00e1n e co apoio de Ir\u00e1n f\u00edxose unha conexi\u00f3n ferroviaria entre a cidade afg\u00e1 de Herat e a iraniana de Khaf. Doutra parte, durante o seu mandato, Ghani, inaugurou o edificio do Parlamento e o encoro de Salam, ambos financiados polo goberno indio, de quen conseguir\u00eda m\u00e1is apoio para a construci\u00f3n de infraestruturas como unha nova presa preto de Cabul. Por\u00e9n, con Paquist\u00e1n foi m\u00e1is complexo, isto foi debido a que Afganist\u00e1n sospeitaba que dende al\u00f3 operaban os talib\u00e1ns e Ghani cuestionou publicamente a vontade do goberno paquistan\u00ed de rematar con esa situaci\u00f3n. Ademais, o seu mandato co\u00f1eceu unha recr\u00faa das acci\u00f3ns dos insurxentes talib\u00e1ns: estes, ademais, de atentado terroristas, foron ocupando territorio afg\u00e1n. En 2018, logrouse unha tregua de tres d\u00edas polas festividades de Eid al-Fitr e logo coa de Eid al-Adha. Malia \u00e1 esperanza de que elas favorecesen un di\u00e1logo entre goberno de Ghani e os talib\u00e1ns, estes \u00faltimos rexeitaron a negociaci\u00f3n. \nOs Estados Unidos e os talib\u00e1ns conseguiron un acordo de paz en 2020, polo que os Estados Unidos e a OTAN fixaron en 14 meses o prazo para retirada de Afganist\u00e1n. Ghani resultou reelixido o 17 de maio de 2020 nun contexto marcado pola escalada de violencia cos talib\u00e1ns e a pandemia de COVID-19, volv\u00e9ndose a impo\u00f1er a Abdullah Abdullah. A\u00ednda que inicialmente Ghani se negara a liberar os 5 000 presos talib\u00e1ns que o acordo entre estes e os Estados Unidos recoll\u00edan, finalmente f\u00edxoo e asegurou respectar os plans estadounidenses.\nFuxida de Afganist\u00e1n.\nA retirada definitiva dos soldados dos Estados Unidos foi adiada polo presidente Joe Biden ata o 11 de setembro de 2021, fac\u00e9ndoa coincidir co vix\u00e9simo aniversario do 11S. Con todo, no ver\u00e1n de 2021, os talib\u00e1ns protagonizaron un r\u00e1pido avance tomando en poucas semanas a maior\u00eda das provincias de Afganist\u00e1n. As\u00ed, cando os insurxentes estaban \u00e1s portas de Cabul, Ghani abandonou o pa\u00eds. Tres d\u00edas despois, os Emiratos \u00c1rabes Unidos reco\u00f1eceron que lle deran acollida a Ghani e a s\u00faa familia por \"raz\u00f3ns humanitarias\". Dende al\u00ed, xustificou a s\u00faa fuxida coa idea de evitar un ba\u00f1o de sangue e apoiou as negociaci\u00f3ns do seu predecesor, Hamid Karzai, cos talib\u00e1ns. Ademais tam\u00e9n negou a acusaci\u00f3ns de que se apropiase de cartos p\u00fablicos, como sinalaba o embaixador afg\u00e1n en Taxiquist\u00e1n. Paralelamente, a vicesecretaria de Estado dos Estados Unidos afirmou que Ghani \"non era xa un axente relevante en Afganist\u00e1n\".. O 15 de febreiro de 2022 a ONU eliminou o seu nome da lista de xefes de Estado."}
{"id": "453946", "revid": "23204", "url": "https://gl.wikipedia.org/wiki?curid=453946", "title": "Ashraf Ghani Ahmadzai", "text": ""}
{"id": "453947", "revid": "89787", "url": "https://gl.wikipedia.org/wiki?curid=453947", "title": "Corredor de Wakhan", "text": "O corredor de Wakhan, tam\u00e9n chamado corredor de Vakhan (en ) \u00e9 un estreito corredor xeogr\u00e1fico localizado na cordilleira do Pamir que conecta Afganist\u00e1n e a China. Pertence \u00e1 provincia afg\u00e1 de Badaghx\u00e1n e ten fronteira con Taxiquist\u00e1n, \u00f3 norte, e Paquist\u00e1n, \u00f3 sur, ademais de coa China \u00f3 leste. O corredor conta con 12\u00a0000 habitantes.\nO termo corredor de Wakhan (\"Wakhan Corridor\") empr\u00e9gase \u00e1s veces erradamente para referirse a toda a rexi\u00f3n do Wakhan e tam\u00e9n en senso contrario e m\u00e1is restrinxido, para referirse soamente \u00e1 ruta que discorre \u00f3 longo do r\u00edo Panj e do r\u00edo Wakhan e que leva at\u00e9 a China; neste caso, a parte norte do Wakhan co\u00f1\u00e9cese como o \"Pamir afg\u00e1n\" (\"Afghan Pamir\").\nHistoria.\nHistoricamente a rexi\u00f3n de Wakhan foi unha importante rexi\u00f3n xa que \u00e9 onde se atopan o extremo occidental de Asia central e Asia oriental. Antes da chegada do islam a rexi\u00f3n estivo en disputa entre o T\u00edbet e a China."}
{"id": "453948", "revid": "23204", "url": "https://gl.wikipedia.org/wiki?curid=453948", "title": "Corredor de Vakhan", "text": ""}
{"id": "453949", "revid": "23204", "url": "https://gl.wikipedia.org/wiki?curid=453949", "title": "R\u00edo Dori", "text": "O Dori, tam\u00e9n chamado Lora e Kadanai \u00e9 un r\u00edo de Afganist\u00e1n e Paquist\u00e1n. \u00c9 un afluente do Arghandab R\u00edo e subafluente do Helmand R\u00edo e discorre por 320 quil\u00f3metros pola provincia de Kandahar en Afganist\u00e1n e Baluchist\u00e1n en Paquist\u00e1n.\nO Dori comeza \u00f3 norte da cidade de Quetta. \u00c9 chamado Lora no seu nacemento en Paquist\u00e1n. O nome cambia a Kadanai cando entra en Aganist\u00e1n, e recibe o nome Dori a partir da vila de Spin Baldak.\nEn Afganist\u00f1an, Dori discorre cara \u00f3 oeste e atravesa o deserto areoso de Registan. Despois desv\u00edase cara \u00f3 norte \ntoma unha direcci\u00f3n cara \u00f3 norte e \u00f3 longo do deserto pasa \u00f3 leste e nordeste Takht-e Pol, bordeando o val de Kandahar. Pouco despois, \u00fanese \u00f3 r\u00edo Arghastan e despois \u00f3 r\u00edo Tarnak, \u00e1mbolos dous na beira esquerda, a uns 30\u00a0km \u00f3 sur da cidade de Kandahar."}
{"id": "453954", "revid": "23204", "url": "https://gl.wikipedia.org/wiki?curid=453954", "title": "R\u00edo Lora", "text": ""}
{"id": "453955", "revid": "23204", "url": "https://gl.wikipedia.org/wiki?curid=453955", "title": "R\u00edo Kadanai", "text": ""}
{"id": "453956", "revid": "23204", "url": "https://gl.wikipedia.org/wiki?curid=453956", "title": "Jerry Rice", "text": "Jerry Lee Rice, nado en Starkville (Mississippi) o 13 de outubro de 1962, \u00e9 un ex xogador profesional de f\u00fatbol americano, que competiu como \"wide receiver\" na National Football League entre 1985 e 2005, principalmente para os San Francisco 49ers. Tam\u00e9n xogou para os Oakland Raiders (2001\u20132004), os Seattle Seahawks (2004) e, a\u00ednda que en 2005 asinou polos Denver Broncos non chegou a debutar. En agosto de 2006 os 49ers volv\u00e9rono contratar para un partido a modo de homenaxe, no cal foi retirado o seu dorsal 80.\nTraxectoria.\nRice pos\u00fae r\u00e9cords en case todas as categor\u00edas estat\u00edsticas para xogadores da s\u00faa posici\u00f3n, inclu\u00edndo o de recepci\u00f3ns, recepci\u00f3ns de touchdown e iardas de recepci\u00f3n. Al\u00e9n diso, anotou m\u00e1is puntos que calquera outro xogador da historia (sen contar a posici\u00f3n de kicker) con 1.256. Foi escollido para a Pro Bowl en trece ocasi\u00f3ns (1986\u20131996, 1998, 2002) e nomeado All-Pro en doce das s\u00faas vinte temporadas. Tam\u00e9n pos\u00fae tres aneis de campi\u00f3n da Super Bowl. Al\u00e9n diso pos\u00fae m\u00e1is de 100 r\u00e9cords da NFL, m\u00e1is que ning\u00fan outro xogador na historia por unha ampla marxe de diferenza. Seleccionado para o Pro Football Hall of Fame en 2010 e o College Football Hall of Fame en 2006, est\u00e1 considerado como un dos mellores wide receivers da historia do f\u00fatbol americano, sen\u00f3n o mellor."}
{"id": "453957", "revid": "63181", "url": "https://gl.wikipedia.org/wiki?curid=453957", "title": "Rautj\u00e4rvi", "text": "Rautj\u00e4rvi \u00e9 un municipio de Finlandia situado na rexi\u00f3n de Carelia do Sur. En 2018 a s\u00faa poboaci\u00f3n era de 3\u00a0335\u00a0habitantes. A superficie do termo municipal \u00e9 de 401,89\u00a0km2, dos cales 50,34nbsp;km2 son auga. O concello ten unha densidade de poboaci\u00f3n de 9,49\u00a0hab./km\u00b2.\nLimita cos concellos de Parikkala e Ruokolahti, ambos na s\u00faa mesma resi\u00f3n. Rautj\u00e4rvi limita tam\u00e9n con Rusia.\nO concello \u00e9 uniling\u00fce en fin\u00e9s."}
{"id": "453958", "revid": "98629", "url": "https://gl.wikipedia.org/wiki?curid=453958", "title": "Helena Cantacuzena, emperatriz de Trebisonda", "text": "Helena Cantacuzena (en grego \u0388\u03bb\u03b5\u03bd\u03b1 \u039a\u03b1\u03bd\u03c4\u03b1\u03ba\u03bf\u03c5\u03b6\u03b7\u03bd\u03ae) foi a \u00faltima emperatriz-consorte de Trebisonda, segunda esposa de David de Trebisonda, entre 1459 e 1461. O bizantinista Donald Nicol defende que era irm\u00e1 de Xurxo Pale\u00f3logo Cantacuzeno e, por tanto, neta de Mateo Cantacuzeno e, posibelmente, filla de Demetrio I Cantacuzeno. Por\u00e9n, el mesmo se afastou desta opini\u00f3n posteriormente. Teodoro Espandunes relata que Xurxo a visitar\u00eda en Trebisonda despois de 1437.\nTraxectoria.\nO 15 de agosto de 1461, Mehmet II, sult\u00e1n do Imperio Otom\u00e1n, forzou o emperador David e lle entregar o trono en troco dunha pensi\u00f3n. David e a s\u00faa familia foron asentados en terras preto de Serres, no vale do Struma, e el pasou a recibir unha renda anual de 300.000 pezas de prata. A\u00ednda que Helena presuntamente fose con el, Donald Nicol menciona unha fonte que afirma que David a enviou para a corte do rei xeorxiano \"Mamia\" ou a \"Mania\" de Guria antes da chegada de Mehmet II \u00e1s murallas de Trebisonda. Despois de dous anos, un antigo funcionario, Xurxo Amiroutzes acusou David de conspirar contra o sult\u00e1n e o antigo emperador foi executado xuntamente con todos os seus fillos, con excepci\u00f3n dun.\nDe acordo con Espandunes, Helena sobreviviu ao marido e fillos. O sult\u00e1n ter\u00eda, segundo os relatos, ordenado que os cad\u00e1veres da s\u00faa familia fosen expostos na Muralla de Constantinopla. Cando ela mesma cavou as covas para soterralos e os sepultou, foi condenada a pagar unha multa de 15\u00a0000 ducados ou ser executada. Os seus funcionarios axudaron a xuntar o di\u00f1eiro, pero Helena, vestida en pano de saco, viviu o resto dos seus d\u00edas nunha cabana de palla preto dos cad\u00e1veres da s\u00faa familia asasinada.\nFamilia.\nNon se sabe con exactitude cales dos fillos de David eran dela. Os seus cinco fillos \u2014 tres rapaces e d\u00faas nenas \u2014 te\u00f1en sido atribu\u00eddos de forma variada a Helena ou \u00e1 primeira esposa de David, Mar\u00eda de Gotia, en distintas xenealox\u00edas. Sexa como for, os fillos m\u00e1is vellos morreron co pai o 1 de novembro de 1463; o fillo m\u00e1is novo, Xurxo, que ti\u00f1a tres anos, e a filla, Ana, foron perdoados. Espandunes afirma que foron enviados como presente ao sultan Uzune Ha\u00e7ane dos Cordeiros Brancos. Xurxo converteuse ao islam, pero acabou escapando e, despois de renegar da s\u00faa fe, volveu para o cristianismo. Espandunes afirma que o nome do rei que acoller\u00eda a Xurxo Cantacuzeno e lle dar\u00eda unha filla en casamento era \"\"Gurguiabei\", que ten sido interpretado como un rei da Xeorxia (ou Xurxo VIII ou Constantino II), ou Guria Bey, gobernante de Guria. O destino de Ana \u00e9 m\u00e1is incerto. O historiador La\u00f3nico Calcocondilas contrad\u00ed a Espandunes e afirma que Ana, despois de ser \"chamada ao leito\"\" de Mehmet II, foi dada en casamento a Zaganos Pax\u00e1, por\u00e9n, cando el soubo que Zaganos tentou forzar a s\u00faa conversi\u00f3n ao islam, Mehmet II separounos. Unha tradici\u00f3n local liga a Ana a unha vila ao sur de Trebisonda chamada de \"Vila da Se\u00f1ora\" onde, en 1870, unha inscrici\u00f3n co nome de Ana foi encontrada na igrexa parroquial dedicada aos santos arcanxos."}
{"id": "453960", "revid": "89787", "url": "https://gl.wikipedia.org/wiki?curid=453960", "title": "Conca do Sist\u00e1n", "text": "A conca do Sist\u00e1n \u00e9 unha conca endorreica interior que comprende gran parte do suroeste de Afganist\u00e1n e do sueste de Ir\u00e1n, unha das rexi\u00f3ns m\u00e1is secas do mundo e unha \u00e1rea sometida a unha prolongada seca. Esta conca hidrogr\u00e1fica est\u00e1 formada por un sistema de r\u00edos que fl\u00faen dende as monta\u00f1as de Afganist\u00e1n at\u00e9 desaugar nun conxunto de lagos de auga doce e \u00e1reas pantanosas; estes, \u00e1 s\u00faa vez, en \u00e9poca de grandes choivas desbordan e acaban flu\u00edndo na depresi\u00f3n salina de Godzareh, en Afganist\u00e1n, o destino final. O r\u00edo Helmand drena a maior conca hidrogr\u00e1fica, alimentada principalmente polo desxeo das monta\u00f1as de Hindu Kush, mais outros r\u00edos contrib\u00faen tam\u00e9n.\nUn outeiro de basalto, co\u00f1ecida como monte Khajeh, \u00e9rguese xunto \u00f3s lagos e pantanos da conca.\nImportancia ecol\u00f3xica.\nDado que a econom\u00eda da rexi\u00f3n se basea na agricultura, a subsistencia depende do desxeo e as precipitaci\u00f3ns nas altas monta\u00f1as para manter a sa\u00fade da conca do Sist\u00e1n e as s\u00faas zonas h\u00famidas. Esta fonte de auga var\u00eda moito co tempo, o que provoca problemas fundamentais para a supervivencia dos asentamentos humanos na zona. Unha severa seca comezou a finais do s\u00e9culo XX e durou seis anos, at\u00e9 2005, con consecuencias extremas para a poboaci\u00f3n.\nA supervivencia econ\u00f3mica da rexi\u00f3n depende dos produtos da zona h\u00famida. Por exemplo, os leitos de xunqueiras achegan alimento para o gando, combustible para coci\u00f1ar e quentarse, e materias primas para estruturas e artesan\u00edas. A dispo\u00f1ibilidade de auga afecta os ingresos derivados da pesca e da caza, unha importante fonte de ingresos. O resultado da seca foi o colapso da econom\u00eda local, as\u00ed como a destruci\u00f3n do sistema ecol\u00f3xico das zonas h\u00famidas, causando danos \u00e1 agricultura no delta que se basea na irrigaci\u00f3n desde o r\u00edo Helmand."}
{"id": "453963", "revid": "23204", "url": "https://gl.wikipedia.org/wiki?curid=453963", "title": "Uzbeko", "text": ""}
{"id": "453964", "revid": "1888", "url": "https://gl.wikipedia.org/wiki?curid=453964", "title": "C\u00e1ndido Ram\u00f3n Carrillo Cousillas", "text": ""}
{"id": "453967", "revid": "52373", "url": "https://gl.wikipedia.org/wiki?curid=453967", "title": "Lu\u00eds Villar Villar", "text": "Lu\u00eds Villar Villar, nado en Malpica de Berganti\u00f1os e finado no mesmo concello o 12 de maio de 1990, foi un pol\u00edtico galego.\nTraxectoria.\nNa II Rep\u00fablica foi elixido concelleiro de Malpica de Berganti\u00f1os nas elecci\u00f3ns do 31 de maio de 1931. En 1932 foi elixido alcalde de Malpica. En 1935 integrouse en Izquierda Republicana e formou parte do comit\u00e9 local de Malpica. Co golpe de Estado do 18 de xullo de 1936 foi xulgado en Ferrol por rebeli\u00f3n militar sendo a s\u00faa causa sobresida provisionalmente.\nVida persoal.\nCasou con Carmen Amigo Villar."}
{"id": "453970", "revid": "89787", "url": "https://gl.wikipedia.org/wiki?curid=453970", "title": "Rosal\u00eda (cantante)", "text": "Rosal\u00eda Vila Tobella, nada en Sant Esteve Sesrovires (provincia de Barcelona) o 25 de setembro de 1992, m\u00e1is co\u00f1ecida como Rosal\u00eda, \u00e9 unha cantante e actriz espa\u00f1ola. \nEn 2018, converteuse na espa\u00f1ola con m\u00e1is premios Grammy Latinos por un \u00fanico traballo. A s\u00faa canci\u00f3n \u00abMalamente\u00bb, con ra\u00edces flamencas e fusi\u00f3n urbana, obtivo cinco nomeamentos dos cales conseguiu dous galard\u00f3ns.\nTraxectoria.\nComezos.\nNada en Sant Esteve Sesrovires, seus av\u00f3s paternos eran un galego e unha onubense, mentres que seu pai naceu en Cudillero, Asturias, e s\u00faa nai \u00e9 catal\u00e1.\nComezou na m\u00fasica a cantar con sete anos, animada por seu pai. Aos dez anos comezou a especializarse na m\u00fasica, concentr\u00e1ndose plenamente nela con trece. Estudou na Escola Superior de M\u00fasica de Catalu\u00f1a onde recibiu clases de Chiqui de La L\u00ednea, un profesor de flamenco que s\u00f3 aceptaba un alumno por ano.\nAos 15 anos pres\u00e9ntase ao programa televisivo \"T\u00fa s\u00ed que vales\" a\u00ednda que non foi seleccionada. Traballou a d\u00fao con Juan G\u00f3mez \"Chicuelo\" no Festival internacional de Cine de Panam\u00e1 no 2013, e no Festival Grec de Barcelona para a obra de baile contempor\u00e1neo \"De Carmen\". En 2013 participou na Association of Performing Arts Professionals (APAP) Conference en Nova York e foi a voz solista na obra de culminaci\u00f3n \"A\u00f1o Espriu 2014\" no Palacio da M\u00fasica. \nEn 2015 colaborou con La Fura dels Baus nun espect\u00e1culo estreado en Singapur. Foi abreconcertos de Miguel Poveda, acompa\u00f1ada por Alfredo Lagos, no Festival internacional de m\u00fasica de Cadaqu\u00e9s, e tam\u00e9n estivo no Festival de Xerez da Fronteira de 2016.\nTraballou con Roc\u00edo M\u00e1rquez na presentaci\u00f3n do seu disco \"El ni\u00f1o\" no festival Primavera Sound en 2015.\n\"Los \u00c1ngeles\" (2016-2017).\nEn 2016, estreou o seu primeiro videoclip \"Catalina\", no entanto foi borrado e publicado de novo a comezos de 2017. En febreiro de 2017 publicou o seu primeiro \u00e1lbum \"Los \u00c1ngeles\", un proxecto conxunto co produtor e m\u00fasico Ra\u00fcl Refree, co que comezou a darse a co\u00f1ecer no panorama musical espa\u00f1ol e latino, sendo nomeada \u00e1 mellor artista nova nos Premios Grammy Latinos 2017 e considerado por diferentes medios de comunicaci\u00f3n como un dos mellores discos do ano. \nEn maio de 2017, publicou \"De plata\" na plataforma de YouTube, pertencente ao seu \u00e1lbum debut. En novembro de 2017 saca, xunto a Ra\u00fcl Refree, o sinxelo \"Aunque es de noche\", versi\u00f3n dunha canci\u00f3n de Enrique Morente.\n\"El mal querer\" (2018).\nEn 2018, tras estrear unha serie de v\u00eddeos no seu canal de YouTube, presentou o seu novo proxecto discogr\u00e1fico titulado \"El mal querer\", o cal \u00e9 coproducido xunto a El Guincho, que tam\u00e9n participa na composici\u00f3n dalg\u00fans temas.\n\"El mal querer\" xorde como a s\u00faa \"tese\", o seu \"proxecto de final de carreira\" para completar o T\u00edtulo Superior de Flamenco na Escola Superior de M\u00fasica de Catalu\u00f1a. Ela mesma refire que \"pensaba en desenvolver sobre todo un concepto de directo partindo dun marco flamenco, pero que non tivera nada que ver con un espect\u00e1culo tradicional de flamenco\". Presentado como \u00e1lbum experimental e conceptual, que xira arredor dunha relaci\u00f3n t\u00f3xica, insp\u00edrase nunha novela an\u00f3nima en occitano do s\u00e9culo XIII titulada \"Flamenca\". O 30 de maio de 2018, estreou o seu primeiro sinxelo deste segundo disco titulado \"Malamente\" . O 24 de xullo estreou o segundo sinxelo, \"Pienso en tu mir\u00e1\". Finalmente durante o mes de agosto Rosal\u00eda anunciou mediante as s\u00faas redes sociais e dende un anuncio en Times Square que o \u00e1lbum se publicar\u00eda o 2 de novembro de 2018.\nO 29 de outubro de 2018, a cantante anunciou a publicaci\u00f3n do seu terceiro sinxelo do alb\u00fam, \"Di mi nombre\"\",\" composto en base a melod\u00edas tradicionais de tangos da Repompa de M\u00e1laga e un v\u00eddeo inspirado en \"La maja vestida\" de Francisco de Goya, que se estreou o 30 de outubro de 2018. O 31 de outubro fixo un concerto gratu\u00edto, patrocinado por Red Bull na Praza de Col\u00f3n (Madrid), onde presentou aos asistentes o seu novo \u00e1lbum dous d\u00edas antes da s\u00faa publicaci\u00f3n.\nEn 2018 actuou tam\u00e9n no Starlite Festival, en Hollywood Bowl, en LOS40 Music Awards, nos MTV EMA (MTV European Music Awards) e nos Grammy Latinos, entre outros lugares.\nO 2 de novembro finalmente publicou o seu \u00e1lbum ao completo en diversas plataformas dixitais. O 4 de decembro estreou o videoclip de \"Bagdad\" cap\u00edtulo 7 do \u00e1lbum, onde samplea parte da melod\u00eda de \"Cry Me A River\", de Justin Timberlake.\nDurante ese mesmo ano produciuse unha pol\u00e9mica, sobre todo nas redes sociais, cando unha usuaria xitana de Twitter, Noelia Cort\u00e9s, criticou o uso de elementos da cultura xitana como o flamenco ou a fala con acento andaluz cando ela nin \u00e9 andaluza nin xitana, nin viviu en Andaluc\u00eda e lle achacaba unha \"apropiaci\u00f3n cultural\" na que se pretende lanzar un produto asimilable polo mercado cultural.\n2019.\nO 22 de xaneiro publicou o videoclip de \"De Aqu\u00ed No Sales\" cap\u00edtulo 4 do \u00e1lbum \"El mal querer\". Rodado na paisaxe quijotesca dos mu\u00ed\u00f1os de \u00c1lcazar de San Juan. En febreiro participou no Premios Goya interpretando unha versi\u00f3n da canci\u00f3n \"Me quedo contigo\" de Los Chunguitos, acompa\u00f1ada polo Cor Jove de l\u00b4Orfe\u00f3 Catal\u00e1. O 28 de marzo publicou o videoclip de \"Con Altura\" (sinxelo a parte de \"El mal querer\") xunto con J Balvin e en colaboraci\u00f3n con El Guincho (coprodutor de \"El mal querer\")."}
{"id": "453973", "revid": "7523", "url": "https://gl.wikipedia.org/wiki?curid=453973", "title": "Petteri Koponen", "text": "Petteri Johannes Koponen, nado o 13 de abril de 1988 en Helsinqui, \u00e9 un xogador profesional de baloncesto finland\u00e9s que xoga para o Helsinki Seagulls finland\u00e9s. Cunha estatura de 1,94 metros xoga nas posici\u00f3ns de base e escolta.\nTraxectoria profesional.\nO 28 de xu\u00f1o de 2007, Koponen foi elixido na 30\u00aa posici\u00f3n do Draft da NBA de 2007 polos Philadelphia 76ers. Foi traspasado \u00f3s Portland Trail Blazers a cambio da 42\u00aa elecci\u00f3n, Derrick Byars. O 23 de xu\u00f1o de 2011, os dereitos de Koponen foron traspasados \u00f3s Dallas Mavericks a cambio dunha elecci\u00f3n da segunda rolda do Draft de 2011.\nO 16 de agosto de 2016, Koponen asinou un contrato de tres anos co FC Barcelona da Liga ACB. O 29 de xu\u00f1o de 2018, Koponen e o Barcelona decidiron rematar o contrato que os un\u00eda."}
{"id": "453979", "revid": "23204", "url": "https://gl.wikipedia.org/wiki?curid=453979", "title": "Emblema de Uzbequist\u00e1n", "text": ""}
{"id": "453985", "revid": "23204", "url": "https://gl.wikipedia.org/wiki?curid=453985", "title": "RSS de Uzbekist\u00e1n", "text": ""}
{"id": "453989", "revid": "98629", "url": "https://gl.wikipedia.org/wiki?curid=453989", "title": "Luisa Larraga Cacho", "text": "Mar\u00eda Luisa Larraga Cacho, nada en Zaragoza o 10 de decembro de 1970, \u00e9 unha atleta aragonesa especializada en carreiras de fondo e medio fondo.\nTraxectoria.\nFoi internacional co equipo nacional espa\u00f1ol 31 veces entre 1996 e 2006. Ten os r\u00e9cords de Arag\u00f3n de 3000, 5000, 10\u00a0000 m lisos, medio marat\u00f3n e marat\u00f3n.\n Os seus equipos foron o CN Helios (1988-1992) o New Balance AC (1994-1996), o Adidas RT (1997-2003), o Puma Chap\u00edn de Jerez en 2004, At. Ol\u00edmpo (2005-2008) e o Scorpio-71 dende 2009.\nEntre as s\u00faas clasificaci\u00f3ns destacan a vitoria do marat\u00f3n de Valencia e a medalla de bronce por equipos no Campionato do Mundo de Medio Marat\u00f3n en 1998 co equipo de Espa\u00f1a."}
{"id": "453990", "revid": "98629", "url": "https://gl.wikipedia.org/wiki?curid=453990", "title": "Johnny Unitas", "text": "John Constantine Unitas (/ju\u02d0\u02c8na\u026at\u0259s/), nado o 7 de maio de 1933 en Pittsburgh (Pensilvania) e finado o 11 de setembro de 2002, foi un xogador profesional de f\u00fatbol americano, que competiu como quarterback na National Football League (NFL), principalmente para os Baltimore Colts. Elixido no Draft da NFL polos Pittsburgh Steelers en 1955, cos que non chegou a debutar, tam\u00e9n xogou para os San Diego Chargers (1973). Os seus alcumes eran \"Johnny U\" e \"The Golden Arm\" (do ingl\u00e9s \"O brazo de ouro\"). Unitas foi tres veces MVP da NFL, e durante 52 anos mantivo o r\u00e9cord de partidos consecutivos cun pase para touchdown (1956\u22121960), sendo este fito superado por Drew Brees en 2012. Considerado un dos mellores xogadores da historia da NFL, est\u00e1 considerado como o prototipo dos actuais quarterbacks."}
{"id": "454027", "revid": "839", "url": "https://gl.wikipedia.org/wiki?curid=454027", "title": "Socompa", "text": ""}
{"id": "454029", "revid": "1410", "url": "https://gl.wikipedia.org/wiki?curid=454029", "title": "Jim Brown", "text": "James Nathaniel Brown, nado en St. Simons (Xeorxia), o 17 de febreiro de 1936 e finado nos \u00c1nxeles o 18 de maio de 2023, foi un xogador profesional de f\u00fatbol americano e actor. Durante a s\u00faa carreira deportiva competiu como fullback para os Cleveland Browns da National Football League (NFL) entre 1957 e 1965. Considerado como un dos mellores xogadores da historia deste deporte, Brown foi invitado \u00e1 Pro Bowl cada temporada de todas as que xogou, foi reco\u00f1ecido tres veces como MVP e ga\u00f1ou un campionato da NFL cos Browns en 1964. A nivel estat\u00edstico, liderou a competici\u00f3n en iardas de cerreira en oito das s\u00faas nove temporadas, rexistrando no momento da s\u00faa retirada a maior\u00eda dos r\u00e9cords pos\u00edbeis para xogadas de carreira. No ano 2002 The Sportings News nomeouno como o mellor xogador de f\u00fatbol americano profesional de todos os tempos."}
{"id": "454041", "revid": "23204", "url": "https://gl.wikipedia.org/wiki?curid=454041", "title": "Himno nacional de Uzbekist\u00e1n", "text": ""}
{"id": "454052", "revid": "17467", "url": "https://gl.wikipedia.org/wiki?curid=454052", "title": "Rosal\u00eda Vila Tobella", "text": ""}
{"id": "454066", "revid": "839", "url": "https://gl.wikipedia.org/wiki?curid=454066", "title": "Imperio austroh\u00fangaro", "text": ""}
{"id": "454071", "revid": "89787", "url": "https://gl.wikipedia.org/wiki?curid=454071", "title": "Biblioteca Nacional da Rep\u00fablica Arxentina", "text": "A Biblioteca Nacional da Rep\u00fablica Arxentina (en ) \u00e9 a biblioteca m\u00e1is importante da Arxentina. Creada en 1810 no Cabido de Buenos Aires, no presente at\u00f3pase no barrio porte\u00f1o de Recoleta.\nHistoria.\nBiblioteca p\u00fablica de Buenos Aires.\nA Biblioteca Nacional creouse por un decreto da Primeira Xunta o 13 de setembro de 1810, baixo o nome de \"Biblioteca P\u00fablica de Buenos Aires\". A s\u00faa primeira localizaci\u00f3n foi, durante dous anos, o edificio do Cabido; en 1812 abre as s\u00faas portas ao p\u00fablico nunha sala do edificio que se atopa na esquina formada polas r\u00faas Moreno e Per\u00fa, dentro da zona que se co\u00f1ece como \"Manzana de las Luces\". O seu primeiro material bibliogr\u00e1fico foi doado por instituci\u00f3ns como o Cabido Eclesi\u00e1stico e o Real Colexio San Carlos, e varios particulares como o bispo Manuel Azamor y Ram\u00edrez, Luis Chorroar\u00edn e Manuel Belgrano.\nMariano Moreno foi designado \"Protector\" da Biblioteca en 1810. Mentres que Cayetano Rodr\u00edguez e Saturnino Segurola foron designados respectivamente primeiro e segundo bibliotecarios. En xaneiro de 1811, asumiu a direcci\u00f3n Luis Chorroar\u00edn, quen se manter\u00eda no cargo at\u00e9 1821, cando mediante un decreto de Mart\u00edn Rodr\u00edguez foi substitu\u00eddo por Saturnino Segurola. Dende 1822 a 1828 exerceu o cargo Manuel Moreno, irm\u00e1n de Mariano, e a biblioteca contaba daquela cun patrimonio considerable: en 1823 a biblioteca contaba con m\u00e1is de 17\u00a0000 volumes.\nTam\u00e9n salientan os directorios de Vicente Gaspar Quesada, que incorporou gran cantidade de material tra\u00eddo dende o estranxeiro e realizou melloras na infraestrutura, e de Manuel Trelles, quen tam\u00e9n incorporou gran cantidade de material bibliogr\u00e1fico ata que a Biblioteca pasou a depender do Goberno Nacional e foi substitu\u00eddo. Estas melloras que sufriu a \"Biblioteca P\u00fablica\" manifest\u00e1ronse nos 7\u00a0715 lectores que concorreron en 1881 e os 32\u00a0600 volumes cos que contaba en 1882.\nBiblioteca Nacional.\nO 5 de outubro de 1884 foi designado Jos\u00e9 Antonio Wilde como primeiro Director Nacional, quen faleceu pouco despois de asumir o cargo. Dende ese intre \u00e9 co\u00f1ecida oficialmente como \"Biblioteca\" Nacional.\nPaul Groussac.\nO 19 de xaneiro de 1885 asume o cargo Paul Groussac, quen durar\u00eda no mesmo at\u00e9 1929. Durante a s\u00faa xesti\u00f3n o patrimonio bibliogr\u00e1fico foi aumentado en gran cantidade (en 1893 a Biblioteca contaba con 62.707 volumes), e foi constru\u00edda unha nova sede na porte\u00f1a r\u00faa M\u00e9xico 564, tal \"antiga\" sede interiormente ten \u00e1reas de gran valor arquitect\u00f3nico como a que fose sala principal de lecturas p\u00fablicas cuberta dunha ampla c\u00fapula e con boiseries e esculturas que representan a celebridades do positivismo desa \u00e9poca; actualmente tal edificio con algunhas modificaci\u00f3ns foi reciclado e transformado no arxentino Centro Nacional da M\u00fasica .\nGustavo Mart\u00ednez Zuvir\u00eda.\nA xesti\u00f3n m\u00e1is longa \u00e1 fronte da Biblioteca foi a do escritor arxentino Gustavo Adolfo Mart\u00ednez Zuvir\u00eda, entre 1931 e 1955. De tendencias nacionalistas, o escritor tivo unha boa relaci\u00f3n con Juan Domingo Per\u00f3n e gozou no seu momento dunha enorme popularidade, sendo un prol\u00edfico autor e un dos m\u00e1is editados no pa\u00eds.\nJorge Luis Borges.\nTam\u00e9n debe destacarse a xesti\u00f3n do prestixioso escritor Jorge Luis Borges, quen desempe\u00f1ou o cargo de director dende 1955 a 1973. Durante a s\u00faa xesti\u00f3n promoveuse a construci\u00f3n dunha nova sede (a actual), que era necesaria debido ao amplo patrimonio co que contaba a Biblioteca. En 1958, o presidente Arturo Frondizi asinou o decreto 5512/58, adxudicando os fondos orzamentarios para a obra e creando unha Comisi\u00f3n Honoraria presidida por Borges, que deber\u00eda redactar o programa de necesidades para o futuro edificio.\nNovo Edificio.\nMediante a Lei N\u00ba 12.351 de 1960 destin\u00e1ronse tres hect\u00e1reas situadas entre as avenidas do Libertador e As Heras, e as r\u00faas Ag\u00fcero e Austria, onde at\u00e9 1956 levantouse o Palacio Unzu\u00e9, utilizado por Juan Domingo Per\u00f3n como residencia presidencial e demolido por esta raz\u00f3n. A obra foi adxudicada mediante un concurso nacional que pechou en abril de 1962, e cuxo veredicto se anunciou o 12 de outubro seguinte. Participaron importantes estudos da \u00e9poca, como o de Mario Roberto \u00c1lvarez (cuarto premio), o de Rivarola e Soto (terceiro premio), ou o dos novos arquitectos Xusto Solsona e Javier S\u00e1nchez G\u00f3mez, pero o elixido entre decenas de propostas foi o proxecto dos arquitectos Clorindo Testa, Francisco Bullrich e Alicia Cazzaniga de Bullrich.\nA pedra fundacional do edificio foi colocada o 13 de outubro de 1971, once anos despois da sanci\u00f3n da Lei e a construci\u00f3n foi levada adiante pola firma Com-Ar-Co S.A. As obras avanzaron lentamente, demor\u00e1ronse, e finalmente foron suspendidas a comezos dos '80, durante a ditadura autodenominada Proceso de Reorganizaci\u00f3n Nacional, retom\u00e1ndose cara a 1982. Durante a obra, ocorreron grandes avances no campo da bibliotecolox\u00eda, como a chegada da inform\u00e1tica que permitiu a dixitalizaci\u00f3n da consulta de materiais, co cal o funcionamento dunha biblioteca cambiar\u00eda radicalmente. A nova Biblioteca Nacional puido ser rematada grazas a un pr\u00e9stamo de Espa\u00f1a realizado en 1990, e foi inaugurada o 10 de abril de 1992 polo presidente Carlos Menem. O material bibliogr\u00e1fico terminouse de trasladar o 21 de setembro de 1993. O edificio conta con tres dep\u00f3sitos subterr\u00e1neos: dous deles destinados a libros, que permiten depositar tres mill\u00f3ns de libros, e un destinado a gardar revistas e xornais, cunha capacidade de cincocentos mil exemplares. Ademais, no edificio funciona a Escola Nacional de Bibliotecarios, fundada en 1956.\nA vella sede da Biblioteca na r\u00faa M\u00e9xico foi cedida ao Centro Nacional da M\u00fasica. En 2012, o Ministerio de Econom\u00eda destinou 5 mill\u00f3ns de d\u00f3lares \u00e1s tarefas de construci\u00f3n dos parasois da Biblioteca Nacional.\nSede actual.\nA sede actual at\u00f3pase sobre o que foi a antiga residencia presidencial, o Palacio Unzu\u00e9, que foi demolida por orde da Revoluci\u00f3n Libertadora, que derrocou a Per\u00f3n en setembro de 1955. Este casar\u00f3n, pertencera \u00e1 familia Unzu\u00e9, foi bombardeada no mesmo momento en que se tiraban as bombas na Praza de Maio en xu\u00f1o daquel ano, onde morreron preto de 400 persoas. Tralo derrocamento do goberno constitucional, en 1956, o poder foi usurpado por Pedro Aramburu, un ac\u00e9rrimo inimigo do presidente deposto, quen en 1958 definiu que o Palacio Unzu\u00e9 deber\u00eda ser demolido completamente polo seu valor simb\u00f3lico para os seguidores dun goberno que acababa de ser decretado prohibido por lei na sociedade arxentina.\nO edificio da Biblioteca Nacional \u00e9 un grande exemplo a nivel internacional de dese\u00f1o brutalista, un estilo xurdido nos anos '50 que se caracteriza por privilexiar as estruturas de formig\u00f3n armado deixadas \u00e1 vista e tratadas de maneira escult\u00f3rica, e principalmente apr\u00e9ciase o lugar do parque deixado no nivel de chan e a sala de lectura como miradoiro sobre o porto e o R\u00edo da Prata.\nA idea principal, segundo o arquitecto Clorindo Testa, foi situar os dep\u00f3sitos do establecemento baixo terra, aproveitando que o Estado decidiu expropiar a totalidade do quinteiro para crear unha praza p\u00fablica. Isto protexer\u00eda aos libros do efecto nocivo da luz e \u00e1 s\u00faa vez, permitir\u00eda nun futuro expandir o espazo dos dep\u00f3sitos, de ser necesario sen interromper o funcionamento do establecemento. Unha vez liberada a estrutura do edificio do enorme peso dos dep\u00f3sitos de libros, elixiuse elevala sobre pilotes para permitir a vista libre, deixando unha plataforma de acceso aberta de forma permanente, como unha continuaci\u00f3n do parque \"por baixo\" da biblioteca. Desta forma, resultou un edificio sostido por catro grandes columnas, que Testa caracteriza como un \"cuadr\u00fapede\", coma se trat\u00e1sese dun ser vivo.\nEn agosto de 2014, con ocasi\u00f3n de celebrarse os cen anos do nacemento de Julio Cort\u00e1zar, inaugurouse unha escultura, obra de Yamila Cartannilica, na Praza Libertador que \u00e9 un anexo da Biblioteca Nacional.\nO edificio pos\u00fae unha escultura que conmemora ao escritor arxentino Jorge Luis Borges e ao expresidente Juan Per\u00f3n, Eva Duarte, e outros impulsores da cultura nacional.\nPublicaci\u00f3ns en li\u00f1a.\nA Biblioteca Nacional publicou entre 2004 e 2015 \"Abanico\", unha revista de letras distribu\u00edda exclusivamente a trav\u00e9s Internet e actualizada mensualmente.\n\"La Biblioteca: revista fundada por Paul Groussac\", considerada como a s\u00faa terceira \u00e9poca, publicouse en formato impreso e con frecuencia irregular at\u00e9 o seu n\u00famero 15 (primavera de 2015). A partir de maio de 2017 retomouse a s\u00faa publicaci\u00f3n (nome\u00e1ndoa como n\u00famero 1 da cuarta \u00e9poca e sen o subt\u00edtulo) s\u00f3 en formato dixital. \"Bibliographica americana: revista interdisciplinaria de estudios coloniales\", comezou a publicarse a partir de decembro de 2005, s\u00f3 en formato dixital.\nDende setembro de 2016, a Biblioteca Nacional publica, en formato impreso e dixital, unha axenda bimestral sobre as s\u00faas actividades chamada \"Cuaderno de la BN\". En decembro de 2016 publicouse o primeiro n\u00famero da revista \"Marca de agua\", s\u00f3 en formato dixital.\nColecci\u00f3ns.\nO acervo bibliogr\u00e1fico da Biblioteca Nacional est\u00e1 composto por un fondo xeral de libros de m\u00e1is de 900\u00a0000 exemplares, 55\u00a0000 t\u00edtulos de publicaci\u00f3ns peri\u00f3dicas (diarios e revistas), 30\u00a0000 fotograf\u00edas e 1\u00a0500 negativos, 12\u00a0000 mapas, 300\u00a0000 partituras impresas, un fondo sonoro e discogr\u00e1fico de m\u00e1is de 70\u00a0000 pezas e unha colecci\u00f3n de 5\u00a0000 t\u00edtulos de imaxes en movemento en soportes anal\u00f3xicos e dixitais e m\u00e1is de 70 fondos arquiv\u00edsticos.\nA Biblioteca conta cunha Biblioteca de Voces, o Fondo Bibliogr\u00e1fico do Tesouro (onde se gardan unha gran cantidade de material bibliogr\u00e1fico de suma importancia hist\u00f3rica e cultural), unha Sala de Mapoteca e Materiais Especiais, unha Sala de Lectura para non videntes; unha sala de lectura de libros \"Paul Groussac\", unha sala especializada en partituras musicais e a hemeroteca \"Ezequiel Mart\u00ednez Estrada\" que conta con xornais e revistas que van dende o primeiro xornal publicado no \u00e1mbito do R\u00edo da Prata \"El Tel\u00e9grafo Mercantil\", Buenos Aires 1801, at\u00e9 os nosos d\u00edas.\nIncunables.\nOs incunables son os libros que xurdiron dende a creaci\u00f3n da imprenta at\u00e9 principios do s\u00e9culo XVI. A Biblioteca conta con 21 incunables:\nMuseo do Libro e da Lingua.\nEn 2006, anunciouse a futura construci\u00f3n do \u201cMuseo do Libro e o Autor Cl\u00e1sico Arxentino\u201d. O proxecto orixinal da Biblioteca Nacional de 1962 contemplaba a demolici\u00f3n de todos os edificios que ocupaban o seu quinteiro, pero iso non foi concretado. Un deles foi cedido \u00e1 Rep\u00fablica de Paraguai para que establecese a s\u00faa embaixada, e outros dous na Avenida As Heras aloxaron distintas reparticiones p\u00fablicas, ata que quedaron sen uso.\nO Museo do Libro ocupar\u00eda o espazo deses dous edificios, liberando case toda a fronte das Heras para que se puidese contemplar a Biblioteca dende al\u00ed. O proxecto foi elaborado polos mesmos arquitectos Testa e Bullrich, e foi presentado ao p\u00fablico en xaneiro de 2008. Como detalle de impacto p\u00fablico anunciouse que o novo museo aloxar\u00eda en azotea catro lunetas, fragmentos dos murais orixinais das Galer\u00edas Pac\u00edfico, pintados por Spilimbergo, Berni e outros artistas, que foran desmontados cando o centro comercial reformouse, en 1990. Os murais est\u00e1n en restauraci\u00f3n, e o traballo artesanal continuar\u00e1 mentres as obras estean expostas nos muros do edificio.\nFinalmente, en xaneiro de 2010 a presidenta Cristina Fern\u00e1ndez de Kirchner asinou o convenio para a construci\u00f3n do Museo, adxudicada \u00e1 construtora LBESA. O edificio contou cun orzamento de 10 mill\u00f3ns de pesos que implica a finalizaci\u00f3n das obras da Biblioteca Nacional.\nInaugurado o 29 de setembro de 2011 pola presidenta Cristina Fern\u00e1ndez de Kirchner, o museo abriu ao p\u00fablico o 10 de outubro. Mentres a planta baixa pos\u00fae unha exposici\u00f3n permanente dedicada ao libro e a historia das editoriais na Arxentina, o andar superior est\u00e1 destinado a exposici\u00f3ns temporais art\u00edsticas, comezando a funcionar cunha de Roberto Jacoby dedicada ao Artigo 14 bis da Constituci\u00f3n Nacional."}
{"id": "454072", "revid": "6095406", "url": "https://gl.wikipedia.org/wiki?curid=454072", "title": "Museo de Belas Artes de Asturias", "text": "O Museo de Belas Artes de Asturias (en ) \u00e9 o museo de arte m\u00e1is importante de Asturias, ocupando tres hist\u00f3ricos edificios da cidade de Oviedo: o Palacio de Velarde, a Casa de Oviedo-Portal e a ampliaci\u00f3n na Casa de Sol\u00eds-Carbajal, nas r\u00faas da R\u00faa e Santa Ana. Conta con obras de autores como Francisco de Goya, El Greco, Umberto Pettinicchio, Pablo Picasso, Carre\u00f1o Miranda, Jos\u00e9 de Ribera, alg\u00fans retablos de pintura flamenga e italiana e artistas contempor\u00e1neos.\nHistoria.\nFoi inaugurado o 19 de maio de 1980 a partir da colecci\u00f3n de arte propiedade da antiga Deputaci\u00f3n Provincial de Oviedo, agora dependente da Conseller\u00eda de Cultura do Principado de Asturias, e est\u00e1 sufragado con fondos do Principado e do Concello de Oviedo.\nO museo conta cunha colecci\u00f3n integrada por case 15\u00a0000 obras, entre pintura (unhas 1\u00a0500), escultura, debuxo, gravado e artes industriais (unhas 4\u00a0000 pezas), a\u00ednda que realmente disp\u00f3n dunha exhibici\u00f3n permanente de 800. Cont\u00e9n pinturas de artistas espa\u00f1ois -salientando os asturianos- e estranxeiros (salientando a pintura italiana e flamenga), ademais de esculturas, fotograf\u00edas e obxectos de vidro e louza. En 2017, a colecci\u00f3n sumou 33 obras importantes doadas por Pl\u00e1cido Arango Arias.\nEn 2015, e logo de oito anos de reformas interrompidas pola aparici\u00f3n de restos romanos e medievais, inaugurouse a ampliaci\u00f3n do museo, que correu a cargo do arquitecto navarro Francisco Beloqui Mangado, e coa que duplicou a s\u00faa superficie (de 4\u00a0000 a case 8\u00a0000 metros cadrados). Con isto, o museo consegue ter unha fachada cara a praza da Catedral de Oviedo. O acceso \u00f3 museo \u00e9 de balde e conta ademais con exposici\u00f3ns de car\u00e1cter temporal, ciclos de cinema e obradoiros."}
{"id": "454073", "revid": "5312", "url": "https://gl.wikipedia.org/wiki?curid=454073", "title": "JUICE", "text": "Jupiter Icy Moons Explorer (Juice) \u00e9 unha misi\u00f3n da ESA para a exploraci\u00f3n do sistema xoviano, co que se atopar\u00e1 en outubro de 2029, despois de ter engalado a bordo dun Ariane 5 dende o Centro de lanzamento espacial de Kourou, na G\u00fciana Francesa o 14 de abril de 2023 (despois de estar previsto no 2022). Ten prevista a s\u00faa chegada \u00f3 sistema xoviano en 2031, rematando a s\u00faa vida cun impacto sobre Gan\u00edmedes no 2035. Entre outros aspectos, explorar\u00e1 a habitabilidade dos sat\u00e9lites Gan\u00edmedes, Europa e Calisto, con oc\u00e9anos de auga l\u00edquida.\nA viaxe.\nNa s\u00faa viaxe, impulsado por un Ariane 5 na s\u00faa \u00faltima misi\u00f3n, recibir\u00e1 impulso gravitacional da Terra (3 veces), Venus (1) e Marte (1), as\u00ed como da L\u00faa. A orde na asistencia gravitacional ser\u00e1:\nTerra-L\u00faa (agosto 2024)\nVenus (agosto 2025)\nTerra (setembro 2026, xaneiro 2029)\nA asistencia gravitacional L\u00faa-Terra (LEGA, polas s\u00faa siglas en ingl\u00e9s) ser\u00e1 a primeira vez que se usa: sobrev\u00f3 da L\u00faa, e d\u00eda e medio despois, sobre a Terra.\nEntrar\u00e1 en funcionamento observacional do sistema xoviano seis meses antes da s\u00faa chegada, e usar\u00e1 o tir\u00f3n de Gan\u00edmedes para axustarse arredor de X\u00fapiter. As \u00f3rbitas sobre X\u00fapiter ser\u00e1n ecuatoriais e tam\u00e9n con inclinaci\u00f3n abondo para poder estuar os polos do planeta. A misi\u00f3n orbitar\u00e1 por primeira vez sobre l\u00faas doutros planetas. En Gan\u00edmedes orbitar\u00e1 primeiro a 5000 km de altura, e despois, a 500 km, en ambos casos en \u00f3rbita circular.\nA m\u00e1is das \u00f3rbitas sobre o sistema de X\u00fapiter, orbitar\u00e1 12 veces a Gan\u00edmedes, 2 a Europa e 21 a Calisto, facendo un total de 35 v\u00f3s sobre as l\u00faas.\nMisi\u00f3n.\nA m\u00e1is de estudos m\u00e1is xen\u00e9ricos sobre todo o sistema de X\u00fapiter, JUICE procurar\u00e1 evidencias dun oc\u00e9ano baixo xeo en Europa e Calisto, l\u00faa que aproveitar\u00e1 para entrar en \u00f3rbita polar sobre X\u00fapiter e estudar os seus polos.\nEn Gan\u00edmedes explorar\u00e1 a s\u00faa magnetosfera, \u00fanica entre as l\u00faas do sistema solar.\nInstrumentos.\nOs dez instrumentos transportados son:\n3GM, (Gravity &amp; Geophysics of Jupiter and Galilean Moons), \u00e9 un conxunto de instrumentos de radio que comprenden o KaT (Ka transponder), USO (ultrastable oscillator) e o HAA (High Accuracy Accelerometer), para estudar o campo gravitacional de Gan\u00edmedes, a extensi\u00f3n dos oc\u00e9anos e a xeof\u00edsica nas l\u00faas xeadas e a estrutura da atmosfera e inonosfera de X\u00fapiter e as s\u00faas l\u00faas.\nGala, (GAnymede Laser Altimeter) para o estudo por l\u00e1ser da deformaci\u00f3n mareal de Gan\u00edmedes e a topograf\u00eda das l\u00faas xovianas.\nJANUS, un sistema de c\u00e1mara \u00f3ptica para o estudo de feitos e procesos a escala global, rexional ou local, nas l\u00faas ou en X\u00fapiter (mapa de nubes) cunha resoluci\u00f3n de 2,4 m para Gan\u00edmedes e duns 10\u00a0km para X\u00fapiter.\nJ-MAG \u00e9 o magnet\u00f3metro de Juice, equipado con sensores para caracterizar o campo magn\u00e9tico xoviano e a s\u00faa interacci\u00f3n con Gan\u00edmedes, as\u00ed como baixo da superficie dos oc\u00e9anos nas l\u00faas xeadas.\nMAJIS (Moons and Jupiter Imaging Spectrometer) observar\u00e1 as caracter\u00edsticas espectrom\u00e9tricas das nubes e constitu\u00edntes atmosf\u00e9ricos de X\u00fapiter, e dos xeos e minerais supreficiais das l\u00faas.\nPEP (Particle Environment Package), conxunto de sensores para caracterizar o plasma no sistema xoviano.\nRIME (Radar for Icy Moons Exploration), radar capaz de penetrar o xeo para estudar baixo a superficie das l\u00faas xeadas ata uns nove km de profundidade.\nRPWI, (Radio and Plasma Wave Investigation), caracterizar\u00e1 emisi\u00f3n de radio e medio de plasma no sistema xoviano.\nSWI, (Sub-millimeter Wave Instrument) investigar\u00e1 a estrutura de temperaturas, composici\u00f3n e din\u00e1mica da atmosfera de X\u00fapiter, e das exosferas e superficies das l\u00fas.\nUVS (UV imaging spectrograph) para o estudo da composici\u00f3n e din\u00e1mica das exosferas lunares, a aurora xupiterina e a composici\u00f3n e estrutura da alta atmosfera xoviana en ultravioleta.\nA nave.\nA recollida enerx\u00e9tica da nave consta de dez paneis solares de 2,5 m x 3,5 m, cinco a cada beira, que funcionan entre -110 \u00b0C e +230 \u00b0C, o que fai unha extensi\u00f3n aproveitable de \u00e1s solares de 85 m2.\nNotas.\nV\u00e9xase tam\u00e9n"}
{"id": "454077", "revid": "65337", "url": "https://gl.wikipedia.org/wiki?curid=454077", "title": "Bolsa de estudos Guggenheim", "text": "A Bolsas de estudos Guggenheim (en ingl\u00e9s: \"Guggenheim Fellowship\") \u00e9 un subsidio outorgado pola John Simon Guggenheim Memorial Foundation dende 1925 a profesionais avanzados en t\u00f3dolos campos do saber (ciencias naturais, ciencias sociais, humanidades e artes), excepto as artes esc\u00e9nicas. A fundaci\u00f3n foi creada polo empresario, pol\u00edtico e fil\u00e1ntropo estadounidense Simon Guggenheim e a s\u00faa muller, Olga Hirsh, en memoria do seu fillo John, que faleceu en 1922 debido a unha mastoidite.\nAs bolsas out\u00f3rganse en dous concursos anuais:\nArtes inclu\u00eddas e exclu\u00eddas.\nA\u00ednda que as artes esc\u00e9nicas est\u00e1n exclu\u00eddas, os compositores, directores de cine e core\u00f3grafos son elixibles. As bolsas de estudos non est\u00e1n abertas a estudantes nin a instituci\u00f3ns, s\u00f3 a \"profesionais avanzados en media carreira\" como, por exemplo, autores publicados. As persoas que resulten elixidas e subsidiadas poden gastar o di\u00f1eiro libremente, xa que o prop\u00f3sito \u00e9 outorgarlles \"bloques de tempo nos cales poidan traballar con tanta liberdade creativa como fora posible\", pero tam\u00e9n deben estar \"suficientemente libres dos seus deberes regulares\". Requ\u00edrese amais que os postulantes envien referencias as\u00ed coma un curr\u00edculum v\u00edtae e un \"\"."}
{"id": "454079", "revid": "43337", "url": "https://gl.wikipedia.org/wiki?curid=454079", "title": "Beca Guggenheim", "text": ""}
{"id": "454082", "revid": "23204", "url": "https://gl.wikipedia.org/wiki?curid=454082", "title": "Pobo uzbeko", "text": "Os uzbekos (O\u02bbzbek/\u040e\u0437\u0431\u0435\u043a, pl. O\u02bbzbeklar/\u040e\u0437\u0431\u0435\u043a\u043b\u0430\u0440) son un grupo \u00e9tnico turco, sendo o meirande pobo turco de Asia Central. Representan a maior\u00eda da poboaci\u00f3n de Uzbekist\u00e1n pero tam\u00e9n forman minor\u00edas importantes en pa\u00edses como Afganist\u00e1n, Taxiquist\u00e1n, Kirguizist\u00e1n, Casaquist\u00e1n, Turkmenist\u00e1n, Rusia e a China. Tam\u00e9n existen comunidades da di\u00e1spora uzbeka en Turqu\u00eda, Arabia Saudita e Paquist\u00e1n."}
{"id": "454084", "revid": "23204", "url": "https://gl.wikipedia.org/wiki?curid=454084", "title": "Uzbekos", "text": ""}
{"id": "454085", "revid": "127505", "url": "https://gl.wikipedia.org/wiki?curid=454085", "title": "Moeda visigoda", "text": "A moeda visigoda abrangue as cu\u00f1axes levadas a cabo polos visigodos na Galia e en Hispania durante os inicios da Idade Media, entre o s\u00e9culo V e o ano 710 aproximadamente.\nAs moedas principais destas series eran o s\u00f3lido e o tremissis (ou triente), d\u00faas moedas de ouro emitidas xa na \u00e9poca imperial tard\u00eda e, posteriormente, cu\u00f1adas tam\u00e9n polos emperadores bizantinos en moi diversas cecas.\nA cu\u00f1axe de moeda visigoda comezou na Galia, onde este pobo se instalou a comezos do s\u00e9culo V, e logo pasou a Hispania a partir do inicio do s\u00e9culo VI, onde o centro de gravidade do reino visigodo mudou, logo da toma da maior parte de dominios g\u00f3ticos na Galia por parte dos francos.\nAs primeiras desas moedas, comunmente chamadas pseudoimperiais, eran imitaci\u00f3ns das emitidas polos romanos occidentais e posteriormente polos bizantinos, que repet\u00edan mesmo as lendas orixinais. Foi a partir de 580 cando se iniciaron as aut\u00e9nticas moedas aut\u00f3nomas, que xa incorporaban os nomes dos reis visigodos. Estas emisi\u00f3ns conclu\u00edron na segunda d\u00e9cada do s\u00e9culo VIII, coa conquista musulm\u00e1 da Pen\u00ednsula Ib\u00e9rica que acabou co reinado visigodo.\nContexto hist\u00f3rico.\nNa historia dos visigodos div\u00eddense adoito tres grandes per\u00edodos:\nOs visigodos entraron nos territorios do Imperio Romano nos anos setenta do s\u00e9culo IV e sufriron un profundo proceso de romanizaci\u00f3n. En 418 o emperador Honorio concedeu aos visigodos o status de \"foederati\" e asignoulles o territorio da Aquitania (gala central-meridional). Este foi o primeiro n\u00facleo do reinado romano-b\u00e1rbaro dos visigodos, que no transcurso do s\u00e9culo V se estend\u00eda al\u00e9n dos Pireneos e inclu\u00eda unha parte significativa da Hispania romana. Na primeira metade do s\u00e9culo VII, logo da ca\u00edda do Reino Suevo (cara a 585 ) e do abandono definitivo do Levante hisp\u00e1nico polos bizantinos, os reis visigodos ampliaron a s\u00faa soberan\u00eda sobre case toda a Pen\u00ednsula Ib\u00e9rica e mantiv\u00e9rona ata a invasi\u00f3n isl\u00e1mica, que comezou en 711.\nNo estudo das emisi\u00f3ns de moeda por parte dos visigodos util\u00edzase, por\u00e9n, unha periodizaci\u00f3n diferente. Malia non se teren identificado moedas vinculadas ao primeiro per\u00edodo (\"migratorio\"), no segundo per\u00edodo (\"galo\") produciuse, no entanto, unha grande serie de imitaci\u00f3ns imperiais. E o seguinte per\u00edodo p\u00f3dese dividir en d\u00faas fases, a primeira delas caracterizada pola continuaci\u00f3n das emisi\u00f3ns que imitaban as moedas imperiais e unha segunda en que as moedas foron xa emitidas directamente a nome dos reis visigodos.\nCu\u00f1axes da Galia.\nA Galia centro-meridional foi o coraz\u00f3n do Reino Visigodo de 418 a 507. As cu\u00f1axes de imitaci\u00f3n imperial dos visigodos nesa rexi\u00f3n, comunmente co\u00f1ecidas como emisi\u00f3ns do \"Reino de Tolosa\", consisten exclusivamente en s\u00f3lidos e tremissis, que eran, pola s\u00faa vez, as moedas utilizadas naquela \u00e9poca no Imperio Romano; delas imitaban non s\u00f3 os modelos sen\u00f3n tam\u00e9n os bustos, as lendas e os atributos imperiais. Ao careceren estas moedas de letras, monogramas e outros signos de identificaci\u00f3n da s\u00faa autoridade emisora, a s\u00faa atribuci\u00f3n faise con base nos seus achados, o que fai que mesmo a s\u00faa dataci\u00f3n non poida ser m\u00e1is que aproximada.\nAs cecas.\nO obradoiro monetario principal debeu estar situado en Tolosa, no sur da Galia, que era a capital do reino. Suponse que, polo menos durante un curto per\u00edodo, tam\u00e9n debeu haber cecas en Narbona, onde en 414 Ata\u00falfo casou con Galla Placidia, irm\u00e1 do emperador romano Honorio. Esta hip\u00f3tese, reportada por Grierson, est\u00e1 baseada nun s\u00f3lido (agora perdido pero do que se conserva unha reproduci\u00f3n do s\u00e9culo XVIII), cu\u00f1ado a nome de Priscus Attalus, un usurpador apoiado por Ata\u00falfo, no que hai unha marca de ceca NB que poder\u00eda indicar Narbona. Tam\u00e9n se fai menci\u00f3n dunha ceca en Narbona nun poema de Sidonio Apolinar (carme XXIII) de 460, pero nesa data a cidade estaba baixo o control imperial e non se co\u00f1ecen moedas imperiais desta ceca. Segundo Grierson, poder\u00eda tratarse simplemente dunha licenza po\u00e9tica.\nA ceca de Narbona debeu existir con moita probabilidade durante o reinado de Leovixildo, pero seguramente estar\u00eda xa activa desde 507, cando a cidade se converteu por alg\u00fan tempo na capital dos visigodos.\nSe estas primeiras emisi\u00f3ns dos visigodos na Galia foron, xa que logo, de imitaci\u00f3n romana e continuaron imitando os emperadores occidentais ata preto de 481, m\u00e1is tarde, a partir dunha data posterior a 509, pasaron a imitar tam\u00e9n as do Imperio Romano de Oriente, comezando coas de Anastasio I.\nImitaci\u00f3ns de Honorio.\nAs primeiras moedas de ouro cu\u00f1adas polos visigodos, batidas nas d\u00e9cadas de 420 a 440, imitan as imperiais emitidas na casa da moeda de R\u00e1vena a nome do emperador Honorio (393-423). O tipo predominante leva no anverso a lenda e o busto do emperador con tiara e coiraza, en tanto que no reverso aparece a lenda e unha representaci\u00f3n do emperador en p\u00e9 sostendo o l\u00e1baro coa man \u00e1 dereita e un globo sobre o que se representa a Vitoria na esquerda; o p\u00e9 esquerdo descansa adoito sobre un prisioneiro que est\u00e1 no chan. Aos lados do emperador, as letras act\u00faan como marca da ceca de R\u00e1vena, e o tradicional aparece no exergo.\nAs moedas visigodas de imitaci\u00f3n dist\u00ednguense polo estilo (o dese\u00f1o \u00e9 m\u00e1is cru, nos personaxes menores a cabeza \u00e9 esaxeradamente grande en comparaci\u00f3n co corpo etc.) e polas letras: en particular as barras verticais do \"G\" son curtas, en tanto que nos orixinais eran particularmente longas.\nImitaci\u00f3ns de Valentiniano III.\nA partir dos anos 450 as moedas imitadas foron as de Valentiniano III (425-455), a cuxo nome se co\u00f1ece un s\u00f3lido e dous tremissis, e as de Libio Severo (461-465).\nO s\u00f3lido (MEC 167-169 \u2013\"Medieval European Coinage\u2013\") imita unha moeda de igual valor dese emperador (RIC X 2011 \u2013\"Roman Imperial Coinage\"\u2013; Cohen VIII 212.19). No anverso amosa o busto imperial \u00e1 dereita, cun diadema, un manto e unha coiraza; no reverso o emperador est\u00e1 en p\u00e9, pisando unha serpe cunha cabeza humana. Na s\u00faa man dereita ten unha cruz longa e na s\u00faa esquerda un globo sobre o que est\u00e1 representada a Vitoria. A imaxe do emperador co p\u00e9 sobre a serpe \u00e9 introducida na iconograf\u00eda imperial por primeira vez por Valentiniano III; na iconograf\u00eda cristi\u00e1, a serpe \u00e9 unha das imaxes que simbolizan o dia\u00f1o.\nO primeiro dos tremissis (MEC 171-172) amosa no reverso unha cruz rodeada por unha coroa de loureiro e imita un tremissis cu\u00f1ado en varias cecas (Cohen VIII 216, 49), en tanto que o segundo (MEC 173) imita un s\u00f3lido (Cohen VIII 212.17) en cuxo reverso se representa unha vitoria de p\u00e9 de fronte, e cunha cruz longa e cunha estrela no campo do anverso.\nImitaci\u00f3ns de Severo III.\nAs moedas a nome de Severo III (461-465) son varios s\u00f3lidos que imitan unha moeda an\u00e1loga \u00e1 deste emperador (Cohen VIII, 227.8). O tipo \u00e9 o mesmo que o dos s\u00f3lidos a nome de Valentiniano, co emperador esmagando a serpe androc\u00e9fala.\nCu\u00f1axes de Hispania.\nEn 507 tivo lugar a batalla de Vogladum entre os francos liderados polo rei Clodoveo I e os visigodos encabezados por Alarico II. Este \u00faltimo morreu na batalla e o ex\u00e9rcito visigodo sufriu unha dura derrota, que lle franqueou a Clodoveo a ruta cara a Tolosa, capital do Reino Visigodo e do territorio abranguido entre os actuais Poitou e Berry, no norte, e a Gascu\u00f1a ao mediod\u00eda). Das s\u00faas posesi\u00f3ns galas, os visigodos lograron defender s\u00f3 a Septimania, unha rexi\u00f3n situada entre a desembocadura do R\u00f3dano e os Pireneos.\nO centro de gravidade do estado mudou ent\u00f3n, naqueles anos, primeiro \u00e1 antiga Tarraconense, ent\u00f3n na parte central da Pen\u00ednsula Ib\u00e9rica, onde o seu reino prosperou ata a invasi\u00f3n isl\u00e1mica do 711.\nMoeda pseudoimperial (509-580).\nAs emisi\u00f3ns deste per\u00edodo consisten en s\u00f3lidos e tremissis de ouro, a\u00ednda que se co\u00f1ece unha moeda de cobre historicamente considerada como parte destas series que amosa o monograma AMR, o que a asocia cun tremissis no que aparece o mesmo monograma. Anteriormente estas moedas (MEC 341) foran asignadas a Amalarico (510-531), pero os estudos m\u00e1is actuais atrib\u00faenas ao rei borgo\u00f1\u00f3n Gundemaro (524-534).\nOs s\u00f3lidos cu\u00f1ados neste per\u00edodo levan os nomes dos emperadores bizantinos Anastasio I (491-518), Xustino I (518-527) e Xustiniano I (527-565 ). A\u00ednda que a calidade das moedas \u00e9 boa, difer\u00e9ncianse das orixinais no seu estilo, e tam\u00e9n axuda na s\u00faa identificaci\u00f3n o feito de teren aparecido unicamente en achados na Pen\u00ednsula Ib\u00e9rica.\nOs tipos m\u00e1is frecuentes son o da Vitoria en p\u00e9 sostendo unha cruz longa coroada pola letra rho, que xa fora imitada previamente, e tam\u00e9n o da Vitoria cami\u00f1ando, que leva unha palma nunha man e unha coroa na outra. \nMoeda real (580-710).\nA partir dos anos 80 do s\u00e9culo VI, os reis dos visigodos comezaron a cu\u00f1ar moedas ao seu propio nome. Esta derradeira fase da moeda visigoda estendeuse durante aproximadamente cento trinta anos, ata 710: non se co\u00f1ecen moedas emitidas despois desta data xa que o reino visigodo deixa de existir ao pasar a Pen\u00ednsula Ib\u00e9rica a estar baixo o dominio \u00e1rabe.\nA \u00fanica denominaci\u00f3n utilizada foi tremissis, cuxo contido en ouro diminu\u00edu progresivamente. As moedas levan o nome e o busto do soberano (este cuns trazos moi esquem\u00e1ticos), e tam\u00e9n o nome da ceca onde foron cu\u00f1adas.\nDe Leovixildo a Chindasvinto.\nAs primeiras moedas emitidas directamente a nome dun gobernante visigodo apareceron durante o reinado de Leovixildo (567-586). Durante un breve per\u00edodo, mantiv\u00e9ronse as cu\u00f1axes a imitaci\u00f3n das moedas do Imperio Romano de Oriente, pero xa a nome dos gobernantes visigodos; sirva como exemplo o tremissis conservado no Gabinete Numism\u00e1tico do Museo Nacional de Arte de Catalu\u00f1a (MNAC), en Barcelona, cu\u00f1ado por Leovixildo e catalogado como MEC 210 (segundo \"Medieval European Coinage)\". O anverso desta peza amosa o busto estilizado do rei ollando \u00e1 esquerda e a lenda , e o reverso unha cruz sobre chanzos coa lenda , a modo de marca de ceca do obradoiro monetario de Barcinona (Barcelona). O outro tipo, catalogado como MEC 209, amosa o busto real ollando \u00e1 dereita no anverso e a Vitoria con palma e coroa no reverso, unha tipolox\u00eda usada anteriormente en moedas bizantinas.\nCo\u00f1\u00e9cense moedas de Leovixildo que reproducen o busto real tanto no anverso como no reverso. Segundo Grierson, este novo tipo, caracter\u00edstico da moeda visigoda, comezou entre 579 e 586, nos derradeiros anos do reinado de Leovixildo, despois da morte do seu irm\u00e1n Liuva, con quen reinara.\nGrierson afirma que tanto os novos tipos como a presenza dos nomes dos reis visigodos en troques dos dos emperadores bizantinos est\u00e1n relacionados cos sucesos acaecidos ao fillo m\u00e1is vello de Leovixildo, Hermenexildo, que en 573 fora nomeado \"consorcios\" (cogobernante) e que en 579 casara con Ingonda, unha princesa franca, un pobo que, de maneira diferente aos visigodos, non se adscrib\u00eda ao arianismo sen\u00f3n ao catolicismo. Logo do casamento, o propio Hermenexildo abandonou o arianismo, rebel\u00e1ndose contra o seu pai e asumindo, no mesmo 579, o t\u00edtulo de rei. A s\u00faa revolta abrangu\u00eda todas as rexi\u00f3ns do sur do Reino Visigodo e non foi sufocada ata 584. Hermenexildo foi executado o ano seguinte e a s\u00faa morte abriulle o cami\u00f1o o seu irm\u00e1n Recaredo para a sucesi\u00f3n no reino. A loita entre Leovixildo e Hermenexildo tam\u00e9n deixou a s\u00faa pegada nas moedas, que nestes anos levaban por vez primeira dous nomes reais, \u00e9 dicir, os dos dous contendentes \u00e1 coroa.\nEntre 584 e 649, aproximadamente, o tipo m\u00e1is habitual foi o do busto real en ambas as faces, co nome do soberano nunha delas e o lugar de cu\u00f1axe na outra. Este tipo comezou cando logo da derrota definitiva de Hermenexildo a mans de Leovixildo e crese que a innovaci\u00f3n persegu\u00eda indicar o novo status do reino consorciado entre ambos. As moedas foron acu\u00f1adas con esta tipolox\u00eda durante m\u00e1is de sesenta anos, ata o final do reinado de Chindasvinto (641-652).\nOs tipos de busto das moedas son variables en funci\u00f3n das cecas e dos reinados. N\u00f3tese a ausencia da coroa nos monarcas, malia a atribuci\u00f3n por parte de Isidoro de Sevilla a Leovixildo da introduci\u00f3n deste s\u00edmbolo na monarqu\u00eda visigoda. Pola contra, obs\u00e9rvase polo menos un busto con cabelo longo \u00e1 altura dos ombreiros, un atributo da autoridade real propio dos antigos pobos xerm\u00e1nicos.\nDe Recesvinto a Vitiza.\nLogo da morte de Chindasvinto, as cecas non recibiron instruci\u00f3ns acerca do estilo e dos dese\u00f1os das novas emisi\u00f3ns e, en consecuencia, optaron por seguir criterios diferentes: algunhas regresaron aos dous bustos, un en cada cara (por exemplo C\u00f3rdoba e Toledo ), outros (Sevilla) continuaron co monograma e o busto no perfil, outros (Xirona) utilizaron o busto de perfil e unha cruz no reverso.\nDurante o resto do reinado de Recesvinto, todas as cecas emitiron un tipo caracterizado polo busto de perfil e unha cruz montada nuns chanzos no reverso. Co\u00f1\u00e9cense diferentes tipos de bustos: nalg\u00fans casos portan cascos e noutros am\u00f3sanse coas cabezas descubertas; alg\u00fans monarcas locen barba, en contraste coas emisi\u00f3ns anteriores, que foran estilizados seguindo os padr\u00f3ns bizantinos. Nos reinados seguintes, continuouse coa mesma tipolox\u00eda, coa \u00fanica excepci\u00f3n dun novo tipo durante o reinado conxunto de \u00c9xica e Vitiza, que presentaba dous bustos afrontados separados por un cetro coroado por unha cruz.\nOutra emisi\u00f3n diferente \u00e9 a representada polo tremissis de Ervixio (MEC 267), coa face de Cristo en lugar da do monarca, e no reverso unha cruz sobre chanzos. A primeira moeda desta tipolox\u00eda foi cu\u00f1ada na ceca de M\u00e9rida. Este novo dese\u00f1o precedeu outro similar, de estilo m\u00e1is refinado, utilizado por Xustino II a partir de 692, aproximadamente, co busto de Cristo cunha cruz superposta na s\u00faa aur\u00e9ola.\nGrierson formula a hip\u00f3tese de que estas emisi\u00f3ns representen posturas teol\u00f3xicas moi importantes nese tempo, en particular a condena da herex\u00eda do monotelismo nun s\u00ednodo en Roma en 679, e no Concilio de Constantinopla de 680 e 681.\nNon se co\u00f1ecen cu\u00f1axes lex\u00edtimas con posterioridade \u00e1 fin do reinado de Vitiza en 710. Testem\u00fa\u00f1anse, por\u00e9n, falsificaci\u00f3ns a nome de Rodrigo (MEC 1471), malia que alg\u00fans autores, como Heiss, cataloguen e acheguen debuxos de tremissis correspondentes a este monarca.\nLendas e epigraf\u00eda monetaria.\nA lenda xeralmente presenta o nome do rei en lat\u00edn, en ablativo, seguido por , \u00e1s veces abreviado en forma de monograma.\nDurante o reinado conxunto de Exica e Vitiza a f\u00f3rmula do t\u00edtulo foi \"reges\", abreviados como , etc. S\u00f3 baixo Leovixildo e Hermenexildo o nome aparece en xenitivo precedido pola abreviatura (\"dominus\" ). Baixo Chindasvinto, a ceca de Toledo introduciu a forma (\"In Nomine DomiNi\"; \"en nome do Se\u00f1or\"), que se converteu en est\u00e1ndar a partir de Vamba, con variantes como , etc. Con \u00c9xica \u00e1s veces aparece a f\u00f3rmula abreviada (\"IN XPisti NoMine\"; \"en nome de Cristo\").\nOs nomes dos monarcas aparecen escritos de diversas maneiras: por exemplo, Suintila p\u00f3dese amosar como , , , ..., Liuva at\u00f3pase como , ... E a variabilidade aumentou considerablemente cos nomes m\u00e1is complicados, como Chindasvinto e Recesvinto, onde \u00e9 com\u00fan a presenza de letras en ligadura ou en forma de monograma.\nOs reversos incl\u00faen o nome da ceca, tam\u00e9n o lat\u00edn: (Toledo), , , , (C\u00f3rdoba), (Granada), (Sevilla), (\u00c9vora)... Nalg\u00fans casos, a ceca aparece indicada en forma de monograma. O nome da ceca adoita aparecer seguido dun ep\u00edteto (os m\u00e1is usados son e , e tam\u00e9n son frecuentes e ), referido non ao nome da ceca sen\u00f3n ao do soberano, que aparece na outra face da moeda.\nA epigraf\u00eda das moedas visigodas \u00e9 caracter\u00edstica. A letra \"A\" normalmente escr\u00edbese sen o trazo horizontal (\"\u039b\"). A letra grega correspondente (\"\u0394\") \u00fasase con frecuencia para a letra \"D\". Nos nomes, o grupo \"th\" adoita ser substitu\u00eddo pola letra grega correspondente (\"\u0398\"), a letra \"L\" pode aparecer representarse cunha cruz (por exemplo: por ) e \u00e1s veces empr\u00e9gase o sinal \"D\" en lugar da letra \"B\". Tam\u00e9n \u00e9 frecuente a aparici\u00f3n de ligaduras de d\u00faas e de tres letras (m\u00e1is raramente de catro e ata de cinco). \u00c1s veces algunhas letras substit\u00faense por un ou varios puntos (como en ).\nObradoiros monetarios.\nMiles determinou a existencia de 79 cecas e desde aquel momento co\u00f1ec\u00e9ronse algunhas novas, polo que se pode afirmar que o seu n\u00famero pasa das 80. A maior\u00eda delas tivo unha produci\u00f3n moi escasa e co\u00f1\u00e9cense unicamente polo testemu\u00f1o duns poucos exemplares, \u00e1s veces mesmo s\u00f3 un.\nEn torno \u00e1 metade das aproximadamente 3.500 moedas conservadas corresp\u00f3ndense con catro obradoiros monetarios, a capital, \"Toleto\" (Toledo), e tres centros meridionais: \"Emerita\" (M\u00e9rida), \"Ispalis\" (Sevilla) e \"Cordoba\" (C\u00f3rdoba). Con menos produci\u00f3n (preto de cen ou douscentos esp\u00e9cimes) hai unha ceca meridional (\"Eliberis\", preto de Granada) e tres no norte: \"Cesaracosta\" (\"C\u00e6saraugusta\", Zaragoza), \"Tarraco\" (Tarragona) e \"Narbona\", esta \u00faltima a \u00fanica que se mantivo como visigoda ao norte dos Pireneos logo da batalla de Vogladum. Outros obradoiros menores estiveron na \"Gallaecia\" (Galicia).\nHoxe non existe constancia documental do funcionamento das cecas nin da s\u00faa organizaci\u00f3n, nin tampouco do seu encadramento dentro da Administraci\u00f3ns visigoda nin da s\u00faa relaci\u00f3n coas autoridades pol\u00edticas, al\u00e9n do que se poida inferir dos cambios sufridos pola moeda ao longo do tempo.\nCecas galegas.\nHoxe co\u00f1\u00e9cese arredor dunha decena de obradoiros monetarios visigodos que funcionaran na Gallaecia, a\u00ednda que existen outros moitos de localizaci\u00f3n incerta. Este notable n\u00famero de obradoiros non est\u00e1, no entanto, en consonancia coa cantidade de moedas emitidas por eles. Pola contra, a produci\u00f3n das cecas visigodas foi moi escasa e en determinados casos a s\u00faa actividade limitouse a per\u00edodos moi breves, polo que os exemplares hoxe conservados son moi escasos. Esta escaseza pode explicarse presumiblemente pola utilizaci\u00f3n do ouro extra\u00eddo de numerosos dep\u00f3sitos esparexidos por todo o pa\u00eds, a\u00ednda que dunha produci\u00f3n moi cativa, polo que, logo de esgotados, ser\u00edan abandonados e os labores de amoedaci\u00f3n dos obradoiros situados nesas \u00e1reas quedar\u00edan definitivamente abandonados\nOs tremissis visigodos emitidos en territoirio galego, en paralelo aos do resto de Hispania, amosan como marca de ceca o top\u00f3nimo \u00edntegro do lugar de cu\u00f1axe: (Ar\u00f3n, Cedeira), (Ourense), (Avi\u00f3n), (Betanzos), (Catoira), (Valdeorras), (O Incio), (Santiago de Compostela), (Lugo), (Pinza), (Torro\u00f1a), (Tui), (probalemente Olives), e outras de atribuci\u00f3n incerta (, , , , , , ...).\nCatalogaci\u00f3n.\nUn dos textos de referencia para o estudo e a catalogaci\u00f3n da moeda visigoda \u00e9 o publicado en 2007 por Philip Grierson e Mark Blackburn, como primeiro volume da serie \"Medieval European Coinage\" (MEC), no que \u00e1s emisi\u00f3ns visigodas se lles asignan os n\u00fameros entre o 166 e o 277.\nOutros textos fundamentais son o estudo de George Carpenter Miles, publicado previamente, en 1952, pola Sociedade Americana de Numism\u00e1tica, que se centra nas cu\u00f1axes visigodas no per\u00edodo 580-713, e o de Alberto Canto e F\u00e1tima Mart\u00edn, publicado pola Real Academia da Historia en 2002, moi rigoroso na catalogaci\u00f3n das moedas visigodas da Pen\u00ednsula Ib\u00e9rica.\nPara as moedas a imitaci\u00f3n das imperiais romanas, as referencias m\u00e1is frecuentemente utilizadas na literatura numism\u00e1tica son o texto de Henry Cohen, numism\u00e1tico do Gabinete de Medallas da Biblioteca Nacional de Francia, na obra \"Description Historique des monnaies frapp\u00e9es sous l'Empire Romain\" (vol. 8), e o de John Kent no d\u00e9cimo volume do proxecto \"Roman Imperial Coinage\" (RIC), un traballo monumental dirixido por Harold Mattingly, da Royal Numismatic Society, e outros autores a partir de 1924.\nA referencia m\u00e1is habitual para a catalogaci\u00f3n das emisi\u00f3ns a imitaci\u00f3n da moeda bizantina \u00e9 a obra de Wolfgang Hahn \"Moneta Imperii Byzantini\" (MIB). As moedas imitadas polos visigodos foron as dos emperadores desde Anastasio I (491-518) ata Xustino II (565-578).\nO \u00fanico estudo que abrangue, por\u00e9n, a totalidade das emisi\u00f3ns visigodas e o de Wilhelm Reinhart, con obras separadas para as series galas e para as hispanas.\nTesouros e achados.\nC\u00f3mpre salientar alg\u00fans achados moi relevantes de moeda visigoda."}
{"id": "454086", "revid": "65337", "url": "https://gl.wikipedia.org/wiki?curid=454086", "title": "Moedas visigodas", "text": ""}
{"id": "454087", "revid": "65337", "url": "https://gl.wikipedia.org/wiki?curid=454087", "title": "Moeda do reino visigodo", "text": ""}
{"id": "454088", "revid": "65337", "url": "https://gl.wikipedia.org/wiki?curid=454088", "title": "Moedas do reino visigodo", "text": ""}
{"id": "454108", "revid": "89787", "url": "https://gl.wikipedia.org/wiki?curid=454108", "title": "Pobo taxico", "text": "Os taxicos (en : \"T\u0101j\u012bk\", en ) son un grupo \u00e9tnico iraniano falante de persa orixinario de Afganist\u00e1n, Taxiquist\u00e1n e Uzbekist\u00e1n. Os taxicos son o meirande grupo \u00e9tnico de Taxiquist\u00e1n, e o segundo grupo \u00e9tnico de Afganist\u00e1n, onde constit\u00faen a metade da poboaci\u00f3n global taxica. Falan diferentes variedades da lingua persa. En Taxiquist\u00e1n, dende o censo sovi\u00e9tico de 1939, os grupos pamiri e yaghnobi son inclu\u00eddos como taxicos. Na China, o termo \u00e9 usado para referirse \u00f3s pamiri, os taxicos de Xinjiang. En Afganist\u00e1n, os pamiris son contados como un grupo \u00e9tnico separado."}
{"id": "454109", "revid": "23204", "url": "https://gl.wikipedia.org/wiki?curid=454109", "title": "Taxicos", "text": ""}
{"id": "454133", "revid": "23204", "url": "https://gl.wikipedia.org/wiki?curid=454133", "title": "Castelo de Ali Pasha", "text": "O castelo Ali Pasha (en ) \u00e9 un castelo de Albania. Foi constru\u00eddo baixo o dominio da Rep\u00fablica de Venecia a finais do s\u00e9culo XV ou comezos do XVI. Leva o nome de Ali Pasha de Tepelen\u00eb, quen residiu nel at\u00e9 o ano 1820. A fortaleza actual foi reconstru\u00edda en 1819 dende a superficie con tres torres. At\u00e9 1820 foi a segunda residencia de Ali Pashe de Tepelen\u00eb."}
{"id": "454135", "revid": "23204", "url": "https://gl.wikipedia.org/wiki?curid=454135", "title": "Castelo Ali Pasha", "text": ""}
{"id": "454138", "revid": "23204", "url": "https://gl.wikipedia.org/wiki?curid=454138", "title": "Illa de Zv\u00ebrnec", "text": "A illa de Zv\u00ebrnec (en alban\u00e9s: \"Ishulli i Zv\u00ebrnecit\") \u00e9 unha illa dentro da lagoa de Narta, no sur de Albania.\nA illa est\u00e1 case toda cuberta de altos pi\u00f1eiros e at\u00f3pase \u00f3 leste doutra illa moito m\u00e1is pequena. Mide 430 m de longo e ten unha anchura m\u00e1xima de 300 m. Zv\u00ebrnec est\u00e1 conectada \u00f3 continente por unha ponte de madeira de 270 m de longo.\nA illa \u00e9 unha atracci\u00f3n tur\u00edstica, xa que cont\u00e9n o ben conservado mosteiro bizantino de Zv\u00ebrnec, do s\u00e9culo XIII \u00f3 XIV. Preto da illa at\u00f3pase a vila que leva o mesmo nome."}
{"id": "454139", "revid": "8758", "url": "https://gl.wikipedia.org/wiki?curid=454139", "title": "Dark Energy Survey", "text": "Dark Energy Survey (DES) \u00e9 unha colaboraci\u00f3n internacional que comezou a mapear unha \u00e1rea de 5000 graos cadrados do ceo o 31 de agosto de 2013, rematando a s\u00faa misi\u00f3n observacional o 9 de xaneiro de 2019 despois de recoller datos de m\u00e1is de 300 mill\u00f3ns de galaxias distantes.\nDisp\u00f3n dunha c\u00e1mara de 520 Mp\u00edxel, montada no telescopio Blanco de 4 metros da NSF do Observatorio Interamericano en Cerro Tololo, Chile."}
{"id": "454142", "revid": "22570", "url": "https://gl.wikipedia.org/wiki?curid=454142", "title": "Illa de Sazan", "text": " \nA illa de Sazan (en ; en italiano: \"Saseno\"; en grego \"\u03a3\u03ac\u03c3\u03c9\u03bd\") \u00e9 unha pequena illa estratexicamente localizada \u00e1 entrada da ba\u00eda de Vlor\u00eb, en Albania. A illa ten unha superficie de 5\u00a0km\u00b2 e est\u00e1 deshabitada. No presente util\u00edzase para pr\u00e1cticas militares.\nHistoria.\nA illa co\u00f1ec\u00edase na Antig\u00fcidade co nome de Saso. Durante a Idade Moderna, a illa pertenceu orixinalmente a Venecia. A illa pasou a formar parte do Protectorado de Inglaterra tralas guerras napole\u00f3nicas, formando parte das posesi\u00f3ns de Inglaterra no mar X\u00f3nico. A illa cedeuse a Grecia, xunto co resto das illas xonias en 1864. Trala segunda guerra balc\u00e1nica (1913), Italia e Austria meteron presi\u00f3n a Grecia para que evacuase a illa \u00f3 sur de Albania. Consider\u00e1ndoa de pouca importancia estrat\u00e9xica, Grecia evacuou a illa, que volveu ser ocupada por Italia o 30 de outubro de 1914. Baixo o goberno italiano converteuse nunha base militar, sendo ratificada o 26 de abril de 1915, como parte do segredo Tratado de Londres.\nTrala primeira guerra mundial, Albania cedeu formalmente a illa a Italia o 2 de setembro de 1920 como parte do protocolo albano-italiano.\nA illa foi devolta a Albania o 10 de febreiro de 1947, cumprindo os tratados que garant\u00edan o fin da segunda guerra mundial."}
{"id": "454143", "revid": "23204", "url": "https://gl.wikipedia.org/wiki?curid=454143", "title": "Telescopio espacial CHEOPS", "text": "CHaracterising ExOPlanets Satellite (Sat\u00e9lite para a Caracterizaci\u00f3n de Exoplanetas, CHEOPS) \u00e9 a primeira misi\u00f3n exoplanetaria que afronta a ESA e que ser\u00e1 completada polas misi\u00f3ns PLATO (Tr\u00e1nsitos Planetarios e Oscilaci\u00f3ns de Estrelas) e ARIEL (Estudo de Grandes Exoplanetas por Detecci\u00f3n Atmosf\u00e9rica Remota no Infravermello) a finais dos 2020. CHEOPS foi lanzado o 18 de decembro de 2019 mediante un foguete Soiuz-ST-A Fregat-M desde o Centro Espacial de Kourou, na G\u00fciana Francesa..\nCaracter\u00edsticas.\nCHEOPS est\u00e1 dese\u00f1ado para estudar planetas de tama\u00f1o entre a Terra e Neptuno arredor de estrelas brilantes pr\u00f3ximas., aproveitando os tr\u00e1nsitos. Os datos obtidos, xunto coa masa, contribuir\u00e1n a caracterizalo como terroso ou gasoso, entre outras posibilidades e distinci\u00f3ns m\u00e1is finas, como paso clave para comprender a s\u00faa formaci\u00f3n, orixe e evoluci\u00f3n. A misi\u00f3n axudar\u00e1 a definir obxectivos m\u00e1is interesantes para misi\u00f3ns m\u00e1is grandes e caras e para os observatorios terrestres, con tempo de observaci\u00f3n limitado.\nO sat\u00e9lite e a misi\u00f3n foron froito da colaboraci\u00f3n entre a ESA e Su\u00edza. Est\u00e1 estabilizado nos tres eixos, usa o bus AS-250 e est\u00e1 dotado dun \u00fanico instrumento, un telescopio Ritchey-Chr\u00e9tien de 32 cm de di\u00e1metro cun fot\u00f3metro ultrapreciso formado por un \u00fanico CCD funcionando en lonxitudes de onda do rango visible e o infravermello pr\u00f3ximo. T\u00f3dalas especificaci\u00f3ns do sat\u00e9lites fix\u00e9ronse en base a dotar da maior estabilidade posible ao fot\u00f3metro. A estabilidade do apuntado \u00e9 mellor de 8 segundos de arco cun nivel de confianza do 95% nun per\u00edodo de 48 horas de observaci\u00f3n. CHEOPS foi inxectado nunha \u00f3rbita heliosincr\u00f3nica a unha altitude duns 700 km na que estar\u00e1 permanentemente iluminado polo Sol. Foi dese\u00f1ado cunha vida \u00fatil de 3,5 anos.\nA planificaci\u00f3n das observaci\u00f3ns faise desde o Centro de Operaci\u00f3ns Espaciais, situado na Universidade de Xenebra, que se comunica co Centro de Operaci\u00f3ns da Misi\u00f3n (baixo a responsabilidade do INTA) para enviar os comandos necesarios ao sat\u00e9lite e facer as observaci\u00f3ns requiridas. Para a comunicaci\u00f3n co sat\u00e9lite \u00fasanse as antenas de Torrej\u00f3n de Ardoz e Villafranca del Castillo. As transmisi\u00f3ns fanse en banda S e esp\u00e9rase un tr\u00e1fico de datos de 1,2 Gb por d\u00eda.\nObxectivos da misi\u00f3n.\nO obxectivo principal \u00e9 estudar a estrutura dos exoplanetas m\u00e1is pequenos que Saturno en \u00f3rbita arredor de estrelas brilantes e per\u00edodos inferiores a 50 d\u00edas. As observaci\u00f3ns axudar\u00e1n, entre outras cousas a:\nInstrumento.\nO fot\u00f3metro de CHEOPS foi constru\u00eddo para ter unha precisi\u00f3n fotom\u00e9trica m\u00ednima de 20 ppm (partes por mill\u00f3n) e, idealmente, de ata 10 ppm, con seis horas de tempo de integraci\u00f3n, equivalente \u00e1 duraci\u00f3n do tr\u00e1nsito dun planeta cun per\u00edodo de revoluci\u00f3n de 50 d\u00edas.\nO fot\u00f3metro est\u00e1 formado por un CCD de 1024x1024 p\u00edxels cunha distancia entre p\u00edxels de 13 \u03bcm. Arrefr\u00edase de forma pasiva ata 233 K, cunha estabilidade t\u00e9rmica de 10 mK.\nResultados.\nNo 2023, CHEOPS descubriu catro novos Mini-Neptuno:\n- Arredor de HD 15906, de per\u00edodo orbital 21 d\u00edas e temperatura 257 \u00b0C\n- Arredor de HD 22946. de per\u00edodo 46 d\u00edas e temp. 247\u00a0\u00b0C\n- Arredor de HIP 9618, de per\u00edodo 52 d\u00edas e temp. 217\u00a0\u00b0C.\nAsemade, descubriu un planeta m\u00e1is semellante a Neptuno arredor de TOI 5678, cun per\u00edodo 46 d\u00edas e temp. 273\u00a0\u00b0C"}
{"id": "454144", "revid": "1131", "url": "https://gl.wikipedia.org/wiki?curid=454144", "title": "Mosteiro de Zv\u00ebrnec", "text": "O mosteiro de Santa Mar\u00eda (en ), tam\u00e9n co\u00f1ecido como Mosteiro da Dormici\u00f3n de Mar\u00eda de Theotokos, \u00e9 unha igrexa bizantina da illa de Zv\u00ebrnec dentro da lagoa de Narta, \u00f3 noroeste da cidade de Vlor\u00eb no sur de Albania.\nFoi declarado monumento cultural de Albania en 1948."}
{"id": "454146", "revid": "1131", "url": "https://gl.wikipedia.org/wiki?curid=454146", "title": "Reggane", "text": "Reggane (do b\u00e9rber \"Argan\"; en ) \u00e9 unha vila comuna, e a capital do distrito de Reggane, na Vilaia de Adrar, no centro de Alxeria. Reggane at\u00f3pase no deserto do S\u00e1hara preto dun oasis. Segundo o censo de 2008, ti\u00f1a unha poboaci\u00f3n de 20\u00a0402 persoas, mentres que en 1998 contaba con 14\u00a0179, o que sup\u00f3n un crecemento anual do 3,8%. Os b\u00e9rberes viven en Reggane e arredor dela."}
{"id": "454148", "revid": "1131", "url": "https://gl.wikipedia.org/wiki?curid=454148", "title": "O Monte", "text": ""}
{"id": "454149", "revid": "85894", "url": "https://gl.wikipedia.org/wiki?curid=454149", "title": "Tindouf", "text": "Tindouf (en b\u00e9rber: \"Tinduf\"; en ) \u00e9 unha cidade de Alxeria que se atopa na provincia de Tinduf, a 1460 quil\u00f3metros \u00f3 suroeste de Alxer. En 2010, a s\u00faa poboaci\u00f3n era de 47\u00a0965 habitantes, \u00f3s cales se suman 90\u00a0000 refuxiados procedentes do S\u00e1hara Occidental.\nXeograf\u00eda.\nLocal\u00edzase xeograficamente no extremo suroeste de Alxeria, limitando con Marrocos polo oeste, o territorio non aut\u00f3nomo do S\u00e1hara Occidental polo suroeste e Mauritania polo sur. Preto deste lugar at\u00f3panse os campamentos de refuxiados do S\u00e1hara Occidental.\nLinguas.\nA lingua oficial \u00e9 o \u00e1rabe, que comparte a s\u00faa importancia hist\u00f3rica, cultural e comercial co franc\u00e9s. Ademais, preto de 2000 refuxiados saharau\u00eds son castelanfalantes biling\u00fces."}
{"id": "454150", "revid": "23204", "url": "https://gl.wikipedia.org/wiki?curid=454150", "title": "Tinduf", "text": ""}
{"id": "454152", "revid": "56817", "url": "https://gl.wikipedia.org/wiki?curid=454152", "title": "Juno", "text": "Juno pode refereirse a:"}
{"id": "454153", "revid": "56817", "url": "https://gl.wikipedia.org/wiki?curid=454153", "title": "CHEOPS", "text": "Cheops pode referirse a:"}
{"id": "454156", "revid": "109216", "url": "https://gl.wikipedia.org/wiki?curid=454156", "title": "Illa Kwanda", "text": "Kwanda \u00e9 o nome dunha illa situada preto de Soyo, Angola, na desembocadura do r\u00edo Congo.\nA importancia principal da illa \u00e9 os seus proxectos de petr\u00f3leo e gas dentro do pa\u00eds africano de Angola. Varios proxectos de GNL comezaron na illa.\nKwanda, Lda. \u00e9 o operador da Base Kwanda que proporciona apoio lox\u00edstico \u00e1s compa\u00f1\u00edas de petr\u00f3leo e gas tanto en mar a f\u00f3ra como en terra."}
{"id": "454159", "revid": "31293", "url": "https://gl.wikipedia.org/wiki?curid=454159", "title": "Estreito do Tigre", "text": "Estreito do Tigre (en portugu\u00e9s: \"Estreito dos Tigres\") \u00e9 un estreito en Angola. At\u00f3pase na provincia de Namibe.\nXeograf\u00eda.\nAntigamente foi unha pequena pen\u00ednsula no seu lado oriental, co seu istmo \u00f3 sur e unha vila de pescadores chamada Tigres. O oc\u00e9ano rompeu o istmo da pen\u00ednsula en 1962 e a li\u00f1a de auga quedou cortada. Tigres converteuse nunha illa durante a noite, illa dos Tigres, a illa m\u00e1is grande de Angola.\nActualmente, a maior parte da zona da antiga ba\u00eda converteuse nun estreito entre a illa e o continente. Da ba\u00eda orixinal \u00f3 norte s\u00f3 queda aberto un pequeno grao \u00f3 sur, o \"Saco dos Tigres\"."}
{"id": "454160", "revid": "23204", "url": "https://gl.wikipedia.org/wiki?curid=454160", "title": "Provincia de Moxico", "text": "Moxico \u00e9 unha das 18 provincias nas que se atopa dividida administrativamente Angola. A s\u00faa capital \u00e9 Luena. \u00c9 a meirande provincia do pa\u00eds, cunha superficie de 223.023\u00a0km\u00b2, o cal representa o 18% da superficie do pa\u00eds. Ten unha poboaci\u00f3n de 727\u00a0594 persoas (censo de 2014) e a densidade de poboaci\u00f3n \u00e9 de arredor de 2,8 hab/km\u00b2, sendo unha das \u00e1reas coa poboaci\u00f3n m\u00e1is dispersa de Angola.\nA provincia foi base de operaci\u00f3ns de UNITA, durante a guerra civil angolana en 2002. A guerra converteu Moxico nun dos lugares con m\u00e1is minas terrestres\u00a0do mundo. O gobernador da provincia \u00e9 Gon\u00e7alves Manuel Muandumba."}
{"id": "454161", "revid": "1131", "url": "https://gl.wikipedia.org/wiki?curid=454161", "title": "A Touza", "text": ""}
{"id": "454162", "revid": "56817", "url": "https://gl.wikipedia.org/wiki?curid=454162", "title": "Edi Rama", "text": "Edi Rama, nado en Tirana o 4 de xullo de 1964, \u00e9 o presidente do Partido Socialista de Albania e o primeiro ministro do pa\u00eds dende 2013. Foi presidente da Asociaci\u00f3n Albanesa de Alcaldes e Ministro de Cultura. Foi alcalde de Tirana dende o ano 2000 at\u00e9 2011. Resultou elixido como primeiro ministro de Albania nas elecci\u00f3ns do 23 de xu\u00f1o de 2013, nas cales a coalici\u00f3n liderada polos socialistas obtivo o 57,7% dos votos. Asumiu como Primeiro Ministro de Albania o 10 de setembro de 2013.\nAlcalde de Tirana.\nRama proxectou librar \u00e1 capital albanesa de moitos edificios constru\u00eddos ilegalmente en terras municipais, como os parques locais e os bancos de Lana. Outro proxecto no ano 2000 deu lugar \u00e1 produci\u00f3n de 96.700 metros cadrados de zonas verdes e parques da cidade, as\u00ed como a plantaci\u00f3n de case 1.800 \u00e1rbores. Tam\u00e9n ordenou a pintura de moitos edificios antigos. Os cr\u00edticos coa s\u00faa pol\u00edtica afirman que Rama est\u00e1 a centrar demasiado a atenci\u00f3n sobre os cambios cosm\u00e9ticos sen fixarse en calquera dos grandes problemas como a escaseza de auga potable e electricidade.\nEn decembro de 2004, Edi Rama foi nomeado \"Mellor alcalde do mundo\" 2004, nunha competencia internacional baseada no voto directo por Internet, organizado pola organizaci\u00f3n comercial CITYMAYORS-non, que se atopa en Londres.\nFoi elixido pola revista \"Time\" como un dos heroes europeos de 2005, nunha homenaxe a 37 persoas que est\u00e1n a cambiar o mundo para mellor.\nO efecto m\u00e1is criticado das s\u00faas pol\u00edticas foi os moitos quioscos demolidos na cidade dende que asumiu a alcald\u00eda. Nun intento de ampliar as estradas, autorizouse a demolici\u00f3n das propiedades privadas para que poidan ser pavimentadas, ampliando as\u00ed as r\u00faas. Foi acusado de corrupci\u00f3n e malversaci\u00f3n de fondos pola oposici\u00f3n."}
{"id": "454163", "revid": "23204", "url": "https://gl.wikipedia.org/wiki?curid=454163", "title": "Himno nacional de Afganist\u00e1n", "text": ""}
{"id": "454167", "revid": "23204", "url": "https://gl.wikipedia.org/wiki?curid=454167", "title": "Jo\u00e3o Louren\u00e7o", "text": "Jo\u00e3o Manuel Gon\u00e7alves Louren\u00e7o, nado en Lobito o 5 de marzo de 1954, \u00e9 un pol\u00edtico angolano, Presidente de Angola dende o 26 de setembro de 2017. Foi elixido Presidente da Rep\u00fablica o 23 de agosto de 2017. Anteriormente foi Ministro de Defensa entre 2014 e 2017.\nTraxectoria.\nParticipou na guerra de independencia contra as forzas coloniais portuguesas, que rematou en 1975. Logo estudou historia na Uni\u00f3n Sovi\u00e9tica entre 1978 e 1982 na Academia Lenin. Ocupou varios cargos no Movemento Popular para a Liberaci\u00f3n de Angola (MPLA, un partido inicialmente inspirado polo marxismo-leninismo). A s\u00faa carreira militar levouno a servir como comisionado provincial e logo como l\u00edder pol\u00edtico nacional das FAPLA (Forzas Armadas Populares de Liberaci\u00f3n de Angola).\nFoi secretario xeral do MPLA de 1998 a 2003. Cando o presidente Jos\u00e9 Eduardo dos Santos dixo \u00f3 final da guerra civil de Angola en 2002 que pensaba deixar o poder, Louren\u00e7o xa se perfilaba para sucedelo. Mais dos Santos era un estratego, e a s\u00faa declaraci\u00f3n s\u00f3 se realizou para identificar \u00f3s ambiciosos. Jo\u00e3o Louren\u00e7o foi despedido da secretar\u00eda xeral do partido gobernante. Louren\u00e7o non era a elecci\u00f3n principal do xefe de Estado para sucederlo. Dos Santos primeiro favoreceu \u00f3 seu fillo, Jos\u00e9 Filomeno de Sousa dos Santos, pero os cadros hist\u00f3ricos do MPLA eran host\u00eds a esta opci\u00f3n din\u00e1stica. Dos Santos tratou ent\u00f3n de impor a un home que lle deb\u00eda todo, Manuel Vicente, o expresidente da petroleira Sonangol, que non pasara polo ex\u00e9rcito nin polo partido, e atop\u00e1base descualificado por casos de corrupci\u00f3n. Entre 2003 e 2014, Jo\u00e3o Louren\u00e7o converteuse en primeiro vicepresidente da Asemblea Nacional. En abril de 2014, tomou unha posici\u00f3n importante no goberno \u00f3 ser nomeado Ministro de Defensa. En agosto de 2016, tam\u00e9n se converteu en vicepresidente do MPLA.\nA finais de decembro de 2016, o MPLA, encabezado por dos Santos, elixiu a Jo\u00e3o Louren\u00e7o como candidato presidencial para as elecci\u00f3ns lexislativas do mes de agosto de 2017. A s\u00faa elecci\u00f3n foi consensual dentro do partido, sendo considerado un moderado. Segundo o ex primeiro ministro Marcolino Moco, \"Louren\u00e7o era dunha \u00e1 prudente no momento da ca\u00edda do Muro de Berl\u00edn\". Varias veces presente en Portugal durante os festivais do xornal \"Avante!\" e nos congresos do Partido Comunista Portugu\u00e9s, Jo\u00e3o Louren\u00e7o foi membro da delegaci\u00f3n do MPLA no momento da s\u00faa adhesi\u00f3n \u00e1 Internacional Socialista.\nEn febreiro de 2017, ds Santos declarou oficialmente que non era candidato \u00e1 presidencia para as elecci\u00f3ns de agosto de 2017 e que Jo\u00e3o Louren\u00e7o era o candidato do MPLA. Trala vitoria do MPLA nas elecci\u00f3ns xerais, foi elixido Presidente da Rep\u00fablica e asumiu as s\u00faas funci\u00f3ns o 26 de setembro de 2017.\nEn setembro de 2018, Jo\u00e3o Louren\u00e7o converteuse en l\u00edder do MPLA trala decisi\u00f3n de Jos\u00e9 Eduardo dos Santos de retirarse. Foi elixido no VI Congreso extraordinario do partido cun 98.59% dos votos."}
{"id": "454168", "revid": "23204", "url": "https://gl.wikipedia.org/wiki?curid=454168", "title": "Jo\u00e3o Manuel Gon\u00e7alves Louren\u00e7o", "text": ""}
{"id": "454169", "revid": "89787", "url": "https://gl.wikipedia.org/wiki?curid=454169", "title": "Bornito de Sousa", "text": "Bornito de Sousa Baltazar Diogo, nado en Qu\u00e9ssua, Provincia de Malanje o 23 de xullo de 1953, \u00e9 un pol\u00edtico angolano. Actualmente ocupa o cargo de Vicepresidente de Angola.\u00a0Foi candidato a vicepresidente para o MPLA nas elecci\u00f3ns xerais de 2017, xunto con Jo\u00e3o Louren\u00e7o e membro da Asemblea Constitu\u00ednte dende 2010.\u00a0Xurou oficialmente o seu cargo como Vicepresidente o 26 de setembro de 2017.\nTraxectoria.\nDe Sousa naceu no concello de Qu\u00e9ssua. O seu pai, Job Baltazar Diogo, foi mestre de escola primaria, e tradutor kimbundu-portugu\u00e9s. Foi encarcerado pola axencia de seguridade portuguesa, PIDE-DGS.\u00a0A s\u00faa nai, Catarina Manuel Sim\u00e3o Bento \"Katika\", era ama de casa.\nEstudou na Escola Primaria \"Amor e Alegr\u00eda\", na Misi\u00f3n Metodista de Qu\u00e9ssua en Malanje e na Escola da Igrexa Metodista Unida en Luanda.\u00a0Tam\u00e9n asistiu \u00f3 Liceo Nacional Salvador Correia de S\u00e1 e Benevides en Luanda. Obtivo unha licenciatura en dereito da Universidade Agostinho Neto e unha licenciatura en ciencias da Escola Superior do Partido.\nCarreira pol\u00edtica.\nComezou como militante do MPLA en Luanda (distrito de Mar\u00e7al) \u00e1 idade de 16 anos, en 1969, influenciado polos acontecementos que suced\u00edan no veci\u00f1o Congo, o arresto do seu pai, Job Baltazar Diogo, e o seu t\u00edo materno, o Lu\u00eds Micolo. Foi encarcerado na prisi\u00f3n de San Pablo en Luanda e S\u00e3o Nicolau (actual Cabo Verde) polo PIDE dende xaneiro de 1971 at\u00e9 maio de 1974.\u00a0Foi liberado en maio de 1974 despois da revoluci\u00f3n do 25 de abril, xunto co seu irm\u00e1n, o xeneral Baltazar Diogo Crist\u00f3v\u00e3o.\u00a0Comezou a s\u00faa carreira servindo como o primeiro Secretario Nacional da JMPLA. En 1976, converteuse no comisario pol\u00edtico das Forzas Armadas de Angola.\nFoi o presidente da Comisi\u00f3n Constitucional da Asemblea Nacional, que se encargou de redactar a constituci\u00f3n angolana de 2010. Tam\u00e9n foi presidente do Grupo Parlamentario do MPLA at\u00e9 febreiro de 2010, cando foi nomeado Ministro de Administraci\u00f3n Territorial o 2 de febreiro de 2010, e foi reelixido para o cargo o 1 de outubro de 2012, despois das elecci\u00f3ns de 2012.\nVida persoal.\nEst\u00e1 casado con Maria Jos\u00e9 Rodrigues Ferreira Diogo.\u00a0Te\u00f1en 4 fillas: Nhenze Mpasi Diogo Mendes, Njolela Chili Diogo, Djamila do Carmo Diogo e Naulila Katika Diogo Gra\u00e7a."}
{"id": "454170", "revid": "23204", "url": "https://gl.wikipedia.org/wiki?curid=454170", "title": "Bornito de Sousa Baltazar Diogo", "text": ""}
{"id": "454171", "revid": "1131", "url": "https://gl.wikipedia.org/wiki?curid=454171", "title": "Benedetto II Zaccaria", "text": "Benedetto II Zaccaria, finado en 1330, foi o co-se\u00f1or de Qu\u00edos, as\u00ed como moitas outras illas do mar Exeo desde 1314 at\u00e9 aprox. 1325.\nTraxectoria.\nBenedetto II era o primo de Pale\u00f3logo Zaccaria, e sucedeuno en Qu\u00edos e outras terras no Mar Exeo, xunto co seu irm\u00e1n Martino. Nalg\u00fan momento despois de 1325 este \u00faltimo obrigouno a se retirar, a cambio dunha pensi\u00f3n. Benedetto pediu axuda ao emperador bizantino Andr\u00f3nico III Pale\u00f3logo. En 1329 Martino foi deposto e capturado por unha frota imperial de 105 naves enviadas a Qu\u00edos. Benedetto foi nomeado prefecto imperial da illa. Con todo, despois de que morrese sen descendencia a illa foi anexada ao Imperio bizantino. Focea foi recapturada polos bizantinos en 1334.\nCasou con Xenebra Doria, filla de Corrado Doria."}
{"id": "454173", "revid": "98629", "url": "https://gl.wikipedia.org/wiki?curid=454173", "title": "I Kill Giants (filme)", "text": "I Kill Giants \u00e9 un filme de fantas\u00eda de 2017 dirixido por Anders Walter. O gui\u00f3n \u00e9 obra de Joe Kelly e bas\u00e9ase na novela gr\u00e1fica hom\u00f3nima escrita polo propio Kelly e Ken Niimura. Est\u00e1 protagonizado por Madison Wolfe, Imogen Poots, Sydney Wade, Rory Jackson e Zoe Saldana."}
{"id": "454174", "revid": "624", "url": "https://gl.wikipedia.org/wiki?curid=454174", "title": "Benedetto Zaccaria II", "text": ""}
{"id": "454176", "revid": "98629", "url": "https://gl.wikipedia.org/wiki?curid=454176", "title": "First They Killed My Father (filme)", "text": "First They Killed My Father (en \"Moun dambaung Khmer Krahm samleab ba robsa khnhom\") \u00e9 un filme de 2017 dirixido por Angelina Jolie. Foi escrito por Jolie e Loung Ung, e bas\u00e9ase nas memorias de Ung no libro hom\u00f3nimo. Ambientado en 1975, o filme conta a vida de Ung con sete anos, que \u00e9 forzada a ser unha sodado infantil mentres os seus irm\u00e1ns son enviados a campos de traballo durante o r\u00e9ximo dos Khmer vermellos comunistas.\nFoi rodado en Camboxa en lingua khmer."}
{"id": "454182", "revid": "1410", "url": "https://gl.wikipedia.org/wiki?curid=454182", "title": "Terrell Owens", "text": "Terrell Eldorado Owens, popularmente co\u00f1ecido como T.O.. nado o 7 de decembro de 1973 en Alexander City (Alabama), \u00e9 un ex xogador profesional de f\u00fatbol americano. Competiu durante dezaseis temporadas na National Football League (NFL) como wide receiver. Invitado seis veces \u00e1 Pro Bowl e seleccionado cinco veces no primeiro equipo All-Pro, Owen mant\u00e9n verios r\u00e9cords hist\u00f3ricos da NFL. Despois de xogar a f\u00fatbol americano e baloncesto na Universidade de Tennessee en Chattanooga, Owens foi seleccionado na terceira rolda do Draft de 1996 polos San Francisco 49ers, onde permanceu durante sete temporadas. Posteriormente xogou nos Philadelphia Eagles, Dallas Cowboys, Buffalo Bills e Cincinnati Bengals. Ante da s\u00faa retirada xogou para os Allen Wranglers de Football Indoor, para posteriormente asinar cos Seattle Seahawks, a\u00ednda que sen chegar a debutar. Considerado como un dos mellores xogadores da s\u00faa \u00e9poca, Owens creou moita pol\u00e9mica durante a s\u00faa carreira, al\u00e9n de chamar \u00e1 atenci\u00f3n coas s\u00faas extravagantes celebraci\u00f3ns de touchdown. No ano 2018 foi inclu\u00eddo no Sal\u00f3n da Fama do F\u00fatbol Profesional."}
{"id": "454184", "revid": "85894", "url": "https://gl.wikipedia.org/wiki?curid=454184", "title": "Roberto II de Flandres", "text": "Roberto II de Flandres, nado ca. 1065 e finado o 5 de outubro de 1111, foi conde de Flandres entre os anos 1093 e 1111. Foi co\u00f1ecido como \"Roberto de Xerusal\u00e9n\" (\"Robertus Hierosolimitanus\") ou \"Roberto o Cruzado\" tras os seus logros durante a Primeira cruzada.\nTraxectoria.\nFoi o fillo maior de Roberto I de Flandres e Xertrude de Saxonia. O seu pai comezou a asocialo aos labores de goberno ao redor do ano 1077. Entre 1085 e 1091, Roberto II ocupou o cargo de rexente do condado en ausencia do seu pai, que partira en peregrinaci\u00f3n a Terra Santa.\nTras converterse en conde no ano 1093, Roberto uniuse \u00e1 Primeira Cruzada, que foi convocada polo papa Urbano II en 1095. Roberto estableceu un consello de rexencia en Flandres e seguiu ao grupo dirixido por Godofredo de Bouillon, duque da Baixa Lorena. Tras chegar a Constantinopla, os cruzados v\u00edronse obrigados a prestaren un xuramento de fidelidade ao emperador bizantino Aleixo I Comneno e a prometer retornar ao Imperio bizantino todas as terras que conquistasen. Roberto, cuxo pai xa servira a Aleixo durante a peregrinaci\u00f3n da d\u00e9cada de 1080, non ti\u00f1a problema ning\u00fan \u00e1 hora de pronunciar o xuramento, pero dado que outros dos l\u00edderes si que o ti\u00f1an houbo certo atraso \u00e1 hora de deixar a cidade.\nRoberto participou no cerco de Nicea, tras o cal o ex\u00e9rcito se dividiu en dous grupos. Roberto marchou xunto con Estevo II de Blois, Bohemundo de Tarento, Roberto II de Normand\u00eda e os gu\u00edas bizantinos, a un d\u00eda de marcha do resto dos cruzados. O seu ex\u00e9rcito foi rodeado polo sult\u00e1n selx\u00facida Kilij Arslan I, o que provocou a batalla de Dorilea o 30 de xu\u00f1o de 1097. Ao d\u00eda seguinte, o segundo ex\u00e9rcito, dirixido por Raimundo IV de Tolosa, Godofredo de Bouillon e Hugo I de Vermandois, chegou e liberou ao ex\u00e9rcito rodeado. Os dous ex\u00e9rcitos reun\u00edronse, con Roberto e Raimundo formando no centro. Os turcos foron derrotados e os cruzados continuaron a s\u00faa marcha.\nA finais de 1097, os cruzados chegaron a Antioqu\u00eda. O cerco de Antioqu\u00eda durou moitos meses. En decembro, Roberto e Bohemundo separ\u00e1ronse do ex\u00e9rcito que manti\u00f1a o asedio para saquear as zonas circundantes en busca de comida. O 30 de decembro, ao volver, derrotaron a un ex\u00e9rcito enviado para liberar a cidade, que estaba comandado por Duqaq, gobernador de Damasco. Antioqu\u00eda foi finalmente traizoada e entregada a Bohemundo por un garda armenio, e Roberto foi un dos primeiros que entraron na cidade. Con todo, s\u00f3 uns d\u00edas m\u00e1is tarde foron eles quen se viron asediados por Kerbogha de Mosul. O 28 de xu\u00f1o de 1098 os cruzados sa\u00edron da cidade para se enfrontaren co novo ex\u00e9rcito, e Roberto e Hugo de Vermandois dirixiron a primeira das seis divisi\u00f3ns do ex\u00e9rcito cruzado. Kerbogha foi derrotado, e a cidadela que a\u00ednda controlaban os musulm\u00e1ns terminouse rendendo aos cruzados. Roberto, xunto con Bohemundo, Raimundo e Godofredo, ocupou a cidadela, pero Bohemundo reclamou pouco despois a cidade de Antioqu\u00eda para el. Raimundo tam\u00e9n a reclamou, pero Roberto apoiou a Bohemundo.\nA disputa atrasou a cruzada a\u00ednda m\u00e1is. Raimundo deixou Antioqu\u00eda para atacar Ma'arrat al-Numan, que foi capturada e Roberto tomou parte tam\u00e9n neste cerco. Raimundo tentou ent\u00f3n subornar a Roberto e aos outros l\u00edderes para que o seguisen a el en lugar de a Bohemundo, e chegou a ofrecer a Roberto a cantidade de seis mil s\u00f3lidos bizantinos, pero todos os intentos de suborno foron ignorados. Raimundo continuou cara ao sur, cara a Xerusal\u00e9n, en xaneiro de 1099, pero Roberto e Godofredo quedaron atr\u00e1s, en Antioqu\u00eda, at\u00e9 febreiro. Reun\u00edronse con Raimundo no cerco de Arqa.\nEn xu\u00f1o, Roberto e Gast\u00f3n IV de Bearn dirixiron a vangarda do ex\u00e9rcito que chegou a Ramla e dirixiu unha incursi\u00f3n en Samaria xunto con Tancredo de Galilea para atopar madeira que servise para a construci\u00f3n de maquinaria de asedio para o cerco de Xerusal\u00e9n. Cando Xerusal\u00e9n foi capturada o 15 de xullo, Roberto apoiou a Godofredo como novo gobernador da cidade, e o 9 de agosto marchou con el a enfrontarse ao ex\u00e9rcito fatim\u00ed dirixido por al-Afdal Shahanshah que vi\u00f1a para tentar retomar Xerusal\u00e9n, no que finalizou coa vitoria dos cruzados. Godofredo e Raimundo discutiron sobre o control da cidade de Ascal\u00f3n, e neste caso nin sequera Roberto puido apoiar a Godofredo. A cidade quedou sen tomar, a\u00ednda que a vitoria permitiu a creaci\u00f3n do Reino de Xerusal\u00e9n.\nA finais de agosto, Roberto volveu a casa xunto con Roberto de Normand\u00eda e Raimundo de Tolosa. No cami\u00f1o de regreso capturaron Latakia, que foi devolta ao emperador bizantino, como se prometeu anos atr\u00e1s. Raimundo permaneceu al\u00ed, pero ambos os Robertos seguiron o cami\u00f1o ao fogar por medio de Constantinopla, despois de rexeitar a solicitude de Aleixo de quedar nela ao seu servizo. Roberto levou consigo unha preciosa reliquia, o brazo de San Xurxo, un agasallo de Aleixo. A reliquia foi colocada na igrexa de Anchin, en Flandres. Tras o seu regreso, Roberto constru\u00edu o mosteiro de Santo Andr\u00e9 en Zevenkerke, nos arredores de Bruxas. Debido \u00e1 s\u00faa participaci\u00f3n na cruzada e ao bot\u00edn que trouxo a casa, foi alcumado \"Roberto de Xerusal\u00e9n\".\nDurante a s\u00faa ausencia, o sacro emperador romano xerm\u00e1nico, Henrique IV, tratara de apoderarse do Flandres imperial. Roberto respondeu apoiando a revolta da Comuna de Cambrai contra o emperador e ao seu defensor, o bispo Gaulcher, e apoderouse dunha serie de castelos. A paz foi restaurada en 1102 cando rendeu homenaxe ao emperador de Flandres, pero despois de 1105, o novo emperador, Henrique V, marchou sobre Flandres coa axuda de Baldu\u00edno III de Hainaut e un ex\u00e9rcito desde Holanda. Roberto det\u00edvoos nos arredores de Douai e asinouse unha nova paz, na que o emperador reco\u00f1eceu a reclamaci\u00f3n de Roberto sobre Douai e Cambrai.\nEn 1103 aliouse con Henrique I de Inglaterra, ao que ofreceu 1000 cabaleiros a cambio dun tributo anual, pero cando Henrique se negou a pagar, Roberto aliouse co seu se\u00f1or nominal, Lu\u00eds VI de Francia e xuntos atacaron Normand\u00eda. Co rei distra\u00eddo, Teobaldo II de Champa\u00f1a encabezou unha revolta dos bar\u00f3ns franceses. Roberto conduciu un ex\u00e9rcito contra Meaux, pero preto da cidade foi fatalmente ferido, caeu do seu cabalo e afogou no Marne.\nFamilia.\nCasou con Clemencia de Borgo\u00f1a, irm\u00e1 do papa Calixto II. Tiveron tres fillos, pero s\u00f3 o maior sobreviviu at\u00e9 a idade adulta. Sucedeu a Roberto como Baldu\u00edno VII de Flandres."}
{"id": "454189", "revid": "89787", "url": "https://gl.wikipedia.org/wiki?curid=454189", "title": "Ruokolahti", "text": "Ruokolahti \u00e9 un municipio de Finlandia situado na rexi\u00f3n de Carelia do Sur. En 2018 a s\u00faa poboaci\u00f3n era de 5\u00a0096\u00a0habitantes. A superficie do termo municipal \u00e9 de 1\u00a0219,85\u00a0km2, dos cales 277,38nbsp;km2 son auga. O concello ten unha densidade de poboaci\u00f3n de 5,41\u00a0hab./km\u00b2.\nLimita cos concellos de Imatra, Lappeenranta, Parikkala, Rautj\u00e4rvi, Taipalsaari, Puumala, Savonlinna e Sulkava, estes tres \u00faltimos pertencentes \u00e1 rexi\u00f3n veci\u00f1a de Savonia do Sur.\nO concello \u00e9 uniling\u00fce en fin\u00e9s."}
{"id": "454190", "revid": "89787", "url": "https://gl.wikipedia.org/wiki?curid=454190", "title": "Impresiones y paisajes", "text": "Impresiones y paisajes \u00e9 un libro de viaxes de 1918 escrito polo poeta e dramaturgo espa\u00f1ol Federico Garc\u00eda Lorca. \u00c9 o seu \u00fanico libro escrito en prosa e relata as viaxes de estudo que fixo o poeta granadino cando era estudante universitario por terras de Madrid, O Escorial, \u00c1vila, Medina del Campo, Salamanca, Zamora, Astorga, Ourense, Redondela, Santiago de Compostela, A Coru\u00f1a, Lugo, Le\u00f3n, Sahag\u00fan, Venta de Ba\u00f1os, Burgos e Segovia durante os anos 1916 e 1917. A portada f\u00edxoa o seu amigo o pintor Ismael Gonz\u00e1lez de la Serna."}
{"id": "454193", "revid": "23204", "url": "https://gl.wikipedia.org/wiki?curid=454193", "title": "Bass\u00e6", "text": "Bassae (, - \"Bassai\", significa \"pequeno val nas rochas\") \u00e9 un sitio arqueol\u00f3xico en Oichalia, un municipio na parte nororiental de Mesenia, Grecia. Na antig\u00fcidade cl\u00e1sica, formaba parte de Arcadia. Bassae at\u00f3pase preto da aldea de Skliros, ao nod\u00e9s de Figaleia, ao sur de Andritsaina e ao oeste de Megal\u00f3polis, Grecia. \u00c9 famosa polo ben preservado \"Templo de Apolo Epicurius\" de mediados a finais do s\u00e9culo V a.C.\nA\u00ednda que este templo est\u00e1 xeograficamente distante das principais cidades da Grecia antiga, \u00e9 un dos templos gregos antigos m\u00e1is estudados debido \u00e1 s\u00faa multitude de caracter\u00edsticas pouco com\u00fans. Bassae foi o primeiro sitio grego que se inscribiu na Lista do Patrimonio Mundial (1986). A s\u00faa construci\u00f3n sit\u00faase entre o 450 a.C. e o 400 a.C.\nTemplo de Apolo Epikourios.\nO templo estaba dedicado a Apolo Epicuro (\"Apollo o axudante\"). Foi dese\u00f1ado supostamente por Iktinos, arquitecto en Atenas do Parten\u00f3n. O antigo escritor Pausanias eloxia o templo por eclipsar a todos os demais, pero o Templo de Atenea Alea en Texea pola beleza da s\u00faa pedra e a harmon\u00eda da s\u00faa construci\u00f3n. At\u00f3pase a unha altitude de 1.131 metros sobre o nivel do mar nas ladeiras da monta\u00f1a Kotylion.\nConstruci\u00f3n e decoraci\u00f3n.\nO templo est\u00e1 ali\u00f1ado norte-sur, en contraste coa maior\u00eda dos templos gregos que est\u00e1n ali\u00f1ados leste-oeste; A s\u00faa entrada principal \u00e9 desde o norte. Isto debido ao limitado espazo dispo\u00f1ible nas inclinadas ladeiras da monta\u00f1a. Para superar esta restrici\u00f3n, colocouse unha porta no costado do templo, quizais para iluminar a estatua de culto.\nO templo ten un tama\u00f1o relativamente modesto, coa Estil\u00f3bata de 38,3 por 14,5 metros que cont\u00e9n un peristilo D\u00f3rico de seis por quince columnas (Hex\u00e1stilo). O tellado deixou un espazo central aberto para admitir luz e aire. O templo constru\u00eduse totalmente en pedra calc\u00e1rea gris de Arcadia ag\u00e1s o friso que foi esculpido en m\u00e1rmore (probablemente nos tempos antigos coloreado con pintura). Do mesmo xeito que a maior\u00eda dos templos principais ten tres \"salas\" ou p\u00f3rticos: a pronaos, m\u00e1is unha \"Cella\" (ou naos) e o \"Opist\u00f3domo\". A \"naos\" pod\u00eda aloxar unha estatua de culto de Apolo, a\u00ednda que tam\u00e9n se sup\u00f3n que o \u00fanico capitel \"proto-corintio\" descuberto por Cockerell e posteriormente perdido no mar puido ter rematado a \u00fanica columna que atop\u00e1base no centro da naos e haber sido concibida como unha representaci\u00f3n anic\u00f3nica de Apollo Borealis. O templo carece dalg\u00fans refinamentos \u00f3pticos atopados no Parten\u00f3n, como un chan sutilmente curvo, a\u00ednda que as columnas te\u00f1en entase.\nO templo \u00e9 infrecuente porque ten exemplos das tres ordes cl\u00e1sicas usadas na arquitectura grega antiga: D\u00f3rico, X\u00f3nico, e Corintia. As columnas d\u00f3ricas forman o peristilo mentres as columnas x\u00f3nicas soportan o interior e unha s\u00f3la columna de corintia se caracteriza no centro do interior. O capitel Corintia \u00e9 o primeiro exemplo da orde atopada ata a data.\nFoi relativamente escasamente decorado no exterior. No interior, con todo, hab\u00eda un friso x\u00f3nico continuo que amosaba aos atenienses na batalla coas amazonas e os Lapith que se dedicaban \u00e1 batalla con Centauro. Os nomes das m\u00e9topas do friso foron eliminados por [[Charles Robert Cockerell e levados ao Museo Brit\u00e1nico en 1815 (a\u00ednda poden verse) \u00e1 Galer\u00eda 16 do Museo Brit\u00e1nico, preto dos [[m\u00e1rmores de Elgin]]). \nCockerell decorou as paredes da grande escaleira do [[Museo Ashmolean]] e a do [[Travellers Club]] con moldes de xeso do mesmo friso.\nRecuperaci\u00f3n e eliminaci\u00f3n polos brit\u00e1nicos.\n[[Ficheiro: Bassar Frieze 1064.jpg | miniatura| O [[Bassae Frieze]] ten a s\u00faa propia sala no [[British Museum]].]]\n[[Ficheiro: BassaeFragment.JPG | miniatura| Fragmento de p\u00e9 dunha estatua colosal en Bassae, exhibida no [[British Museum]]]]\nO arquitecto franc\u00e9s J. Bocher, que constru\u00eda vilas en [[Zante]], descubriu o templo por primeira vez e descubr\u00eduno por accidente en novembro de 1765. Reco\u00f1oceuno polo sitio, pero cando volveu para un segundo ollar, foi asasinado por bandidos. [[Charles Robert Cockerell]] e [[Carl Haller von Hallerstein]], logo de conseguir esculturas en [[Exina, Grecia|Exina]], esperaban m\u00e1is \u00e9xitos en Bassae en 1811. Non obstante, todos os coidadosos debuxos de Haller do sitio perd\u00e9ronse no mar.\nO sitio explorouse en 1812 coa autorizaci\u00f3n de Veli Pasha, o comandante turco do [[Peloponeso]], por un grupo de anticuarios brit\u00e1nicos que retiraron 23 lousas do friso x\u00f3nico da cella e os transportaron a Zante xunto con outras esculturas. As reclamaci\u00f3ns de Veli Pasha sobre os achados foron silenciadas a cambio dun pequeno suborno e o friso comprouno en poxa o Museo Brit\u00e1nico en 1815. As m\u00e9topas do friso retirounas Cockerell persoalmente. As esculturas do friso present\u00e1ronse en Roma en 1814 e oficialmente, polo Museo Brit\u00e1nico en 1820. Outras visitas apresuradas deron lugar a novas presentaci\u00f3ns. A primeira escavaci\u00f3n totalmente publica non se iniciou ata 1836. Desenvolv\u00e9rona arque\u00f3logos rusos, entre eles o pintor [[Karl Bryullov]]. Quizais o descubrimento m\u00e1is sorprendente foi o m\u00e1is antigo [[orde corintia|capitel corintio]] atopado ata a data. Alg\u00fans dos artefactos recuperados est\u00e1n no [[Museo Pushkin]] de [[Belas Artes]] en [[Moscova]].\nEn 1902, a escavaci\u00f3n sistem\u00e1tica da \u00e1rea realizouna a [[Sociedade Arqueol\u00f3xica Grega]] de [[Atenas]] baixo o arque\u00f3logo [[Konstantinos Kourouniotis]] xunto a [[Konstantinos Romaios]] e [[Panagiotis Kavvadias]]. Realiz\u00e1ronse outras escavaci\u00f3ns en 1959, 1970 e desde 1975-1979, baixo a direcci\u00f3n de [[Nikolaos Gialouris]].\nV\u00e9xase tam\u00e9n.\nLigaz\u00f3ns externas.\n[[Categor\u00eda:Patrimonio da Humanidade en Grecia]]\n[[Categor\u00eda:Sitios arqueol\u00f3xicos de Grecia]]"}
{"id": "454196", "revid": "1131", "url": "https://gl.wikipedia.org/wiki?curid=454196", "title": "Monte Asnal", "text": ""}
{"id": "454197", "revid": "1131", "url": "https://gl.wikipedia.org/wiki?curid=454197", "title": "O Monte da Laxa", "text": ""}
{"id": "454198", "revid": "1131", "url": "https://gl.wikipedia.org/wiki?curid=454198", "title": "Monte das Arcas", "text": ""}
{"id": "454199", "revid": "1131", "url": "https://gl.wikipedia.org/wiki?curid=454199", "title": "Monte de Casa", "text": ""}
{"id": "454200", "revid": "1131", "url": "https://gl.wikipedia.org/wiki?curid=454200", "title": "O Monte de Casal", "text": ""}
{"id": "454201", "revid": "1131", "url": "https://gl.wikipedia.org/wiki?curid=454201", "title": "O Monte de Dorna", "text": ""}
{"id": "454202", "revid": "1131", "url": "https://gl.wikipedia.org/wiki?curid=454202", "title": "O Monte do Aciveiro", "text": ""}
{"id": "454203", "revid": "1131", "url": "https://gl.wikipedia.org/wiki?curid=454203", "title": "O Monte do Bolo", "text": ""}
{"id": "454204", "revid": "1131", "url": "https://gl.wikipedia.org/wiki?curid=454204", "title": "O Monte do Couso", "text": ""}
{"id": "454205", "revid": "1131", "url": "https://gl.wikipedia.org/wiki?curid=454205", "title": "O Monte do Couto", "text": ""}
{"id": "454206", "revid": "1131", "url": "https://gl.wikipedia.org/wiki?curid=454206", "title": "Monte do Rei", "text": ""}
{"id": "454207", "revid": "1131", "url": "https://gl.wikipedia.org/wiki?curid=454207", "title": "O Monte do R\u00edo", "text": ""}
{"id": "454208", "revid": "1131", "url": "https://gl.wikipedia.org/wiki?curid=454208", "title": "Monte Grande", "text": ""}
{"id": "454209", "revid": "1131", "url": "https://gl.wikipedia.org/wiki?curid=454209", "title": "Monte Longo", "text": ""}
{"id": "454210", "revid": "1131", "url": "https://gl.wikipedia.org/wiki?curid=454210", "title": "O Monte Lourido", "text": ""}
{"id": "454211", "revid": "1131", "url": "https://gl.wikipedia.org/wiki?curid=454211", "title": "Monte Redondo", "text": ""}
{"id": "454212", "revid": "1131", "url": "https://gl.wikipedia.org/wiki?curid=454212", "title": "O Monte Xaqu\u00edn", "text": ""}
{"id": "454213", "revid": "1131", "url": "https://gl.wikipedia.org/wiki?curid=454213", "title": "Monte da Serra", "text": "O top\u00f3nimo galego Monte da Serra pode referirse a:"}
{"id": "454214", "revid": "1131", "url": "https://gl.wikipedia.org/wiki?curid=454214", "title": "Monte de Abaixo", "text": "O top\u00f3nimo galego Monte de Abaixo pode referirse a:"}
{"id": "454215", "revid": "1131", "url": "https://gl.wikipedia.org/wiki?curid=454215", "title": "Monte de San Pedro", "text": "O top\u00f3nimo galego Monte de San Pedro pode referirse a:"}
{"id": "454216", "revid": "1131", "url": "https://gl.wikipedia.org/wiki?curid=454216", "title": "O Monte de Silva", "text": "O top\u00f3nimo galego O Monte de Silva pode referirse a:"}
{"id": "454217", "revid": "1131", "url": "https://gl.wikipedia.org/wiki?curid=454217", "title": "Monte Pequeno", "text": "O top\u00f3nimo galego Monte Pequeno pode referirse a:"}
{"id": "454218", "revid": "1131", "url": "https://gl.wikipedia.org/wiki?curid=454218", "title": "O Monte Real", "text": "O top\u00f3nimo galego O Monte Real pode referirse a:"}
{"id": "454219", "revid": "1131", "url": "https://gl.wikipedia.org/wiki?curid=454219", "title": "O Monte de San Pedro", "text": ""}
{"id": "454220", "revid": "1131", "url": "https://gl.wikipedia.org/wiki?curid=454220", "title": "O Monte Pequeno", "text": ""}
{"id": "454221", "revid": "1131", "url": "https://gl.wikipedia.org/wiki?curid=454221", "title": "O Monte de Abaixo", "text": ""}
{"id": "454222", "revid": "17467", "url": "https://gl.wikipedia.org/wiki?curid=454222", "title": "O Monteferro", "text": ""}
{"id": "454224", "revid": "1131", "url": "https://gl.wikipedia.org/wiki?curid=454224", "title": "O Monteiro", "text": "O top\u00f3nimo galego O Monteiro pode referirse a:"}
{"id": "454225", "revid": "1131", "url": "https://gl.wikipedia.org/wiki?curid=454225", "title": "Monteiros", "text": "O top\u00f3nimo galego Monteiros pode referirse a:"}
{"id": "454226", "revid": "1131", "url": "https://gl.wikipedia.org/wiki?curid=454226", "title": "Os Monteiros", "text": ""}
{"id": "454227", "revid": "1131", "url": "https://gl.wikipedia.org/wiki?curid=454227", "title": "Montecalvelo", "text": ""}
{"id": "454228", "revid": "1131", "url": "https://gl.wikipedia.org/wiki?curid=454228", "title": "O Montecelo", "text": ""}
{"id": "454229", "revid": "25871", "url": "https://gl.wikipedia.org/wiki?curid=454229", "title": "Consuelo Vega", "text": "Consuelo Vega D\u00edaz, nada en Bustiy\u00e9 (Ayer) o 24 de setembro de 1961, \u00e9 unha fil\u00f3loga e escritora asturiana.\nTraxectoria.\nDe familia de tradici\u00f3n mineira, quedou orfa de pai aos dous anos, traslad\u00e1ndose coa familia (a nai e un irm\u00e1n m\u00e1is vello) a vivir a Xix\u00f3n. Estudou educaci\u00f3n primaria no Orfanatu de Mineros Asturianos de Oviedo, e secundaria no instituto de Llugones. En 1985 licenciouse en Filolox\u00eda Espa\u00f1ola pola Universidade de Oviedo.\nLogo dun breve per\u00edodo como docente, dende 1987 traballa como fil\u00f3loga na administraci\u00f3n do Principado de Asturias, vinculada primeiro ao departamento de pol\u00edtica ling\u00fc\u00edstica e despois ao Institutu Adolfo Posada d'Alministraci\u00f3n P\u00fablica. Entre 2003 e 2005 traballou no gabinete do Presidente Vicente \u00c1lvarez Areces, e en 2007, na terceira lexislatura de Areces como presidente, asumiu o cargo de Directora Xeral de Patrimonio Cultural e Pol\u00edtica Ling\u00fc\u00edstica. En 2008, coa entrada no goberno de Izquierda Xunida d'Asturies, Pol\u00edtica Ling\u00fc\u00edstica pasou a ser Secretar\u00eda Xeral de seu, cargo que ocupou at\u00e9 2011. Baixo a s\u00faa xesti\u00f3n creouse como \u00f3rgano oficial a unidade de traduci\u00f3n, proseguiuse o proceso de oficializaci\u00f3n da toponimia asturiana e normaliz\u00e1ronse as relaci\u00f3ns coa Academia de la Llingua Asturiana. Na actualidade \u00e9 responsable do desenvolvemento de propostas formativas para o persoal da administraci\u00f3n p\u00fablica.\nDende a militancia feminista publicou no xornal \"La Nueva Espa\u00f1a\" unha serie de artigos sobre o papel hist\u00f3rico da muller, recollidos en 1999 no volume \"Una mirada a la muyer na historia\", traducido ao castel\u00e1n en 2002. En 2002 publicou o ensaio \"Ortograf\u00eda del asturianu nos sieglos XVIII y XIX\", traballo de investigaci\u00f3n que defendeu en 1993 dentro dos cursos de doctorado na Universidade de Oviedo ente 1991 e 1993.\nEn 2007 presentou en Radio del Principado de Asturias o espazo de entrevistas \"Paraisu Natural\", un dos primeiros programas da emisora p\u00fablica asturiana.\nVida persoal.\nEst\u00e1 casada co escritor Ant\u00f3n Garc\u00eda, te\u00f1en unha filla e residen en Oviedo."}
{"id": "454231", "revid": "56817", "url": "https://gl.wikipedia.org/wiki?curid=454231", "title": "George Kittle", "text": "George Krieger Kittle, nado o 9 de outubro de 1993 en Madison, Wisconsin, \u00e9 un xogador profesional estadounidense de f\u00fatbol americano que xoga na posici\u00f3n de tight end para os San Francisco 49ers da National Football League (NFL). Formado na Universidade de Iowa, foi elixido na quinta rolda do Draft da NFL de 2017 polos 49ers. No ano 2018 foi invitado \u00e1 Pro Bowl e escollido no segundo equipo All-Pro."}
{"id": "454232", "revid": "6567988", "url": "https://gl.wikipedia.org/wiki?curid=454232", "title": "Roberto Iniesta", "text": "Roberto Iniesta Ojea, nado en Plasencia (C\u00e1ceres) o 16 de maio de 1962, tam\u00e9n co\u00f1ecido simplemente como Robe, \u00e9 un compositor, m\u00fasico e novelista espa\u00f1ol. \u00c9 co\u00f1ecido por ser o fundador e a imaxe do grupo de rock Extremoduro.\nTraxectoria.\nInfancia e xuventude.\nRoberto Iniesta naceu en Plasencia (Estremadura) o 16 de maio de 1962. Tras deixar a escola en terceiro de BUP e traballar co seu pai, empezou a escribir canci\u00f3ns con vinte anos. Creou o seu primeiro grupo, Lethal Dose, con Luisma, Juano, Paco Doniga e Z\u00f3simo \u201cZosi\u201d Pascual. Durante estes anos, tam\u00e9n estaba a traballar nun posto de lambetadas.\nPrimeiros \u00e9xitos musicais.\nInfluenciado por bandas como AC/DC ou Le\u00f1o, en 1987 crea a banda Extremoduro. Ao non teren di\u00f1eiro para pagaren unha gravaci\u00f3n, decidiron vender billetes a mil pesetas cada un. Quen contribuiren, obter\u00edan unha copia da maqueta cando for gravada. Venderon 4 250 destes billetes, polo que en xaneiro de 1989 gravaron unha demo nos estudos Duplimatic cunha tirada de mil exemplares titulada \u201cRock transgresivo\u201d, que foi distribu\u00edda por Estremadura. Ese mesmo ano, Avispa Music ofreceulles un contrato por tres anos. En 1991 comezaron a negociar con Avispa para gravaren o segundo \u00e1lbum. Por\u00e9n, por problemas coas dietas, e ante as baixas expectativas de futuro que o selo lles ofrec\u00eda, decidiron romper o contrato. Asinaron co selo \u00c1rea Creativa de Pasi\u00f3n C\u00eda., unha compa\u00f1\u00eda independente, mais con mellores condici\u00f3ns e medios. As diferenzas econ\u00f3micas por non cobraren dereitos levounos inevitablemente a romper coa compa\u00f1\u00eda. Ese mesmo ano ficharon por DRO, subsidiaria de Warner Music.\nA comezos de 1993, Robe mudouse a Barcelona e creou Q3. Robe dedicou todo ese tempo para compo\u00f1er. Prop\u00faxolle \u00e1 discogr\u00e1fica gravar un disco en solitario, pero rexeitou a precaria oferta proposta. Ademais, os membros de Q3 substitu\u00edan os seus excompa\u00f1eiros de banda en Extremoduro. Esta formaci\u00f3n, durante os concertos dese ano e o seguinte, far\u00edan que esa \u00e9poca fose co\u00f1ecida como a \"Era do Caos\". A anarqu\u00eda e imprevisibilidade das actuaci\u00f3ns vi\u00f1an determinadas probablemente polas experiencias e problemas persoais de Robe. A formaci\u00f3n cambiou de novo, con novos membros que I\u00f1aki Ant\u00f3n lles presentou a Robe.\nSalto \u00e1 fama.\nEn 1996 o seu \u00e1lbum Agila deuno a co\u00f1ecer a nivel estatal. Ese mesmo ano recibe a noticia da morte do seu pai. A entrada \u00e1 banda do guitarrista e produtor I\u00f1aki \"Uoho\" Ant\u00f3n, pertencente daquela ao grupo Platero y T\u00fa, foi un punto de inflexi\u00f3n na traxectoria da banda.\nEn 1998 \u00e9 o lanzamento de Canciones prohibidas. Ao tempo que compaxina a s\u00faa actividade coa banda, uniuse a I\u00f1aki Ant\u00f3n e Fito Cabrales (tam\u00e9n de Platero y T\u00fa) e crearon un supergrupo, Extrechinato y T\u00fa. O seu fin era gravar un \u00e1lbum tributo do poeta Manolo Chinato, quen tam\u00e9n participar\u00eda na gravaci\u00f3n. Tras cinco anos de traballo, o \u00e1lbum Poes\u00eda B\u00e1sica ve a luz o 27 de abril 2001.\nEn 2002, inicia unha xira por todo o pa\u00eds co lanzamento do novo traballo da banda, Yo, minor\u00eda absoluta. Despois de anos \u00e1 fronte do grupo e durante unha parada do mesmo, creou en 2006 xunto a I\u00f1aki Ant\u00f3n a discogr\u00e1fica Muxik. Con ela pretend\u00edan presentar os primeiros traballos de novos grupos. Un dos primeiros \u00e1lbums lanzados foi \"La inconsciencia de Uoho\", do grupo Inconscientes, en 2007, en que o propio Robe colaborou nalg\u00fans arranxos.\nA mediados de maio de 2008, comezou unha xira en Santander. O 9 de setembro dese ano publica novo disco con Extremoduro, \"La ley innata\". Tr\u00e1tase dunha \"suite rockera\" cunha introduci\u00f3n, catro movementos e unha coda flamenca. Este \u00e1lbum d\u00e1 un novo ar ao grupo, que mant\u00e9n a s\u00faa tem\u00e1tica, mais emprega recursos musicais novos.\nDurante a s\u00faa parada compositiva, reco\u00f1eceu publicamente que estaba falto de inspiraci\u00f3n. Mentres tanto, escribiu unha novela, \"El viaje \u00edntimo de la locura\", axudado polos seus estudos de gram\u00e1tica e ortograf\u00eda na Universidade a Distancia. Publicada o 28 de setembro de 2009, tivo unha boa acollida comerciaul. Vendendo 10 000 exemplares en pouco m\u00e1is dunha semana e esgotou a s\u00faa primeira edici\u00f3n.\nO 24 de maio de 2011 Extremoduro estreou disco, Material defectuoso. Malia non ter ningunha promoci\u00f3n, conseguiu estar catro semanas consecutivas no alto das listas de venda espa\u00f1olas. Extremoduro comezou a gravar un novo \u00e1lbum que deixou aparcado para realizar a s\u00faa xira \"Robando perchas del hotel\". Foi a primeira vez que o grupo ofreceu actuaci\u00f3ns en Latinoam\u00e9rica. Tras acabala, a gravaci\u00f3n do novo \u00e1lbum rematou na primavera de 2013. O seu und\u00e9cimo \u00e1lbum de estudio, \"Para todos los p\u00fablicos\", \u00edase publicar o 19 de novembro. Por\u00e9n, debido a unha filtraci\u00f3n do mesmo, tivo que ser adiantada ao 8 de novembro. Malia iso, o \u00e1lbum alcanzou o n\u00famero 1 nas listas de venda espa\u00f1olas.\nEn setembro de 2014 recibiron a Medalla de Estremadura, o m\u00e1ximo galard\u00f3n que outorga esta comunidade aut\u00f3noma.\nInicio da s\u00faa etapa en solitario.\nO 9 de xu\u00f1o de 2015 publicouse o seu primeiro \u00e1lbum en solitario,\u00a0\"Lo que aletea en nuestras cabezas\".\u200b Anunciouse que a s\u00faa etapa estar\u00e1 ligada \u00e1 de Extremoduro, polo que a banda non se ver\u00e1 afectada. O 18 de novembro de 2016, lanza o seu segundo \u00e1lbum de estudio en solitario, \"Destrozares, canciones para el final de los tiempos\".\nEn 2017 promocionou os seus discos en solitario pola Pen\u00ednsula, na xira\u00a0\"Bienvenidos al temporal\", trala confirmaci\u00f3n o 7 de marzo, momento en que lle foi entregado o segundo disco de ouro \u00e1 nova formaci\u00f3n."}
{"id": "454234", "revid": "7523", "url": "https://gl.wikipedia.org/wiki?curid=454234", "title": "Otto Porter Jr.", "text": ""}
{"id": "454237", "revid": "72012", "url": "https://gl.wikipedia.org/wiki?curid=454237", "title": "Meleagridinae", "text": ""}
{"id": "454238", "revid": "89787", "url": "https://gl.wikipedia.org/wiki?curid=454238", "title": "Voo 522 de Helios Airways", "text": "O voo 522 de Helios Airways era un voo regular de pasaxeiros dende Larnaca, Chipre, ata Atenas. O d\u00eda 14 de agosto de 2005 o Boeing 737-31S que operaba a rura esnafrouse matando os 121 pasaxeiros e tripulantes a bordo. Unha perda de presurizaci\u00f3n na cabina incapacitou a tripulaci\u00f3n, deixando o avi\u00f3n voando co piloto autom\u00e1tico ata que quedou sen combustible e descendeu chocando contra o chan preto de Grammatiko, en Grecia.\nAntecedentes.\nO avi\u00f3n implicado no accidente, rexistrado inicialmente D-ADBQ, voara por vez primeira o 29 de decembro de 1997 e fora operado por DBA dende 1998. Foi arrendado por Helios Airways o 16 de abril de 2004, cando foi rexistrado como 5B-DBY e bautizado co nome de \"Olympia\". Ademais deste avi\u00f3n, a frota de Helios ti\u00f1a outros dous Boeing 737-800 e un Airbus A319-100 arrendados entregados o 14 de maio de 2005.\nO avi\u00f3n chegara ao aeroporto de Larnaca \u00e1s 01:25 hora local do d\u00eda do accidente. Ti\u00f1a programada a s\u00faa sa\u00edda para as 09:00 cami\u00f1o ao aeroporto de Praga, cunha escala no aeroporto de Atenas, a onde ter\u00eda que chegar \u00e1s 10:45. O capit\u00e1n do voo era Hans-J\u00fcrgen Merten, un piloto alem\u00e1n de 59 anos contratado por Helios para voos de vacaci\u00f3ns, que levaba voando 35 anos e ti\u00f1a 16\u00a0900 horas de voo. O primeiro oficial era Pampos Charalambous, un piloto chipriota de 51 anos con 7\u00a0549 horas de experiencia. Louisa Vouteri, unha grega de 32 que viv\u00eda en Chipre, substitu\u00edra a unha colega enferma como asistenta xefa do voo.\nAccidente.\nCando o avi\u00f3n chegara de Londres cedo esa ma\u00f1\u00e1, a anterior tripulaci\u00f3n informara dun selo dunha porta conxelado e de ru\u00eddos anormais que proced\u00edan da porta de servizo dereita da popa. Solicitaron unha inspecci\u00f3n completa da porta que foi realizada por un enxe\u00f1eiro de terra que posteriormente realizou unha comprobaci\u00f3n de fugas de presurizaci\u00f3n. Co obxectivo de realizar a proba sen necesitar os motores do avi\u00f3n, o sistema de presurizaci\u00f3n foi colocado en \"manual\". Por\u00e9n, o enxe\u00f1eiro non o volveu a po\u00f1er en \"auto\" tras rematar a proba.\nDespois de que o avi\u00f3n regresase ao servizo, a tripulaci\u00f3n de voo pasou por alto a comprobaci\u00f3n do estado do sistema de presurizaci\u00f3n en tres ocasi\u00f3ns: durante o procedemento anterior ao voo, a comprobaci\u00f3n antes da engalaxe, e a comprobaci\u00f3n tras a engalaxe. Durante esas comprobaci\u00f3n ningu\u00e9n da tripulaci\u00f3n de voo se decatou da configuraci\u00f3n incorrecta. O avi\u00f3n engalou \u00e1s 9:07 co sistema de presurizaci\u00f3n en \"manual\", e a v\u00e1lvula de sa\u00edda de popa parcialmente aberta.\nCando o avi\u00f3n trepaba a presi\u00f3n dentro da cabina foi decrecendo gradualmente. Cando pasou os 12\u00a0040 p\u00e9s (3\u00a0670&amp;nbspm), a bucina de advertencia da altitude da cabina soou. O aviso deber\u00eda facer que a tripulaci\u00f3n parase de subir, pero foi confundida por un aviso da configuraci\u00f3n da engalaxe, que indica que o avi\u00f3n non est\u00e1 listo para a engalaxe, e s\u00f3 pode soar en terra.\nNos seguintes minutos acend\u00e9ronse varias luces de avisos no panel sobre a cabeza dos pilotos. Unha ou d\u00faas das luces de aviso do equipo de refrixeraci\u00f3n indicaban un fluxo de aire baixo a trav\u00e9s dos ventiladores de refrixeraci\u00f3n (un resultado da baixada da densidade do aire), acompa\u00f1adas da luz mestra de precauci\u00f3n. A luz do os\u00edxeno dos pasaxeiros acendeuse cando, a unha altura duns 18\u00a0000 p\u00e9s (5\u00a0500 m), as m\u00e1scaras de os\u00edxeno na cabina de pasaxeiros se despregaron automaticamente.\nPouco despois de que soase o aviso de altitude da cabina, o capit\u00e1n chamou por radio ao centro de operaci\u00f3ns de Helios e informou \"a advertencia da configuraci\u00f3n da engalaxe est\u00e1 activada\" e \"equipos de refrixeraci\u00f3n normal e alternativo apagados\". Ent\u00f3n falou co enxe\u00f1eiro en terra e repetidamente afirmou que as \"luces do ventilador de refrixeraci\u00f3n estaban apagadas\". O enxe\u00f1eiro (o mesmo que realizara a comprobaci\u00f3n antes de sa\u00edr) preguntou \"Podes confirmar que o panel de presurizaci\u00f3n est\u00e1 posto en AUTO?\" Por\u00e9n, o capit\u00e1n, experimentando xa os primeiros s\u00edntomas de hipoxia, ignorou a pregunta e dixo, \"Onde est\u00e1n os interruptores de refrixeraci\u00f3n do meu equipo?\". Esta foi a derradeira comunicaci\u00f3n dende o avi\u00f3n.\nO avi\u00f3n continuou trepando ata o nivel FL340, uns 34\u00a0000 p\u00e9s (10\u00a0000\u00a0m). Entre as 09:30 e as 09:40 o ATC de Nicosia intentou repetidamente contactar co avi\u00f3n sen \u00e9xito. \u00c1s 09:37, o avi\u00f3n pasou da Rexi\u00f3n de Informaci\u00f3n de Voo (FIR) de Chipre ao FIR de Atenas sen facer contacto co control de tr\u00e1fico a\u00e9reo de Atenas. 19 intentos de contactar co avi\u00f3n entre as 10:12 e as 10:50 non obtiveron resposta, e \u00e1s 10:40 o avi\u00f3n entrou no patr\u00f3n de espera para o aeroporto de Atenas a\u00ednda a FL340. Permaneceu no control de espera, baixo o control do piloto autom\u00e1tico, durante os seguintes 70 minutos.\nDous cazas F-16 da Forza A\u00e9rea de Grecia foron enviados dende a base de Nea Anchialos para establecer contacto visual. Os cazas interceptaron o 737 \u00e1s 11:24 e observaron que o primeiro oficial estaba inm\u00f3bil nos controis e que o asento do capit\u00e1n estaba baleiro. Tam\u00e9n informaron de que as m\u00e1scaras de os\u00edxeno estaban colgadas na cabina de pasaxeiros.\n\u00c1s 11:49 o asistente de voo Andreas Prodromou entrou na cabina de mando e sentou no asento do capit\u00e1n, quedando consciente usando unha subministraci\u00f3n de os\u00edxeno port\u00e1til. Prodromou ti\u00f1a unha licenza de piloto comercial brit\u00e1nica, pero non estaba cualificado para voar o Boeing 737. Os investigadores conclu\u00edron que a experiencia de Prodromou era insuficiente para que puidese facerse co control do avi\u00f3n baixo esas circunstancias. Prodromou saudou brevemente os F16, pero case apenas entrou na cabina o motor esquerdo apagouse debido \u00e1 falta de combustible e o avi\u00f3n deixou o patr\u00f3n de espera e comezou a descender. Dez minutos despois da perda de potencia do motor esquerdo o dereito tam\u00e9n se apagou, e xusto antes das 12:04 o avi\u00f3n esnafrouse nuns outeiros preto de Grammatiko, a 40\u00a0km de Atenas, matando os 121 pasaxeiros e tripulantes a bordo."}
{"id": "454240", "revid": "5188345", "url": "https://gl.wikipedia.org/wiki?curid=454240", "title": "Pobo ovimbundu", "text": "Os ovimbundu, tam\u00e9n co\u00f1ecidos como o mbundu do sur, son un grupo \u00e9tnico bant\u00fa que vive na chaira de Bi\u00e9 de Angola central e no oeste de faixa litoral destas terras altas. \u00c9 o grupo \u00e9tnico m\u00e1is grande en Angola, representando case o 40% da poboaci\u00f3n do pa\u00eds. De xeito maioritario, os ovimbundu practican o cristianismo, sobre todo a \"Igrexa Evanx\u00e9lica Congregacional de Angola (IECA)\", fundada por misioneiros americanos, e a Igrexa cat\u00f3lica. Por\u00e9n, a\u00ednda mante\u00f1en moitas crenzas e pr\u00e1cticas das relixi\u00f3ns tradicionais africanas."}
{"id": "454241", "revid": "23204", "url": "https://gl.wikipedia.org/wiki?curid=454241", "title": "Ovimbundu", "text": ""}
{"id": "454242", "revid": "23204", "url": "https://gl.wikipedia.org/wiki?curid=454242", "title": "Mbundu do sur", "text": ""}
{"id": "454243", "revid": "25871", "url": "https://gl.wikipedia.org/wiki?curid=454243", "title": "Maria Arnal", "text": "Maria Arnal, nada en Badalona en 1987, \u00e9 unha cantante catal\u00e1.\nTraxectoria.\nMembro dunha familia vencellada \u00e1 m\u00fasica amadora, empezou a escribir canci\u00f3ns e a tocar a guitarra aos dezaoito anos. Empezou estudos de literatura e traduci\u00f3n na universidade e compaxinouno con traballos temporais diversos, como o de acomodadora no Teatre Lliure, entre outros. Debido a unha rotura do f\u00e9mur, en 2014 deixa o traballo e posteriormente comeza a estudar canto na Escola de M\u00fasica Moderna de Badalona, a facer actuaci\u00f3ns e a continuar form\u00e1ndose con Marc Sempere, impulsor do colectivo Compartir D\u00f3na Gustet, e con Jasmin Martorell, profesor de l\u00edrica que fora disc\u00edpulo de Montserrat Caball\u00e9. A nivel musical, basea o seu fondo na m\u00fasica de tradici\u00f3n oral da pen\u00ednsula Ib\u00e9rica; segundo di a artista, quere achegarse \u00e1 tradici\u00f3n desde a cultura libre na era dixital.\nDiscograf\u00eda.\nPublicou tres discos, co acompa\u00f1amento musical de Marcel Bag\u00e9s \u00e1 guitarra el\u00e9ctrica.\nPremios.\nPremios co d\u00fao Maria Arnal i Marcel Bag\u00e9s:"}
{"id": "454244", "revid": "5188344", "url": "https://gl.wikipedia.org/wiki?curid=454244", "title": "Pobo ambundu", "text": "Os ambundu, tam\u00e9n co\u00f1ecidos como o mbundu do norte, son un grupo \u00e9tnico bant\u00fa que vive no noroeste de Angola, \u00f3 norte do r\u00edo Kwanza. Os ambundu falan a lingua kimbundu, e tam\u00e9n a lingua oficial do pa\u00eds, o portugu\u00e9s. Son o segundo maior grupo \u00e9tnico do pa\u00eds.\nOs ambundu viven na rexi\u00f3n que se atopa \u00f3 leste da capital de Angola, Luanda. Son maior\u00eda nas provincias de Bengo e Malanje e en partes das provincias veci\u00f1as Cuanza Norte e Cuanza Sul. O xefe do principal reino Mbundu ti\u00f1a o t\u00edtulo de \"Ngola\", que \u00e9 a orixe do nome do pa\u00eds, Angola."}
{"id": "454245", "revid": "23204", "url": "https://gl.wikipedia.org/wiki?curid=454245", "title": "Ambundu", "text": ""}
{"id": "454246", "revid": "23204", "url": "https://gl.wikipedia.org/wiki?curid=454246", "title": "Mbundu do norte", "text": ""}
{"id": "454247", "revid": "89787", "url": "https://gl.wikipedia.org/wiki?curid=454247", "title": "Lingua umbundu", "text": "O umbundu, ou mbundu do sur (aut\u00f3nimo \"\u00famb\u00fand\u00fa\"), \u00e9 unha das d\u00faas linguas bant\u00fas faladas en Angola, sendo a outra o kimbundu. \u00c9 a lingua m\u00e1is falada de Angola. Os seus falantes son co\u00f1ecidos como ovimbundu e son un grupo \u00e9tnico que constit\u00fae un terzo da poboaci\u00f3n do pa\u00eds. O seu territorio tradicional son as terras altas de Angola Central e a rexi\u00f3n costeira \u00f3 oeste desas terras, inclu\u00edndo as cidades de Benguela e Lobito. Por mor de migraci\u00f3ns internas recentes, hai grandes comunidades de falantes umbundu na capital, Luanda, e na provincia hom\u00f3nima, as\u00ed como en Lubango."}
{"id": "454248", "revid": "23204", "url": "https://gl.wikipedia.org/wiki?curid=454248", "title": "Umbundu", "text": ""}
{"id": "454249", "revid": "23204", "url": "https://gl.wikipedia.org/wiki?curid=454249", "title": "Lingua mbundu do sur", "text": ""}
{"id": "454250", "revid": "89787", "url": "https://gl.wikipedia.org/wiki?curid=454250", "title": "Lingua kimbundu", "text": "O kimbundu, ou mbundu do norte, \u00e9 unha das d\u00faas linguas bant\u00fas faladas en Angola, sendo a outra o umbundu. \u00c9 a segunda lingua m\u00e1is falada do pa\u00eds. Os seus falantes conc\u00e9ntranse no noroeste do pa\u00eds, principalmente na provincia de Luanda, provincia de Bengo, provincia de Malanje e provincia de Cuanza Norte. \u00c9 falada maioritariamente polo pobo ambundu."}
{"id": "454251", "revid": "23204", "url": "https://gl.wikipedia.org/wiki?curid=454251", "title": "Lingua mbundu do norte", "text": ""}
{"id": "454252", "revid": "124656", "url": "https://gl.wikipedia.org/wiki?curid=454252", "title": "Sandra \u00cdnsua", "text": "Sandra \u00cdnsua Rial, nada en Camari\u00f1as en 1976, \u00e9 unha avogada e pol\u00edtica galega do PSdeG-PSOE.\nTraxectoria.\nFilla de emigrantes da Costa da Morte en Su\u00edza, dende os 14 anos residiu na Ponte do Porto. Licenciada en Dereito, nas elecci\u00f3ns municipais de 2003 foi elixida concelleira. Continuou como concelleira nas sucesivas elecci\u00f3ns e foi tenente de alcalde. Logo da dimisi\u00f3n do alcalde Manuel Valeriano Alonso o 24 de agosto de 2018, foi elixida alcaldesa de Camari\u00f1as o 4 de setembro. Nas elecci\u00f3ns municipais de 2019 encabezou a candidatura socialista e foi reelixida alcaldesa \u00f3 lograla maior\u00eda absoluta. Nas municipais de 2023 revalidou a alcald\u00eda de novo con maior\u00eda absoluta."}
{"id": "454253", "revid": "1888", "url": "https://gl.wikipedia.org/wiki?curid=454253", "title": "Sandra \u00cdnsua Rial", "text": ""}
{"id": "454254", "revid": "89787", "url": "https://gl.wikipedia.org/wiki?curid=454254", "title": "Monte Obama", "text": "O monte Obama (co\u00f1ecido como Boggy Peak at\u00e9 o 4 de agosto de 2009) \u00e9 o punto m\u00e1is alto das monta\u00f1as Shekerley, da illa de Antiga e de Antiga e Barbuda. At\u00f3pase na zona sur da illa e alcanza unha altura de 402m. Recibe o seu nome de Barack Obama, o Presidente dos Estados Unidos de Am\u00e9rica n\u00famero 44.\nCambio de nome.\nO 4 de agosto de 2009, durante o 48 aniversario do daquela presidente dos Estados Unidos Barack Obama, o primeiro ministro Baldwin Spencer cambiou o nome a monte Obama. O seu antigo nome era Boggy Peak."}
{"id": "454255", "revid": "23204", "url": "https://gl.wikipedia.org/wiki?curid=454255", "title": "Boggy Peak", "text": ""}
{"id": "454256", "revid": "89787", "url": "https://gl.wikipedia.org/wiki?curid=454256", "title": "Diego Alfons\u00edn", "text": "Diego Alfons\u00edn Rivero, nado en Tui o 16 de abril de 1980, \u00e9 un escritor e profesor galego.\nTraxectoria.\nEstudou no CEIP de Pazos de Reis e secundaria no IES San Paio. No ano 2004 licenciouse en Filolox\u00eda Galega (Universidade de Vigo) despois de cursar un curso acad\u00e9mico na Universidade Nova de Lisboa. Posteriormente realizou estudos de Xornalismo na Universidade Carlos III de Madrid, durante os cales recibiu unha bolsa para cursar un semestre na Universidade de S\u00e3o Paulo.\nEntre 2008 e 2016 viviu en Alema\u00f1a, onde traballou como lector de galego e de espa\u00f1ol nas universidades de Heidelberg, Mannheim e Aquisgr\u00e1n. Colaborou en Sermos Galiza.\nPasou a traballar como profesor no ensino secundario en Galicia.\nEn 2018 publicou \"Non o saben as estrelas\".\nReco\u00f1ecementos.\n2014: Ga\u00f1ador do XXVIII Premio Internacional de Cuentos Max Aub.\n2015: Ga\u00f1ador do I Premio literario Miguel de Unamuno por \"Lenta demolici\u00f3n\" obra da que un xurado presidido pola escritora Marta Sanz salientou \"a atmosfera de misterio que vai envolvendo unha trama chea de suxesti\u00f3ns, elipses portentosas e fermosas met\u00e1foras, onde destaca unha impecable imbricaci\u00f3n entre o discurso literario e o di\u00e1logo indirecto\u201d.\n2017: Ga\u00f1ador da XXIV edici\u00f3n do Premio Manuel Lueiro Rey de Novela Curta por \"Non o saben as estrelas, d\"a que o xurado destacou \"a orixinalidade tem\u00e1tica e o car\u00e1cter innovador dun texto de lectura engaiolante e capacidade envolvente\"."}
{"id": "454257", "revid": "88628", "url": "https://gl.wikipedia.org/wiki?curid=454257", "title": "Alto do Forriolo", "text": "O Alto do Forriolo \u00e9 un cumio galego situado a 858 metros de altitude no l\u00edmite entre as parroquias de San Marti\u00f1o de Berredo (A Bola) e Lampaza (Rairiz de Veiga). Recibe o seu nome da aldea do Forriolo.\nSituaci\u00f3n.\nEst\u00e1 situado ao p\u00e9 da estrada que une Celanova e Xinzo de Limia (actual OU-531). \u00c9 unha zona de pequenas aldeas e escasa poboaci\u00f3n. \u00c9 un monte aberto e redondeado con vista sobre outros cumes, pequenos campos cultivados e monte baixo.\nRepresi\u00f3n franquista.\nAo comezo da Guerra Civil, nos primeiros meses da represi\u00f3n, os condenados a pena de morte que se atopaban na prisi\u00f3n central de Celanova eran trasladados nesa direcci\u00f3n en cami\u00f3n para o posterior \"paseo\". Non hai un \u00fanico punto onde se levaron a cabo as execuci\u00f3ns, estas \u00edanse facendo ao longo da estrada. Non se trata por tanto dunha foxa, sen\u00f3n dunha \u00e1rea m\u00e1is ou menos definida no antigo trazado da estrada de Celanova a Xinzo de Limia.\nDomingo Rodr\u00edguez Teijeiro, historiador especialista na prisi\u00f3n central albergada no mosteiro de Celanova, afirma que:\nResulta imposible saber con certeza o n\u00famero de cad\u00e1veres que repousan nos arredores, a\u00ednda que son moitos os testemu\u00f1os orais que falan da existencia de aut\u00e9nticas foxas com\u00fans (cfr. por exemplo, \"A Nosa Terra\", 26-VIII-1998 con relaci\u00f3n \u00e1 recuperaci\u00f3n do cad\u00e1ver de Celso P\u00e9rez Enr\u00edquez [p\u00e1xina 42]), e mesmo testemu\u00f1as directas que acud\u00edan a ver os seus familiares presos que aseguran ter visto moreas de mortos polas gabias das estradas que conduc\u00edan \u00f3 convento.. Nos rexistros civ\u00eds non chegan a trinta as v\u00edtimas escritas, e non todas documentadas no Furriolo; e nos libros de defunci\u00f3ns da parroquia de Sorga, na Bola, onde deber\u00edan figurar boa parte dos mortos, nin sequera aparecen recollidos todos os inscritos no xulgado municipal. Unha cantidade realmente inferior \u00e1 que ofrecen os propios veci\u00f1os da zona, que v\u00e9n confirmar as deficiencias destas fontes documentais \nElixio Rodr\u00edguez, na s\u00faa obra \"Mat\u00e1deo ma\u00f1\u00e1\", sost\u00e9n que cada d\u00eda chegaban a Celanova entre dez e quince detidos, pero que a poboaci\u00f3n reclusa mant\u00ed\u00f1ase estable porque cada noite eran paseados outros tantos mediante unha orde de liberdade \"\u201cexpedida polo goberno militar que os falanxistas se encargaban de converter en pena de morte\u201d\". \nNeste senso resulta ilustrativa unha an\u00e9cdota que lle contara Jos\u00e9 Meixengo, o exalcalde da Arnoia, \u00f3 autor: un dos presos solicitou que lle desen m\u00e1is garavanzos na cea porque os consideraba moi escasos, sendo inmediatamente compracido por un oficial que lle dixo: \"\u201cRepite cantas veces queiras, que son os \u00faltimos que has comer, e ademais, non has ter tempo de os dixerir\u201d\". \nO 18 de agosto de 1936 foron asasinados al\u00ed Eduardo Villot Canal e Celso P\u00e9rez Enr\u00edquez, logo de seren sacados da prisi\u00f3n do mosteiro de Celanova, consta ademais a morte doutras sete persoas sen identificar. \nNeste lugar consta a execuci\u00f3n de Modesto L\u00f3pez Teijeiro, que participou noutras iniciativas como a recuperaci\u00f3n do Ateneo de Ourense formando parte do seu comit\u00e9 organizador e da s\u00faa secretar\u00eda. Fixo tam\u00e9n parte da comisi\u00f3n directiva do Sindicato de banca, \u00f3rgano que se consideraba vencellado ao sindicato UXT, a\u00ednda que, cando o dete\u00f1en, as acusaci\u00f3ns que se lle formulan son as de ser comunista e membro responsable do aparato de propaganda do Sindicato da banca. Ademais tam\u00e9n o acusan de elemento perigoso pola s\u00faa intelixencia e a capacidade de influ\u00edr coas s\u00faas opini\u00f3ns sobre as masas. Foi detido no cuarto onde resid\u00eda o 30 de xullo de 1936, pasou \u00e1 cadea e logo dunha \u201csaca\u201d apareceu na gabia da estrada de Xinzo a Celanova, nas proximidades de Lampaza, preto do temido Furriolo, o d\u00eda 27 de setembro de 1937. Al\u00ed foi soterrado.\nHomenaxes e reco\u00f1ecementos p\u00f3stumos.\nNeste mesmo sitio o 27 de agosto do ano 2006 realizouse un acto conmemorativo \u00e1s v\u00edtimas e erixiuse un mural realizado polo artista Xos\u00e9 Vizoso que representa os fusilamentos al\u00ed acometidos. Tam\u00e9n tivo lugar un recital po\u00e9tico-musical \"Volverlles a Palabra.Homenaxe aos represaliados do franquismo\", leuse un poema titulado \"Furriolo\" de Xo\u00e1n Carlos Dom\u00ednguez Alberte en homenaxe aos represaliados. Devanditas homenaxes repet\u00edronse con m\u00e1is ou menos frecuencia sendo o sitio un lugar de recordo das v\u00edtimas da represi\u00f3n. O mural est\u00e1 considerado como o Gernika Galego.\nNunha placa lateral do propio mural podemos ler:\nO mural foi restaurado en varias ocasi\u00f3ns, a primeira no ano 2014 e recentemente en setembro do ano 2021 polo propio Xos\u00e9 Vizoso."}
{"id": "454258", "revid": "98629", "url": "https://gl.wikipedia.org/wiki?curid=454258", "title": "Himno nacional da Arxentina", "text": "O Himno Nacional Arxentino \u00e9 o himno oficial da Arxentina. Foi escrito por Vicente L\u00f3pez y Planes en 1812 e composto por Blas Parera un ano m\u00e1is tarde. Orixinalmente foi denominado \"Marcha patri\u00f3tica\", logo \"Canci\u00f3n patri\u00f3tica nacional\" e posteriormente \"Canci\u00f3n patri\u00f3tica.\" Unha publicaci\u00f3n en 1847 chamouno \"Himno Nacional Arxentino\", nome que conservou e co cal \u00e9 co\u00f1ecido.\nHistoria.\nO 24 de maio de 1812 presentouse na \"\"Casa de Comedia\" de Buenos Aires a obra teatral \"O 25 de Maio\"\", referida \u00e1 Revoluci\u00f3n de Maio de 1810, de Luis Morante. A mesma remataba cun himno escrito polo propio Morante, \u00f3 que o espa\u00f1ol Blas Parera puxera m\u00fasica, coreado polos actores. Un dos espectadores, o porte\u00f1o Vicente L\u00f3pez y Planes, sentiuse inspirado e esa mesma noite escribiu a primeira estrofa dun himno para substitu\u00edr o anterior.\nO Triunvirato entendeu que deb\u00eda darlle \u00f3 pobo un canto nacional de maior importancia que o que at\u00e9 ent\u00f3n se entoaba. Nun oficio do 22 de xullo de 1812 dirixido ao Cabido de Buenos Aires, suxer\u00eda a este que mandase a compor \"a marcha da patria\", para ser executada \u00f3 principio das funci\u00f3ns teatrais, debendo o p\u00fablico escoitala de p\u00e9 e descuberto, as\u00ed como nas escolas \u00f3 rematar diariamente as clases.\nA Asemblea Xeral Constitu\u00ednte do Ano XIII ordenou compor a letra do himno con data 6 de marzo de 1813 e aprobouno como \"Marcha Patri\u00f3tica\" o 11 de maio dese ano. O d\u00eda seguinte encargoulle compor unha nova m\u00fasica a Blas Parera. Nunha soa noite terminou a partitura.\nSegundo a tradici\u00f3n, o 14 de maio de 1813, na casa de Mariquita S\u00e1nchez de Thompson cantouse por primeira vez, sendo aquela dama quen interpretou as s\u00faas estrofas. Est\u00edmase que a obra foi presentada o mesmo d\u00eda 25 de maio de 1813, xa que o d\u00eda 28 dese mesmo mes cantouse no teatro durante unha funci\u00f3n patri\u00f3tica efectuada durante a noite. Logo co\u00f1ecer\u00edase como \"Canci\u00f3n Patri\u00f3tica Nacional\", e m\u00e1is tarde simplemente como \"Canci\u00f3n Patri\u00f3tica.\" Pero nunha copia de 1847 aparece titulada como \"Himno Nacional Arxentino\", nome que recibe na actualidade."}
{"id": "454259", "revid": "23204", "url": "https://gl.wikipedia.org/wiki?curid=454259", "title": "Himno Nacional Arxentino", "text": ""}
{"id": "454260", "revid": "23204", "url": "https://gl.wikipedia.org/wiki?curid=454260", "title": "Inti", "text": "Inti \u00e9 un antigo deus solar da mitolox\u00eda inca. \u00c9 adorado como o patr\u00f3n nacional do estado inca. Malia que \u00e9 considerado por moitos como o deus Sol, \u00e9 m\u00e1is exacto consideralo como un conxunto de aspectos relacionados co Sol, xa que os incas divid\u00edan a s\u00faa identidade segundo as s\u00faas diferentes fases. Adorado como deus patr\u00f3n do Imperio Inca, Pachacuti \u00e9 considerado como a orixe da expansi\u00f3n do culto do Sol inca. A historia m\u00e1is com\u00fan arredor del di que \u00e9 fillo de Viracocha, o deus da civilizaci\u00f3n.\nDe acordo co ling\u00fcista Rodolfo Cerr\u00f3n-Palomino, a verba \"inti\" non \u00e9 de orixe quechua sen\u00f3n que \u00e9 un pr\u00e9stamo da extinta lingua puquina. A teor\u00eda do pr\u00e9stamo puquina explica porqu\u00e9 linguas non relacionadas xeneticamente como o quechua, o aimar\u00e1 e o mapuche te\u00f1en palabras semellantes para nomear o Sol."}
{"id": "454261", "revid": "89787", "url": "https://gl.wikipedia.org/wiki?curid=454261", "title": "Gaston Browne", "text": "Gaston Browne, nado en Potters Village, Antiga e Barbuda, o 9 de febreiro de 1967, \u00e9 un pol\u00edtico antigano, actual Primeiro ministro de Antiga e Barbuda. Realizou os seus estudos superiores na Universidade de Salamanca, Espa\u00f1a. En 2014, comezou a liderar o Partido Laborista de Antiga co que resultou ga\u00f1ador das elecci\u00f3ns xerais do pa\u00eds, cun total de 14 dos 17 escanos, cuxo partido volveu \u00f3 poder despois de 10 anos.\nO 13 de xu\u00f1o dese mesmo ano, en sucesi\u00f3n de Baldwin Spencer, foi xuramentado pola gobernadora xeral Louise Lake-Tack como novo primeiro ministro do pa\u00eds, sendo o m\u00e1is novo en ocupar este cargo."}
{"id": "454262", "revid": "56817", "url": "https://gl.wikipedia.org/wiki?curid=454262", "title": "Misi\u00f3n Aeolus", "text": "Aeolus, ADM-Aeolus ou Misi\u00f3n Din\u00e1mica Atmosf\u00e9rica Aeolus, e unha misi\u00f3n da ESA que ten como obxectivo o estudo dos ventos na Terra a escala global. \u00c9 a quinta da familia de misi\u00f3ns de exploraci\u00f3n terrestre. A s\u00faa observaci\u00f3n incl\u00fae os trinta km inferiores da atmosfera, dos que mide a velocidade do vento usando un s\u00f3 instrumento, un lidar pulsante de 5Mw chamado Aladin cunha frecuencia de 50\u00a0Hz que usa o efecto Doppler para as s\u00faas medici\u00f3ns.\nO seu nome procede do deus grego do vento, Eolo.\nO sat\u00e9lite comezou a xerar datos en setembro de 2018, ao pouco de ser lanzado o 22 de agosto de 2018. A s\u00faa concepci\u00f3n tivo lugar co comezo do s\u00e9culo.\nLigaz\u00f3ns externas.\nP\u00e1xina de Aeolus na web da ESA."}
{"id": "454263", "revid": "89787", "url": "https://gl.wikipedia.org/wiki?curid=454263", "title": "Rodney Williams (pol\u00edtico)", "text": "Rodney Errey Lawrence Williams, nado en Swetes en 1947, \u00e9 un pol\u00edtico antiguano, actual gobernador xeral de Antiga e Barbuda.\nTraxectoria.\n\u00c9 m\u00e9dico de profesi\u00f3n. Ingresou na pol\u00edtica en 1984 como membro do parlamento da circunscrici\u00f3n de San Pablo, que fora representado anteriormente polo seu pai. Entre 1992 e 2004, desempe\u00f1ouse no gabinete como ministro, ocupando varias ou conxuntamente as carteiras de educaci\u00f3n, cultura, tecnolox\u00eda, desenvolvemento econ\u00f3mico, turismo e ambiente. Representou a San Pablo at\u00e9 2004 cando perdeu a s\u00faa banca nas elecci\u00f3ns xerais de 2004, cando o seu partido, o Partido Laborista de Antiga perdeu as elecci\u00f3ns xerais ante o Partido Progresista Unido.\nDesde o 14 de agosto de 2014 \u00e9 o cuarto gobernador xeral de Antiga e Barbuda.\nEn outubro de 2014 foi nomeado cabaleiro gran cruz da Orde de San Miguel e San Xurxo."}
{"id": "454264", "revid": "23204", "url": "https://gl.wikipedia.org/wiki?curid=454264", "title": "Rodney Errey Lawrence Williams", "text": ""}
{"id": "454265", "revid": "56817", "url": "https://gl.wikipedia.org/wiki?curid=454265", "title": "Gabriela Michetti", "text": "Marta Gabriela Michetti, nada en Laprida, Buenos Aires, o 28 de maio de 1965, \u00e9 unha pol\u00edtica e licenciada en relaci\u00f3ns internacionais arxentina pertencente \u00f3 partido Proposta Republicana. O 10 de decembro de 2015 asumiu como vicepresidenta da Naci\u00f3n Arxentina, tras imporse xunto con Mauricio Macri nas elecci\u00f3ns presidenciais de 2015.\nAnteriormente foi vicexefa de Goberno da Cidade de Buenos Aires at\u00e9 o 20 de abril de 2009, cando renunciou para presentarse como candidata a deputada nacional nas elecci\u00f3ns lexislativas do 28 de xu\u00f1o, resultando elixida para o mandato 2009-2013. En 2013 foi elixida senadora nacional pola Cidade Aut\u00f3noma de Buenos Aires e designada xefa do bloque PROL no Senado."}
{"id": "454266", "revid": "23204", "url": "https://gl.wikipedia.org/wiki?curid=454266", "title": "Marta Gabriela Michetti", "text": ""}
{"id": "454267", "revid": "56817", "url": "https://gl.wikipedia.org/wiki?curid=454267", "title": "Delta-DOR", "text": "Delta-DOR (delta - Differential One-way Range) \u00e9 unha t\u00e9cnica de navegaci\u00f3n ultra preciasa do espazo profundo desenvolta pola ESA para co\u00f1ecer distancia e velocidade (celeridade e direcci\u00f3n) das naves espaciais nas s\u00faas viaxes. Ten unha precision de centos de metros en distancias de 100 mill\u00f3ns de km. Usa o efecto Doppler para saber da velocidade, e a referencia de qu\u00e1sar afastados para eliminar erros, en particular debidos \u00f3 efecto da atmosfera terrestre.\nA t\u00e9cnica comezou a ser usada coa posta en marcha da Estaci\u00f3n de Seguimento de Sat\u00e9lites de Espazo Profundo de Cebreros (DSA 2), segunda antena para o espazo profundo da ESA, no 2005. Na actualidade (2018), fai uso das estaci\u00f3ns de espazo profundo de 35 m da ESA en New Norcia (DSA 1, Australia Occidental), Cebreros (DSA 2, preto de Madrid), e Malarg\u00fce (DSA 3, na Arxentina).\nLigaz\u00f3ns externas.\nP\u00e1xina de Delta-DOR na web da ESA."}
{"id": "454268", "revid": "23204", "url": "https://gl.wikipedia.org/wiki?curid=454268", "title": "Cuarta cruzada", "text": "A cuarta cruzada (1202-1204) foi unha expedici\u00f3n militar organizada como unha cruzada para reconquistar Terra Santa, pero que variou o seu rumbo, terminando coa conquista e o saqueo de Constantinopla, capital do Imperio bizantino, que pasou a chamarse ent\u00f3n \"Imperium Romaniae\".\nAntecedentes.\nA terceira cruzada non lograra o seu obxectivo de recuperar Xerusal\u00e9n, que continuaba baixo dominio musulm\u00e1n. O tratado que Ricardo \u00abCoraz\u00f3n de Le\u00f3n\u00bb e Saladino asinaran en 1192 deixaba en poder dos cristi\u00e1ns tan s\u00f3 unha estreita franxa costeira desde Tiro at\u00e9 Jaffa, a\u00ednda que garant\u00eda a seguridade dos peregrinos cristi\u00e1ns que viaxasen a Xerusal\u00e9n.\nO papa Inocencio III, desexoso de establecer a autoridade da Santa S\u00e9 en todo o orbe cristi\u00e1n, ti\u00f1a un grande interese polos asuntos dos Estados cristi\u00e1ns de Oriente.\nDoutra banda, na \u00faltima d\u00e9cada do s\u00e9culo XII fora intensific\u00e1ndose a rivalidade entre Henrique VI de Alema\u00f1a e o emperador bizantino Isaac II Anxo. A anterior expedici\u00f3n alem\u00e1, guiada por Frederico I Barbarroxa, desf\u00edxose por mor da morte do emperador. Henrique, o seu fillo e sucesor, esix\u00eda de Bizancio a entrega da rexi\u00f3n dos Balc\u00e1ns e o pago dos danos sufridos pola expedici\u00f3n de Barbarroxa. A s\u00faa pol\u00edtica en Oriente, aceptando os xuramentos de vasalaxe dos reis de Armenia e de Chipre, era de deliberada hostilidade contra Bizancio. \u00c9 pos\u00edbel que Henrique tivese xa en mente a posibilidade de dirixir unha nova cruzada contra Constantinopla. Con todo, faleceu en 1197 en Mesina, \u00e1 idade de 32 anos. O seu sucesor no trono alem\u00e1n, Filipe de Suabia, ti\u00f1a ademais intereses persoais en Bizancio, xa que estaba casado con Irene Anxelina, filla do emperador Isaac II Anxo, que fora deposto en 1195 polo seu irm\u00e1n.\nA cidade-estado de Venecia, principal potencia mar\u00edtima no Mediterr\u00e1neo oriental, ti\u00f1a fortes intereses comerciais nos territorios bizantinos, e moi especialmente na capital, Constantinopla. Desde finais do s\u00e9culo XII gozaban de privilexios especiais para comerciar no Imperio bizantino, pero en 1171 o emperador Manuel I Comneno ordenou a detenci\u00f3n dos comerciantes venecianos e a confiscaci\u00f3n dos seus bens, o cal provocou unha suspensi\u00f3n da actividade comercial entre Venecia e Bizancio que se prolongou por espazo de quince anos. En 1185, Venecia acordou renovar as relaci\u00f3ns comerciais co emperador Andr\u00f3nico I Comneno, as\u00ed como aboar unha cantidade en concepto de compensaci\u00f3n polas propiedades confiscadas en 1171, que nunca chegou a facerse efectiva. Bizancio, ademais, explotaba en beneficio propio a rivalidade comercial de Venecia con outras cidades-estado italianas, como X\u00e9nova e Pisa. O obxectivo de Venecia, por tanto, era asegurarse a supremac\u00eda comercial en Oriente, desprazando definitivamente aos seus rivais.\nPreparativos.\nEn 1198, o novo papa Inocencio III comezou a predicar unha nova cruzada. O seu chamamento, con todo, tivo pouco \u00e9xito entre os monarcas europeos. Os alem\u00e1ns estaban enfrontados ao poder papal, en tanto que Francia e Inglaterra atop\u00e1banse combatendo unha contra a outra. Con todo, grazas \u00e1s acesas pr\u00e9dicas de Fulco de Neuilly, organizouse finalmente un ex\u00e9rcito cruzado nun torneo organizado en Ecry polo conde Teobaldo de Champa\u00f1a en novembro de 1199. Teobaldo foi nomeado xefe deste ex\u00e9rcito, do que tam\u00e9n formaban parte Balduno VI de Hainaut, conde de Flandres, e seu irm\u00e1n Henrique; Lu\u00eds, conde de Blois, Godofredo III de la Perche, Sim\u00f3n IV de Montfort, Enguerrando de Boves, Reinaldo de Dampierre e Godofredo de Villehardouin, entre outros moitos se\u00f1ores do norte de Francia e dos Pa\u00edses Baixos. M\u00e1is tarde engad\u00edronse \u00e1 empresa alg\u00fans cabaleiros alem\u00e1ns e varios nobres do norte de Italia, como Bonifacio, marqu\u00e9s de Monferrato.\nA expedici\u00f3n atopouse co problema de transporte, pois carec\u00eda dunha frota para trasladarse a Oriente, e a ruta terrestre era pouco menos que impos\u00edbel por mor da decadencia do poder bizantino nos Balc\u00e1ns. Decidiuse que se far\u00eda un desembarco en Exipto, desde onde se avanzar\u00eda por terra at\u00e9 Xerusal\u00e9n. En 1201 morreu Teobaldo de Champa\u00f1a, e os cruzados elixiron como novo xefe da expedici\u00f3n a Bonifacio de Monferrato. Este, firme partidario dos Hohenstaufen, co\u00f1eceu na corte de Filipe de Suabia a Aleixo, fillo do deposto emperador Isaac II Anxo, quen desexaba contar coa axuda dos cruzados para recuperar o trono imperial que lle correspond\u00eda por herdanza.\nNamentres, os cruzados enviaron mensaxeiros a Venecia, X\u00e9nova e outras cidades para contratar o transporte da expedici\u00f3n. Un dos enviados foi o historiador Godofredo de Villehardouin. Finalmente chegouse a un acordo con Venecia en abril de 1201, polo cal a Rep\u00fablica se encargaba do transporte at\u00e9 Exipto dun ex\u00e9rcito de 33\u00a0500 cruzados (xunto con 4500 cabalos), a cambio de 85\u00a0000 marcos de prata. Cando chegou o momento de embarcar, en xu\u00f1o de 1202, os cruzados, cuxo ex\u00e9rcito era sensibelmente menos numeroso do que previran, non puideron reunir a cantidade acordada. Venecia negouse a transportar o ex\u00e9rcito a menos que se pagase \u00edntegra a cantidade acordada. Os cruzados pasaron o ver\u00e1n acampados na illa de San Nicolao de Lido, sen poder partir, ata que finalmente Bonifacio de Monferrato puido chegar a un acordo con Venecia.\nToma de Zara.\nOs venecianos estaban postos a mal co rei Emerico de Hungr\u00eda pola posesi\u00f3n de Dalmacia. O reino h\u00fangaro herdara en 1091 os territorios de Croacia e Dalmacia tras a morte do rei Dmitar Zvonimir de Croacia, xa que a ra\u00ed\u00f1a vi\u00fava Helena de Hungr\u00eda chamou ao seu irm\u00e1n o rei Ladislau I de Hungr\u00eda, a quen lle outorgou ditas rexi\u00f3ns. Consider\u00e1ndoo un punto estrat\u00e9xico, a Rep\u00fablica de Venecia sempre tentou estender a s\u00faa influencia sobre esa rexi\u00f3n. Zara era unha cidade debatida que pasara dunhas mans a outras nun per\u00edodo relativamente curto. No curso desta guerra, Venecia perd\u00e9raa recentemente a mans h\u00fangaras. A s\u00faa proposta foi permitir o adiamento do pago da cantidade que se lles deb\u00eda a cambio de que os cruzados os axudasen a conquistar esta cidade. Bonifacio de Monferrato e o \"dux\" Enrico Dandolo pux\u00e9ronse de acordo. A pesar do desagrado do papa, que desautorizou esta expedici\u00f3n, a frota partiu de Venecia o 8 de novembro de 1202, e dous d\u00edas despois os cruzados atacaban Zara, que foi conquistada o d\u00eda 15 do mesmo mes. O papa optou por excomungar a todos os expedicionarios, a\u00ednda que m\u00e1is adiante rectificou e perdoou aos cruzados, mantendo a excomu\u00f1\u00f3n s\u00f3 para os venecianos.\nMentres o ex\u00e9rcito cruzado invernaba en Zara, chegou un mensaxeiro de Filipe de Suabia portando unha oferta do pretendente ao trono bizantino, Aleixo. Se o ex\u00e9rcito cruzado se desviaba at\u00e9 Constantinopla e o axudaba a reconquistar o seu trono, Aleixo non s\u00f3 estaba disposto a garantir o pago da d\u00e9beda que os cruzados contraeran con Venecia, sen\u00f3n que ademais compromet\u00edase a achegar \u00e1 cruzada un continxente de 10\u00a0000 soldados, as\u00ed como fondos e provisi\u00f3ns para emprender a conquista de Exipto.\nTanto Monferrato como Dandolo aceptaron o cambio de plans. Alg\u00fans cruzados opux\u00e9ronse, arg\u00fc\u00edndo que se emprenderan a cruzada era para loitar contra os musulm\u00e1ns; abandonaron o ex\u00e9rcito e embarc\u00e1ronse cara a Siria. A maior\u00eda, con todo, optou por continuar.\nEn abril chegou Aleixo a Zara e poucos d\u00edas despois a frota partiu de novo. O 24 de xu\u00f1o de 1203, o ex\u00e9rcito cruzado atop\u00e1base ante Constantinopla.\nOs cruzados en Constantinopla.\nTras atacar sen \u00e9xito as cidades de Calcedonia e Cris\u00f3pole, na costa asi\u00e1tica do B\u00f3sforo, o ex\u00e9rcito cruzado desembarcou en G\u00e1lata, al\u00e9n do Corno de Ouro. Os seus primeiros intentos de conquistar Constantinopla non tiveron froito, pero o 17 de xullo os venecianos lograron abrir unha brecha nas murallas. Crendo inminente a ca\u00edda da cidade, o emperador Aleixo III decidiu fuxir, lev\u00e1ndose consigo \u00e1 s\u00faa filla favorita e unha bolsa chea de pedras preciosas, e refuxiouse na cidade tracia de Mosin\u00f3pole. Os dignitarios imperiais, para resolver a situaci\u00f3n, sacaron do c\u00e1rcere ao deposto emperador Isaac II Anxo, pai de Aleixo, e restaur\u00e1rono no trono. Tras uns d\u00edas de negociaci\u00f3ns, chegaron a un acordo cos cruzados polo cal Isaac e Aleixo ser\u00edan nomeados coemperadores. Aleixo IV foi coroado o 1 de agosto de 1203 na igrexa de Santa Sof\u00eda.\nPara tentar cumprir as promesas que fixera a venecianos e cruzados, Aleixo viuse obrigado a recadar novos impostos. Comprometeuse tam\u00e9n a conseguir que o clero ortodoxo aceptase a supremac\u00eda de Roma e adoptase o rito latino, pero se atopou cunha forte resistencia. Confiscou alg\u00fans obxectos eclesi\u00e1sticos de prata para pagar aos venecianos, pero non era suficiente. Durante o resto do ano 1203, a situaci\u00f3n foi volv\u00e9ndose m\u00e1is e m\u00e1is tensa: por unha banda, os cruzados estaban impacientes por ver cumpridas as promesas de Aleixo; por outro, os seus s\u00fabditos estaban cada vez m\u00e1is descontentos co novo emperador. A isto un\u00edanse os frecuentes enfrontamentos na r\u00faa entre cruzados e bizantinos.\nO xenro de Aleixo III, tam\u00e9n chamado Aleixo, converteuse no xefe dos descontentos e organizou, en xaneiro de 1204, un tumulto que non tivo consecuencias. En febreiro, os cruzados deron un ultimato a Aleixo IV, quen se confesou impotente para cumprir as s\u00faas promesas. Estalou unha sublevaci\u00f3n que, tras algunhas vicisitudes, entronizou a Aleixo V Ducas. Aleixo IV foi esganado nunha cela, e o seu pai Isaac II morreu pouco despois en prisi\u00f3n.\nConquista da cidade.\nEn marzo, os cruzados deliberaron sobre o que convi\u00f1a facer. Decididos a recuperar a cidade pola forza e a colocar no trono a un emperador latino, non lograban, con todo, p\u00f3rse de acordo acerca de quen ser\u00eda o mellor candidato de entre eles a ocupar o trono imperial. Bonifacio, o xefe da expedici\u00f3n, non estaba ben visto polos venecianos. Finalmente decidiuse que se formar\u00eda un comit\u00e9 electoral, composto de seis delegados francos e seis venecianos, que elixir\u00eda ao emperador.\nAtacaron por primeira vez a cidade o 6 de abril de 1204, pero foron rexeitados cun gran n\u00famero de baixas. Seis d\u00edas despois renovaron o ataque. Os cruzados lograron abrir unha brecha na muralla no barrio de Blanquerna. Ao mesmo tempo, produciuse un incendio na cidade, e a defensa bizantina esborrallouse. Os cruzados e os venecianos entraron na cidade. Aleixo V fuxiu a Mosin\u00f3pole, onde un ano antes se refuxiara o seu sogro, Aleixo III. Os nobres ofreceron a coroa a Teodoro L\u00e1scaris, xenro tam\u00e9n de Aleixo III, pero este rexeitouna e fuxiu a Asia coa s\u00faa familia, o patriarca de Constantinopla e varios membros da nobreza bizantina. Estableceuse en Nicea, onde fundou o Imperio de Nicea, depositario da lexitimidade bizantina.\nA cidade foi saqueada durante varios d\u00edas. Os cronistas fanse eco das atrocidades perpetradas polos conquistadores. Do saqueo non se libraron as igrexas nin os mosteiros, e na mesma Santa Sof\u00eda foron destru\u00eddos o iconostasio de prata e varios libros e obxectos de culto. Segundo relata Nicetas Coniates:Finalmente, restableceuse a orde e procedeuse a unha repartici\u00f3n ordenada do bot\u00edn segundo o que se pactou previamente: tres oitavas partes para os cruzados, outro tres oitavas para os venecianos e un cuarto para o futuro emperador. A pesar das pretensi\u00f3ns de Bonifacio de Montferrato, o comit\u00e9 elixiu emperador a Baldu\u00edno IX de Flandres, primeiro monarca do Imperio latino. Os cruzados chamaron a este acontecemento \"Partitio terrarum imperii Romaniae\" (partici\u00f3n do Imperio romano de Oriente)."}
{"id": "454270", "revid": "624", "url": "https://gl.wikipedia.org/wiki?curid=454270", "title": "Cuarta Cruzada", "text": ""}
{"id": "454271", "revid": "23204", "url": "https://gl.wikipedia.org/wiki?curid=454271", "title": "How to Train Your Dragon 2", "text": "How to Train Your Dragon 2 \u00e9 un filme estadounidense de animaci\u00f3n estreado en 2014 e escrito e dirixido por Dean DeBlois. Producido por DreamWorks Animation e distribu\u00eddo por 20th Century Fox, est\u00e1 vagamente na serie de libros hom\u00f3nima de Cressida Cowell. \u00c9 a secuela do filme de 2010 \"How to Train Your Dragon\" e \u00e9 o segundo t\u00edtulo da trilox\u00eda. Est\u00e1 protagonizado polas voces de Jay Baruchel, Gerard Butler, Craig Ferguson, America Ferrera, Jonah Hill, Christopher Mintz-Plasse, T. J. Miller e Kristen Wiig, xunto con Cate Blanchett, Djimon Hounsou e Kit Harington que se uniron \u00f3 elenco. A historia do filme ten lugar cinco anos despois dos acontecementos do primeiro, protagonizada por Hiccup e os seus amigos que co\u00f1ecen a Valka, a nai durante moito tempo perdida de Hiccup, e a Drago Bludvist, un tolo que quere conquistar o mundo."}
