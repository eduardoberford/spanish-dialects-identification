{"id": "536786", "revid": "89787", "url": "https://gl.wikipedia.org/wiki?curid=536786", "title": "Joseph Hilarius Eckhel", "text": "Joseph Hilarius Eckhel, nado en Enzesfeld, o 13 de xaneiro de 1737 e finado en Viena o 16 de maio de 1798, foi un xesu\u00edta e numism\u00e1tico austr\u00edaco, considerado o pai da numism\u00e1tica como ciencia aut\u00f3noma.\nTraxectoria.\nEckhel naceu na vila de Enzersfeld, distrito de Korneuburg, na Baixa Austria, fillo de Johann Anton Eckhel, administrador do Pr\u00edncipe de Montecuccoli.\nFormaci\u00f3n e docencia.\nEn 1745 marchou a estudar a Viena, e tam\u00e9n estudou Humanidades en Leoben, e Filosof\u00eda, Matem\u00e1ticas, Grego e Hebreo en Graz. En 1751 ingresou na Compa\u00f1\u00eda de Xes\u00fas e en 1764 ordenouse sacerdote. \nLogo da s\u00faa ordenaci\u00f3n continuou a s\u00faa formaci\u00f3n en Humanidades e Filosof\u00eda e despois foi profesor nalgunhas escolas xesu\u00edtas, como as de Leoben e de Steyr, e no Colexio de Viena ensinou poes\u00eda e ret\u00f3rica, e tomou un amplo co\u00f1ecemento do lat\u00edn, ata que unha doenza o obrigou a abandonar a docencia.\nDesta etapa de xuventude, aos seus 21 anos, data a s\u00faa primeira publicaci\u00f3n, \"Exercitium grammaticum in prophetiam Obadi\u00e6\", aparecida como ap\u00e9ndice de \"Institutiones lingu\u00e6 sacr\u00e6\", de P. J. Engstler.\nEckhel numism\u00e1tico.\nArredado, xa que logo, definitivamente da docencia, Eckhel comezou a interesarse pola actividade do Gabinete Numism\u00e1tico de Viena, que daquela estaba dirixido por outro xesu\u00edta co\u00f1ecido del, Joseph Khell (1714-1772). Inicialmente comezou a clasificar moedas gregas da colecci\u00f3n do gabinete non catalogadas ata ent\u00f3n, e a documentarse sobre a numism\u00e1tica e a arqueolox\u00eda. En concreto, dedicouse \u00e1s moedas das colecci\u00f3ns do Conde Michael Viczay (1756-1831) e de Pal Festetics (1725-1782).\nEn 1772 pediu permiso aos seus superiores para continuar a s\u00faa formaci\u00f3n en Bolo\u00f1a, en Roma e en Florencia, onde visitou os m\u00e1is importantes gabinetes numism\u00e1ticos e, nalg\u00fans casos, participou na s\u00faa organizaci\u00f3n.\nLogo da supresi\u00f3n da Compa\u00f1\u00eda de Xes\u00fas en 1773 por parte de Clemente XIV, Eckhel secularizouse, e o ano seguinte tornou a Viena, acompa\u00f1ado dunha boa reputaci\u00f3n como numism\u00e1tico, o que o levou a ser nomeado director da colecci\u00f3n de moedas antigas do gabinete, baixo a supervisi\u00f3n xeral de Valentin Jamerai Duval, e despois do falecemento deste en 1775 accedeu \u00e1 direcci\u00f3n do Gabinete Numism\u00e1tico de Viena.\nNo gabinete comezou impartindo conferencias peri\u00f3dicas sobre numism\u00e1tica e no propio 1775 ofrec\u00e9uselle na Universidade de Viena a c\u00e1tedra de Arqueolox\u00eda e Ciencias Hist\u00f3ricas Auxiliares, posto que ocupou ata a s\u00faa morte. Ese mesmo ano sa\u00edu \u00e1 luz a s\u00faa primeira publicaci\u00f3n sobre numism\u00e1tica, titulada \"Numi veteres anecdoti\".\nO \"m\u00e9todo Eckhel\" e a numism\u00e1tica cient\u00edfica.\nNo gabinete vien\u00e9s, Eckhel estableceu un sistema de ordenaci\u00f3n propio que superaba o tradicional da ordenaci\u00f3n alfab\u00e9tica. Deste xeito, dividiu a numism\u00e1tica antiga en dous departamentos: nun deles agrupou as moedas correspondentes a emisi\u00f3ns non romanas, ordenadas consonte a s\u00faa situaci\u00f3n xeogr\u00e1fica, e o outro dedicouno \u00e1s cu\u00f1axes imperiais romanas, en orde cronol\u00f3xica. \nAplicando este anovador sistema para a \u00e9poca, Eckhel preparou e publicou en dous grandes volumes un novo cat\u00e1logo xeral da moeda imperial romana, titulado \"Catalogus Musei C\u00e6sariensis\" (Viena, 1779), co que logrou arranxar os numerosos erros cometidos por Francesco Mezzabarba na que ata a data era obra de referencia nese \u00e1mbito, \"Imperatorum Romanorum numismata\" (Mil\u00e1n, 1683). En 1786 publicou d\u00faas novas catalogaci\u00f3ns seguindo este m\u00e9todo: \"Sylloge II, numorum veterum anecdotorum Thesauri C\u00e6sarei\" e \"Descriptio numorum Antiochi\u00e6\".\nFinalmente, o compendio da s\u00faa concepci\u00f3n da clasificaci\u00f3n da moeda antiga foi publicado entre 1792 e 1798 nunha obra de oito volumes titulada \"Doctrina numorum veterum\". Con esta nova metodolox\u00eda, Eckhel converteuse no fundador da numism\u00e1tica cl\u00e1sica con perspectiva cient\u00edfica.\nFriedrich von Kenner res\u00fameo as\u00ed no seu op\u00fasculo de 1871 sobre a figura de Joseph Hilarius Eckhel:\nEckhel finou en Viena o 16 de maio de 1798, pouco despois da finalizaci\u00f3n da s\u00faa \"Doctrina numorum veterum\".\nHomenaxes p\u00f3stumas.\nEntre as homenaxes realizadas \u00e1 s\u00faa figura cabe salientar a medalla emitida co gallo do primeiro centenario do seu nacemento, en 1837, dese\u00f1ada por Luigi Manfredini (1771-1840), que amosa a lenda . \nEse mesmo ano sa\u00edu \u00e1 luz o primeiro n\u00famero da publicaci\u00f3n peri\u00f3dica \"The Numismatic Journal\", publicada pola \"Royal Numismatic Society\", de Londres, que reservou a s\u00faa parte central para un gravado co busto de Eckhel. \nPola s\u00faa banda, a Sociedade Numism\u00e1tica Austr\u00edaca estableceu na s\u00faa honra en 1958 a Medalla Eckhel, outorgada a persoas que prestaran servizos destacados \u00e1 ciencia numism\u00e1tica. \nPublicaci\u00f3ns.\nEstes son os traballos monogr\u00e1ficos m\u00e1is representativos da traxectoria acad\u00e9mica de Joseph Hilarius Eckhel:"}
{"id": "536787", "revid": "65337", "url": "https://gl.wikipedia.org/wiki?curid=536787", "title": "J. H. Eckhel", "text": ""}
{"id": "536788", "revid": "65337", "url": "https://gl.wikipedia.org/wiki?curid=536788", "title": "Eckhel, J. H.", "text": ""}
{"id": "536789", "revid": "65337", "url": "https://gl.wikipedia.org/wiki?curid=536789", "title": "Eckhel, Joseph Hilarius", "text": ""}
{"id": "536790", "revid": "35560", "url": "https://gl.wikipedia.org/wiki?curid=536790", "title": "Start-1", "text": "Start-1 \u00e9 un foguete espacial ruso de catro etapas e propulsado por propelente s\u00f3lido. \u00c9 lanzado desde os cosm\u00f3dromos de Plesetsk e Svobodnii. Os foguetes Start-1 est\u00e1n constru\u00eddos usando m\u00edsiles Topol desmantelados e l\u00e1nzanse desde lanzadeiras m\u00f3biles. Entrou en servizo por primeira vez en 1993."}
{"id": "536791", "revid": "4817", "url": "https://gl.wikipedia.org/wiki?curid=536791", "title": "Start 1", "text": ""}
{"id": "536794", "revid": "89787", "url": "https://gl.wikipedia.org/wiki?curid=536794", "title": "Tamp\u00f3n hixi\u00e9nico", "text": "Un tamp\u00f3n \u00e9 un artigo de hixiene para absorber o fluxo da menstruaci\u00f3n. O m\u00e1is com\u00fan na actualidade \u00e9 que se vendan como unidades desbot\u00e1beis. Ins\u00edrense manualmente at\u00e9 o fondo da vaxina e extr\u00e1ense mediante un cord\u00f3n. O tamp\u00f3n ten forma de tubo, cun n\u00facleo comprimido de material absorbente. Tam\u00e9n se comercializan modelos con aplicador, formado por dous tubos de cart\u00f3n ou pl\u00e1stico, un interior e outro exterior, que permiten a s\u00faa colocaci\u00f3n sen tocalo coas mans.\nOs tamp\u00f3ns t\u00e9\u00f1ense utilizado para interromper outras hemorraxias, como as nasais ou as ocasionadas por proxect\u00eds. Permiten ba\u00f1arse ou nadar durante o per\u00edodo menstrual, as\u00ed como practicar deportes e outras actividades que as compresas dificultan. Nalgunhas ocasi\u00f3ns, util\u00edzanse para a aplicaci\u00f3n interna de f\u00e1rmacos.\nAlg\u00fans tamp\u00f3ns de alta absorbencia te\u00f1en ocasionado casos de s\u00edndrome de shock t\u00f3xico (SST), unha infecci\u00f3n por toxinas bacterianas que pode chegar a ser mortal en casos moi illados. A\u00ednda que este risco segue a mencionarse nalg\u00fans \u00e1mbitos, non est\u00e1 demostrada a relaci\u00f3n entre a SST e os tamp\u00f3ns actuais [cita\u00a0requirida]. Malia isto, recom\u00e9ndase utilizar a absorbencia apropiada para cada d\u00eda do per\u00edodo menstrual.\u00a0\nNos pa\u00edses onde a virxindade \u00e9 un s\u00edmbolo da reputaci\u00f3n feminina, \u00e9 frecuente a d\u00fabida de se os tamp\u00f3ns menstruais poden romper o hime. Isto \u00e9 practicamente impos\u00edbel, porque este ten unha apertura pola que baixa o fluxo menstrual, xusto onde se insire o tamp\u00f3n.\nGraos de absorci\u00f3n.\nOs tamp\u00f3ns te\u00f1en un grao en relaci\u00f3n coa cantidade de fluxo que poden absorber:\n\u00c9 importante escoller o grao correcto, xa que se a absorci\u00f3n \u00e9 moi alta pode producirse secura e molestias ao extraelo. En caso de d\u00fabida, \u00e9 recomend\u00e1bel escoller a menor absorci\u00f3n e cambialo cada 4 - 8 horas dependendo do fluxo.\nHistoria.\nPrototipo.\nCara ao ano 500 a.C., Hip\u00f3crates inventou un primeiro mecanismo similar a un tamp\u00f3n e fomentou o seu uso. Estaba feito de gasa de f\u00edo enrolado a un anaco de madeira lixeira.\nMateriais.\nOs primeiros tamp\u00f3ns, de papiro abrandado, estaban reservados para as clases sociais altas en Exipto, Asiria e no Imperio Babil\u00f3nico. Nas clases populares us\u00e1base cana acu\u00e1tica suavizada.\nNoutros lugares do mundo, os tamp\u00f3ns improvis\u00e1banse co material dispo\u00f1\u00edbel en cada rexi\u00f3n. En Roma us\u00e1base la; no Xap\u00f3n, papel; en Indonesia, fibras vexetais; na \u00c1frica ecuatorial, rolos de herba.\nPrimeiros tamp\u00f3ns de la.\nNo Imperio Bizantino, arredor do s\u00e9culo VI, a nobreza utilizaba uns tamp\u00f3ns feitos na Pen\u00ednsula de Crimea coa mellor la, peiteada e enrolada dunha maneira moi concreta. Esta pode ser considerada a primeira f\u00e1brica oficial de tamp\u00f3ns da historia.\nUso m\u00e9dico.\nNa Idade Media, o Renacemento e mesmo at\u00e9 o s\u00e9culo XIX, empreg\u00e1banse en medicina tamp\u00f3ns de algod\u00f3n para aplicar antis\u00e9pticos ou para axudar a frear hemorraxias na vaxina. \nS\u00e9culo XX.\nDurante principios do s\u00e9culo XX, o tamp\u00f3n adquiriu moi mala imaxe debido aos prexu\u00edzos morais relacionados coa menstruaci\u00f3n. Nesa \u00e9poca, as actrices e as bailarinas, que non pod\u00edan deixar de usar protecci\u00f3n durante a regra, fabricaban tamp\u00f3ns de algod\u00f3n caseiros.\nNa d\u00e9cada de 1940, cando os Estados Unidos entraron na segunda guerra mundial, os homes enrol\u00e1ronse no ex\u00e9rcito e as mulleres ocuparon os postos de traballo destes, co que entraron no mundo laboral. Nese momento, o tamp\u00f3n converteuse nun obxecto de gran relevancia, xa que permit\u00eda maior liberdade de movemento, comodidade e seguranza. Deste xeito, f\u00edxose popular na sociedade e comezou a estenderse o seu uso.\nImpacto ambiental.\nNo tratamento como residuo debe terse en conta a s\u00faa composici\u00f3n. Ademais, despois de usado, ten restos biol\u00f3xicos susceptibles de conter pat\u00f3xenos. Segundo o m\u00e9todo empregado na s\u00faa eliminaci\u00f3n, ter\u00e1 impacto no tratamento de augas residuais ou nos sistemas de separaci\u00f3n de lixo."}
{"id": "536795", "revid": "98629", "url": "https://gl.wikipedia.org/wiki?curid=536795", "title": "National Security Archive", "text": "O National Security Archive (en galego, \"Arquivo Nacional de Seguridade\") \u00e9 unha organizaci\u00f3n non gobernamental e sen \u00e1nimo de lucro dedicada \u00e1 investigaci\u00f3n sobre asuntos que implican aos servizos de intelixencia dos Estados Unidos. Fundado en 1985, local\u00edzase no campus da Universidade George Washington en Washington, D.C. \nTraxectoria.\nOrixe e funci\u00f3n.\nO National Security Archive foi fundado en 1985 ante a preocupaci\u00f3n de xornalistas e acad\u00e9micos polo crecente poder dos servizos secretos e a intelixencia no goberno estadounidense. Abrangue diferentes funci\u00f3ns pois investiga sobre as relaci\u00f3ns exteriores e arquiva a documentaci\u00f3n desclasificada dos Estados Unidos, polo que tam\u00e9n \u00e9 un centro de referencia para o xornalismo independente. \nApoi\u00e1ndose na \"Freedom of Information Act\" (en galego, \"Acta de liberdade de informaci\u00f3n\"), a lei que establece o acceso \u00e1 documentaci\u00f3n do goberno federal, o National Security Archive solicita informaci\u00f3n aos departamentos e axencias do goberno dos Estados Unidos. Unha vez obtida, proc\u00e9saa e publ\u00edcaa na s\u00faa p\u00e1xina web. Calc\u00falase que o longo da s\u00faa traxectoria fixo m\u00e1is de 50 000 requirimentos \u00e1s administraci\u00f3ns dos Estados Unidos e agrupa os mill\u00f3ns de documentos obtidos en diferentes proxectos, entre os que destacan: o de Vietnam, tortura, Cono Sur, relaci\u00f3ns Ir\u00e1n-Estados Unidos, Cuba, Armamento Nuclear, Guatemala, Corea ou Chile. \nAdemais, o National Security Archives coopera en xu\u00edzos por crimes cometidos por ditaduras. Deste xeito, por exemplo, achegou documentaci\u00f3n incriminatoria no proceso da Audiencia Nacional de Espa\u00f1a que condenou ao antigo coronel salvadore\u00f1o Orlando Montano pola morte de Ignacio Ellacur\u00eda e outras oito persoas en novembro de 1989. Tam\u00e9n colabora con instituci\u00f3ns que buscan documentar e conservar a memoria das v\u00edtimas de conflitos como a Comisi\u00f3n da Verdade de Colombia ou a Centro de Documentaci\u00f3n e Arquivo de Paraguai, con quen fixo p\u00fablicos m\u00e1is de 60 000 documentos policiais da ditadura de Alfredo Stroessner.\nA s\u00faa andaina foi reco\u00f1ecida coa concesi\u00f3n de varios galard\u00f3ns tanto \u00e1 instituci\u00f3n como aos seus investigadores. As\u00ed, por exemplo, colaboraci\u00f3ns do National Security Archive con documentais de televisi\u00f3n foron merecentes dun premio Peabody en 1998 e un Emmy no 2005.\nCasos destacados.\nA documentaci\u00f3n que procesa o National Security Archive resulta de grande importancia para a investigaci\u00f3n sobre a pol\u00edtica exterior dos Estados Unidos. Grazas \u00e1s s\u00faas pescudas, esclareceuse o nivel de implicaci\u00f3n das autoridades estadounidenses en operaci\u00f3ns realizadas no contexto da Guerra Fr\u00eda e a chamada \"Guerra contra o terror\" de principios do s\u00e9culo XXI. Entre a informaci\u00f3n divulgada salientan casos como: "}
{"id": "536806", "revid": "54334", "url": "https://gl.wikipedia.org/wiki?curid=536806", "title": "Isabel Rebollido", "text": "Isabel Rebollido V\u00e1zquez, nada en Boiro en 1989, \u00e9 unha astrof\u00edsica galega, que traballa en Baltimore vinculada ao telescopio espacial James Webb.\nTraxectoria.\nIsabel Rebollido estudou a carreira de F\u00edsica na Universidade de Santiago de Compostela, e logo o m\u00e1ster de Astrof\u00edsica na Universidade de La Laguna. Posteriormente realizou o doutoramento no grupo de investigaci\u00f3n que dirixe Eva Villaver na Universidade Aut\u00f3noma de Madrid."}
{"id": "536808", "revid": "23204", "url": "https://gl.wikipedia.org/wiki?curid=536808", "title": "Elisabeth Shue", "text": "Elisabeth Judson Shue, nada en Wilmington, Delaware, o 6 de outubro de 1963, \u00e9 unha actriz estadounidense.\nTraxectoria.\nShue naceu no seo dunha familia de clase media, filla de Anne Brewster Wells, axente de banca, e de James William Shue, avogado e axente inmobiliario, que se divorciaron cando ela ti\u00f1a nove anos. O seu pai era un activista republicano que intentou ser elixido para o Senado polo estado de Nova Jersey. O seu irm\u00e1n \u00e9 o tam\u00e9n actor Andrew Shue.\nShue graduouse no Columbia High School de Maplewood (Nova Jersey) e entrou en Harvard en 1985, licenci\u00e1ndose en ciencias pol\u00edticas en 2000 despois dunha par\u00e9ntese en que iniciou a s\u00faa carreira como actriz. Durante os seus estudos no instituto e tralo divorcio dos seus pais ga\u00f1ou cartos facendo de modelo na televisi\u00f3n. Shue converteuse nunha cara familiar ao participar en anuncios de Burger King, De Beers e Hellmann's.\nEn 1984 chegou o seu aut\u00e9ntico debut como protagonista con \"Karate Kid\" (1984), onde interpretaba a moza de Daniel LaRusso (Ralph Macchio). Ao mesmo tempo fixo outros papeis en filmes como \"Call to Glory\" (1984), rodada para ser emitida na televisi\u00f3n. Continuou a s\u00faa carreira actuando en \"Adventures in Babysitting\" (1987) e obtivo o papel coprotagonista en \"Cocktail\" (1988), protagonizada por Tom Cruise. M\u00e1is tarde chegaron as secuelas de \"Back to the Future\", en que interpretou a Jennifer Parker, parella da personaxe interpretada por Michael J. Fox. Substitu\u00edu a actriz Claudia Wells que renunciou a repetir o seu papel no primeiro filme por mor dunha enfermidade na s\u00faa familia. Nesta \u00e9poca, o irm\u00e1n m\u00e1is vello de Shue, William, falecu nun accidente durante unhas vacaci\u00f3ns familiares.\nNa d\u00e9cada de 1990 comezou a conseguir papeis m\u00e1is arriscados. Participou en \"Marrying Man\" (1991) con Alec Baldwin e Kim Basinger, mais o filme foi duramente castigado por gran parte da cr\u00edtica. Despois tivo un papel protagonista en \"Heart and Souls\", de 1993, xunto a Robert Downey Jr. Seguiulle \"Leaving Las Vegas\" (1995), con Nicolas Cage, cunha interpretaci\u00f3n que lle valeu unha candidatura ao \u00d3scar, ao Globo de Ouro e ao BAFTA entre outros. Despois deste \u00e9xito interveu en t\u00edtulos como \"Desconstructing Harry\" (1997), de Woody Allen, \"The Saint\", (1997) con Val Kilmer e a cinta de suspense \"Hollow Man\" (2000), en que compartiu cartel con Kevin Bacon e que recadou 190 mill\u00f3ns de d\u00f3lares en todo o mundo. Xa na d\u00e9cada de 2000 apareceu en filmes como \"Hide and Seek\" (2005), con Robert De Niro, e \"Dreamer: Inspired by a True Story\" (2005), con Kurt Russell e Dakota Fanning, que foi eloxiada pola prensa cinematogr\u00e1fica.\nTras estes filmes vi\u00f1eron outros que non tiveron repercusi\u00f3n na billeter\u00eda internacional ou na cr\u00edtica cinematogr\u00e1fica ata que en 2010 interveu en tres novos filmes: \"Walking Madison\" (2010), \"Janie Jones\" (2010), xunto a Abigail Breslin, e no remake de \"Piranha\" (1978) titulado \"Piranha 3D\" (2010), rodada en 3D con actores como Richard Dreyfuss, Christopher Lloyd e Jerry O'Connell. En 2012 incorporouse ao elenco da serie \"\" como substituta de Marg Helgenberger. Posteriormente participou na serie \"Cobra Kai\", continuaci\u00f3n da franqu\u00eda de filmes \"Karate Kid\".\nVida persoal.\nShue casou co director Davis Guggenheim en 1994. A parella tivo tres fillos: Miles William, Stella Street e Agnes Charles."}
{"id": "536815", "revid": "89787", "url": "https://gl.wikipedia.org/wiki?curid=536815", "title": "Jessica Meir", "text": "Jessica Ulrika Meir, nada en Maine o 1 de xullo de 1977, \u00e9 unha astronauta da NASA, bi\u00f3loga mari\u00f1a e fisi\u00f3loga .\nTraxectoria.\nJessica Meir, de nai sueca que era enfermeira e pai israel\u00ed de orixe xud\u00eda iraqu\u00ed, que traballaba como m\u00e9dico. A s\u00faa nai \u00e9 de V\u00e4ster\u00e5s, Suecia; o seu pai naceu en Iraq e mudouse a Israel de neno. M\u00e1is tarde mudouse a Suecia, onde co\u00f1eceu \u00e1 nai de Meir, que creceu nunha familia cristi\u00e1. A parella mudouse a Maine, onde naceu Meir.\nA\u00ednda que a s\u00faa nai non se converteu, Meir medrou asistindo \u00e1 sinagoga de Presque Isle, Maine. Inspirouse en aventurarse ao espazo despois de ver as misi\u00f3ns do transbordador espacial en televisi\u00f3n. Meir non co\u00f1eceu a ningu\u00e9n que traballase na NASA nin no programa espacial. Atrib\u00fae o seu so\u00f1o de toda a vida de participar persoalmente na exploraci\u00f3n espacial ao amor pola natureza que aprendeu da s\u00faa nai e \u00e1 predilecci\u00f3n do seu pai pola viaxe e a aventura. \"\"E poder\u00eda ter algo que ver co feito de que as estrelas eran tan brillantes no rural de Maine\" \", engadiu Meir.\n\u00c1 idade de 13 anos, Meir asistiu a un campamento xuvenil na Universidade de Purdue. Durante os seus estudos universitarios en biolox\u00eda na Universidade de Brown, tam\u00e9n pasou un semestre nun programa de estudo no estranxeiro en Estocolmo e realizou un experimento estudantil nun avi\u00f3n de gravidade reducida da NASA no seu \u00faltimo ano. Graduouse en Brown en 1999 cunha licenciatura en Biolox\u00eda, con honores, \"magna cum laude\". En 2000, graduouse cun m\u00e1ster en Estudos Espaciais pola Universidade Espacial Internacional de Estrasburgo, Francia.\nInvestigaci\u00f3n en Fisiolox\u00eda.\nMeir obtivo un doutoramento en biolox\u00eda mari\u00f1a en 2009 polo Instituto de Oceanograf\u00eda Scripps por investigaci\u00f3n sobre a fisiolox\u00eda do mergullo en ping\u00fc\u00edns emperadores e elefantes mari\u00f1os do norte. Meir fixo un traballo de campo no \"Penguin Ranch\" en McMurdo Sound na Ant\u00e1rtida para estudar as habilidades de mergullo do ping\u00fc\u00edn emperador mentres mergullaba xunto a eles baixo o xeo. Tam\u00e9n estudou elefantes mari\u00f1os mentres mergullaba no oc\u00e9ano Pac\u00edfico fronte ao norte de California.\nMeir realizou investigaci\u00f3ns posdoutorais na Universidade de Columbia Brit\u00e1nica.\u00a0Durante o curso 2012 continuou a s\u00faa investigaci\u00f3n como profesora axudante de anestesia na Harvard Medical School / Massachusetts General Hospital e logo tomou unha excedencia para ingresar no corpo de astronautas.\nCarreira na NASA.\nDespois de obter o seu m\u00e1ster, Meir traballou do 2000 ao 2003 en operaci\u00f3ns espaciais de Lockheed Martin como cient\u00edfica de apoio ao experimento do Centro de Investigaci\u00f3n Humana do Johnson Space Center (JSC) da NASA en Houston, Texas. Meir coordinou e apoiou experimentos de ciencias da vida no espazo que foron realizados por astronautas no transbordador espacial e na estaci\u00f3n espacial internacional. Estes experimentos inclu\u00edron estudos fisiol\u00f3xicos ( perda \u00f3sea, control / atrofia muscular, funci\u00f3n pulmonar, etc.) para determinar se alg\u00fan proceso corporal se alterou no ambiente de voos espaciais. Meir guiaba estes experimentos a trav\u00e9s dos ciclos de revisi\u00f3n necesarios, desenvolveu procedementos que os astronautas usar\u00edan en \u00f3rbita, adestrou aos membros da tripulaci\u00f3n e proporcionou apoio terrestre no Centro de Control de Misi\u00f3n mentres os astronautas realizaban os experimentos no transbordador ou na ISS.\nEn setembro de 2002, Meir serviu como acuanauta na expedici\u00f3n conxunta NASA - NOAA NEEMO 4 (NASA Extreme Environment Mission Operations), unha misi\u00f3n de investigaci\u00f3n exploratoria realizada en Aquarius, un laboratorio de investigaci\u00f3n submarina de catro v\u00edas, a millas da costa de Cayo Largo. \nNa \u00e9poca de NEEMO 4, Meir inclin\u00e1base cara a un doutoramento nun campo relacionado coa biolox\u00eda evolutiva e / ou a vida en ambientes extremos ( astrobiolox\u00eda ). Tam\u00e9n lle fascinou a biolox\u00eda mari\u00f1a (que se adaptaba ben \u00e1 misi\u00f3n NEEMO) e esperaba coordinar un tema de estudo espec\u00edfico para combinar estes intereses principais.\u00a0Doutorouse en biolox\u00eda mari\u00f1a polo Instituto de Oceanograf\u00eda Scripps, estudando a fisiolox\u00eda do mergullo, en 2009.\nEn 2009, Meir foi semifinalista da selecci\u00f3n do Grupo 20 de astronautas da NASA. Para a seguinte selecci\u00f3n de xu\u00f1o de 2013, Meir foi elixido como unha dos oito candidatos a astronautas para adestrar na 21a piscina de astronautas da NASA. Completou a formaci\u00f3n en xullo de 2015.\nMeir \u00e9 membro do Consello Asesor Cient\u00edfico de Aventureros e Cient\u00edficos da Conservaci\u00f3n.\nExpedici\u00f3n 61/62.\nMeir chegou \u00e1 estaci\u00f3n espacial internacional a bordo do Soiuz MS-15 o 25 de setembro de 2019 como enxe\u00f1eira de voo das expedici\u00f3ns 61 e 62. Estaba previsto que realizase tres cami\u00f1adas espaciais durante esta misi\u00f3n para axudar a instalar novas bater\u00edas de i\u00f3n-litio na estrutura de celos\u00eda Port-6 da ISS.\nO 18 de outubro de 2019, Meir seguiu a s\u00faa primeira andaina espacial xunto \u00e1 s\u00faa compa\u00f1eira Christina Koch, substitu\u00edndo unha unidade de descarga de carga da bater\u00eda defectuosa. A unidade fallou inesperadamente ao activarse, evitando que as bater\u00edas de i\u00f3n-litio recentemente instaladas da estaci\u00f3n proporcionasen enerx\u00eda adicional. Os outros tres paseos espaciais previstos para instalar as novas bater\u00edas tiveron que aprazarse para esta paseo espacial. A andaina espacial durou sete horas e 17 minutos e foi a primeira andaina espacial feminina da historia. Durante o paseo espacial, o presidente dos Estados Unidos, Donald Trump, chamou e falou coas astronautas en reco\u00f1ecemento \u00e1 importancia hist\u00f3rica deste suceso. \nMeir regresou \u00e1 Terra o 17 de abril de 2020. \u00a0A\u00ednda que \u00e9 estadounidense, porque tam\u00e9n pos\u00fae a cidadan\u00eda sueca en virtude do pa\u00eds de nacemento da s\u00faa nai, tecnicamente \u00e9 a primeira muller sueca no espazo e a segunda cidad\u00e1 sueca despois do astronauta da ESA Christer Fuglesang."}
{"id": "536816", "revid": "785", "url": "https://gl.wikipedia.org/wiki?curid=536816", "title": "Cortes do Reino de Galicia", "text": ""}
{"id": "536817", "revid": "785", "url": "https://gl.wikipedia.org/wiki?curid=536817", "title": "Cortes do Reino de Galiza", "text": ""}
{"id": "536818", "revid": "785", "url": "https://gl.wikipedia.org/wiki?curid=536818", "title": "Cortes do reino de Galiza", "text": ""}
{"id": "536819", "revid": "785", "url": "https://gl.wikipedia.org/wiki?curid=536819", "title": "Cortes do reino de Galicia", "text": ""}
{"id": "536820", "revid": "785", "url": "https://gl.wikipedia.org/wiki?curid=536820", "title": "Cortes de Galicia", "text": ""}
{"id": "536821", "revid": "785", "url": "https://gl.wikipedia.org/wiki?curid=536821", "title": "Cortes de Galiza", "text": ""}
{"id": "536822", "revid": "785", "url": "https://gl.wikipedia.org/wiki?curid=536822", "title": "Xunta Xeral do Reino de Galicia", "text": ""}
{"id": "536823", "revid": "785", "url": "https://gl.wikipedia.org/wiki?curid=536823", "title": "Xunta Xeral do Reino de Galiza", "text": ""}
{"id": "536824", "revid": "785", "url": "https://gl.wikipedia.org/wiki?curid=536824", "title": "Xuntas do Reino de Galicia", "text": ""}
{"id": "536825", "revid": "785", "url": "https://gl.wikipedia.org/wiki?curid=536825", "title": "Xuntas do Reino de Galiza", "text": ""}
{"id": "536843", "revid": "85894", "url": "https://gl.wikipedia.org/wiki?curid=536843", "title": "Heidemarie Stefanyshyn-Piper", "text": "Heidemarie Martha Stefanyshyn-Piper, nada en Saint Paul, Minnesota, o 7 de febreiro de 1963, \u00e9 unha astronauta estadounidense retirada que formou parte das misi\u00f3ns STS-115 e STS-126.\nTraxectoria.\nStefanyshyn-Piper graduouse en enxe\u00f1ar\u00eda mec\u00e1nica no Instituto de Tecnolox\u00eda de Massachusetts en 1984 \u00e9 m\u00e1ster na mesma materia pola mesma instituci\u00f3n en 1985.\nFoi seleccionado pola NASA en abril de 1996, participando nas misi\u00f3ns STS-115 e STS-126, pasando un total de 27,65 d\u00edas no espazo."}
{"id": "536844", "revid": "15490", "url": "https://gl.wikipedia.org/wiki?curid=536844", "title": "STEREO", "text": "STEREO, acr\u00f3nimo de Solar Terrestrial Relations Observatory, \u00e9 unha misi\u00f3n espacial para o estudo do Sol formada por dous observatorios espaciais lanzados o 26 de outubro de 2005 mediante un foguete Delta 7925 desde Cabo Ca\u00f1averal.\nCaracter\u00edsticas.\nSTEREO \u00e9 a terceira misi\u00f3n do Programa de Sondas Terrestres e Solares da NASA. Consta de d\u00faas naves duns 620 kg cada unha denominadas \"STEREO A\" e \"STEREO B\" que est\u00e1n situadas na mesma \u00f3rbita da Terra pero unha adiantada e a outra atrasada para poder observar o Sol desde dous puntos de vista distintos simultaneamente. As naves te\u00f1en un dese\u00f1o case id\u00e9ntico por redundancia e foron lanzadas a bordo do mesmo foguete. Levan a bordo os seguintes instrumentos:"}
{"id": "536845", "revid": "4817", "url": "https://gl.wikipedia.org/wiki?curid=536845", "title": "STEREO A", "text": ""}
{"id": "536846", "revid": "4817", "url": "https://gl.wikipedia.org/wiki?curid=536846", "title": "STEREO B", "text": ""}
{"id": "536847", "revid": "4817", "url": "https://gl.wikipedia.org/wiki?curid=536847", "title": "Solar Terrestrial Relations Observatory", "text": ""}
{"id": "536848", "revid": "23204", "url": "https://gl.wikipedia.org/wiki?curid=536848", "title": "Sterkh", "text": "Sterkh foi unha serie de dous sat\u00e9lites artificiais rusos para axuda e rescate.\nCaracter\u00edsticas.\nOs sat\u00e9lites Sterkh foron lanzados como substitutos dos sat\u00e9lites Nadezhda para o sistema internacional de rescate COSPAS-SARSAT (\"Search and Rescue Satellite-Aided System\"). A diferenza dos Nadezhda, os Sterkh non ofrec\u00edan servizos de navegaci\u00f3n, agora ofrecidos polo sistema GLONASS. Como resultados os sat\u00e9lites pod\u00edan ser m\u00e1is pequenos e ser lanzados como carga secundaria a bordo doutros voos comerciais.\nSterkh 1 foi lanzado o 21 de xullo de 2009 a bordo dun foguete Kosmos 3M, pero fallou pouco despois de chegar a \u00f3rbita ao non poder apuntar seus paneis solares adecuadamente por un problema no sistema de control de voo. Sterkh 2 foi lanzado o 17 de setembro de 2009 cun [Soiuz 2-1b Fregat]] e non conseguiu despregar o seu mastro estabilizador, polo que quedou inutilizado. Outros d\u00faas unidades iban ser lanzadas en 2013 pero foron canceladas."}
{"id": "536849", "revid": "98629", "url": "https://gl.wikipedia.org/wiki?curid=536849", "title": "Francisco Javier Mulero Villena", "text": "Francisco Javier Mulero Villena, nado en Barcelona o 17 de agosto de 1966, \u00e9 un exfutbolista espa\u00f1ol que xogaba de defensa central e l\u00edbero. Formado na canteira do FC Barcelona, destacou especialmente no Mallorca e no Compostela, disputando todas as tempadas do club santiagu\u00e9s na Primeira Divisi\u00f3n.\nTraxectoria.\nFormouse na canteira do FC Barcelona e xogou nos seus dous filiais, en Segunda B e Segunda. A pesar de xogar como defensa central, na s\u00faa \u00faltima tempada no Barcelona B, foi o terceiro m\u00e1ximo goleador do equipo con 11 tantos, s\u00f3 por detr\u00e1s de Pinilla e Geli.\nEn 1990 foi cedido ao Real Burgos, da Primeira Divisi\u00f3n. Debutou na m\u00e1xima categor\u00eda na primeira xornada contra o C\u00e1diz, e foi titular no equipo de Novoa toda a tempada, formando parella de centrais con Jos\u00e9 Luis Ribera. Ao ano seguinte sa\u00edu nunha nova cesi\u00f3n, ao Mallorca adestrado por Serra Ferrer, co que descendeu a Segunda na s\u00faa primeira campa\u00f1a. Xogou d\u00faas tempadas m\u00e1is no equipo balear, disputando un total de 96 partidos.\nEn 1994 fichou pola SD Compostela de Castro Santos, que acababa de ascender \u00e1 Primeira Divisi\u00f3n por primeira e \u00fanica vez na s\u00faa historia. Durante os seguintes anos formou na defensa compostel\u00e1 xunto a futbolistas como Bellido, Nacho, Mauro ou Tocornal, e disputou 154 partidos oficiais en seis anos. Deixou o club no ano 2000, xogando unha \u00faltima tempada co N\u00e0stic en Segunda B, onde logrou o ascenso a Segunda antes de retirarse en 2001. Trala s\u00faa retirada foi secretario t\u00e9cnico do club catal\u00e1n."}
{"id": "536851", "revid": "5312", "url": "https://gl.wikipedia.org/wiki?curid=536851", "title": "Dep\u00f3sito de combust\u00edbel", "text": "O dep\u00f3sito de combust\u00edbel \u00e9 un contedor seguro para l\u00edquidos inflam\u00e1beis, que forma parte do sistema do motor, e no cal se almacena o combust\u00edbel, que \u00e9 propulsado para que un veh\u00edculo avance (mediante a bomba de combust\u00edbel) ou liberado (como gas a presi\u00f3n) nun motor. Os dep\u00f3sitos de combust\u00edbel var\u00edan considerabelmente de tama\u00f1o e complexidade, dende un diminuto dep\u00f3sito de butano para un chisqueiro ata o dep\u00f3sito externo de combust\u00edbel criox\u00e9nico multic\u00e1mara dun transbordador espacial.\nNormalmente un dep\u00f3sito de combust\u00edbel conta coas seguintes caracter\u00edsticas:\nSubministraci\u00f3n de auga.\nOs sistemas de subministraci\u00f3n de auga poden ser alimentados mediante unha fonte primaria ou secundaria consistente nun xerador de combust\u00edbel di\u00e9sel alimentado por un pequeno tanque diario e un dep\u00f3sito de combust\u00edbel de moito maior tama\u00f1o.\nSeguridade.\nUn dese\u00f1o e construci\u00f3n axeitados do dep\u00f3sito xogan un papel fundamental na seguridade do sistema do que forma parte.\nEn aplicaci\u00f3ns automotrices, un lugar inaxeitado contribu\u00edu a probabilidade de incendio en caso de colisi\u00f3n. En 1990, General Motors foi demandada por m\u00e1is de cen particulares supostamente debido \u00e1 decisi\u00f3n de trasladar o dep\u00f3sito e ficar sen a protecci\u00f3n da estrutura do veh\u00edculo en furgonetas pickup. O modelo Pinto do fabricante Ford tam\u00e9n estivo inmerso na pol\u00e9mica por po\u00f1er o dep\u00f3sito de combust\u00edbel nunha \u00e1rea pouco protexida con risco de lume e explosi\u00f3n en caso de impacto da parte traseira do veh\u00edculo. O caso foi a xu\u00edzo e custoulle 125 mill\u00f3ns de d\u00f3lares. En 1993, tras fallar o xu\u00edzo en contra de GM (que foi recorrido con \u00e9xito m\u00e1is tarde), a cadea de televisi\u00f3n NBC tam\u00e9n causou pol\u00e9mica emitindo ensaios a modo de exemplo sobre os riscos existentes. Posteriormente descubriuse que a cadea utilizou material inflam\u00e1bel para asegurar o lume."}
{"id": "536852", "revid": "5312", "url": "https://gl.wikipedia.org/wiki?curid=536852", "title": "Autobus", "text": ""}
{"id": "536853", "revid": "98629", "url": "https://gl.wikipedia.org/wiki?curid=536853", "title": "Alexander Schallenberg", "text": "Alexander Schallenberg, nado en Berna (Su\u00edza) o 20 de xu\u00f1o de 1969, \u00e9 un diplom\u00e1tico e pol\u00edtico austr\u00edaco. Ministro para Europa, integraci\u00f3n e asuntos exteriores entre 2019 e 2021, militante do Partido Popular de Austria (\u00d6VP), foi o chanceler federal de Austria dende o 11 de outubro ata 6 de decembro de 2021. \nTraxectoria.\nMocidade e carreira diplom\u00e1tica.\nDescendente dunha familia aristocr\u00e1tica, \u00e9 fillo dun embaixador. Deste xeito a s\u00faa infancia transcorreu nos diferentes pa\u00edses onde seu pai estivo destinado como Su\u00edza, India, Espa\u00f1a e Francia. Entre 1989 e 1994 estudou Dereito na Universidade de Viena e na Universidade Pante\u00f3n-Assas (Par\u00eds II), logo especializouse en Dereito Europeo no Colexio de Europa en Bruxas (B\u00e9lxica). \nIngresou no servizo diplom\u00e1tico de Austria en 1997 onde traballou nas relaci\u00f3ns coa Uni\u00f3n Europea, chegando a ser asesor legal da representaci\u00f3n permanente de Austria na Uni\u00f3n Europea en Bruxelas. Posteriormente, tam\u00e9n ser\u00eda voceiro de varios ministros de exteriores pertecentes ao Partido Popular de Austria (\u00d6VP).\nEst\u00e1 divorciado e \u00e9 pai de catro fillos.\nMinistro de Exteriores.\nFoi nomeado, a proposta do \u00d6VP, ministro para Europa, integraci\u00f3n e asuntos exteriores no goberno liderado por Brigitte Bierlein o 3 de xu\u00f1o de 2019, cargo que no que foi confirmado por Sebastian Kurz en xaneiro de 2020 no goberno de coalici\u00f3n entre o \u00d6VP e Os Verdes. A\u00ednda que cando chegou ao goberno non militaba en ning\u00fan partido, logo afiliouse no \u00d6VP. \nComo ministro foi defensor de que Austria, a\u00ednda que non pertence a OTAN, estreitara relaci\u00f3ns cos Estados Unidos, procurando que se ampliase a colaboraci\u00f3n estrat\u00e9xica entre ambas naci\u00f3ns. Amosouse contrario ao repartimento de inmigrantes entre os pa\u00edses europeos, alegando que iso provocar\u00eda un aumento dos fluxos migratorios cara Europa. En setembro de 2020, logo do incendio no campo de refuxiados de Moria, en Lesbos (Grecia), declarou que \"se despexamos o campo de Moria, volver\u00e1 estar cheo\", unha sentenza que resultou pol\u00e9mica, tam\u00e9n para os seus socios verdes. Durante o conflito na Franxa de Gaza e Israel de maio de 2021, Schallenberg mandou izar unha bandeira de Israel na sede do ministerio como mostra de solidariedade fronte os ataques de Ham\u00e1s.\nO 6 de decembro de 2021, logo do seu breve paso pola xefatura do goberno, foi nomeado de novo ministro de Exteriores polo chanceler Karl Nehammer. \nChanceler.\nAo longo de 2021, inici\u00e1ronse investigaci\u00f3ns xudiciais contra o chanceler Sebastian Kurz por corrupci\u00f3n. Este dimitiu o 9 de outubro de 2021, propo\u00f1endo a Alexander Schallenberg como pr\u00f3ximo chanceler federal. Deste xeito, o goberno de coalici\u00f3n entre a \u00d6VP e Os Verdes mantivo a s\u00faa vixencia e o presidente federal, Alexander Van der Bellen, designouno oficialmente chanceler o 11 de outubro de 2021. Deixou a carteira de exteriores a Michael Linhart, na altura embaixador en Par\u00eds. O perfil de Alexander Schallenberg, experimientado na diplomacia pero con escasa experiencia na pol\u00edtica nacional, fixo que alg\u00fans xornalistas sinalaran que Sebastian Kurz seguir\u00eda sendo un \"chanceler na sombra\". Estes alegan que, como xefe do grupo parlamentario do Partido Popular de Austria, Kurz, controlar\u00e1 a tarefa do executivo, sendo Schallenberg unha soluci\u00f3n provisoria para un hipot\u00e9tico regreso posterior do seu predecesor. Xa como chanceler, Schallenberg, declarou a s\u00faa vontade de manter as li\u00f1as de Kurz en pol\u00edticas como a migratoria, a laboral e a resposta \u00e1 pandemia de coronavirus. \nEn novembro de 2021, no marco dunha nova vaga de covid-19 no pa\u00eds, Schallenberg anunciou restrici\u00f3ns importantes para a poboaci\u00f3n non vacinada. A partir do d\u00eda 15 dese mes, os austr\u00edacos que non contasen coa vacina s\u00f3 poder\u00edan sa\u00edr do domicilio por causa xustificada como traballar, mercar ou ir o m\u00e9dico. A medida, que supuxo o confinamento parcial para uns dous mill\u00f3ns de persoas, manterase ata finais deses mes. D\u00edas m\u00e1is tarde, o seu goberno decretou un confinamento federal para toda a poboaci\u00f3n e aprobou a vacinaci\u00f3n obrigatoria.\nO 2 de decembro, Sebastian Kurz, confirmou que abandonaba a pol\u00edtica. Horas despois, logo de 52 d\u00edas de goberno, Alexander Schallenberg anunciou a s\u00faa dimisi\u00f3n como chanceler alegando que a xefatura do goberno e a xefatura do partido deb\u00edan recaer na mesma persoa. A prensa sinalou que o sucesor poder\u00eda ser o ent\u00f3n ministro do Interior, Karl Nehammer. A noticia confirmouse logo do comit\u00e9 executivo do \u00d6VP do 3 de decembro que o escolleu como l\u00edder do partido. Schallenberg volveu ser o responsable da carteira de Asuntos Exteriores no gabinete de Nehammer. O mandato de Alexander Schallenberg rematou oficialmente o 6 de decembro de 2021 e foi m\u00e1is breve na historia da II Rep\u00fablica de Austria."}
{"id": "536861", "revid": "89787", "url": "https://gl.wikipedia.org/wiki?curid=536861", "title": "Curr\u00edculo (educaci\u00f3n)", "text": "En educaci\u00f3n, un curr\u00edculo def\u00ednese en xeral como a totalidade das experiencias dos estudantes que se producen no proceso educativo. O termo adoita referirse especificamente a unha secuencia de instruci\u00f3n planificada ou a unha visi\u00f3n das experiencias do alumno en funci\u00f3n dos obxectivos de instruci\u00f3n do educador ou da escola. Nun estudo do 2003, Reys, Reys, Lapan, Holliday e Wasman ref\u00edrense ao curr\u00edculo como un conxunto de obxectivos de aprendizaxe articulados entre os graos que describen o contido matem\u00e1tico pretendido e os obxectivos do proceso en determinados momentos ao longo do programa escolar de doce cursos. O curr\u00edculo pode incorporar a interacci\u00f3n planificada dos alumnos cos contidos, os materiais, os recursos e os procesos de avaliaci\u00f3n da consecuci\u00f3n dos obxectivos educativos. O plan de estudos div\u00eddese en varias categor\u00edas: o expl\u00edcito, o impl\u00edcito (inclu\u00eddo o oculto), o exclu\u00eddo e o extracurricular.\nOs plans de estudos poden estar estandarizados ou inclu\u00edr un alto nivel de autonom\u00eda do instrutor ou do alumno. Moitos pa\u00edses te\u00f1en curr\u00edculos nacionais en educaci\u00f3n primaria e secundaria.\nA Oficina Internacional de Educaci\u00f3n da UNESCO ten como misi\u00f3n principal estudar os curr\u00edculos e a s\u00faa posta en marcha en todo o mundo.\nEtimolox\u00eda.\nA palabra curr\u00edculo procede da palabra latina \"curriculum\", que significa \"carreira\" ou \"o curso dunha carreira\". \u00c1 s\u00faa vez deriva do verbo \"currere\" que significa \"correr/proceder\". O primeiro uso co\u00f1ecido nun contexto educativo est\u00e1 na \"Professio Regia\", unha obra do profesor da Universidade de Par\u00eds Petrus Ramus publicada a t\u00edtulo p\u00f3stumo en 1576. O termo aparece posteriormente nos rexistros da Universidade de Leiden en 1582. As orixes da palabra aparecen intimamente ligadas ao desexo calvinista de dar maior orde \u00e1 educaci\u00f3n.\nNo s\u00e9culo XVII, a Universidade de Glasgow tam\u00e9n se refer\u00eda aos seus \"cursos\" de estudos como \"curr\u00edculum\", producindo o primeiro uso co\u00f1ecido da expresi\u00f3n en ingl\u00e9s en 1633. No s\u00e9culo XIX, as universidades europeas fac\u00edan referencia habitualmente ao seu plan de estudos para describir tanto o curso completo de estudos (como para o grao en cirurx\u00eda) como aos cursos particulares e o seu contido. En 1824, a palabra defin\u00edase como \"un curso, especialmente un curso fixo de estudo nunha facultade, universidade ou escola\".\nDesigualdade de x\u00e9nero nos curr\u00edculos.\nA desigualdade de x\u00e9nero nos plans de estudo mostra como os homes e as mulleres non son tratados por igual en varios tipos de curr\u00edculos. M\u00e1is precisamente, a desigualdade de x\u00e9nero \u00e9 visible no curr\u00edculo tanto das escolas como dos institutos de educaci\u00f3n do profesorado. A educaci\u00f3n f\u00edsica \u00e9 un exemplo onde se destacan os problemas de igualdade de x\u00e9nero por estereotipos preconcibidos de nenos e nenas. A crenza xeral \u00e9 que os nenos son mellores en actividades f\u00edsicas que as nenas e que as nenas son mellores en actividades caseiras. Este \u00e9 o caso en moitas culturas do mundo e non \u00e9 espec\u00edfico dunha soa cultura."}
{"id": "536862", "revid": "47401", "url": "https://gl.wikipedia.org/wiki?curid=536862", "title": "Curr\u00edculo educativo", "text": ""}
{"id": "536863", "revid": "65337", "url": "https://gl.wikipedia.org/wiki?curid=536863", "title": "Medalla Eckhel", "text": "A Medalla Eckhel (en alem\u00e1n: \"Eckhel Medaille\"), outorgada desde 1958 pola Sociedade Numism\u00e1tica Austr\u00edaca (\"\u00d6sterreichische Numismatische Gesellschaft \u2013\u00d6NG\u2013\"), \u00e9 un dos reco\u00f1ecementos m\u00e1is prestixiosos do \u00e1mbito numism\u00e1tico en Austria, que premia os servizos destacados \u00e1 numism\u00e1tica no seu aspecto cient\u00edfico por parte dos seus receptores.\nCreaci\u00f3n.\nA data oficial de creaci\u00f3n desta condecoraci\u00f3n \u00e9 o 13 de xaneiro de 1957, d\u00eda en que se celebrou o 220 aniversario do nacemento de Joseph Hilarius Eckhel (1737-1798), numism\u00e1tico austr\u00edaco que lle d\u00e1 nome. No entanto, non foi formalmente institu\u00edda ata a correspondente resoluci\u00f3n tomada na asemblea xeral da \u00d6NG que tivo lugar o d\u00eda 26 de marzo de 1958.\nGalardoados.\nEsta \u00e9 a lista dos numism\u00e1ticos galardioados coa medalla Eckel:\nNotas.\n "}
{"id": "536865", "revid": "98629", "url": "https://gl.wikipedia.org/wiki?curid=536865", "title": "Joel Schumacher", "text": "Joel T. Schumacher, nado en Nova York o 29 de agosto de 1939 e finado na mesma cidade o 22 de xu\u00f1o de 2020, foi un director, produtor e guionista cinematogr\u00e1fico estadounidense.\nTraxectoria.\nSchumacher naceu na cidade de Nova York. A s\u00faa nai Marian era unha xud\u00eda de ascendencia sueca mentres que o seu pai Frank era un baptista de Knoxville (Tennesse), que faleceu cando Joel ti\u00f1a catro anos. Estudou no Parsons The New School for Design e en The Fashion Institute of Technology da s\u00faa cidade natal. Despois dos seus primeiros traballos no mundo da moda, descubriu a s\u00faa verdadeira paix\u00f3n no cinema.\nTrasladouse aos \u00c1nxeles, onde comezou a traballar como dese\u00f1ador de vestiario en filmes como \"O durmi\u00f1\u00f3n\" e desenvolveu o seu co\u00f1ecemento na televisi\u00f3n, sendo ouvinte en UCLA. En 1976 escribiu o seu primeiro gui\u00f3n para o filme de baixo orzamento \"Car Wash\" con escaso \u00e9xito; a este segu\u00edrono t\u00edtulos como \"O meigo\" (1978), unha adaptaci\u00f3n levada \u00e1 pantalla por Sidney Lumet.\nO seu debut como director chegou con \"A incrible muller minguante\" en 1981, protagonizada por Lily Tomlin e que presentaba a historia do home minguante cunha protagonista feminina. O filme resultou un \u00e9xito no cinema independente.\nNa d\u00e9cada de 1980, Schumacher especializouse como produtor en diferentes x\u00e9neros, como a comedia \"D.C. Cab\" (1983), \"Saint Elmo, punto de encontro\" ou o filme de terror \"The Lost Boys\", considerados filmes arquet\u00edpicos da d\u00e9cada de 1980.\nNa d\u00e9cada de 1990 dirixiu filmes de suspense con grande aceptaci\u00f3n como \"Li\u00f1a mortal\" (1990), \"Falling Down\" (1993) ou trasladando ao cinema os \"best-sellers\" de John Grisham, \"The Client\" (1994) e \"A Time to Kill\" (1996), esta \u00faltima unha escolla de Grisham. Outro dos elementos polos que foi co\u00f1ecido Schumacher \u00e9 por substitu\u00edr a Tim Burton como director da saga sobre Batman. Schumacher dirixiu \"Batman Forever\" en 1995, que foi un grande \u00e9xito a pesar de recibir cr\u00edticas t\u00e9pedas, e \"Batman &amp; Robin\", que foi un gran desastre tanto de cr\u00edtica como de p\u00fablico. Estas poucas expectativas fixero que Warner Bros. cancelase o seguinte proxecto de Batman que tam\u00e9n \u00eda ser dirixido polo propio Schumacher, \"Batman Triumphant\".\nA partir dese momento, Schumacher participou en proxectos como \"8mm\" (1999) con Nicolas Cage e a comedia \"Flawless\" (1999) con Robert De Niro, que recibiron boas cr\u00edticas a\u00ednda que non recadaron moitos cartos. En 2000 o director deu un xiro radical e obtivo unhas das mellores cr\u00edticas da s\u00faa carreira co drama ambientado na guerra de Vietnam \"Tigerland\", onde se deu a co\u00f1ecer Colin Farrell. O traballo de Schumacher continuou coa controvertida \"Phone Booth\" (2002), onde o director volveu contar con Colin Farrell e tam\u00e9n o suspense pol\u00edtico \"Bad Company\" (2002) protagonizado por Anthony Hopkins e Chris Rock. En 2004 dirixiu \"The Phantom of the Opera\", baseado no musical hom\u00f3nimo. O filme obtivo tres candidaturas aos premios \u00d3scar e outras tres aos Globos de Ouro, mais non ga\u00f1ou ning\u00fan deles. \nSchumacher faleceu de cancro o 22 de xu\u00f1o de 2020 aos oitenta anos. Trala s\u00faa morte foi eloxiado por Jim Carrey e Matthew McConaughey, que consideran que Schumacher foi quen lanzou as s\u00faas carreiras.\nVida persoal.\nSchumacher describiuse a si mesmo como \"extremadamente promiscuo\", dicindo nunha entrevista de 2019 que era sexualmente activo desde os once anos e estimou que mantivo relaci\u00f3ns sexuais con entre 10\u00a0000 e 20\u00a0000 homes ao longo da s\u00faa vida. Schumacher dixo que a primeira persoa que co\u00f1eceu que morreu pola epidemia de sida en 1983 \"non era promiscua\", o que levou a Schumacher a crer que morrer\u00eda pouco despois, lembrando que no seu momento pensou: \"Se el a ten, eu debo tela cuadriplicado [...] Estaba seguro de que a ti\u00f1a, estaba a planear a mi\u00f1a morte\", mais nunca contraeu a doenza.\nEn 1984, Schumacher comprou a Doris Duke as cortes de cabalos que pertenceran a Rudolph Valentino.\nSchumacher fixo doaz\u00f3ns aos candidatos do Partido Dem\u00f3crata, inclu\u00eddas varias campa\u00f1as ao Congreso e a campa\u00f1a presidencial de 2004 de John Kerry."}
{"id": "536867", "revid": "4817", "url": "https://gl.wikipedia.org/wiki?curid=536867", "title": "Robert L. Stewart", "text": "Robert Lee Stewart, nado en Washington, D.C., o 20 de decembro de 1954, \u00e9 un astronauta estadounidense que formou parte das misi\u00f3ns STS-41-B e STS-51-J.\nTraxectoria.\nStewart graduouse en matem\u00e1ticas pola Universidade de Mississippi do Sur en 1964 e \u00e9 m\u00e1ster en enxe\u00f1ar\u00eda aeroespacial pola Universidade de Texas en Arlington en 1972. Foi seleccionado como astronauta pola NASA en agosto de 1979, participando nas misi\u00f3ns Gemini STS-41-B e STS-51-J e pasando un total de 12,04 d\u00edas no espazo."}
{"id": "536868", "revid": "4817", "url": "https://gl.wikipedia.org/wiki?curid=536868", "title": "Robert Stewart", "text": ""}
{"id": "536869", "revid": "839", "url": "https://gl.wikipedia.org/wiki?curid=536869", "title": "Susan Kilrain", "text": "Susan Kilrain, nada en Augusta, Xeorxia, o 24 de outubro de 1961, \u00e9 unha astronauta estadounidense retirada que formou parte das misi\u00f3ns STS-83 e STS-94.\nTraxectoria.\nKilrain graduouse en enxe\u00f1ar\u00eda aeroespacial no Instituto de Tecnolox\u00eda de Xeorxia en 1979. Foi seleccionada pola NASA en marzo de 1995, participando nas misi\u00f3ns STS-83 e STS-94, pasando un total de 19,67 d\u00edas no espazo."}
{"id": "536870", "revid": "85894", "url": "https://gl.wikipedia.org/wiki?curid=536870", "title": "Nicole Stott", "text": "Nicole Marie Passonno Stott, nada en Albany, Nova York, o 19 de novembro de 1962, \u00e9 unha astronauta estadounidense que formou parte das misi\u00f3ns STS-128, STS-129 e STS-133, sendo membro das expedici\u00f3ns 20 e 21 \u00e1 Estaci\u00f3n Espacial Internacional.\nTraxectoria.\nStott graduouse en enxe\u00f1ar\u00eda aeron\u00e1utica na Universidade Aeron\u00e1utica Embry-Riddle en 1987. Foi seleccionada pola NASA en xu\u00f1o de 2000, participando nas misi\u00f3ns STS-128, STS-129 e STS-133, sendo membro das expedici\u00f3ns 20 e 21 \u00e1 Estaci\u00f3n Espacial Internacional, pasando un total de 103,24 d\u00edas no espazo."}
{"id": "536871", "revid": "839", "url": "https://gl.wikipedia.org/wiki?curid=536871", "title": "Gennadi Strekalov", "text": "Gennadi Mikhailovich Strekalov, nado en Mitishchi (preto de Moscova) o 28 de outubro de 1940 e finado o 25 de decembro de 2004, foir un cosmonauta sovi\u00e9tico e ruso que formou parte das misi\u00f3ns Soiuz T-3, Soiuz T-8, Soiuz T-11, Soiuz TM-10, Soiuz TM-21, Soiuz T-10, Soiuz T-10-1 e STS-71.\nTraxectoria.\nStrekalov graduouse enxe\u00f1eiro na Escola T\u00e9cnica Superior N. E. Bauman de Moscova en 1965. Traballou como enxe\u00f1eiro en RSC Energia desde a s\u00faa graduaci\u00f3n. Comezou o seu adestramento como cosmonauta en xaneiro de 1974, participando nas misi\u00f3ns Soiuz T-3, Soiuz T-8, Soiuz T-11, Soiuz TM-10, Soiuz TM-21, Soiuz T-10, Soiuz T-10-1 e STS-71 e pasando un total de 268,94 d\u00edas no espazo. Faleceu o 25 de decembro de 2004."}
{"id": "536872", "revid": "27155", "url": "https://gl.wikipedia.org/wiki?curid=536872", "title": "Guanos\u00edn pentafosfato", "text": "O guanos\u00edn pentafosfato (pppGpp), chamado guanos\u00edn tetrafosfato (ppGpp) cando ten un fosfato menos, e abreviado como (p)ppGpp, \u00e9 unha alarmona que est\u00e1 implicada na chamada resposta estrita (\"stringent response\") observada en bacterias, que causa a inhibici\u00f3n da s\u00edntese de ARN cando hai unha escaseza de amino\u00e1cidos. Isto orixina que dimin\u00faa a traduci\u00f3n de prote\u00ednas e que os amino\u00e1cidos presentes se conserven. Ademais, o ppGpp causa a regulaci\u00f3n \u00e1 alza de moitos outros xenes implicados na resposta ao estr\u00e9s, como os xenes para a captaci\u00f3n (desde o medio que rodea a c\u00e9lula) e a bios\u00edntese de amino\u00e1cidos.\nDescubrimento.\nO ppGpp e o pppGpp foron primeiramente identificados por Michael Cashel na d\u00e9cada de 1960. Viuse que estes nucle\u00f3tidos (ou nucle\u00f3sidos polifosfato) se acumulaban rapidamente en c\u00e9lulas da bacteria \"Escherichia coli\" que non dispo\u00f1\u00edan de suficientes amino\u00e1cidos, e inhib\u00edan a s\u00edntese de ARN ribos\u00f3mico e transferente. S\u00e1bese que o (p)ppGpp tam\u00e9n se produce en resposta a outros estresantes, como a privaci\u00f3n de carbono e fosfato.\nAusencia de (p)ppGpp.\nUnha ausencia completa de (p)ppGpp causa que na bactreria haxa m\u00faltiples necesidades de amino\u00e1cidos, mala supervivencia dos cultivos vellos, divisi\u00f3ns celulares e morfolox\u00eda anormais e inmobilidade, as\u00ed como as fai permanecer no modo de crecemento durante todo o per\u00edodo de carencias.\nS\u00edntese e degradaci\u00f3n de (p)ppGpp.\nA s\u00edntese e degradaci\u00f3n de (p)ppGpp foi amplamente caracterizada no sistema modelo de \"E. coli\". O (p)ppGpp orix\u00ednase por medio do encima pppGpp sintase, tam\u00e9n chamada RelA, e \u00e9 transformado de pppGpp a ppGpp pola pppGpp fosfohidrolase. A RelA est\u00e1 asociada con practicamente todos os centos de ribosomas da c\u00e9lula e queda activado cando unha mol\u00e9cula de ARN transferente (ARNt) non cargada entra no sitio A do ribosoma, debido \u00e1 escaseza dos amino\u00e1cidos que o ARNt debe transportar. Se unha bacteria mutante \u00e9 \"relA\"\u2212 dise que est\u00e1 relaxada e non se observa ningunha regulaci\u00f3n da produci\u00f3n de ARN debida \u00e1 ausencia de amino\u00e1cidos.\n\"E. coli\" produce unha segunda prote\u00edna responsable da degradaci\u00f3n do (p)ppGpp, denominada SpoT. Cando se recupera o balance de amino\u00e1cidos na c\u00e9lula, o (p)ppGpp \u00e9 hidrolizado por SpoT. Esta prote\u00edna tam\u00e9n ten a capacidade de sintetizar (p)ppGpp e parece ser o encima sintase primario baixo certas condici\u00f3ns de estr\u00e9s. A maior\u00eda das demais bacterias codifican unha soa prote\u00edna que \u00e9 a responsable de facer tanto a s\u00edntese coma a degradaci\u00f3n de (p)ppGpp, xeralmente hom\u00f3loga de SpoT.\nDianas do (p)ppGpp.\nEntre as dianas do (p)ppGpp est\u00e1n os oper\u00f3ns dos ARNr, dos cales hai sete en \"Escherichia coli\" (unha bacteria frecuentemente usada como organismo modelo), e todos eles te\u00f1en dous promotores. Cando o (p)ppGpp se asocia co promotor afecta \u00e1 capacidade dos encimas ARN polimerase (RNAP) de unirse ao ADN e iniciar a transcrici\u00f3n. P\u00e9nsase que o (p)ppGpp pode afectar \u00e1 estabilidade do complexo aberto formado pola ARN polimerase sobre o ADN e, por tanto, afecta ao acceso ao promotor. A s\u00faa presenza tam\u00e9n leva a un incremento na pausa durante a fase de elongaci\u00f3n da transcrici\u00f3n e compite con substratos nucle\u00f3sido trifosfato.\nAgora hai consenso de que o (p)ppGpp \u00e9 m\u00e1is determinante para o control da velocidade de crecemento que as concentraci\u00f3ns dos substratos nucle\u00f3sido trifosfato (NTP).\nImpacto do (p)ppGpp sobre a fisiolox\u00eda bacteriana.\nInhibici\u00f3n do crecemento por inhibici\u00f3n da s\u00edntese de prote\u00ednas.\nO ppGpp inhibe a formaci\u00f3n do dip\u00e9ptido de iniciaci\u00f3n fMet-Phe mediado por IF2, probablemente ao interferir coas interacci\u00f3ns entre as subunidades 30S e 50S do ribosoma. \"E. coli\" acumula m\u00e1is cantidade de ppGpp que de pppGpp durante a privaci\u00f3n de amino\u00e1cidos, e o ppGpp ten unha eficacia aproximadamente 8 veces maior que o pppGpp. Ao contrario, \"Bacillus subtilis\" acumula m\u00e1is pppGpp que ppGpp.\nInhibici\u00f3n da replicaci\u00f3n do ADN.\nEn \"E. coli\" a privaci\u00f3n de amino\u00e1cidos inhibe a replicaci\u00f3n do ADN na etapa de iniciaci\u00f3n en oriC, debido probablemente \u00e1 falta da prote\u00edna de iniciaci\u00f3n da replicaci\u00f3n DnaA. En \"B. subtilis\", a detenci\u00f3n da replicaci\u00f3n debida \u00e1 acumulaci\u00f3n de (p)ppGpp \u00e9 causada pola uni\u00f3n dunha prote\u00edna Rtp en sitios espec\u00edficos situados a uns 100-200 kb de distancia de oriC en ambas as direcci\u00f3ns. A ADN primase (DnaG) \u00e9 inhibida directamente polo (p)ppGpp. A diferenza de \"E. coli\", \"B. subtilis\" acumula m\u00e1is pppGpp que ppGpp; o nucle\u00f3tido m\u00e1is abundante \u00e9 un inhibidor m\u00e1is potente da DnaG. O ppGpp pode unirse \u00e1 prote\u00edna Obg, que pertence \u00e1 familia proteica moi conservada das GTPases pequenas. A prote\u00edna Obg interacciona con varios freguladores (RsbT, RsbW, RsbX) que c\u00f3mpren para a activaci\u00f3n de estr\u00e9s de sigma B.\nImpacto sobre a replicaci\u00f3n e desenvolvemento de fagos.\nOs niveis de (p)ppGpp do h\u00f3spede parecen actuar como un sensor para o desenvolvemento do fago lambda, e afectan principalmente \u00e1 transcrici\u00f3n. Uns niveis moderados de ppGpp inhiben os promotores de pR e activan os de pE, pI e paQ in vivo e te\u00f1en efectos in vitro que parecen favorecer a lisoxenia. En contraste, a ausencia ou as altas concentraci\u00f3ns de (p)ppGpp favorecen a lise. Os niveis moderados de ppGpp favorecen a lisoxenia porque orixinan unha baixada de HflB (FtsH). Cando o ppGpp est\u00e1 ausente ou est\u00e1 moi alto, os niveis da protease HflB son altos; isto conduce a unha diminuci\u00f3n de CII (unha prote\u00edna do fago promotora da lisoxenia) e favorece a lise.\nImpacto sobre a transcrici\u00f3n.\nCaracter\u00edsticas dos promotores afectados.\nUn dos elementos clave dos promotores inhibidos polo (p)ppGpp \u00e9 a presenza de discriminadores ricos en GC, definidos como unha rexi\u00f3n situada entre a caixa TATA (-10 box) e +1 nt (onde +1 \u00e9 o sitio de inicio da transcrici\u00f3n). Os promotores regulados negativamente polo ppGpp te\u00f1en un linker de 16 pares de bases (bp), en contraste co de consenso de 17 pares de bases. Os promotores activados polo ppGpp parecen ter un discriminador rico en AT e maiores linkers (por exemplo, o linker do promotor \"his\" \u00e9 de 18 pares de bases).\nA RNAP \u00e9 a diana.\nAs probas xen\u00e9ticas que indican que a ARN polimerase (RNAP) era a diana do ppGpp proceden do descubrimento de que os mutantes M+ (tam\u00e9n chamados mutantes de RNAP estrita ou \"stringent RNAP\") mostran in vitro e in vivo un mimetismo fisiol\u00f3xico e de regulaci\u00f3n da transcrici\u00f3n conferido polo (p)ppGpp, incluso na s\u00faa ausencia. Os detalles estruturais dunha asociaci\u00f3n entre o ppGpp e a RNAP proceden da an\u00e1lise de cocristais que sit\u00faan o ppGpp na canle secundaria da RNAP preto do centro catal\u00edtico.\nA DksA aumenta a regulaci\u00f3n.\nA DksA \u00e9 unha prote\u00edna de 17 kDa con estrutura similar \u00e1 de GreA e GreB, que son factores da elongaci\u00f3n transcricional ben caracterizados. GreA e GreB \u00fanense directamente \u00e1 RNAP en vez de ao ADN e act\u00faan inserindo o seu dominio dedo superenrolado N-terminal a trav\u00e9s da canle secundaria da RNAP. Son necesarios dous residuos \u00e1cidos conservados no extremo do dominio dedo para inducir a capacidade intr\u00ednseca da RNAP de clivar o ARN retrocedido. A DksA tam\u00e9n pos\u00fae dous residuos \u00e1cidos no extremo do seu dedo, pero isto non induce a actividade de clivaxe nucleot\u00eddica. En vez diso, prop\u00faxose que eses residuos estabilizan a uni\u00f3n do ppGpp \u00e1 RNAP por medio da coordinaci\u00f3n mutua dun i\u00f3n Mg2+ que \u00e9 esencial para a polimerizaci\u00f3n.\nInhibici\u00f3n e activaci\u00f3n da transcrici\u00f3n.\nO ppGpp inhibe directamente a transcrici\u00f3n nos promotores ribos\u00f3micos. Un modelo \u00e9 que o ppGpp e a DksA xuntos e independentemente fan diminu\u00edr a estabilidade dos complexos abertos formados sobre o ADN pola RNAP. Outro modelo \u00e9 o mecanismos de atrapamento. Neste modelo, a RNAP \u00e9 atrapada polo ppGpp en complexos pechados e non pode iniciar a transcrici\u00f3n. As\u00ed, o ppGpp parece actuar a moitos niveis, e o mecanismo da s\u00faa acci\u00f3n \u00e9 un o complexo resultado da acci\u00f3n de varios factores, entre os cales as propiedades intr\u00ednsecas do promotor son importantes. A activaci\u00f3n da transcrici\u00f3n polo ppGpp pode ser directa ou indirecta. A activaci\u00f3n directa ocorre cando a RNAP interacciona con efctores, como o ppGpp, DksA ou ambos, para incrementar a transcrici\u00f3n nun determinado promotor. A activaci\u00f3n indirecta por estes efectores dun promotor depende da inhibici\u00f3n doutros (potentes) promotores, o que conduce a un incremento da dispo\u00f1ibilidade da RNAP que indirectamente activa a iniciaci\u00f3n da transcrici\u00f3n. Entre os promotores que son activados directamente polo ppGpp est\u00e1n P\"argI\", P\"thrABC\", P\"livJ\" e P\"hisG\". Entre os promotores da activaci\u00f3n indirecta est\u00e1n os dependentes de factores sigma como S, H, N, E. Cando se inhiben promotores potentes como \"rrn\", hai m\u00e1is cantidade de RNAP dispo\u00f1ible para estes factores sigma alternativos.\nPatox\u00e9nese e (p)ppGpp.\nCando est\u00e1 ausente o (p)ppGpp, a patoxenicidade do microbio queda comprometida por varias raz\u00f3ns que var\u00edan segundo o organismo estudado. A deleci\u00f3n dos xenes \"rel\"A e \"spo\"T, pero non a de \"rel\"A s\u00f3, d\u00e1 lugar a un estado (p)ppGpp0 que ten como resultado unha forte atenuaci\u00f3n en ratos e unha non invasividade in vitro. As probas de vacinas revelan que 30 d\u00edas despois dunha soa inmunizaci\u00f3n coa cepa (p)ppGpp0, os ratos quedaban protexidos da infecci\u00f3n pola cepa de tipo salvaxe de \"Salmonella\" a unha dose 106 veces superior do LD50 establecido.\nAcumulaci\u00f3n de polifosfatos.\nProp\u00faxose que o incremento da s\u00edntese de (p)ppGpp causar\u00eda a acumulaci\u00f3n de polifosfatos en \"E. coli\". A alarmona poder\u00eda interaccionar coa exopolifosfatase PPX, que inhibir\u00eda a hidr\u00f3lise de polifosfatos, causando as\u00ed a s\u00faa acumulaci\u00f3n nas bacterias. A\u00ednda que se observou recentemente que en realidade \u00e9 DksA e non o (p)ppGpp quen causa esta acumulaci\u00f3n. En \"Pseudomonas aeruginosa\" o mutante \"phoU\" (\"phoU\" pertence ao regul\u00f3n Pho) sintetiza m\u00e1is (p)ppGpp e esta ser\u00eda unha das raz\u00f3ns polas que se acumulan m\u00e1is polifosfatos."}
{"id": "536873", "revid": "27155", "url": "https://gl.wikipedia.org/wiki?curid=536873", "title": "Guanosina pentafosfato", "text": ""}
{"id": "536874", "revid": "27155", "url": "https://gl.wikipedia.org/wiki?curid=536874", "title": "(p)ppGpp", "text": ""}
{"id": "536875", "revid": "27155", "url": "https://gl.wikipedia.org/wiki?curid=536875", "title": "PppGpp", "text": ""}
{"id": "536876", "revid": "27155", "url": "https://gl.wikipedia.org/wiki?curid=536876", "title": "Guanos\u00edn tetrafosfato", "text": ""}
{"id": "536877", "revid": "27155", "url": "https://gl.wikipedia.org/wiki?curid=536877", "title": "Guanosina tetrafosfato", "text": ""}
{"id": "536878", "revid": "27155", "url": "https://gl.wikipedia.org/wiki?curid=536878", "title": "PpGpp", "text": ""}
{"id": "536881", "revid": "27155", "url": "https://gl.wikipedia.org/wiki?curid=536881", "title": "Alarmona", "text": "Unha alarmona \u00e9 unha mol\u00e9cula sinalizadora intracelular que producen as bacterias, os cloroplastos e unha pequena minor\u00eda de arqueas cando reaccionan a factores ambientais moi adversos. As alarmonas regulan a expresi\u00f3n x\u00e9nica a nivel de transcrici\u00f3n. As alarmonas prod\u00facense en altas concentraci\u00f3ns cando as bacterias e plantas est\u00e1n sometidas a factores ambientais adversos, como a falta de amino\u00e1cidos, para producir prote\u00ednas. O ARNt non cargado funciona como alarmona. Despois, o guanos\u00edn-5'-trifosfato (GTP) \u00e9 convertido en guanos\u00edn 5\u00b4-difosfato 3\u00b4-difosfato (ppGpp), que \u00e9 a alarmona arquet\u00edpica. O ppGpp \u00fanese \u00e1s subunidades \u03b2 e \u03b2\u00b4 da ARN polimerase, cambiando a preferencia de promotor. Isto far\u00e1 diminu\u00edr o nivel de transcrici\u00f3n dos xenes do ARNr e a doutros xenes, pero incrementar\u00e1 a de xenes que interve\u00f1en na bios\u00edntese de amino\u00e1cidos e no metabolismo implicado na fame."}
{"id": "536882", "revid": "27155", "url": "https://gl.wikipedia.org/wiki?curid=536882", "title": "Guanos\u00edn 5\u00b4-difosfato 3\u00b4-difosfato", "text": ""}
{"id": "536887", "revid": "27155", "url": "https://gl.wikipedia.org/wiki?curid=536887", "title": "Pentafosfato de guanosina", "text": ""}
{"id": "536888", "revid": "27155", "url": "https://gl.wikipedia.org/wiki?curid=536888", "title": "Tetrafosfato de guanosina", "text": ""}
{"id": "536889", "revid": "98629", "url": "https://gl.wikipedia.org/wiki?curid=536889", "title": "The Twilight Zone (serie de televisi\u00f3n de 1959)", "text": "The Twilight Zone (en galego \"a zona crepuscular\", comercializada como Twilight Zone nas s\u00faas \u00faltimas d\u00faas temporadas) \u00e9 unha serie de televisi\u00f3n de estadounidense de episodios creada e presentada por Rod Serling, que estivo durante cinco tempadas na cadea CBS de 1959 a 1964. Cada episodio presenta unha historia independente en que as personaxes se atopan lidando con eventos a mi\u00fado inquietantes ou pouco frecuentes, unha experiencia descrita como entrar na \"zona crepuscular\", a mi\u00fado cun final sorpresa e unha sentenza. A\u00ednda que predominantemente de ficci\u00f3n cient\u00edfica, eventos paranormais e kafkianos do programa inclinaron o espect\u00e1culo cara \u00e1 fantas\u00eda e o terror.\nA serie contou con estrelas consagradas e actores novos que se posteriormente foron reco\u00f1ecidos. Serling exerceu como produtor executivo e guionista; escribiu ou coescribiu 92 dos 156 episodios do programa e tam\u00e9n foi o presentador e o narrador do programa, facendo mon\u00f3logos ao comezo e ao final de cada episodio. As narraci\u00f3ns de apertura e peche de Serling normalmente resumen os acontecementos do episodio que engloban e por que as personaxes principais entraron na \"zona crepuscular\".\nEn 1997, os episodios \"To Serve Man\" (dirixido por Richard L. Bare) e \"It's a Good Life\" (dirixido por James Sheldon) clasific\u00e1ronse respectivamente no posto 11 e 31 dos 100 mellores episodios de todos os tempos segundo a revista \"TV Guide\". O propio Serling afirmou que os seus episodios favoritos da serie eran \"The Invaders\" (dirixido por Douglas Heyes) e \"Time Enough at Last\" (dirixido por John Brahm).\nEn 2002, \"The Twilight Zone\" ocupou o posto n\u00famero 26 dos 50 mellores programas de televisi\u00f3n de todos os tempos nunha listaxe de \"TV Guide\". En 2004, ocupou o posto 8 no Top Cult Shows Ever de \"TV Guide\", pasando ao posto 9 tres anos despois. En 2013, o Writers Guild of America clasificouna como a terceira serie de televisi\u00f3n mellor escrita e \"TV Guide\" clasificouna como a cuarta mellor serie dram\u00e1tica, o segundo mellor programa de ficci\u00f3n cient\u00edfica e o quinto mellor programa de todos os tempos. En 2016, a serie ocupou o posto n\u00famero 7 na lista dos 100 mellores programas de todos os tempos de \"Rolling Stone\".\nEstrutura.\nTralo comezo do tema de apertura, composta por Bernard Herrmann na primeira temporada e por Marius Constant nas outras catro, Rod Serling exerc\u00eda como narrador dos episodios e, a partir da segunda temporada, aparec\u00eda antes da emisi\u00f3n do cap\u00edtulo para outorgarlle un contexto previo.\nCunha duraci\u00f3n de 25 minutos aproximadamente por episodio, a serie caracter\u00edzase pola s\u00faa natureza de serie antol\u00f3xica en que os cap\u00edtulos son autoconclusivos e raramente se establec\u00edan continuidades entre os mesmos. Por\u00e9n, un selo de identidade que se fixo c\u00e9lebre foi por contar habitualmente cun xiro na trama ao final que desencadea un desenlace sorprendente e inesperado.\nAdaptaci\u00f3ns.\nA serie orixinal foi seguida por secuelas que se emitiron ao longo de diferentes d\u00e9cadas e que recibiron acollidasd distintas por parte do p\u00fablico:\nEn 1983 estreouse en salas comerciais un filme, \", integrado por catro historias dirixidas por John Landis, George Miller, Joe Dante e Steven Spielberg (tam\u00e9n produtor do filme). Tres dos segmentos eran versi\u00f3ns novas de episodios da serie orixinal e o cuarto, dirixido por Landis, foi creado especificamente para o filme. \nEn 1994 estreouse un telefilme titulado \", dirixido por Robert Markowitz que adaptaba d\u00faas historias escritas polo creador da serie Rod Serling que non fixeran parte da primeira etapa da serie."}
{"id": "536892", "revid": "89787", "url": "https://gl.wikipedia.org/wiki?curid=536892", "title": "June Allyson", "text": "Eleanro Geisman, nada no Bronx o 7 de outubro de 1917 e finada en Ojai, California, o 8 de xullo de 2006, foi unha actriz estadounidense, co\u00f1ecida como June Allyson, unha das actrices m\u00e1is populares das d\u00e9cadas de 1940 e 1950.\nTraxectoria.\nNada en Nova York, non pasou unha infancia doada. En abril de 1918 (cando Allyson ti\u00f1a seis meses), o seu pai alcoh\u00f3lico, que traballaba de conserxe, abandonou a familia. Allyson quedou na pobreza, vivindo cos seus av\u00f3s maternos. A s\u00faa nai traballaba como telefonista e caixeira de supermercado e cando ti\u00f1a cartos abondos reun\u00edase coa s\u00faa filla. Por\u00e9n, habitualmente Allyson estaba cos seus av\u00f3s ou outros parentes. Aos oitos anos, unha p\u00f3la caeu sobre ela mentres montaba no seu triciclo co seu can. Ela sufriu fracturas moi graves e o can morreu. Ata os doce anos tivo que realizar rehabilitaci\u00f3n con terapias de nataci\u00f3n e baile.\nO seu primeiro papel foi como \"inxenua\" para Educational co cantante Lee Sullivan, os bailar\u00edns c\u00f3micos Herman Timberg, Jr. e Pat Rooney, Jr., e a futura estrela Danny Kaye nunha serie de curtametraxes, inclu\u00eddas \"Swing for Sale\" (1937), \"Pixilated\" (1937), \"Ups and Downs\" (1937), \"Dime a Dance\" (1938), \"Dates and Nuts\" (1938) e \"Sing for Sweetie\" (1938).\nDebutou en Broadway en 1938 como corista na obra \"Sing Out the News\" aos vinte anos e en 1943 apareceu no filme \"Best Foot Forward\". A s\u00faa carreira tivo grandes \u00e9xitos musicais como \"Thousands Cheer and Good News!\" (1947), e asinou un importante contrato con Metro Goldwyn Mayer que en 1949 a levou a interpretar entre outros filmes o papel de \"Jo\" March no filme \"Little Women\", baseado no libro hom\u00f3nimo de Louisa May Alcott, que foi un grande \u00e9xito. Allyson era experta en chorar cando lle daban p\u00e9 e moitos dos seus filmes inclu\u00edan unha escena de b\u00e1goas. A s\u00faa colega en MGM Margaret O'Brien dixo que ela e Allyson eran chamadas \"as choronas da vila\". Posteriormente dixo \"chorei unha vez nun filme e dixeron 'fag\u00e1molo outra vez'. E chorei o resto da mi\u00f1a carreira\".\nA partir da d\u00e9cada de 1950 interpretou especialmente o papel de rapaza sensible e bondadosa, que lle permitiu destacar en filmes como \"The Girl in White\" (1952), \"The Glenn Miller Story\" (1954) ou \"Woman's World\" (1954), de Jean Negulesco. En 1951 ga\u00f1ou o Globo de Ouro \u00e1 mellor actriz de comedia polo seu papel no filme \"Too Young to Kiss\", en que interpretaba unha nena prodixio e a s\u00faa irm\u00e1 m\u00e1is vella.\nA serie \"The DuPont Show with June Allyson\" (1959\u201360) tivo d\u00faas temporadas na CBS e foi descrita por Allyson como \"a cousa m\u00e1is dura que fixen nunca\". Tam\u00e9n apareceu en programas como \"Zane Grey Theater\", \"The Dick Powell Theatre\" e \"Burke's Law\" antes de retirarse varios anos tras enviuvar en 1963.\nFaleceu debido a un fallo respiratorio.\nVida persoal.\nCando chegou a Hollywood, os directivos do estudio intentaron emparellala con Van Johnson obrig\u00e1ndoos a ter unha serie de \"citas oficiais\" moi publicitadas. A\u00ednda que tivo citas con David Rose, Peter Lawford e John F. Kennedy, Allyson estaba en realidade sa\u00edndo con Dick Powell, trece anos m\u00e1is vello ca ela e que estivera casado con Mildred Maund e Joan Blondell.\nO 19 de agosto de 1945, Allyson provocou o enfado de Louis B. Mayer ao casar con Powell. O matrimonio tivo dous fillos, Pamela Allyson Powell (adoptada en 1948) e Richard Powell, Jr., nado o 24 de decembro de 1950. A mediados da d\u00e9cada de 1950 Allyson tivo un romance co actor Alan Ladd.\nAllyson solicitou o divorcio de Powell en 1961 por mor da obsesi\u00f3n polo traballo del. En febreiro dese ano recibiu 2,5 mill\u00f3ns de d\u00f3lares e a custodio dos seus fillos. Por\u00e9n, antes de que se consolidase o divorcio reconcili\u00e1ronse e permaneceron casados ata a morte de Powell o 2 de xaneiro de 1963. A perda de Powell levou a Allyson a beber demasiado. En 1963 \u00eda fugarse co barbeiro do seu marido, Glenn Maxwell, mais finalmente decidiu non facelo. Ela e Maxwell casaron posteriormente e divorci\u00e1ronse para volver a casar e divorciarse m\u00e1is adiante.\nEn 1976, Allyson casou con David Ashrow, dentista convertido en actor co que actuou ocasionalmente en teatros e nas xiras do transatl\u00e1ntico Royal Viking Sky."}
{"id": "536893", "revid": "1410", "url": "https://gl.wikipedia.org/wiki?curid=536893", "title": "Fritz Dworschak", "text": "Fritz Dworschak, nado en Krems an der Donau o 27 de febreiro de 1890 e finado no mesmo lugar o 7 de setembro de 1974, foi un numism\u00e1tico e historiador da arte austr\u00edaco, director do \"Kunsthistorisches Museum\" e do Gabinete Numism\u00e1tico de Viena durante a dominaci\u00f3n nazi.\nTraxectoria.\nFritz Dworschak naceu na cidade de Krems an der Donau, daquela no Imperio Austroh\u00fangaro, o 27 de febreiro de 1890, fillo de Ernest Dworschak e de Franziska Knapp.\nCursou a educaci\u00f3n primaria na s\u00faa vila natal e en 1908 ingresou na Universidade de Viena para realizar os estudos de Historia e de Historia da Arte, dos que se doutorou o 11 de marzo de 1913.\nEn 1911 ingresara tam\u00e9n como estudante no Instituto Austr\u00edaco de Investigaci\u00f3n Hist\u00f3rica e en 1913 aprobou o exame estatal que lle posibilitou comezar, en outubro dese mesmo ano, a s\u00faa carreira como funcionario cient\u00edfico. Ese mesmo ano ingresou como voluntario no Museo de Historia da Arte (\"Kunsthistorisches Museum\") de Viena. En 1921 accedeu ao posto de conservador deste museo e, coa chegasda ao poder do nazismo foi nomeado inicialmente director interino (1938) e posteriormente director titular (1941), logo da dimisi\u00f3n de August Loehr e de Karl Pink, por cuesti\u00f3ns raciais e pol\u00edticas. \nEn xullo de 1938 solicitou a s\u00faa afiliaci\u00f3n ao Partido Nacionalsocialista Alem\u00e1n dos Traballadores (NSDAP) e, malia ser rexeitado inicialmente, foi aceptado o 1 de outubro de 1940 co n\u00famero 9.020.874. Desde o seu posto no Museo de Historia da Arte participou activamente na confiscaci\u00f3n de colecci\u00f3ns art\u00edsticas e numism\u00e1ticas de cidad\u00e1ns xudeus e logrou que 44 obras de arte fosen asignadas ao seu museo, sinaladamente algunhas das mellores obras francesas do s\u00e9culo XVIII.\nPor mor do inminente perigo da segunda guerra mundial, Dworschak dedicouse \u00e1 preservaci\u00f3n dos fondos m\u00e1is valiosos do museo. O antigo castelo de Steinbach, da familia Rothschild, e o mosteiro de Gaming foron os dous lugares escollidos para os dep\u00f3sitos m\u00e1is importantes. Ao mesmo tempo, tam\u00e9n era membro do comit\u00e9 de recuperaci\u00f3n das obras de arte que foran subtra\u00eddas por Francia a Alema\u00f1a a partir de 1794, motivo polo cal realizou varias viaxes a Francia e redactou informes ao respecto por petici\u00f3n de Hans Posse, o comisionado especial de Hitler para a constituci\u00f3n do \"F\u00fchrermuseum\" en Linz.\nFritz Dworschak dirixiu tam\u00e9n o Gabinete Numism\u00e1tico de Viena, situado no \"Kunsthistorisches Museum\", a partir de agosto de 1942, por recomendaci\u00f3n do propio Hans Posse e nomeado persoalmente por Hitler o 5 de febreiro dese ano. Este nomeamento enmarc\u00e1base dentro do proxecto do \"F\u00fchrermuseum\", no que un decreto do 30 de setembro determinou a creaci\u00f3n dun gabinete de moedas. Logo do falecemento de Posse en decembro de 1942, Dworschak asumiu o labor de configurar este novo gabinete, para o cal recorreu \u00e1s colecci\u00f3ns que lles foran confiscadas aos xudeus, e tam\u00e9n \u00e1s de varios mosteiros austr\u00edacos.\nAo finalizar a guerra e, por conseguinte, o r\u00e9xime nazi, Dworschak foi destitu\u00eddo e pasou ao retiro como funcionario en 1947. Por\u00e9n, desde esa data ata 1958 continuou traballando como contratado \u00e1 fronte da oficina cultural e do arquivo da cidade de Kerms.\nEntre 1919 e 1945 Dworschak formou parte da xunta directiva da Sociedade Numism\u00e1tica Austr\u00edaca.\nVida persoal.\nEn outubro de 1943 casou con Elfriede H\u00f6barth, unha especialista en moedas gregas coa que colaborara anteriormente.\nFritz Dworschak finou na s\u00faa cidade natal o 7 de setembro de 1974 e foi soterrado o d\u00eda 12 de setembro no cemiterio de Krems.\nPublicaci\u00f3ns.\nDworschak publicou m\u00e1is de 70 artigos, fundamentalmente sobre numism\u00e1tica, nas revistas m\u00e1is relevantes da s\u00faa \u00e9poca. Esta \u00e9 unha escolma dos seus traballos monogr\u00e1ficos m\u00e1is representativos:"}
{"id": "536894", "revid": "65337", "url": "https://gl.wikipedia.org/wiki?curid=536894", "title": "F. Dworschak", "text": ""}
{"id": "536895", "revid": "65337", "url": "https://gl.wikipedia.org/wiki?curid=536895", "title": "Dworschak, Fritz", "text": ""}
{"id": "536896", "revid": "65337", "url": "https://gl.wikipedia.org/wiki?curid=536896", "title": "Dworschak, F.", "text": ""}
{"id": "536898", "revid": "15490", "url": "https://gl.wikipedia.org/wiki?curid=536898", "title": "Porto Empedocle", "text": "Porto Empedocle \u00e9 un concello italiano da costa sur da illa de Sicilia, na provincia de Agrigento. Con cerca de 15.828 habitantes. Est\u00e9ndese por unha \u00e1rea de 23 km\u00b2, tendo unha densidade poboacional de 688 hab/km\u00b2. \n\u00c9 co\u00f1ecido por ser o lugar de orixe do escritor Andrea Camilleri e o seu trasunto literario \u00e9 Vigata, onde te\u00f1en lugar as historias literarias do \"Comisario Montalbano.\""}
{"id": "536908", "revid": "19415", "url": "https://gl.wikipedia.org/wiki?curid=536908", "title": "Stadin Gimmat", "text": "O Stadin Gimmat ou HIFK Naiset \u00e9 un equipo feminino de h\u00f3ckey sobre xeo da cidade de Helsinqui (Finlandia). Foi fundado en 1982, e refundado en 2018. Actualmente compite na Naisten Liiga, a m\u00e1xima categor\u00eda do h\u00f3ckey sobre xeo feminino finland\u00e9s. Xoga os seus partidos como local no Malmin j\u00e4\u00e4halli, un pavill\u00f3n con capacidade para 500 persoas.\nOs maiores \u00e9xitos do equipo ata 2022 foron unha medalla de prata coseguida en 2022, as\u00ed como tres medallas de bronce nas tempadas 1988, 1989 e 2021.\nHistoria.\nAntecedentes.\nHIFK Naiset foi un dos equipos que participaron na tempada inaugural da m\u00e1xima competici\u00f3n feminina de h\u00f3ckey sobre xeo de Finlandia, a daquela denominada SM-sarja (renomeada Naisten Liiga en 2017). O HIFK Naiset orixinal descendeu por problemas financeiros en 1989 e non volveu po\u00f1er ning\u00fan equipo no xeo durante as d\u00e9cadas seguintes.\nCami\u00f1o ao regreso.\nEn 2015 o club capitalino retomou o traballo con nenas creando a \"Gimmat skulaa\", unha escola de h\u00f3ckey sobre xeo para nenas.\nO primeiro intento de HIFK por po\u00f1er un equipo feminino de novo no xeo foi para a tempada 2017-18, logo de que o daquela propietario do Espoo United, Jussi Salonoja, anunciara que suprimir\u00eda todas as actividades femininas do club, tanto en baloncesto como en h\u00f3ckey sobre xeo, por motivos econ\u00f3micos. A mediados de agosto de 2017 a televisi\u00f3n p\u00fablica finlandesa, Yle, apuntaba a que se ter\u00edan ofrecido as actividades do United feminino, as\u00ed como unha praza na liga, se ben inicialmente prev\u00edase que o equipo disputara os seus partidos como local en Espoo. con todo finalmente as negociaci\u00f3ns non chegaron a materializarse e o retorno de HIFK tivo que atrasarse.\nNacemento do Stadin Gimmat.\nO actual equipo foi fundado en 2018, comezando a competir dende a segunda categor\u00eda, a Naisten Mestis. Ademais do primeiro equipo, HIFK puxo no xeo catro equipos de base de distintas idades e un equipo afeccionado. \nNa s\u00faa tempada debut, a 2018\u201319, o equipo foi o gran dominador da Mestis, ga\u00f1ando os seus dez partidos (un deles na pr\u00f3rroga), e conseguindo un rexistro de 43 goles a favor por tan s\u00f3 9 en contra nun equipo no que salientaron especialmente Saara Niemi (3+15), Miressa M\u00e4kel\u00e4 (8+6) e Fanny Jalonen (7+6). Deste xeito HIFK clasificouse para a liga de clasificaci\u00f3n para na Naisten Liiga xunto con RoKi, na que as xogadoras da capital comezaron derrotando a RoKi (1-0) e Lukko (10-1) na primeira fin de semana de competici\u00f3n. Finalmente HIFK conseguiu finalizar na primeira posici\u00f3n a liga de clasificaci\u00f3n para a Naisten Liiga, conseguindo deste xeito o ascenso \u00e1 m\u00e1xima categor\u00eda do h\u00f3ckey sobre xeo feminino finland\u00e9s logo dunha gran tempada. O equipo s\u00f3 encaixou d\u00faas derrotas na ligui\u00f1a contra KJT Haukat (3-2) en Kerava e fronte a Lukko (3-2) en Rauma.\nChegada \u00e1 elite.\nNo ver\u00e1n de 2019 chegou ao club capitalino a destacada veterana Karoliina Rantam\u00e4ki, que vi\u00f1a de xogar no SKIF Nizhny Novgorod da liga rusa as doce tempadas anteriores, e que foi designada capit\u00e1 do equipo. A tempada 2019-20 comezou co torneo de apertura da liga, desta volta disputado en Kuopio. O equipo recentemente ascendido comezou con forza a nova tempada ga\u00f1ando 1-6 a Sport no seu debut, mais na segunda xornada caer\u00eda (3-6) fronte \u00e1s anfitrioas do torneo de apertura, KalPa, se ben o equipo axi\u00f1a mudou a din\u00e1mica e ga\u00f1ou os seguintes encontros para situarse na segunda posici\u00f3n da t\u00e1boa. O equipo non foi quen de manter a din\u00e1mica ga\u00f1adora e unha serie de malos resultados as afundiron ata a s\u00e9tima posici\u00f3n, mais con opci\u00f3ns de clasificarse para o grupo superior ao chegar \u00e1s d\u00faas \u00faltimas xornadas cun punto menos que Ilves, mais finalmente as derrotas ante K-Espoo e HPK apartaron a HIFK do grupo inferior, tendo que loitar con TPS, Lukko e Sport, as\u00ed como cos equipos da Mestis RoKi e APV, por unha das d\u00faas prazas para os \"play-offs\". Finalmente o equipo conseguiu clasificarse para os \"play-offs\" ao finalizar o grupo inferior na primeira posici\u00f3n con nove vitorias e tan s\u00f3 unha derrota.\nNome.\nO nome \"Stadin Gimmat\" significa literalmente \"Mulleres de Helsinqui\" ou \"Rapazas de Helsinqui\". O nome emprega a lingua falada na capital finlandesa: \"Stadi\" \u00e9 o nome de Helsinqui na fala local (o \"n\" final indica o xenitivo) e \"Gimma\" significa muller ou rapaza (engadindo o \"t\" forma o plural).\nPavill\u00f3n.\nAs Stadin Gimmat xoga os seus partidos como local no Malmin j\u00e4\u00e4halli. A pista de xeo, inaugurada o 2 de marzo de 2006, est\u00e1 situada no distrito de Malmi e ten capacidade para 500 persoas.\nO equipo ten xogado tam\u00e9n como local no Helsingin j\u00e4\u00e4halli, no distrito de T\u00f6\u00f6l\u00f6 da capital de Finlandia. Precisamente neste estadio o equipo proclamouse campi\u00f3n finland\u00e9s por primeira vez na s\u00faa historia o 21 de marzo de 2023 ante 1\u00a0311 persoas.\nPersonalidades.\nXogadoras.\nCapit\u00e1s.\nDende a s\u00faa refundaci\u00f3n en 2018 o equipo tivo d\u00faas capit\u00e1s. A primeira delas foi Saara Suomikallio, que capitaneou o equipo no seu debut na Mestis. Co ascenso \u00e1 m\u00e1xima categor\u00eda chegou a veterana xogadora internacional coa selecci\u00f3n finlandesa Karoliina Rantam\u00e4ki, que foi nomeada capit\u00e1 do equipo, posto que ostenta na tempada 2022-23.\nAdestradoras.\nDende o regreso \u00e1 competici\u00f3n do equipo feminino de HIFK, Saara Niemi (de solteira Tuominen) dirixe \u00e9 a s\u00faa adestradora. A tempada antes do debut das Stadin Gimmat Niemi dirixiu o equipo chin\u00e9s Kunlun Red Star da CWHL, co que chegou \u00e1 final."}
{"id": "536912", "revid": "89787", "url": "https://gl.wikipedia.org/wiki?curid=536912", "title": "Elena \u00d3dena", "text": "Helena \u00d3dena, nada en Donostia en 1930 e finada en Madrid o 10 de novembro de 1985, foi o nome de combate da activista e te\u00f3rica comunista vasca Benigna Benita Ganuza Mu\u00f1oz. Fundadora e secretaria xeral do Partido Comunista de Espa\u00f1a (marxista-leninista), foi tam\u00e9n impulsora e militante da Fronte Revolucionaria Antifascista e Patriota at\u00e9 o seu pasamento. Dedicou a s\u00faa vida \u00e1 loita contra a ditadura franquista e \u00e1 defensa e propagaci\u00f3n do marxismo-leninismo fronte as teses revisionistas.\nVida e militancia.\nBenigna Benita Ganuza Mu\u00f1oz, de pai vasco e nai palentina, naceu en Donostia nunha familia da burgues\u00eda media acomodada, en v\u00e9speras da proclamaci\u00f3n da Segunda Rep\u00fablica Espa\u00f1ola. Con 15 anos, recentemente instaurada a ditadura franquista, marchou estudar a Reino Unido. Dende al\u00ed organizou e dirixiu a Mocidade Comunista de Espa\u00f1a, e ingresou pouco despois no Partido Comunista de Espa\u00f1a.\nMilitancia no Partido Comunista de Espa\u00f1a (PCE).\nA finais dos anos corenta, xa como membro do Partido Comunista de Espa\u00f1a, desempe\u00f1ou postos de responsabilidade no \u00e1mbito da emigraci\u00f3n e o exilio. Na d\u00e9cada do sesenta, o partido posicionouse en defensa da reconciliaci\u00f3n nacional acordado no VI Congreso deste. Ante isto, Elena \u00d3dena, xunto a Ra\u00fal Marco e un grupo de camaradas, iniciou a loita no seo do PCE contra o que denominaban \"revisionismo carrillista\". Para iso, comezaron a redactar un xornal chamado \"La Chispa\", organizado por \u00d3dena, discrepante coa li\u00f1a do PCE.\nConstituci\u00f3n do Partido Comunista de Espa\u00f1a (marxista-leninista).\nEn decembro de 1964, constitu\u00eduse formalmente o Partido Comunista de Espa\u00f1a (marxista-leninista). A fundaci\u00f3n do PCE(m-l), consecuencia das discrepancias ideol\u00f3xicas irreconcili\u00e1beis no seo do PCE, agrupou os grupos marxistas-leninistas existentes no momento: Mundo Obrero Revolucionario (MOR), Proletario (respons\u00e1beis das publicaci\u00f3ns hom\u00f3nimas) e Oposici\u00f3n Revolucionaria Comunista (que publicaba o xornal \"La Chispa\" en Xenebra. Desde a s\u00faa creaci\u00f3n, Elena \u00d3dena formou parte da direcci\u00f3n do partido. En 1966, tras a detenci\u00f3n do secretario xeral Garc\u00eda Moya, foi elixida secretaria xeral do partido, cargo para o que ser\u00eda reelixida de maneira reiterada at\u00e9 o seu pasamento.\nDirixiu os comit\u00e9s de redacci\u00f3n do \u00f3rgano central do partido, \"Vanguardia Obrera\", e mais da revista te\u00f3rica \"Revoluci\u00f3n Espa\u00f1ola\". As\u00ed mesmo, participou de forma activa e directa na fundaci\u00f3n, a principios de 1971, da organizaci\u00f3n Frente Revolucionario Antifascista y Patriota (FRAP), xunto con Julio \u00c1lvarez del Vayo.\nHelena faleceu o 10 de novembro de 1985, v\u00edtima dunha grave enfermidade.\nEscritos pol\u00edticos.\nElena \u00d3dena escribiu varios textos de car\u00e1cter pol\u00edtico. Neles aborda temas como o liberalismo no Partido Comunista de Espa\u00f1a, o estudo do marxismo-leninismo ou a loita contra o revisionismo. Foron recompilados e publicados de maneira p\u00f3stuma baixo o t\u00edtulo de \"Escritos pol\u00edticos\" en dous volumes por Ediciones Vanguardia Obreira en 1986. Cunha introduci\u00f3n do historiador franc\u00e9s Pierre Vilar, foron presentados polo seu compa\u00f1eiro Ra\u00fal Marco."}
{"id": "536913", "revid": "4817", "url": "https://gl.wikipedia.org/wiki?curid=536913", "title": "Strela", "text": "Strela \u00e9 unha serie de constelaci\u00f3ns de sat\u00e9lites de comunicaci\u00f3ns militares na modalidade de almacenamento-retransmisi\u00f3n pertencente \u00e1 Uni\u00f3n Sovi\u00e9tica en primeiro lugar e a Rusia logo.\nCaracter\u00edsticas.\nAs constelaci\u00f3ns Strela usaban a modalidade de almacenamento-retransmisi\u00f3n, na que os sat\u00e9lites almacenan datos a bordo sobre unha estaci\u00f3n de transmisi\u00f3n para logo retransmitilos a outra noutro punto do globo. A versi\u00f3n comercial de Strela denom\u00ednase Gonets. Os primeiros sat\u00e9lites Strela foron lanzados en 1964.\nStrela-1.\nOs Strela-1 foron prototipos da primeira constelaci\u00f3n Strela. Aliment\u00e1banse mediante c\u00e9lulas solares (salvo os Strela 23 e 29, alimentados mediante fontes nucleares de tipo RTG) e ti\u00f1an unha masa de 70 kg. Lanz\u00e1ronse 29, todos a bordo de foguetes Kosmos 1 e Kosmos 63S1 en conxuntos de entre 3 e 5, entre 1964 e 1965, con tres deles non chegando a \u00f3rbita.\nStrela-1M.\nOs Strela-1M foron os sucesores de Strela-1. Eran postos en \u00f3rbitas de 1500 km de altura en grupos de oito por cada lanzamento. Ti\u00f1an unha masa de 70 kg e per\u00edodos de vida estimados de 6 meses, polo que deb\u00edan ser reemprezados con frecuencia. Lanz\u00e1ronse 368 entre 1970 e 1992, todos mediante foguetes Kosmos-3M, e foron substitu\u00eddos polos Strela-3. Os Strela-1M eran complementados cos Strela-2M en \u00f3rbitas m\u00e1is baixas para comunicaci\u00f3ns secretas.\nStrela-2.\nOs Strela-2 foron prototipos para a segunda xeraci\u00f3n de sat\u00e9lites Strela. Eran sat\u00e9lites m\u00e1is grandes, de 764 kg. Lanz\u00e1ronse cinco, a\u00ednda que dous non chegaron a \u00f3rbita, mediante foguetes Kosmos-1 e Kosmos-3.\nStrela-2M.\nOs Strela-2M foron os sat\u00e9lites de produci\u00f3n da segunda constelaci\u00f3n Strela. Ti\u00f1an unha masa de cerca de 800 kg, aliment\u00e1banse mediante c\u00e9lulas solares e foron postos en \u00f3rbitas de 800 km de altura. Lanz\u00e1ronse 52 entre 1982 e 1994, todos mediante foguetes Kosmos-3M, con tres fallos. Foron substitu\u00eddos polos Strela-3. O Strela-2M n\u00famero 51 colisiouno o 11 de febreiro de 2009 cun sat\u00e9lite Iridium, resultando ambos destru\u00eddos.\nStrela-3.\nOs Strela-3 foron os sat\u00e9lites de segunda xeraci\u00f3n das constelaci\u00f3ns Strela. Ti\u00f1an unha masa de 225 kg, aliment\u00e1banse mediante c\u00e9lulas solares e foron postos en \u00f3rbitas de 1400 km de altura. Lanz\u00e1ronse 143 entre 1985 e 2012, con quince fallos, usando lanzadores Tsiklon-3, Kosmos-3M e Rokot KM. Ti\u00f1an forma cil\u00edndrica cunha altura de 1,5 m e un di\u00e1metro de 1,0 m. Usaban un mastro despregable para estabilizarse mediante gradente gravitatorio e pod\u00edan almacer 12 Mb de datos a bordo, sendo capaces de transmitir a velocidades de 2,4 kbit/s. Foron sucedidos polos Strela-3M.\nStrela-3M.\nOs Strela-3M, tam\u00e9n co\u00f1ecidos como Rodnik-S, son unha mellora dos Strela-3, coa mesma masa pero maior capacidade. Lanz\u00e1ronse 18 entre 2005 e 2018, con tres fallos, usando lanzadores Kosmos-3M e Rokot KM."}
{"id": "536915", "revid": "12452", "url": "https://gl.wikipedia.org/wiki?curid=536915", "title": "Benigna Benita Ganuza Mu\u00f1oz", "text": ""}
{"id": "536917", "revid": "865", "url": "https://gl.wikipedia.org/wiki?curid=536917", "title": "Thing", "text": ""}
{"id": "536919", "revid": "25871", "url": "https://gl.wikipedia.org/wiki?curid=536919", "title": "Mauro Garc\u00eda", "text": "Mauro Garc\u00eda Juncal, nado en Moa\u00f1a o 21 de maio de 1971, \u00e9 un exfutbolista galego, que xogaba en diferentes posici\u00f3ns na banda dereita.\nDestacou principalmente no Pontevedra, no que xogou nove tempadas, e no Compostela, onde militou cinco anos, tres deles na Primeira Divisi\u00f3n. Disputou 470 partidos oficiais entre os dous equipos e xogou tam\u00e9n co Rayo Vallecano en Primeira e na Copa da UEFA.\nTraxectoria.\nFormouse na canteira do Alondras, subindo ao primeiro equipo de Terceira Divisi\u00f3n na tempada 1987/88. Na seguinte campa\u00f1a foi fichado polo Pontevedra, que militaba na Segunda Divisi\u00f3n B. Xogou seis tempadas na banda dereita do club pontevedr\u00e9s, principalmente en funci\u00f3ns ofensivas, disputando m\u00e1is de 200 partidos e marcando 23 goles.\nA s\u00faa fichaxe en 1995 polo Compostela provocou un enfrontamento entre os presidente dos dous clubs, Ram\u00f3n Crespo e Jos\u00e9 Mar\u00eda Caneda, polo xeito no que esta se levou a cabo. Debutou co equipo santiagu\u00e9s na primeira xornada da tempada 1995/96 da Primeira Divisi\u00f3n, no derbi contra o Celta de Vigo en Bala\u00eddos, onde entrou na segunda parte para substitu\u00edr a I\u00f1aki Era\u00f1a. Na primeira parte da tempada, a pesar de xogar case todos os partidos, f\u00edxoo habitualmente sa\u00edndo dende o banco. Isto cambiou a partir de decembro, cando se fixo coa titularidade, coloc\u00e1ndoo Fernando V\u00e1zquez en labores defensivos, no lateral dereito. Marcou o seu primeiro gol na m\u00e1xima categor\u00eda nunha vitoria por 2-1 contra o Athletic Club en San L\u00e1zaro.\nFoi unha das pezas m\u00e1is habituais da defensa compostelanista durante os seguintes anos, xunto a Bellido, Villena e Nacho, e militou no club ata o ano 2000, sumando 190 partidos en cinco tempadas (tres en Primeira e d\u00faas en Segunda). A continuaci\u00f3n fichou polo Rayo Vallecano de Juande Ramos, na Primeira Divisi\u00f3n. Militou tres tempadas no club madrile\u00f1o, co que xogou a Copa da UEFA, perdendo a categor\u00eda na \u00faltima delas.\nNo ano 2003 regresou ao Pontevedra, adestrado por Jos\u00e9 Aurelio Gay. Titular indiscutible, na s\u00faa primeira tempada contribu\u00edu ao primeiro ascenso do club \u00e1 Segunda Divisi\u00f3n en case 30 anos. Xogou no club granate ata a s\u00faa retirada en 2006, alcanzando os 280 partidos oficiais co club. "}
{"id": "536920", "revid": "15490", "url": "https://gl.wikipedia.org/wiki?curid=536920", "title": "Julio \u00c1lvarez del Vayo y Olloqui", "text": ""}
{"id": "536921", "revid": "1888", "url": "https://gl.wikipedia.org/wiki?curid=536921", "title": "Afonso Zulueta de Haz", "text": ""}
{"id": "536922", "revid": "5132", "url": "https://gl.wikipedia.org/wiki?curid=536922", "title": "Covir\u00e1n Granada", "text": ""}
{"id": "536923", "revid": "98629", "url": "https://gl.wikipedia.org/wiki?curid=536923", "title": "Jordi Pardo", "text": "Jordi Pardo L\u00e1zaro, nado o 4 de maio de 1968 en Santa Coloma de Gramenet, Catalu\u00f1a, \u00e9 un ex-xogador profesional de baloncesto espa\u00f1ol. Internacional coa selecci\u00f3n espa\u00f1ola en tres ocasi\u00f3ns, xogaba na pocisi\u00f3n de escolta cunha altura de 1,94 m."}
{"id": "536924", "revid": "5132", "url": "https://gl.wikipedia.org/wiki?curid=536924", "title": "Liga ACB 1994-95", "text": "A temporada 1994\u201395 da Liga ACB, celebrada entre o 11 de setembro de 1994 e o 21 de maio de 1995, foi a duod\u00e9cima temporada da m\u00e1xima categor\u00eda do baloncesto espa\u00f1ol desde a creaci\u00f3n da Asociaci\u00f3n de Clubs de Baloncesto (ACB) para substitu\u00edr \u00e1 antiga Primeira Divisi\u00f3n. O campi\u00f3n desta edici\u00f3n foi o FC Barcelona Banca Catalana.\nNesta edici\u00f3n mant\u00edvose o n\u00famero de equipos da edici\u00f3n anterior, 20. Na temporada anterior descenderan o F\u00f3rum Valladolid e o Argal Huesca, mais debido \u00e1 eliminaci\u00f3n dunha praza de descenso e \u00e1 desparici\u00f3n do OAR Ferrol, ambos equipos conservaron a categor\u00eda, sendo o \u00fanico equipo ascendido o debutante Baloncesto Salamanca. O que mudou foi o sistema de competici\u00f3n, xa que os playoffs polo t\u00edtulo en lugar de disputalos os 16 primeiros clasificados como en campa\u00f1as anteriores, disput\u00e1rono os oito primeiros. Por outra banda, os catro \u00faltimos equipos xogaron pola permanencia.\nPlayoffs.\nPlayoff pola permanencia.\nPamesa Valencia e Breog\u00e1n descenden \u00e1 Liga EBA."}
{"id": "536926", "revid": "5132", "url": "https://gl.wikipedia.org/wiki?curid=536926", "title": "Liga ACB 1994\u201395", "text": ""}
{"id": "536927", "revid": "88215", "url": "https://gl.wikipedia.org/wiki?curid=536927", "title": "Mauro Garc\u00eda Juncal", "text": ""}
{"id": "536928", "revid": "23204", "url": "https://gl.wikipedia.org/wiki?curid=536928", "title": "Jean Berko Gleason", "text": "Jean Berko Gleason, nada en Cleveland, Ohio, en 1931 \u00e9 unha psicoling\u00fcista e profesora em\u00e9rita do Departamento de Ciencias Psicol\u00f3xicas e do Cerebro da Universidade de Boston.\nTraxectoria.\nFixo contribuci\u00f3ns fundamentais para a comprensi\u00f3n da adquisici\u00f3n da linguaxe na infancia, a afasia, as diferenzas de x\u00e9nero no desenvolvemento da linguaxe e as interacci\u00f3ns pais-fillos.\nGleason creou o Wug Test, en que se mostra a un neno imaxes con nomes sen sentido e despois p\u00eddeselle que complete declaraci\u00f3ns sobre eles. Utilizouno para demostrar que ata os nenos pequenos pos\u00faen co\u00f1ecementos impl\u00edcitos de morfolox\u00eda ling\u00fc\u00edstica. Menn e Ratner escribiron que \"quizais ningunha outra innovaci\u00f3n que a invenci\u00f3n do magnet\u00f3fono tivese un efecto tan indeleble no campo da investigaci\u00f3n infantil da linguaxe\", o \"wug\" (unha das criaturas imaxinarias que Gleason debuxou na creaci\u00f3n do test) sendo \"tan b\u00e1sico para o que [os psicoling\u00fcistas] saben que cada vez aparece m\u00e1is na literatura popular sen atribuci\u00f3n \u00e1s s\u00faas orixes\"."}
{"id": "536933", "revid": "72012", "url": "https://gl.wikipedia.org/wiki?curid=536933", "title": "Bahiano", "text": "Fernando Javier Luis Hortal, m\u00e1is co\u00f1ecido como Bahiano, nado en Buenos Aires o 26 de decembro de 1962, \u00e9 un cantante, compositor e condutor de radio e televisi\u00f3n arxentino co\u00f1ecido por ser l\u00edder, cantante, letrista e compositor da banda de reggae e rock Los Pericos."}
{"id": "536934", "revid": "72012", "url": "https://gl.wikipedia.org/wiki?curid=536934", "title": "Los Pericos", "text": "Los Pericos \u00e9 unha banda de reggae e ska arxentina fundada en 1986. Foron nomeados embaixadores do reggae por Xamaica."}
{"id": "536935", "revid": "119998", "url": "https://gl.wikipedia.org/wiki?curid=536935", "title": "Redonditos de Ricota", "text": ""}
{"id": "536936", "revid": "119998", "url": "https://gl.wikipedia.org/wiki?curid=536936", "title": "Los Redonditos de Ricota", "text": ""}
{"id": "536937", "revid": "89787", "url": "https://gl.wikipedia.org/wiki?curid=536937", "title": "Froyla Tzalam", "text": "Froyla Tzalam, nada en San Antonio, Distrito de Toledo, \u00e9 unha antrop\u00f3loga e l\u00edder comunitaria belizense, da etnia mop\u00e1n, gobernadora xeral de Belize dende o 27 de maio de 2021.\nTraxectoria.\nNaceu en San Antonio, Toledo. Estudou antropolox\u00eda na Universidade Trinity de Texas e realizou un mestrado en desenvolvemento rural na Universidade de Sussex. Foi directora executiva do Sarstoon Temash Institute for Indigenous Management (SATIIM). Tzalam foi preseleccionada para un nomeamento ao Senado de Belize en xaneiro de 2017, pero rexeitou o nomeamento para centrarse no seu traballo no SATIIM.\nO 22 de abril de 2021 o primeiro ministro de Belize, Johnny Brice\u00f1o, nomeouna Gobernadora Xeral de Belize trala retirada de Colville Young. \u00c9 a terceira gobernadora xeral e a segunda muller designada para o posto, as\u00ed como a primeira gobernadora xeral ind\u00edxena americana da Commonwealth."}
{"id": "536946", "revid": "72012", "url": "https://gl.wikipedia.org/wiki?curid=536946", "title": "Fernando Hortal", "text": ""}
{"id": "536947", "revid": "72012", "url": "https://gl.wikipedia.org/wiki?curid=536947", "title": "Fernando Luis Hortal", "text": ""}
{"id": "536948", "revid": "72012", "url": "https://gl.wikipedia.org/wiki?curid=536948", "title": "Fernando Javier Luis Hortal", "text": ""}
{"id": "536949", "revid": "72012", "url": "https://gl.wikipedia.org/wiki?curid=536949", "title": "Los Redondos", "text": ""}
{"id": "536951", "revid": "72012", "url": "https://gl.wikipedia.org/wiki?curid=536951", "title": "Manray", "text": ""}
{"id": "536952", "revid": "72012", "url": "https://gl.wikipedia.org/wiki?curid=536952", "title": "Man Ray (grupo)", "text": ""}
{"id": "536953", "revid": "72012", "url": "https://gl.wikipedia.org/wiki?curid=536953", "title": "Man Ray (d\u00fao)", "text": ""}
{"id": "536954", "revid": "72012", "url": "https://gl.wikipedia.org/wiki?curid=536954", "title": "Man Ray (dueto)", "text": ""}
{"id": "536955", "revid": "89787", "url": "https://gl.wikipedia.org/wiki?curid=536955", "title": "August Loehr", "text": "August Oktavian Ritter von Loehr, m\u00e1is co\u00f1ecido como August Loehr, nado en Viena o 31 de marzo de 1882 e finado na mesma cidade o 11 de xullo de 1965, foi un numism\u00e1tico austr\u00edaco especialista na historia da moeda e do di\u00f1eiro, que dirixiu o Gabinete Numism\u00e1tico de Viena.\nTraxectoria.\nAugust Loehr naceu en Viena o 31 de marzo de 1882, fillo do numism\u00e1tico e enxe\u00f1eiro ferroviario August Loehr (1847-1917) e de Josefa Maria Fail (1854-1937).\nLogo de cursar o ensino secundario na escola p\u00fablica beneditina \"Stiftsgymnasium Seitenstetten\" en Seitenstetten, na Baixa Saxonia, en 1900 iniciou os seus estudos universitarios de Historia, Xeograf\u00eda e Historia da Arte nas Universidades de Viena, Heidelberg e Grenoble. Posteriormente, entre 1903 e 1905 desenvolveu un traballo de investigaci\u00f3n no Instituto de Investigaci\u00f3n Hist\u00f3rica de Austria, da Universidade de Viena, e ese \u00faltimo ano acadou o grao de doutor logo da presentaci\u00f3n dunha tese sobre o comercio medieval no Danubio titulada \"Die Schiffahrt im Donaugebiet bis zum Ende des 14. Jahrhunderts\", baixo a direcci\u00f3n de Oswald Redlich (1858-1944). No curso 1905-1906 desprazouse ao Instituto Austr\u00edaco en Roma e en 1911 completou os seus estudos en Dereito e Econom\u00eda na Universidade de Viena.\nEn 1906 comezou a traballar no Gabinete Numism\u00e1tico de Viena, do cal foi nomeado director en 1913. Nesta instituci\u00f3n achegou unha nova perspectiva ao estudo da moeda, afast\u00e1ndose do tradicional descritivismo e proporcionando un enfoque m\u00e1is integrador coa historia cultural e econ\u00f3mica. Durante este per\u00edodo realizou diversas viaxes por Europa para co\u00f1ecer os gabinetes numism\u00e1ticos m\u00e1is importantes do continente e incorporar melloras na organizaci\u00f3n do gabinete vien\u00e9s. Desde ese posto, Loehr xogou un importante papel como asesor cient\u00edfico na reclamaci\u00f3n ante os tribunais internacionais, por parte do Estado Austr\u00edaco, do patrimonio art\u00edstico proveniente da Casa de Habsburgo-Lorena logo da s\u00faa deposici\u00f3n en 1918, pola derrota na primeira guerra mundial.\nEn 1938 o \"Anschluss\" fixo que Loehr fose destitu\u00eddo do seu cargo no Gabinete, o que o obrigou a retirarse o d\u00eda 31 de xullo. A partir deste suceso dedicouse pola s\u00faa conta \u00e1 investigaci\u00f3n numism\u00e1tica non s\u00f3 en Viena, sen\u00f3n tam\u00e9n en Londres, Frankfurt, Colonia e Berl\u00edn, a\u00ednda que con escaseza de medios. Mais en 1943 foi reincorporado como contratado laboral e o 16 de abril de 1945 foi restitu\u00eddo como director do gabinete e, simultaneamente, como director do Museo de Historia da Arte (\"Kunsthistorischen Museum\"), no que se encadra o gabinete, postos que desenvolveu ata 1948 e 1949, respectivamente. En 1949 foi nomeado tam\u00e9n Director Xeral das Colecci\u00f3ns de Historia Cultural do Goberno Federal de Viena, ata a s\u00faa xubilaci\u00f3n o 31 de decembro dese mesmo ano.\nParalelamente \u00e1 s\u00faa dedicaci\u00f3n ao Gabinete Numism\u00e1tico de Viena e ao Museo de Historia da Arte, August Loehr foi nomeado en 1929 profesor honorario da c\u00e1tedra de Numism\u00e1tica e Historia Monetaria, que se acababa de crear na Facultade de Filosof\u00eda da Universidade de Viena. Tam\u00e9n foi elixido en 1933 membro correspondente en Alema\u00f1a da Academia Austr\u00edaca de Ciencias. Por\u00e9n, en 1939 viuse obrigado a dimitir tanto deste posto como da s\u00faa c\u00e1tedra universitaria, por cuesti\u00f3ns raciais a ra\u00edz do \"Anschluss\". Posteriormente, en 1945 reingresou en ambas as instituci\u00f3ns con restituci\u00f3n dos seus cargos. Como profesor universitario retirouse en 1957, ao facer os 75 anos.\nLoehr xogou un papel decisivo na creaci\u00f3n do Museo de Cultura Austr\u00edaca en Hofburg. Tam\u00e9n foi asesor de numism\u00e1tica, museolox\u00eda e monumentos econ\u00f3mico-hist\u00f3ricos no Departamento para a Protecci\u00f3n de Edificios e Monumentos Hist\u00f3ricos. En 1949 foi un dos fundadores da Federaci\u00f3n de Sociedades de Historia de Austria, da que foi elixido presidente honorario en 1961.\nEntre outras entidades acad\u00e9micas e asociativas, Loehr foi membro da Sociedade Numism\u00e1tica Austr\u00edaca desde 1907 e presidente da Comisi\u00f3n Internacional de Numism\u00e1tica desde 1950.\nAugust Loehr morreu no Palacio de Sch\u00f6nbrunn en Viena, o 11 de xullo de 1965. Foi soterrado no cemiterio evanx\u00e9lico Matzleinsdorfer.\nPublicaci\u00f3ns.\nAugust Loehr \u00e9 autor de m\u00e1is dun cento de artigos en diversas revistas hist\u00f3ricas e numism\u00e1ticas da s\u00faa \u00e9poca. Esta \u00e9 unha escolma dos traballos monogr\u00e1ficos m\u00e1is representativos publicados por Loehr ao longo da s\u00faa carreira, alg\u00fans deles como separata, logo da publicaci\u00f3n como artigo dunha revista."}
{"id": "536956", "revid": "65337", "url": "https://gl.wikipedia.org/wiki?curid=536956", "title": "A. Loehr", "text": ""}
{"id": "536957", "revid": "65337", "url": "https://gl.wikipedia.org/wiki?curid=536957", "title": "A. von Loehr", "text": ""}
{"id": "536958", "revid": "65337", "url": "https://gl.wikipedia.org/wiki?curid=536958", "title": "August von Loehr", "text": ""}
{"id": "536959", "revid": "89787", "url": "https://gl.wikipedia.org/wiki?curid=536959", "title": "Eduard Holzmair", "text": "Eduard Holzmair, nado en Viena o 4 de outubro de 1902 e finado na mesma cidade o 23 de decembro de 1971, foi un numism\u00e1tico e historiador econ\u00f3mico austr\u00edaco, director do Gabinete Numism\u00e1tico de Viena.\nTraxectoria.\nEduard Holzmair naceu en Viena o 4 de outubro de 1902 e al\u00ed cursou a s\u00faa educaci\u00f3n primaria e secundaria.\nLogo dun breve per\u00edodo traballando no Banco Anglo-Austr\u00edaco (\"Anglo-\u00d6sterreichischer Bank\"), Holzmair iniciou en 1926 os seus estudos superiores de Lingua e Literatura Alem\u00e1s, Historia, Ciencias Hist\u00f3ricas Auxiliares e Arte na Universidade de Viena. Entre 1929 e 1931 ingresou no Instituto de Investigaci\u00f3n Hist\u00f3rica de Austria, da mesma universidade, e durante ese curso preparou a s\u00faa tese titulada \"Eckehart und Tauler. Ein Vergleich\" (\"Eckehart e Tauler. Unha comparaci\u00f3n\", coa que acadou o doutoramento en 1931.\nA carreira profesional de Hiolzmair estivo moi vinculada ao Gabinete Numism\u00e1tico de Viena, no que traballou desde 1929 como voluntario e desde 1931 como conservador axudante. Finalmente, en 1949 sucedeu a August Loehr na direcci\u00f3n do Gabinete, posto que desempe\u00f1ou ata a s\u00faa xubilaci\u00f3n en 1967. Ese \u00faltimo ano asumiu tam\u00e9n, efemeramente, o cargo de director do Museo de Historia da Arte de Viena (\"Kunsthistorisches Museum\"), que alberga o gabinete numism\u00e1tico.\nParalelamente \u00e1 s\u00faa actividade no Gabinete Numism\u00e1tico de Viena, Holzmair foi desde 1949 profesor a t\u00edtulo particular e a partir de 1959 profesor asociado de Numism\u00e1tica e Historia do Di\u00f1eiro na Universidade de Viena.\nEntre outras entidades asociativas, Holzmar pertenceu \u00e1 xunta directiva da Sociedade Numism\u00e1tica Austr\u00edaca, en condici\u00f3n de vicepresidente, entre 1950 e 1968.\nEduard Holzmair finou en Viena o 23 de decembro de 1971 e foi soterrado no cemiterio de Dornbacher.\nPublicaci\u00f3ns.\nEsta \u00e9 unha escolma dos traballos monogr\u00e1ficos m\u00e1is representativos dos publicados por Eduard Holzmair ao longo da s\u00faa carreira:\nV\u00e9xase tam\u00e9n.\nBibliograf\u00eda.\n "}
{"id": "536960", "revid": "65337", "url": "https://gl.wikipedia.org/wiki?curid=536960", "title": "E. Holzmair", "text": ""}
{"id": "536961", "revid": "65337", "url": "https://gl.wikipedia.org/wiki?curid=536961", "title": "Holzmair, E.", "text": ""}
{"id": "536962", "revid": "65337", "url": "https://gl.wikipedia.org/wiki?curid=536962", "title": "Holzmair, Eduard", "text": ""}
{"id": "536964", "revid": "15490", "url": "https://gl.wikipedia.org/wiki?curid=536964", "title": "Helena \u00d3dena", "text": ""}
{"id": "536965", "revid": "5132", "url": "https://gl.wikipedia.org/wiki?curid=536965", "title": "Francesc Roca", "text": ""}
{"id": "536969", "revid": "5863", "url": "https://gl.wikipedia.org/wiki?curid=536969", "title": "Bieito Romero Copo", "text": ""}
{"id": "536970", "revid": "5863", "url": "https://gl.wikipedia.org/wiki?curid=536970", "title": "Jos\u00e9 Benito Romero Copo", "text": ""}
{"id": "536971", "revid": "5863", "url": "https://gl.wikipedia.org/wiki?curid=536971", "title": "Benito Romero Copo", "text": ""}
{"id": "536974", "revid": "120622", "url": "https://gl.wikipedia.org/wiki?curid=536974", "title": "Diiriye Guure", "text": "Diiriye Guure, nado o 1860 e finado o 1920, foi Rei de Darawiish a partir do coroado a 1895, at\u00e9 a s\u00faa morte. Foille concedido o t\u00edtulo de rei de Dhulbahante polo Parlamento Haroun en 1896, tendo obtido anteriormente o t\u00edtulo de garad (Lord) de Nugaal."}
{"id": "536975", "revid": "98629", "url": "https://gl.wikipedia.org/wiki?curid=536975", "title": "Francisco Otero Besteiro", "text": "Francisco Otero Besteiro, nado no Corgo o 3 de marzo de 1933 e finado en Madrid o 21 de maio de 1994, foi un escultor, debuxante e dese\u00f1ador galego.\nTraxectoria.\nRealizou estudos de arte en Galicia e m\u00e1is tarde trasladouse a Madrid, onde ingresou en 1947 na Escola Superior de Belas Artes de San Fernando. Celebrou a s\u00faa primeira exposici\u00f3n no Museo de Arte Moderna de Madrid.\nEn 1960, obtivo unha bolsa da Fundaci\u00f3n Juan March para estudar en Roma. Posteriormente afianzou os seus co\u00f1ecementos na \u00c9cole des Beaux-Arts para volver a Madrid, onde fixou a s\u00faa residencia. A mediados da d\u00e9cada de 1980 dedicouse a crear unha colecci\u00f3n de xoias-escultura que se expuxo en 1989 no mercado Puerta de Toledo de Madrid e que supuxo a s\u00faa derradeira exposici\u00f3n.\nFaleceu aos 61 anos de idade por mor dunha doenza card\u00edaca. Os seus restos foron trasladados ao Corgo para seren enterrados nunha tumba-mosca que constru\u00edra en 1976.\nObra.\nFoi unha personaxe peculiar apaixonada da filosof\u00eda e grande admirador das persoas dedicadas \u00e1 investigaci\u00f3n cient\u00edfica e en especial \u00e1 medicina. Home de gran sensibilidade art\u00edstica, procurando sempre novas formas de expresi\u00f3n, conseguiu reunir unha obra persoal, diversa e sorprendente, mesmo realizando inventos para soluci\u00f3ns coti\u00e1s.\nRealizou esculturas monumentais de animais feitas principalmente en bronce, granito e m\u00e1rmore, cer\u00e1micas, xoias en ouro e prata, acuarelas e debuxos.\nA s\u00faa obra est\u00e1 presente no Museo de Arte Moderna de Madrid e no Museo Carlos Maside e foi reco\u00f1ecido por grandes escritores e cr\u00edticos da \u00e9poca, como Francisco Umbral e Camilo Jos\u00e9 Cela, que opinaba que \"as formas de Otero Besteiro est\u00e1n por riba da an\u00e9cdota e da representaci\u00f3n, e a un lado da materia e das tendencias\". Foi distinguido coa medalla da Bienal de Alexandr\u00eda."}
{"id": "536976", "revid": "47401", "url": "https://gl.wikipedia.org/wiki?curid=536976", "title": "Otero Besteiro", "text": ""}
{"id": "536978", "revid": "5132", "url": "https://gl.wikipedia.org/wiki?curid=536978", "title": "Tony Martin (ciclista)", "text": ""}
{"id": "536980", "revid": "89787", "url": "https://gl.wikipedia.org/wiki?curid=536980", "title": "Misi\u00f3n diplom\u00e1tica", "text": "Unha misi\u00f3n diplom\u00e1tica ou misi\u00f3n no estranxeiro \u00e9 un grupo de persoas dun estado ou dunha organizaci\u00f3n presente noutro estado para representar oficialmente o estado ou organizaci\u00f3n de env\u00edo no estado receptor. Na pr\u00e1ctica, a expresi\u00f3n \"misi\u00f3n diplom\u00e1tica\" normalmente denota a misi\u00f3n residente, \u00e9 dicir, a embaixada, que \u00e9 a oficina principal dos representantes diplom\u00e1ticos dun pa\u00eds noutro pa\u00eds. A\u00ednda que non \u00e9 necesario, adoitan estar na capital do estado receptor.\nOs consulados, por outra banda, son misi\u00f3ns diplom\u00e1ticas m\u00e1is pequenas que normalmente est\u00e1n situadas nas principais cidades do estado receptor (pero poden situarse na capital, normalmente cando o pa\u00eds emisor non ten embaixada al\u00ed). Ademais de ser unha misi\u00f3n diplom\u00e1tica no pa\u00eds en que se atopa, tam\u00e9n pode ser unha misi\u00f3n permanente non residente nun ou m\u00e1is outros pa\u00edses. Polo tanto hai embaixadas residentes e non residentes.\nHistoria.\nAs misi\u00f3ns diplom\u00e1ticas existen desde que existen estados. As cidades-estado gregas cambiaban oradores entre elas e Roma enviaba legados. En todos estes casos, as misi\u00f3ns eran puntuais, destinadas a cumprir unha misi\u00f3n espec\u00edfica como os casos de negociaci\u00f3ns pol\u00edticas ou comerciais. Este sistema durou s\u00e9culos e os monarcas europeos enviaban embaixadores para negociaren un territorio ou a paz ou para organizaren relaci\u00f3ns econ\u00f3micas.\nO modelo actual de redes de misi\u00f3ns diplom\u00e1ticas permanentes tivo a s\u00faa orixe no Imperio Bizantino. Posteriormente, no s\u00e9culo XV, os diferentes estados italianos estabeleceron misi\u00f3ns diplom\u00e1ticas permanentes xunto as grandes potencias.\nEn 1815, o Congreso de Viena uniformizou internacionalmente a clasificaci\u00f3n e o protocolo seguido polas misi\u00f3ns diplom\u00e1ticas.\nDebido ao aumento acentuado do n\u00famero dos estados soberanos despois da segunda guerra mundial e \u00e1s novas doutrinas das Naci\u00f3ns Unidas, foi necesaria a reforma das regras das relaci\u00f3ns diplom\u00e1ticas de modo que se adaptasen ao conxunto dos novos pa\u00edses.\nTerminolox\u00eda.\nUn pa\u00eds pode ter varios tipos diferentes de misi\u00f3ns diplom\u00e1ticas noutro pa\u00eds:\nO xefe dunha embaixada \u00e9 co\u00f1ecido como embaixador ou alto comisionado. O termo embaixada \u00fasase tam\u00e9n para a secci\u00f3n dun edificio en que se realiza o traballo da misi\u00f3n diplom\u00e1tica, mais en rigor \u00e9 a propia delegaci\u00f3n diplom\u00e1tica, mentres que o espazo de oficinas e o traballo diplom\u00e1tico realizado se chama chancelar\u00eda. Polo tanto, tecnicamente a embaixada traballa na chanceler\u00eda.\nOs membros dunha misi\u00f3n diplom\u00e1tica poden residir dentro ou f\u00f3ra do edificio que ten a chanceler\u00eda da misi\u00f3n, e as s\u00faas residencias privadas gozan dos mesmos dereitos que as instalaci\u00f3ns da misi\u00f3n en canto \u00e1 inviolabilidade e protecci\u00f3n.\nTodas as misi\u00f3ns nas Naci\u00f3ns Unidas co\u00f1\u00e9cense simplemente como misi\u00f3ns permanentes, mentres que as misi\u00f3ns dos estados membros da UE na Uni\u00f3n Europea se co\u00f1ecen como representaci\u00f3ns permanentes, e o xefe da misi\u00f3n \u00e9 normalmente representante permanente e embaixador. As misi\u00f3ns da Uni\u00f3n Europea no exterior co\u00f1\u00e9cense como delegaci\u00f3ns da UE. Alg\u00fans pa\u00edses te\u00f1en unha nomenclatura m\u00e1is particular para as s\u00faas misi\u00f3ns e persoal: unha misi\u00f3n do Vaticano est\u00e1 encabezada por un nuncio (procedente da palabra latina para \"enviado\") e, en consecuencia, co\u00f1\u00e9cese como nunciatura apost\u00f3lica. Baixo o goberno de Muamar al-Qadafi, as misi\u00f3ns de Libia empregaron o nome de oficina popular, encabezada por un secretario.\nAs misi\u00f3ns entre os pa\u00edses da Commonwealth co\u00f1\u00e9cense como altas comisi\u00f3ns e os seus xefes son altos comisarios. En xeral, os embaixadores e os altos comisarios son considerados como equivalentes en status e funci\u00f3ns, e tanto as embaixadas como as altas comisi\u00f3ns son misi\u00f3ns diplom\u00e1ticas.\nNo pasado, unha misi\u00f3n diplom\u00e1tica encabezada por un funcionario de rango inferior (un enviado ou un ministro residente) co\u00f1ec\u00edase como legaci\u00f3n. Dado que as filas de enviado e ministro residente est\u00e1n efectivamente obsoletas, a designaci\u00f3n de legaci\u00f3n xa non se usa na actualidade.\nUn consulado \u00e9 similar a unha oficina diplom\u00e1tica, mais c\u00e9ntrase en tratar con persoas e empresas individuais, tal e como define o Convenio de Viena sobre relaci\u00f3ns consulares. Un consulado ou consulado xeral \u00e9 xeralmente un representante da embaixada en lugares f\u00f3ra da capital. Por exemplo, as Filipinas te\u00f1en a s\u00faa embaixada Washington, D.C., mais tam\u00e9n mant\u00e9n sete consulados xerais e catro consulados noutros lugares dos Estados Unidos. O responsable dun consulado ou consulado xeral co\u00f1\u00e9cese respectivamente como c\u00f3nsul ou c\u00f3nsul xeral. Tam\u00e9n se poden prestar servizos similares na embaixada (para atender \u00e1 rexi\u00f3n da capital) no que normalmente se chama secci\u00f3n consular.\nEn casos de disputa, \u00e9 com\u00fan que un pa\u00eds chame o seu xefe de misi\u00f3n como sinal do seu malestar. Isto \u00e9 menos dr\u00e1stico que cortar completamente as relaci\u00f3ns diplom\u00e1ticas e a misi\u00f3n seguir\u00e1 funcionando de xeito m\u00e1is ou menos normal, mais dirixida por un encargado de negocios (normalmente o subxefe de misi\u00f3n) que pode ter poderes limitados. Un encargado de negocios \"ad interim\" tam\u00e9n encabeza a misi\u00f3n durante o per\u00edodo intermedio entre o final do mandato dun xefe de misi\u00f3n e o comezo doutro. \nExtraterritorialidade.\nContrariamente \u00e1 crenza popular, as misi\u00f3ns diplom\u00e1ticas non gozan de status extraterritorial e xeralmente non son territorio soberano do estado representado. Pola contra, as instalaci\u00f3ns das misi\u00f3ns diplom\u00e1ticas seguen baixo a xurisdici\u00f3n do estado anfitri\u00f3n, mentres que a Convenci\u00f3n de Viena sobre relaci\u00f3ns diplom\u00e1ticas concede privilexios especiais (como a inmunidade \u00e1 maior\u00eda das leis locais). Os propios diplom\u00e1ticos a\u00ednda conservan a inmunidade diplom\u00e1tica completa e (como adherentes \u00e1 Convenci\u00f3n de Viena) as autoridades do pa\u00eds anfitri\u00f3n non poden entrar nas instalaci\u00f3ns da misi\u00f3n sen o permiso do pa\u00eds representado, nin sequera para sufocar un incendio. As regras internacionais designan un ataque contra unha embaixada como un ataque contra o pa\u00eds que representa. O termo \"extraterritorialidade\" apl\u00edcase a mi\u00fado \u00e1s misi\u00f3ns diplom\u00e1ticas, pero normalmente s\u00f3 neste sentido m\u00e1is amplo.\nComo as autoridades do pa\u00eds anfitri\u00f3n non poden entrar na embaixada do pa\u00eds representante sen permiso, as embaixadas son \u00e1s veces empregadas por refuxiados que escapan do pa\u00eds anfitri\u00f3n ou dun terceiro pa\u00eds. Por exemplo, os cidad\u00e1ns de Corea do Norte, que ser\u00edan arrestados e deportados da China ao seren descubertos, buscaron acubillo en varias embaixadas de terceiros pa\u00edses na China. Unha vez dentro da embaixada, p\u00f3dense empregar canles diplom\u00e1ticos para resolver o problema e enviar os refuxiados a outro pa\u00eds.\nEntre as violaci\u00f3ns notables da extraterritorialidade das embaixadas incl\u00faense as repetidas invasi\u00f3ns da embaixada brit\u00e1nica en Pequ\u00edn (1967), a crise dos ref\u00e9ns na embaixada estadounidense en Teher\u00e1n (1979-1981) e a crise dos ref\u00e9ns da embaixada xaponesa na residencia do embaixador en Lima (1996-1997).\nFunci\u00f3n.\nO Convenio de Viena establece:\nAs misi\u00f3ns diplom\u00e1ticas entre membros da Commonwealth de Naci\u00f3ns non se chaman embaixadas sen\u00f3n altas comisi\u00f3ns, porque as naci\u00f3ns da Commonwealth comparten unha relaci\u00f3n diplom\u00e1tica especial. En xeral esp\u00e9rase que unha embaixada dun pa\u00eds da Commonwealth nun pa\u00eds non da Commonwealth faga o mellor para prestar servizos diplom\u00e1ticos a cidad\u00e1ns doutros pa\u00edses da Commonwealth se o pa\u00eds do cidad\u00e1n non ten unha embaixada nese pa\u00eds. Os cidad\u00e1ns canadenses e australianos gozan dunha cooperaci\u00f3n a\u00ednda maior entre os seus respectivos servizos consulares, tal e como se recolle no Acordo para compartir servizos consulares entre o Canad\u00e1 e Australia. O mesmo tipo de procedemento tam\u00e9n o seguen de xeito multilateral os estados membros da Uni\u00f3n Europea (UE). Os cidad\u00e1ns europeos que precisen axuda consular nun pa\u00eds sen representaci\u00f3n diplom\u00e1tica ou consular do seu propio pa\u00eds poden recorrer a calquera misi\u00f3n consular ou diplom\u00e1tica doutro estado membro da UE.\nOs dereitos e inmunidades (como a inmunidade diplom\u00e1tica) das misi\u00f3ns diplom\u00e1ticas est\u00e1n codificados na Convenci\u00f3n de Viena sobre relaci\u00f3ns diplom\u00e1ticas.\nMisi\u00f3ns m\u00faltiples nunha cidade.\nAlgunhas cidades poden acoller m\u00e1is dunha misi\u00f3n do mesmo pa\u00eds. En Roma, moitos estados mante\u00f1en misi\u00f3ns separadas para Italia e para a Santa S\u00e9. Non \u00e9 habitual que estas misi\u00f3ns compartan locais nin persoal diplom\u00e1tico. Na actualidade, s\u00f3 as misi\u00f3ns iraqu\u00eds en Italia e na Santa S\u00e9 comparten locais; con todo, nom\u00e9anse dous embaixadores, un para cada pa\u00eds. No caso das axencias alimentarias das Naci\u00f3ns Unidas, o xefe de misi\u00f3n na Rep\u00fablica Italiana adoita estar acreditado como representante permanente. Os Estados Unidos mante\u00f1en unha misi\u00f3n separada ante as axencias das Naci\u00f3ns Unidas en Roma, cun xefe que \u00e9 o embaixador dos Estados Unidos nas axencias de alimentaci\u00f3n e agricultura das Naci\u00f3ns Unidas.\nVarias cidades acollen tanto embaixadas ou consulados como representantes permanentes en organizaci\u00f3ns internacionais, como Nova York (Naci\u00f3ns Unidas), Washington, D.C. (Organizaci\u00f3n de Estados Americanos) e Bruxelas (Uni\u00f3n Europea e Organizaci\u00f3n do Tratado do Atl\u00e1ntico Norte).\nNalg\u00fans casos, unha embaixada ou consulado div\u00eddese entre dous lugares da mesma cidade: por exemplo, Calcuta na India acolle d\u00faas altas comisi\u00f3ns adxuntas de Bangladesh, unha en Park Circus e outra aberta con posterioridade na r\u00faa Mirza Galib, para reducir a masificaci\u00f3n.\nOficinas non diplom\u00e1ticas.\nOs gobernos dos estados non reco\u00f1ecidos polo estado receptor e dos territorios que non pretenden ser estados soberanos poden establecer oficinas no estranxeiro que non te\u00f1an o status diplom\u00e1tico oficial tal e como o define a Convenci\u00f3n de Viena. Exemplos disto son as oficinas de representaci\u00f3n econ\u00f3mica e cultural de Taipei que representan o goberno da Rep\u00fablica da China, as oficinas de representaci\u00f3n de Somalilandia en Londres, Addis Abeba, Roma e Washington, D.C. ou as Oficinas Econ\u00f3micas e Comerciais de Hong Kong que representan o goberno dese territorio. Tales oficinas asumen algunhas das funci\u00f3ns non diplom\u00e1ticas dos postos diplom\u00e1ticos, como promover intereses comerciais e prestar asistencia aos seus cidad\u00e1ns e residentes. Non obstante non son misi\u00f3ns diplom\u00e1ticas, o seu persoal non \u00e9 diplom\u00e1tico e non ten visados diplom\u00e1ticos, a\u00ednda que pode haber lexislaci\u00f3n que prev\u00e9 inmunidades persoais e privilexios fiscais, como por exemplo no caso das oficinas de Hong Kong en Londres e Toronto."}
{"id": "536981", "revid": "5863", "url": "https://gl.wikipedia.org/wiki?curid=536981", "title": "Mar\u00eda Aurora Artiaga Rego", "text": ""}
{"id": "536991", "revid": "5132", "url": "https://gl.wikipedia.org/wiki?curid=536991", "title": "Estrelas da Avenida", "text": "O Centro Recreativo Estrelas da Avenida \u00e9 un equipo profesional de baloncesto da cidade de Lisboa, Portugal. Fundado en 1974, actualmente non compite en ningunha categor\u00eda profesional\nPalmar\u00e9s.\nLiga de Portugal\nTa\u00e7a de Portugal\nSuperta\u00e7a de Portugal"}
{"id": "536992", "revid": "5132", "url": "https://gl.wikipedia.org/wiki?curid=536992", "title": "Estrelas de Avenida", "text": ""}
{"id": "536993", "revid": "5132", "url": "https://gl.wikipedia.org/wiki?curid=536993", "title": "Estrelas Avenida", "text": ""}
{"id": "536994", "revid": "5132", "url": "https://gl.wikipedia.org/wiki?curid=536994", "title": "Centro Recreativo Estrelas da Avenida", "text": ""}
{"id": "536995", "revid": "5132", "url": "https://gl.wikipedia.org/wiki?curid=536995", "title": "CR Estrelas da Avenida", "text": ""}
{"id": "536997", "revid": "5132", "url": "https://gl.wikipedia.org/wiki?curid=536997", "title": "Ironi Nahariya", "text": "O Ironi Nahariya (en hebreo: \u05e2\u05d9\u05e8\u05d5\u05e0\u05d9 \u05e0\u05d4\u05e8\u05d9\u05d4\u200e\u200e\u200e) \u00e9 un equipo profesional de baloncesto con sede na cidade de Nahariya, ao norte de Israel. O club xoga na Liga Leumit, segunda categor\u00eda do baloncesto israel\u00ed. O equipo xoga os seus partidos como local no pavill\u00f3n Ein Sara Sport Hall, recinto con capacidade para 2\u00a0500 espectadores."}
{"id": "537002", "revid": "72012", "url": "https://gl.wikipedia.org/wiki?curid=537002", "title": "\u00d3culo", "text": "\u00d3culo \u00e9 unha palabra que prov\u00e9n do lat\u00edn oculus (plural \"oculi\"), que significa \"ollo\" e designa en arquitectura unha abertura ou xanela de forma circular ou oval. A s\u00faa funci\u00f3n \u00e9 a de proporcionar iluminaci\u00f3n. Tam\u00e9n pode usarse de xeito exclusivamente decorativo."}
{"id": "537011", "revid": "5132", "url": "https://gl.wikipedia.org/wiki?curid=537011", "title": "Hapoel Nahariya", "text": ""}
{"id": "537039", "revid": "1822", "url": "https://gl.wikipedia.org/wiki?curid=537039", "title": "Et\u00e9ocles", "text": "Na mitolox\u00eda grega, Et\u00e9ocles () era un rei de Tebas, fillo de Edipo e Iocasta e irm\u00e1n de Polinices, Ismene e Ant\u00edgona.\nAo saberen dos crimes do seu pai, el e Polinices neg\u00e1ronse a socorrelo cando foi desterrado, polo que Edipo mald\u00edxoos.\nAcordaron reinaren Tebas un ano cada un, de xeito alterno. Por\u00e9n, acabado o seu prazo, Et\u00e9ocles non lle quixo ceder o trono ao seu irm\u00e1n. Daquela, Polinices, xunto con Adrasto (rei de Argos) e outros heroes, recrutou un ex\u00e9rcito e iniciou a expedici\u00f3n co\u00f1ecida como \"Os sete contra Tebas\". Nela, finalmente, Polinices e Et\u00e9ocles d\u00e9ronse morte un ao outro.\nEt\u00e9ocles foi pai de Laodamante, quen tam\u00e9n reinou Tebas."}
{"id": "537040", "revid": "96271", "url": "https://gl.wikipedia.org/wiki?curid=537040", "title": "Eteocles", "text": ""}
{"id": "537044", "revid": "89787", "url": "https://gl.wikipedia.org/wiki?curid=537044", "title": "Polinices", "text": "Polinices (), na mitolox\u00eda grega, era fillo de Edipo e Iocasta (ou de Eurigan\u00eda, segundo algunhas versi\u00f3ns) e irm\u00e1n de Et\u00e9ocles, Ant\u00edgona e Ismene. Cando o seu pai morreu, o seu irm\u00e1n Et\u00e9ocles e el encerell\u00e1ronse nunha guerra en que se deron morte entre si. O seu t\u00edo Creonte, irm\u00e1n de Iocasta, proclamouse rei de Tebas. Este deu orde de non sepultar o cad\u00e1ver de Polinices pola s\u00faa traiz\u00f3n a Tebas, mais Ant\u00edgona, irm\u00e1 deste, desobedeceuno.\nMaldici\u00f3n de Edipo aos seus fillos.\nCando Edipo descubriu que casara coa s\u00faa propia nai, Iocasta, maldixo os seus fillos var\u00f3ns, Polinices e Eteocles. Desexoulles que loitasen entre eles polo reino de Tebas ou, segundo outra versi\u00f3n, que se matasen un ao outro. Polinices e Et\u00e9ocles repartiron Tebas pactando que cada un reinar\u00eda alternativamente durante un ano. Durante o ano que non estivesen no trono, deber\u00edan marchar da cidade para tentar evitar a maldici\u00f3n do pai.\nTras un ano de reinado de Et\u00e9ocles, este negouse a cumprir o pacto e cederlle o trono ao seu irm\u00e1n. Os motivos desta negativa son diversos, segundo diferentes versi\u00f3ns. Ad\u00f3itase dicir que Et\u00e9ocles, sinxelamente, negouse a respectar o pacto. Por\u00e9n, segundo Hel\u00e1nico de Mitilene, Et\u00e9ocles pactara co irm\u00e1n escoller entre o trono ou varios tesouros, entre eles o colar e o peplo de Harmon\u00eda, e que Polinices escollera o tesouro.\nPolinices en Argos.\nExpulsado de Tebas, Polinices refuxiouse en Argos. Chegou ao palacio de Adrasto ao mesmo tempo que Tideo, quen fora desterrado de Etolia. Esta circunstancia causou unha loita entre eles que foi detida finalmente por Adrasto. O rei recibira un or\u00e1culo polo cal casar\u00eda as s\u00faas d\u00faas fillas cun le\u00f3n e un xabaril. Daquela, decidiu que De\u00edpile casar\u00eda con Tideo, e Arx\u00eda, con Polinices (pois Polinices vest\u00eda unha pel de le\u00f3n e Tideo, a dun xabaril). Polinices tivo con Arx\u00eda varios fillos: Tersandro, Timia e Alastor.\nTras co\u00f1ecer as s\u00faas historias, Adrasto prometeu a Polinices e a Tideo restitu\u00edlos nos tronos dos seus respectivos reinos.\nExpedici\u00f3n dos sete contra Tebas.\nAdrasto formou un ex\u00e9rcito para tomar Tebas comandado por sete caudillos, co\u00f1ecido como Os sete contra Tebas. Un deles, Anfiarao, neg\u00e1base a formar parte da expedici\u00f3n, pois era adivi\u00f1o e sab\u00eda que \u00eda morrer na expedici\u00f3n. Por\u00e9n, Polinices subornou a Erifila, a s\u00faa esposa, co colar de Harmon\u00eda, para que decidise nunha arbitraxe que o seu esposo tomar\u00eda parte na expedici\u00f3n. Durante a marcha a Tebas, realiz\u00e1ronse uns xogos f\u00fanebres na honra de Arqu\u00e9moro, un neno que morrera accidentalmente mordido por unha serpe e nos que Polinices logrou a vitoria na proba do puxilato. Durante o asedio a Tebas, Polinices atacou a porta que defend\u00eda o seu irm\u00e1n Et\u00e9ocles e, nun reto, d\u00e9ronse morte un ao outro.\nSepultura do corpo de Polinices.\nCreonte, que pasou a ocupar o trono de Tebas, prohibiu que o corpo de Polinices fose sepulto por pelexar contra a s\u00faa propia patria. Con todo, a s\u00faa irm\u00e1 Ant\u00edgona desobedeceu e deulle sepultura. Ant\u00edgona foi condenada a ser encerrada viva nunha tumba, onde morreu. Noutra versi\u00f3n, foi salvada polo seu prometido, Hem\u00f3n."}
{"id": "537052", "revid": "72012", "url": "https://gl.wikipedia.org/wiki?curid=537052", "title": "Los Piojos", "text": "Los Piojos foi unha banda de rock arxentino formada a fins de 1988 e disolta en 2009."}
{"id": "537060", "revid": "98629", "url": "https://gl.wikipedia.org/wiki?curid=537060", "title": "Sexto Petronio Probo", "text": "Sexto Claudio Petronio Probo (en lat\u00edn, Sextus Claudius Petronius Probus), foi militar, pol\u00edtico e un dos principais patricios romanos de finais do s\u00e9culo IV, co\u00f1ecido pola s\u00faa riqueza, poder e conexi\u00f3ns sociais.\nFoi patr\u00f3n do mozo Ambrosio de Mil\u00e1n e tivo unha carreira espectacular: proc\u00f3nsul de \u00c1frica no 358, prefecto pretoriano en catro ocasi\u00f3ns ocasi\u00f3ns (de Illyricum no 364, da Galia no 366, de Italia entre o 368 e o 375 e de novo entre o 383 e o 384 ), e c\u00f3nsul no 371, co emperador Graciano como colega. \nTraxectoria.\nFamilia.\nEra cristi\u00e1n e pertenc\u00eda \u00e1 poderosa familia Anicia de Verona, unha poderosa familia patricia convertida ao cristianismo. Casou con Anicia Faltonia Proba, a filla do seu curm\u00e1n primeiro Quinto Clodio Hermoxeniano Olibrio, coa que tivo dous fillos, Anicio Probino e Anicio Hermoxeniano Olibrio. A trav\u00e9s dos seus fillos, Probo foi o av\u00f3 paterno de dous emperadores, Petronio M\u00e1ximo e Anicio Olibrio.\nSegundo a \u00e1rbore xeneal\u00f3xica publicada por Mommaerts e Kelley, Probo era fillo de Petronio Probino, c\u00f3nsul no 341, e de \"Claudia\"/\"Clodia\", unha irm\u00e1 de Clodio Celsino Adelfo. Faltonia Betitia Proba, poeta cristi\u00e1, era irm\u00e1 deste Probino e esposa de Adelfo. Hermoxeniano era fillo de Proba e Adelfo. Probino e Proba m\u00e1is vellos, eran fillos de Petronio Probiano, c\u00f3nsul no 322. Mommaerts e Kelley consideran que a s\u00faa muller era unha \"Anicia\", unha irm\u00e1 de Amnio Anicio Xuliano. Claudia e Adelfo eran fillos de Clodio Celsino e Demetrias. O Probiano m\u00e1is vello, era un fillo de Petronio Aniano, c\u00f3nsul no 314. Mommaerts e Kelley consideran que a s\u00faa muller era \"Proba\", unha filla de Probo. Probo estivo casado coa s\u00faa curm\u00e1 primeira Anicia Faltonia Proba (aproximadamente 365-410-432), filla de Quinto Clodio Hermoxeniano Olibrio e da esposa Turrenia Anicia Xuliana ou Anicia Faltonia Proba, coa que tivo tres fillos, Anicio Probino, Anicio Hermoxeniano Olibrio e Anicio Petronio Probo. \nCarreira.\nA carreira de Probo foi unha das m\u00e1is salientables do momento. Comezou como cuestor e logo converteuse en prefecto urbano. Foi proc\u00f3nsul de \u00c1frica no 358 e logo prefecto pretoriano catro veces: de Illyricum no 364, de Galia no 366, de Italia, Illyricum e \u00c1frica no 368-375 e de novo en 383-384; mentres tanto, ocupou o consulado no 371, co emperador Graciano como colega.\nEn 372, defendeu a Sirmium contra o ataque b\u00e1rbaro e nese mesmo ano proclamou a Ambrosio gobernador de Emilia e a Liguria. En 375, Probo foi acusado de corrupci\u00f3n e opresi\u00f3n na extorsi\u00f3n de impostos por Valentiniano I. Serviu ao mando do emperador Valentiniano II, segu\u00edndoo na corte oriental cando Magno M\u00e1ximo se rebelou en Occidente. Desco\u00f1\u00e9cese a s\u00faa data de morte, a\u00ednda que viv\u00eda no 390 cando, segundo a \"Vita Ambrosii\" de Paulino de Mil\u00e1n, dous nobres persas present\u00e1ronse ante Teodosio I en Mediolanum pero marcharon ao d\u00eda seguinte a Roma para ver por si mesmos a Petronio Probo, o orgullo da aristocracia romana, unha lenda na s\u00faa propia vida.\nTumba.\nPetronio Probo foi enterrado nun mausoleo constru\u00eddo para el pola s\u00faa muller Anicia Faltonia Proba no outeiro do Vaticano. Como o lugar de enterramento m\u00e1is prestixioso xunto \u00e1 tumba de San Pedro da vella bas\u00edlica de San Pedro xa fora ocupado polo sarctego do predecesor de Probo, o c\u00f3nsul e praefectus urbanus Xunio Baso, o mausoleo de Probo foi constru\u00eddo inmediatamente f\u00f3ra da \u00e1bsida occidental da bas\u00edlica. Probo foi enterrado en San Pedro moitas d\u00e9cadas antes de que o primeiro papa al\u00ed enterrado - o papa Le\u00f3n I - fose enterrado no 461, e nunha posici\u00f3n m\u00e1is pr\u00f3xima \u00e1 tumba do ap\u00f3stolo do posible para o mausoleo imperial de Honorio, unido ao cruceiro sur da bas\u00edlica no principios do s\u00e9culo V para os enterros da dinast\u00eda teodosiana.\nFama.\nEn varias inscrici\u00f3ns, Probo \u00e9 descrito como \"o cumio da casa Anicia\" (\"Aniciae domus culmen\"), \"m\u00e1is aprendido en todos os temas\" (\"omnibus rebus eruditissimus\") e \"o cumio da nobreza, a luz da literatura e a elocuencia\" (\"nobilitatis culmen, litterarum et eloquentiae lumen\"). Estas frases suxiren que foi un mecenas da literatura, inclu\u00eddo o do poeta de Bordeos, Ausonio. Os seus dous fillos, Probino e Olibrio, continuaron a tradici\u00f3n sendo os patr\u00f3ns de Claudiano, quen pinta un retrato laudatorio de Probo no seu \"Panegyricus dictus Probino et Olybrio consulibus,\" escrito para celebrar o consulado conxunto dos seus fillos no 395.\nAmiano Marcelino repres\u00e9ntao como un home vaidoso e rapaz que:"}
{"id": "537076", "revid": "98629", "url": "https://gl.wikipedia.org/wiki?curid=537076", "title": "Antonio Medianero", "text": "Antonio Medianero Rold\u00e1n, nado o 12 de xu\u00f1o de 1970 en Barcelona, Catalu\u00f1a, \u00e9 un ex-xogador profesional de baloncesto espa\u00f1ol. Xogaba na pocisi\u00f3n de ala cunha altura de 1,91 m."}
{"id": "537079", "revid": "23204", "url": "https://gl.wikipedia.org/wiki?curid=537079", "title": "Gran Premio dos Estados Unidos de 2021", "text": "O Gran Premio dos Estados Unidos de 2021 (oficialmente Formula 1 Aramco United States Grand Prix 2021) foi unha carreira de F\u00f3rmula 1, que se celebrou no Circu\u00edto das Am\u00e9ricas no Condado de Travis preto de Austin, Texas o 24 de outubro de 2021. A carreira, celebrouse sobre cincuenta e seis voltas, foi a d\u00e9cimo s\u00e9tima proba da tempada de F\u00f3rmula Un de , e marcou a cuadrax\u00e9sima segunda vez que o Gran Premio dos Estados Unidos disputouse como unha proba do Campionato do Mundo desde o seu inicio en , e a novena vez que o evento foi organizado neste circu\u00edto.\nAntecedentes.\nA carreira regresou despois de cancelarse en debido \u00e1 pandemia de COVID-19. Hab\u00eda unha cantidade de risco de choiva decente durante toda a fin de semana; 20% para a clasificaci\u00f3n e 40% para a carreira. A partir desta carreira en diante, eliminaranse os tempos de adestramento establecidos durante o ondeo de bandeiras amarelas.\nPr\u00e1ctica.\nA primeira sesi\u00f3n de pr\u00e1cticas comezou \u00e1s 11:30 hora local () o venres 22 de outubro. Valtteri Bottas foi o m\u00e1is r\u00e1pido na sesi\u00f3n, con Lewis Hamilton e Max Verstappen detr\u00e1s. A segunda sesi\u00f3n comezou \u00e1s 15:00 hora local, tam\u00e9n o venres e rematou con Sergio P\u00e9rez Mendoza m\u00e1is r\u00e1pido por diante de Lando Norris e Hamilton. A terceira sesi\u00f3n de pr\u00e1cticas comezou \u00e1s 13:00 hora local do s\u00e1bado.\nCualificaci\u00f3n.\nA cualificaci\u00f3n comezou \u00e1s 16:00 Hora est\u00e1ndar central () do s\u00e1bado, 23 de outubro. A temperatura da superficie era de aproximadamente 37\u00a0\u00b0C. Antes de clasificarse, Red Bull fixo cambios nas as traseiras dos seus coches despois de que se atopase unha fenda nun deles. Verstappen clasificouse na pole. Hamilton clasificouse segundo, un quinto de segundo m\u00e1is lento que Verstappen. P\u00e9rez clasificouse terceiro, mentres que Bottas clasificouse cuarto, a\u00ednda que recibiu unha penalizaci\u00f3n de cinco postos na grella.\nCarreira.\nA carreira comezou \u00e1s 14:00 hora local () o domingo, 24 de outubro e disputpuse durante cincuenta e seis voltas.\nPosici\u00f3ns logo da carreira.\nClasificaci\u00f3n do campionato de construtores"}
{"id": "537080", "revid": "5863", "url": "https://gl.wikipedia.org/wiki?curid=537080", "title": "Carlos Acevedo D\u00edaz", "text": ""}
{"id": "537081", "revid": "19415", "url": "https://gl.wikipedia.org/wiki?curid=537081", "title": "Linda Lepp\u00e4nen", "text": "Linda Lepp\u00e4nen (de solteira V\u00e4lim\u00e4ki), nada en Yl\u00f6j\u00e4rvi o 31 de maio de 1990 \u00e9 unha ex xogadora finlandesa de h\u00f3ckey sobre xeo.\nTraxectoria.\nInicios.\nLinda V\u00e4lim\u00e4ki naceu en Yl\u00f6j\u00e4rvi, a rexi\u00f3n de Pirkanmaa (Finlandia), o 31 de maio de 1990. V\u00e4lim\u00e4ki comezouu a pr\u00e1ctica do h\u00f3ckey sobre xeo no equipo da s\u00faa cidade, o Yl\u00f6j\u00e4rven Ilves.\n\u00daltimos anos como xogadora.\nNo ver\u00e1n de 2019 V\u00e4lim\u00e4ki anunciaba que pu\u00f1a fin \u00e1 s\u00faa carreira como xogadora aos 29 anos por motivos familiares. En novembro dese mesmo ano publicou nas s\u00faas redes sociais que estaba embarazada.\nSalto aos banquillos.\nNa primavera de 2020 o seu antigo equipo, Ilves Naiset, nomeouna como nova adestradora xefa. A falta de experiencia de Lepp\u00e4nen como adestradora fixo que axi\u00f1a saltaron cr\u00edticas por non ofrecer o posto a unha persoa cunha maior traxectoria, pregunt\u00e1ndose mesmo as voces cr\u00edticas que pod\u00eda achegar ao xogo e ao equipo o nomeamento de Lepp\u00e4nen que non fora publicidade moment\u00e1nea.\nNa tempada 2021-22, o Ilves finalizou a liga regular na cuarta posici\u00f3n logo de encadear seis derrotas consecutivas. As s\u00faas rivais nos cuartos de final dos \"play-offs\" foron as xogadoras do TPS (quintas clasificadas) contra as que caeu en catro encontros (1-3). O d\u00eda seguinte da eliminaci\u00f3n das series polo t\u00edtulo, o Ilves anunciou que Lepp\u00e4nen non continuar\u00eda no posto de adestradora xefe na tempada 2022-23, e en declaraci\u00f3ns ao xornal Aamulehti, a xa ex adestradora sinalaba novamente motivos familiares."}
{"id": "537084", "revid": "5863", "url": "https://gl.wikipedia.org/wiki?curid=537084", "title": "Condesa de Creixel", "text": ""}
{"id": "537085", "revid": "5863", "url": "https://gl.wikipedia.org/wiki?curid=537085", "title": "Condesa de Altamira", "text": ""}
{"id": "537086", "revid": "5863", "url": "https://gl.wikipedia.org/wiki?curid=537086", "title": "Concepci\u00f3n de Serventesio", "text": ""}
{"id": "537087", "revid": "5863", "url": "https://gl.wikipedia.org/wiki?curid=537087", "title": "Condesa de Lemos", "text": ""}
{"id": "537088", "revid": "5863", "url": "https://gl.wikipedia.org/wiki?curid=537088", "title": "Condesa de Traba", "text": ""}
{"id": "537089", "revid": "5863", "url": "https://gl.wikipedia.org/wiki?curid=537089", "title": "A Cordeirana", "text": ""}
{"id": "537090", "revid": "5863", "url": "https://gl.wikipedia.org/wiki?curid=537090", "title": "Mar\u00eda Su\u00e1rez", "text": ""}
{"id": "537092", "revid": "5863", "url": "https://gl.wikipedia.org/wiki?curid=537092", "title": "Mar\u00eda Asunci\u00f3n Correa Calder\u00f3n", "text": ""}
{"id": "537093", "revid": "5863", "url": "https://gl.wikipedia.org/wiki?curid=537093", "title": "Florixel", "text": ""}
{"id": "537094", "revid": "5863", "url": "https://gl.wikipedia.org/wiki?curid=537094", "title": "Florella", "text": ""}
{"id": "537095", "revid": "98629", "url": "https://gl.wikipedia.org/wiki?curid=537095", "title": "Rutas de ratas", "text": "As rutas de ratas (ou rat lines en ingl\u00e9s), eran sistemas de escape para oficiais nazis e fascistas que deixaban Europa a finais da segunda guerra mundial tras a derrota dos pa\u00edses do Eixe. Estas rutas de escape terminaban, polo xeral, en Suram\u00e9rica, particularmente na Arxentina, Brasil, Chile, Paraguai e, en menor medida, Uruguai, e Bolivia. Outros destinos inclu\u00edan os Estados Unidos, Canad\u00e1, Espa\u00f1a e o Medio Oriente.\nUnha destas \u00abrutas de ratas\u00bb, popularizada polo suspense de Frederick Forsyth, \"The Odessa File\" (en galego, \"O documento Odessa\"), era administrada pola Organizaci\u00f3n ODESSA (\"Organisation der ehemaligen SS-Angeh\u00f6rigen\", \"Organizaci\u00f3n de ex membros das SS\"), rede dirixida por Otto Skorzeny. Con todo, algunhas investigaci\u00f3ns recentes demostraron que o rol desta organizaci\u00f3n na fuxida dun gran n\u00famero de criminais de guerra nazis foi limitado.\nAs li\u00f1as de ratas en Roma.\n O seu fundador ser\u00eda o pai Felix Morlion, un dominico belga que escapou en 1941 aos EUA. Estaba perseguido polo nazismo debido \u00e1 s\u00faa actividade no Centro Internacional Pro Deo de Bruxelas. Nos Estados Unidos traballou nas Actividades de Guerra Psicol\u00f3xica at\u00e9 1944. \nPosteriormente, el e os seus asociados crearon unha universidade de inspiraci\u00f3n estadounidense en Roma, a Universidade Internacional de Estudos Sociais Pro Deo. Esta universidade ti\u00f1a o obxectivo de reforzar a fraternidade entre xente de distintas relixi\u00f3ns e procedencias sociais (con particular colaboraci\u00f3n de xudeus). Tam\u00e9n se lle atrib\u00fae un papel destacado no freo do comunismo en Italia e noutros pa\u00edses de Europa e Am\u00e9rica.\nTentativas temper\u00e1s: O bispo Hudal.\nO bispo cat\u00f3lico Alois Hudal era reitor do Pontificio Instituto Teut\u00f3nico Santa Maria dell\u2019Anima en Roma, un seminario para sacerdotes procedentes de Austria e Alema\u00f1a. Amais, era o director espiritual dos alem\u00e1ns residentes en Italia. Ao remate da guerra en Italia, Hudal deveu nun defensor activo dos prisioneiros de guerra e internados de fala alem\u00e1 esparexidos polo pa\u00eds. En decembro de 1944, a Secretar\u00eda de Estado da Santa S\u00e9 recibiu autorizaci\u00f3n para nomear un funcionario que \"visitase os internados civ\u00eds de fala alem\u00e1 en Italia\", traballo asignado a Hudal,\u00a0 quen usou o posto para axudar a escapar criminais de guerra. Entre eles estaban Franz Stangl, comandante de Treblinka; Gustav Wagner, comandante de Sobibor; Alois Brunner, respons\u00e1bel do campo de internamento de Drancy e encargado das deportaci\u00f3ns de Eslovaquia a campos de concentraci\u00f3n alem\u00e1ns, e Adolf Eichmann. Estes feitos foron comprobados posteriormente. Alg\u00fans destes estaban internados en campos. Polo xeral, carec\u00edan de documentos de identidade, polo que era f\u00e1cil asignarlles nomes falsos. Outros nazis estaban agochados en Italia. A axuda de Hudal para escapar empezou a ser co\u00f1ecida nestes c\u00edrculos. Nas s\u00faas memorias, Hudal dir\u00eda das s\u00faas acci\u00f3ns: \"Agrad\u00e9zolle a Deus que El [me permitise] visitar e confortar a moitas v\u00edtimas encarceradas ou detidas en campos de concentraci\u00f3n, axud\u00e1ndoas a escapar con papeis falsos.\" \nEn decembro de 1944, a Secretar\u00eda de Estado da Santa S\u00e9 recibiu autorizaci\u00f3n para nomear un funcionario que \"visitase os internados civ\u00eds de fala alem\u00e1 en Italia\", traballo asignado a Hudal.\u00a0\nHudal usou o posto para axudar a escapar criminais de guerra. Entre eles estaban Franz Stangl, comandante de Treblinka; Gustav Wagner, comandante de Sobibor; Alois Brunner, respons\u00e1bel do campo de internamento de Drancy e encargado das deportaci\u00f3ns de Eslovaquia a campos de concentraci\u00f3n alem\u00e1ns, e Adolf Eichmann. Estes feitos foron comprobados posteriormente. Alg\u00fans destes estaban internados en campos. Polo xeral, carec\u00edan de documentos de identidade, polo que era f\u00e1cil asignarlles nomes falsos. Outros nazis estaban agochados en Italia. A axuda de Hudal para escapar empezou a ser co\u00f1ecida nestes c\u00edrculos. Nas s\u00faas memorias, Hudal dir\u00eda das s\u00faas acci\u00f3ns: \"Agrad\u00e9zolle a Deus que El [me permitise] visitar e confortar a moitas v\u00edtimas encarceradas ou detidas en campos de concentraci\u00f3n, axud\u00e1ndoas a escapar con papeis falsos.\"\nHudal explica que, segundo a s\u00faa visi\u00f3n:\"A guerra das Potencias Aliadas contra Alema\u00f1a non foi unha Cruzada, sen\u00f3n unha rivalidade entre complexos econ\u00f3micos na cal loitaran para conseguir a vitoria. Este negocio... usou lemas como democracia, raza, liberdade relixiosa e cristiandade a xeito de anzol para as masas. Por todas estas raz\u00f3ns, despois de 1945 sent\u00edame obrigado a dedicar todo o meu traballo de caridade principalmente a antigos nazis e fascistas, especialmente aos chamados 'Criminais de Guerra'.\"De acordo con Mark Aarons e John Loftus no seu libro \"Unholy Trinity\", Hudal foi o primeiro sacerdote cat\u00f3lico que se dedicou a crear rutas de escape. Aarons e Loftus afirman que Hudal forneceu aos seus protexidos de di\u00f1eiro para que puidesen escapar e, a\u00ednda m\u00e1is importante, de documentaci\u00f3n falsa da Organizaci\u00f3n de Refuxiados do Vaticano (\"Commissione Pontificia d'Assistenza\").\nEstes documentos do Vaticano non eran suficientes para viaxar a outros continentes. Con eles, os criminais pod\u00edan obter un pasaporte persoal a trav\u00e9s do Comit\u00e9 Internacional da Cruz Vermella (CICR), que \u00e1 s\u00faa vez pod\u00edan empregar para obter un visado. En teor\u00eda, a CICR deb\u00eda investigar os antecedentes dos solicitantes de pasaporte. Por\u00e9n, na pr\u00e1ctica abondaba co testemu\u00f1o dun sacerdote ou dun bispo. Segundo a informaci\u00f3n recollida pola historiadora austr\u00edaca Gitta Sereny dende a delegaci\u00f3n do CICR en Roma, Hudal pod\u00eda usar a s\u00faa posici\u00f3n como bispo para solicitar documentos do CICR \"de acordo coas s\u00faas propias especificaciones\". As fontes de Sereny tam\u00e9n revelaron un intenso comercio il\u00edcito de documentos da CICR.\nDe acordo con informes desclasificados da intelixencia do goberno dos EUA, Hudal non foi o \u00fanico sacerdote que axudou aos nazis a escapar. En 1984 desclasificouse o co\u00f1ecido como \"Informe de La Vista\". Nel, o axente Vincent La Vista, do Corpo de Contraintelixencia (un servizo de intelixencia dos Estados Unidos activo durante a segunda guerra mundial), describiu como conseguira facilmente documentos falsos da CICR para dous supostos refuxiados h\u00fangaros mediante unha carta do sacerdote cat\u00f3lico Joseph Gallov. Gallov, administrador dunha asociaci\u00f3n de caridade para refuxiados h\u00fangaros do Vaticano, escribiulle, sen realizar ningunha pregunta, ao seu \"contacto persoal na Cruz Vermella Internacional, que despois obtivo os pasaportes\"."}
{"id": "537096", "revid": "96271", "url": "https://gl.wikipedia.org/wiki?curid=537096", "title": "Rutas de rata", "text": ""}
{"id": "537097", "revid": "89787", "url": "https://gl.wikipedia.org/wiki?curid=537097", "title": "Paddy Moloney", "text": "Paddy Moloney (en irland\u00e9s: \"P\u00e1draig \u00d3 Maoldomhnaigh\"), nado en Donnycarney (Dubl\u00edn) o 1 de agosto de 1938 e finado o 11 de outubro de 2021, foi un m\u00fasico da Rep\u00fablica de Irlanda, l\u00edder do grupo folk The Chieftains e produtor de numerosos traballos discogr\u00e1ficos. Especialista en bodhr\u00e1n e en instrumentos de vento, o tin whistle e as gaitas (moi sinaladamente a uillean pipe) foron os m\u00e1is caracter\u00edsticos da s\u00faa traxectoria. Ga\u00f1ador cos Chieftains de 6 premios Grammy, acadou o reco\u00f1ecemento actuando ao longo do planeta (Europa, EE.UU., China, Xap\u00f3n...) e tam\u00e9n polas s\u00faas colaboraci\u00f3ns con relevantes m\u00fasicos e grupos de diversos estilos (Van Morrison, Sting, Rolling Stones, Mike Oldfield, Ry Cooder, Carlos N\u00fa\u00f1ez...) e a participaci\u00f3n na banda sonora de pel\u00edculas de renome. \nTraxectoria.\nCriado preto de Dubl\u00edn no seo dunha familia de tradici\u00f3n musical, Moloney comezou o seu cami\u00f1o de virtuosismo como gaiteiro da man de Leo Rowsome. Tras deixar a escola, despois de traballar nunha empresa de materiais de construci\u00f3n -al\u00ed co\u00f1ecer\u00eda a s\u00faa futura esposa, Rita O\u00b4Reilly-, valeuse dos ingresos para dar pulo \u00e1 s\u00faa carreira musical. Na d\u00e9cada de 1960 ingresou en Ceolt\u00f3ir\u00ed Chualann, grupo tradicional dirixido polo compositor e m\u00fasico Se\u00e1n \u00d3 Riada, e dous anos m\u00e1is tarde fundou The Chieftains, banda cuxo nome se inspirou en textos do poeta irland\u00e9s John Montague. A fichaxe polo selo Island Records supuxo a consagraci\u00f3n internacional do conxunto irland\u00e9s, sempre co seu l\u00edder como referente e comunicador durante os concertos.\nEn Galicia.\nO artista dublin\u00e9s relacionouse con grupos folk e colegas m\u00fasicos de Galicia, especialmente Carlos N\u00fa\u00f1ez, con quen xirou mundialmente chegando a gravar varios traballos discogr\u00e1ficos. \u00c1 cabeza dos Chieftains frecuentou festivais (Moa\u00f1a, Santiago de Compostela, Ortigueira) e interpretou pezas emblem\u00e1ticas do folclore e do repertorio nacional galego (Alborada de Veiga, Mui\u00f1eira de Chantada, Mui\u00f1eira de Freixido, Danza de Cari\u00f1o...). Paddy Moloney, en representaci\u00f3n da banda irlandesa, recibiu (2013) a Medalla Castelao -\"ex aequo\" co gaiteiro vigu\u00e9s- como reco\u00f1ecemento pola divulgaci\u00f3n internacional da m\u00fasica galega e celta."}
{"id": "537100", "revid": "72012", "url": "https://gl.wikipedia.org/wiki?curid=537100", "title": "Attaque 77", "text": "Attaque 77 \u00e9 unha banda de punk rock arxentina formada en Buenos Aires en 1987."}
{"id": "537153", "revid": "98629", "url": "https://gl.wikipedia.org/wiki?curid=537153", "title": "Sergi L\u00f3pez Torras", "text": "Sergi L\u00f3pez Torras, nado o 15 de marzo de 1968 en Badalona, Catalu\u00f1a, \u00e9 un ex-xogador profesional de baloncesto espa\u00f1ol. Xogaba na pocisi\u00f3n de base cunha altura de 1,81 m.\nV\u00e9xase tam\u00e9n.\nLigaz\u00f3ns externas.\n "}
{"id": "537155", "revid": "5132", "url": "https://gl.wikipedia.org/wiki?curid=537155", "title": "Sergi L\u00f3pez", "text": "Sergi L\u00f3pez pode referirse \u00e1s seguintes persoas:"}
{"id": "537156", "revid": "98629", "url": "https://gl.wikipedia.org/wiki?curid=537156", "title": "Arturo Llopis", "text": "Arturo Jes\u00fas Llopis Carbonell, nado o 25 de xaneiro de 1971 en Silla, Valencia, \u00e9 un ex-xogador profesional de baloncesto espa\u00f1ol. Xogaba na pocisi\u00f3n de ala cunha altura de 2,06 m. Ap\u00f3s a s\u00faa retirada do baloncesto, Llopis traballa como asesor financeiro."}
{"id": "537157", "revid": "98629", "url": "https://gl.wikipedia.org/wiki?curid=537157", "title": "Cedric Glover", "text": "Cedric Mc Henry Glover, nado o 15 de novembro de 1966 en Macon, Mississippi, \u00e9 un ex-xogador profesional de baloncesto estadounidense. Con 2,02 metros de altura, xogaba na posici\u00f3n de pivote."}
{"id": "537158", "revid": "5132", "url": "https://gl.wikipedia.org/wiki?curid=537158", "title": "CB Murcia Artel", "text": ""}
{"id": "537195", "revid": "88215", "url": "https://gl.wikipedia.org/wiki?curid=537195", "title": "Ona Carbonell", "text": "Ona Carbonell Ballestero, nada o 5 de xu\u00f1o de 1990 en Barcelona, \u00e9 unha deportista catal\u00e1 de nataci\u00f3n sincronizada.\nTraxectoria.\nCarbonell participou nos Xogos Ol\u00edmpicos de 2012 e ga\u00f1ou a medalla de prata en nataci\u00f3n sincronizada por parellas coa s\u00faa compa\u00f1eira Andrea Fuentes e a medalla de bronce por equipos con Andrea Fuentes, Clara Basiana, Alba Cabello, Margalida Cresp\u00ed, Thais Henr\u00edquez, Paula Klamburg, Irene Montrucchio e Laia Pons. Tam\u00e9n competiu por parellas con Gemma Mengual nos Xogos de 2016, acabando en cuarta posici\u00f3n."}
{"id": "537207", "revid": "72012", "url": "https://gl.wikipedia.org/wiki?curid=537207", "title": "La Sole", "text": ""}
{"id": "537208", "revid": "72012", "url": "https://gl.wikipedia.org/wiki?curid=537208", "title": "Soledad (cantante)", "text": ""}
{"id": "537209", "revid": "72012", "url": "https://gl.wikipedia.org/wiki?curid=537209", "title": "Ra\u00fal Alberto Antonio Gieco", "text": ""}
{"id": "537218", "revid": "25871", "url": "https://gl.wikipedia.org/wiki?curid=537218", "title": "Ona Carbonell Ballestero", "text": ""}
{"id": "537219", "revid": "25871", "url": "https://gl.wikipedia.org/wiki?curid=537219", "title": "Ona Carbonell i Ballestero", "text": ""}
{"id": "537221", "revid": "89787", "url": "https://gl.wikipedia.org/wiki?curid=537221", "title": "Karl Domanig", "text": "Karl Anton Domanig (co\u00f1ecido como Karl Domanig, tam\u00e9n escrito Carl Domanig), nado en Sterzing / Vipiteno o 3 de abril de 1851 e finado en Eppan / Appiano o 9 de decembro de 1913, foi un numism\u00e1tico e escritor italo-austr\u00edaco, co\u00f1ecido como o poeta da patria tirolesa.\nTraxectoria.\nOrixe e formaci\u00f3n.\nKarl Domanig naceu o 3 de abril de 1851 na vila tirolesa de Sternzing, hoxe italiana e daquela pertencente ao Condado Principesco do Tirol, no Imperio Austr\u00edaco. Provi\u00f1a dunha familia tirolesa orixinaria de Carintia, e era fillo do patriota tirol\u00e9s Anton Obrist e sobri\u00f1o do poeta Hans Obrist.\nDomanig cursou a s\u00faa educaci\u00f3n secundaria en Brixen e en Merano, e posteriormente fixo estudos superiores de Dereito, Lingua Alem\u00e1 e Historia da Arte na Universidade de Innsbruck e na Universidade Gregoriana de Roma, ata o seu doutoramento en 1876.\nLogo de diversas viaxes por Europa para enriquecer os seus co\u00f1ecementos art\u00edsticos, en 1881 estableceuse en Viena, onde se ocupou da educaci\u00f3n dos fillos de diversos membros da familia imperial austr\u00edaca en materia de literatura e arte, ata 1901.\nEn 1884 ingresou como conservador axudante da Colecci\u00f3n Imperial de Moedas e Medallas. En 1887 foi ascendido a conservador titular e en 1900 foi nomeado como primeiro director da instituci\u00f3n, reconvertida daquela en Gabinete Numism\u00e1tico de Viena, logo de separarse do Gabinete de Antig\u00fcidades e instalarse no edificio do \"Kunsthistorisches Museum\".\nEn paralelo \u00e1 s\u00faa vida profesional, Karl Domanig foi un prol\u00edfico autor literario, tanto de poes\u00eda como de obra dram\u00e1tica e, en menor medida, de novela, e tam\u00e9n publicou alg\u00fan ensaio sobre tem\u00e1tica literaria e human\u00edstica. Como autor teatral c\u00f3mpre salientar a s\u00faa trilox\u00eda \"Der Tyroler Freiheitskampf\" (\"A loita tirolesa pola liberdade\"), publicada entre 1885 e 1897, unha exaltaci\u00f3n patri\u00f3tica e popular e cat\u00f3lica do Tirol com\u00fan a varios dos seus traballos, que tam\u00e9n se aprecia na s\u00faa obra po\u00e9tica, onde destacan \"Der Abt von Fiecht\" (\"O abade de Fiecht\"), de 1887, e a \u00e9pica \"Um Pulver und Blei\" (\"Sobre a p\u00f3lvora e o chumbo\"), de 1909. A novela \"Die Fremden\" (\"Os estra\u00f1os\") \u00e9 un dos escasos exemplos neste x\u00e9nero.\nDomanig formou parte da Comisi\u00f3n Central para o Descubrimento e a Conservaci\u00f3n de Monumentos Art\u00edsticos e Hist\u00f3ricos de Austria. Ademais, entre outras sociedades eruditas, foi membro da Sociedade Numism\u00e1tica Austr\u00edaca, da Sociedade Su\u00edza de Numism\u00e1tica, da Sociedade Real de Numism\u00e1tica de B\u00e9lxica e Sociedade de Autores Xermano-Austr\u00edaca.\nVida persoal.\nKarl Domanig casou en Viena en 1884 con Irmgard M\u00fcller (1861-1925). Unha das s\u00faas fillas, Mar\u00eda Domanig, foi tam\u00e9n escritora.\nReco\u00f1ecementos.\nEntre as diversas honras recibidas por Karl Domanig en reco\u00f1ecemento aos seus servizos c\u00f3mpre salientar os seus nomeamentos como cabaleiro da Orde Imperial de Francisco Xos\u00e9e como cidad\u00e1n honorario da cidade de Sterzing (1911).\nNa s\u00faa memoria, a Sociedade Austr\u00edaca para a Promoci\u00f3n da Arte da Medalla e a Pequena Escultura emitiu en 1914 unha medalla conmemorativa co seu busto, dese\u00f1ada por Richard Placht, coa lenda (\"Ningunha fama dura m\u00e1is c\u00e1 da fidelidade\").\nPola s\u00faa banda, o concello de Sterzing colocou unha placa no edificio onde Domanig naceu, na que constan as datas do seu nacemento e da s\u00faa morte.\nPublicaci\u00f3ns.\nEsta \u00e9 unha escolma dos traballos monogr\u00e1ficos e das obras de creaci\u00f3n literaria publicados por Karl Domanig ao longo da s\u00faa carreira:"}
{"id": "537222", "revid": "88215", "url": "https://gl.wikipedia.org/wiki?curid=537222", "title": "MFK KPRF", "text": "O MFK KPRF (en ) \u00e9 un club de f\u00fatbol sala ruso, con sede en Moscova, e que milita na Superliga rusa. O equipo foi fundado en 2003 no seo do Partido Comunista da Federaci\u00f3n Rusa (KPRF) e xoga os seus partidos como local no pavill\u00f3n SK Yunost da cidade de Klimovsk, no \u00f3blast de Moscova. As cores do club son o vermello e o segundo uniforme \u00e9 o branco.\nHistoria.\nO equipo de f\u00fatbol sala do Partido Comunista da Federaci\u00f3n Rusa (KPRF) foi fundado en 2003 cando, antes das elecci\u00f3ns \u00e1 Duma Estatal, o Partido Ruso da Vida organizou un torneo de f\u00fatbol sala entre distintos partidos pol\u00edticos rusos, no que competiron representantes comunistas, as xuventudes de Rusia Unida, a Uni\u00f3n de Forzas de Dereita, os socialdem\u00f3cratas de I\u00e1bloko e o ultranacionalista Partido Liberal-Dem\u00f3crata de Rusia de Vladimir Zhirinovskii. A vitoria foi para o KPRF, que decidiu darlle continuidade ao equipo.\nComezou a competir no campionato de Moscova, e trala chegada de xogadores de renome como Arkadii Beli, Alexandr Verizhnikov, Mikhail Markin ou Ilia Samokhin, o equipo acadou o ascenso \u00e1 segunda divisi\u00f3n do f\u00fatbol sala ruso. Na tempada 2010/11 proclam\u00e1ronse campi\u00f3ns e ascenderon \u00e1 Superliga, a m\u00e1xima categor\u00eda do pa\u00eds. Na tempada 2015/16, co adestrador Vadim Iashin no banco, o club alcanzou por primeira vez os playoffs da liga, ao rematar na cuarta posici\u00f3n a tempada regular. Caeu finalmente nos cuartos de final, pero logrou clasificarse de novo para os playoffs nos seguintes anos.\nNa tempada 2018/19 acabou a competici\u00f3n regular como segundo clasificado, s\u00f3 por detr\u00e1s do MFK Gazprom-Ugra de Iugorsk, e chegou ata a final dos playoffs, onde se proclamou subcampi\u00f3n, tras perder contra o MKF Tiumen. Ao ano seguinte proclamouse campi\u00f3n de liga despois de ser primeiro na fase regular e de derrotar na final ao Gazprom-Ugra. Ademais debutou na Champions League, chegando ata as semifinais, onde foi eliminado polo FC Barcelona na quenda de penaltis. Na campa\u00f1a 2020/21 acadou os cuartos de final da Champions League, onde caeu fronte ao Sporting de Portugal."}
{"id": "537223", "revid": "65337", "url": "https://gl.wikipedia.org/wiki?curid=537223", "title": "K. Domanig", "text": ""}
{"id": "537224", "revid": "65337", "url": "https://gl.wikipedia.org/wiki?curid=537224", "title": "Domanig, Karl", "text": ""}
{"id": "537225", "revid": "65337", "url": "https://gl.wikipedia.org/wiki?curid=537225", "title": "Domanig, K.", "text": ""}
{"id": "537226", "revid": "65337", "url": "https://gl.wikipedia.org/wiki?curid=537226", "title": "C. Domanig", "text": ""}
{"id": "537227", "revid": "65337", "url": "https://gl.wikipedia.org/wiki?curid=537227", "title": "Carl Domanig", "text": ""}
{"id": "537228", "revid": "65337", "url": "https://gl.wikipedia.org/wiki?curid=537228", "title": "Domanig, C.", "text": ""}
{"id": "537234", "revid": "5863", "url": "https://gl.wikipedia.org/wiki?curid=537234", "title": "Andrea Fuentes", "text": "Andrea Fuentes Fache, nada o 7 de abril de 1983 en Valls (Tarragona), \u00e9 unha nadadora retirada catal\u00e1 especialista en nataci\u00f3n sincronizada. A s\u00faa irm\u00e1 Tina Fuentes (1984\u20132018) tam\u00e9n foi nadadora de nataci\u00f3n sincronizada.\nTraxectoria.\n\u00c9 a nadadora m\u00e1is laureada na historia do equipo nacional de Espa\u00f1a, con catro medallas ol\u00edmpicas, 16 de campionatos do mundo e 11 de campionatos europeos. As s\u00faas catro medallas ol\u00edmpicas tam\u00e9n a converten na muller espa\u00f1ola con m\u00e1is medallas, xunto con Arantxa S\u00e1nchez Vicario e Mireia Belmonte.\nUniuse \u00e1 selecci\u00f3n espa\u00f1ola de nataci\u00f3n sincronizada en 1999. Formada no Club Nataci\u00f3n Kall\u00edpolis, formou parte do \"Dream Team\" xurdido no club, xunto con Gemma Mengual, Ona Carbonell e a s\u00faa irm\u00e1 Tina Fuentes. Andrea competiu nos Xogos Ol\u00edmpicos de 2004, 2008 e 2012, nos que ga\u00f1ou catro medallas na modalidade por parellas e por equipos. Retirouse na competici\u00f3n de elite en xaneiro de 2013, alegando desmotivaci\u00f3n por mor dun conflito entre a Real Federaci\u00f3n Espa\u00f1ola de Nataci\u00f3n e a adestradora da selecci\u00f3n, Anna Tarr\u00e9s. Ap\u00f3s retirarse, continuou a s\u00faa traxectoria como adestradora."}
{"id": "537240", "revid": "25871", "url": "https://gl.wikipedia.org/wiki?curid=537240", "title": "Andrea Fuentes Fache", "text": ""}
{"id": "537241", "revid": "15490", "url": "https://gl.wikipedia.org/wiki?curid=537241", "title": "Ilus", "text": ""}
{"id": "537243", "revid": "104999", "url": "https://gl.wikipedia.org/wiki?curid=537243", "title": "Najla Bouden", "text": "Najla Bouden Romdhane (en \u00e1rabe, \u0646\u062c\u0644\u0627\u0621 \u0628\u0648\u062f\u0646 \u0631\u0645\u0636\u0627\u0646 ) ( Kairouan, 1958) \u00e9 unha xe\u00f3loga e pol\u00edtica tunisiana, actual primeira ministra . Nomeada en setembro de 2021, \u00e9 a primeira muller que ocupa o cargo de primeira ministra no mundo \u00e1rabe . \nTraxectoria.\nNaceu en 1958 en Cairouan . \u00c9 enxe\u00f1eira e profesora de educaci\u00f3n superior na Escola Nacional de Enxe\u00f1eiros de Tunisia, especializada en xeociencias . En 2011 converteuse en directora xeral de Calidade do Ministerio de Educaci\u00f3n Superior e Investigaci\u00f3n Cient\u00edfica. En 2015 ocupou o cargo de xerente de proxectos na oficina do ministro Salim Shoura.\nDesde setembro de 2016 ocupou o cargo de xefa da unidade de xesti\u00f3n por obxectivos no mesmo Ministerio co fin de aplicar o proxecto de reforma da educaci\u00f3n superior para apoiar a empregabilidade dos t\u00edtulos de educaci\u00f3n superior. O 29 de setembro de 2021, o presidente tunisiano Ka\u00efs Saied nomeouna primeira ministra co mandato de formar e dirixir un novo goberno. "}
{"id": "537244", "revid": "5863", "url": "https://gl.wikipedia.org/wiki?curid=537244", "title": "Historia monetaria do T\u00edbet", "text": ""}
{"id": "537245", "revid": "89787", "url": "https://gl.wikipedia.org/wiki?curid=537245", "title": "Isabel Oyarz\u00e1bal", "text": "Isabel Oyarz\u00e1bal Smith, nada en M\u00e1laga o 12 de xu\u00f1o de 1878 e finada en Cidade de M\u00e9xico o 28 de maio de 1974, foi unha tradutora, xornalista, escritora e actriz espa\u00f1ola. Foi, ademais, a primeira diplom\u00e1tica do goberno de Espa\u00f1a.\nTraxectoria.\nFoi a terceira filla de Juan Oyarz\u00e1bal Bucelli, malague\u00f1o de orixe vasca, e da escocesa Ana Smith-Guthrie. Pertenceu a unha familia burguesa, o que lle permitiu acceder a unha formaci\u00f3n intelectual profunda. Comezou os seus primeiros estudos no colexio La Asunci\u00f3n e recibiu unha educaci\u00f3n cat\u00f3lica. Debido \u00e1 s\u00faa orixe brit\u00e1nica por parte materna, tivo un contacto continuo cos costumes e a cultura de Gran Breta\u00f1a a trav\u00e9s das continuas viaxes ao pa\u00eds, tanto na infancia como xa na idade adulta. Estas viaxes fixeron de Oyarz\u00e1bal unha muller adiantada ao seu tempo, independente e inconformista cos costumes castizos de Espa\u00f1a, os cales non permit\u00edan o avance social e cultural da poboaci\u00f3n. \nEn 1905 trasladouse a Madrid para traballar como actriz de teatro na compa\u00f1\u00eda de Mar\u00eda Tubau e Ceferino Palencia co sobrenome de \"Isabel Aranguren\". A trav\u00e9s deste traballo co\u00f1eceu a Ceferino Palencia \u00c1lvarez-Tubau, avogado, pintor e diplom\u00e1tico. Casaron o 6 de xullo de 1909 e tiveron dous fillos, Ceferino (1910) e Mar\u00eda Isabel (1914). O matrimonio traslad\u00e1base continuamente por motivos laborais. Viviron en Suecia, Finlandia ou nos EUA. En 1939 exili\u00e1ronse en M\u00e9xico polas s\u00faas ideas republicanas. \nIsabel nunca chegou a distanciarse totalmente da s\u00faa M\u00e1laga natal. Por\u00e9n, a s\u00faa estad\u00eda en Madrid permitiulle gozar do axitado ambiente cultural da \u00e9poca. Participou en faladoiros e outros actos culturais e relacionouse con persoeiros das artes e as letras, con quen tivo a oportunidade de p\u00f3r en com\u00fan os seus intereses culturais, sociais e pol\u00edticos.\nMemorias.\nEn 1940, unha editorial estadounidense publicou as s\u00faas memorias en ingl\u00e9s. Por\u00e9n, non foron editadas en castel\u00e1n at\u00e9 2011, co t\u00edtulo de \"Hambre de libertad. Memorias de una embajadora republicana\", traducidas por Andr\u00e9s Arenas e Enrique Gir\u00f3n.\nTraxectoria profesional.\nIsabel, unha muller moi culta e formada, traballou en distintos campos. Foi profesora de espa\u00f1ol en Sussex, Inglaterra, correspondente de publicaci\u00f3ns inglesas como \"Laffan News Bureau\" ou \"The Standard\", e tradutora de obras literarias como Silas Marner, de George Eliot. Tam\u00e9n foi escritora, int\u00e9rprete en organismos como o Instituto Internacional de Estat\u00edstica e desempe\u00f1ou postos pol\u00edticos, entre outras ocupaci\u00f3ns. \nEn 1907 fundou a primeira revista exclusivamente feminina de Espa\u00f1a, xunto coa s\u00faa irm\u00e1 Ana e a s\u00faa amiga Raimunda Avecilla, \"La Dama y La Vida Ilustrada\", en activo durante catro anos. A partir desta primeira experiencia, Isabel colaborou en revistas e diarios como \"Blanco y Negro\", \"El Heraldo\", \"Nuevo Mundo\", \"La Esfera\", \"El Sol\", \"El D\u00eda\", \"Elegancias\", \"La Voz de Madrid\" ou \"Cosm\u00f3polis\". Nos artigos trataba, sobre todo, temas relacionados co papel da muller na sociedade, a reivindicaci\u00f3n dos seus dereitos (especialmente, o dereito ao sufraxio) ou cuesti\u00f3ns sociais, como o estado da sanidade e a educaci\u00f3n espa\u00f1olas. Normalmente, asinaba como Beatriz Galindo ou como Isabel de Palencia ou Isabel O. de Palencia. Os seus artigos foron o mellor instrumento que tivo para difundir as s\u00faas ideas. Esencialmente, buscaba o avance da sociedade, como suced\u00eda noutros pa\u00edses. \nImpartiu numerosas conferencias en Espa\u00f1a e tam\u00e9n noutros pa\u00edses, como os EUA, Francia, Su\u00edza, o Reino Unido, Noruega, Suecia, Finlandia ou M\u00e9xico. Estas versaban sobre dous temas fundamentais. Por unha banda, analizaba aspectos da cultura espa\u00f1ola para a s\u00faa mellora, mentres que por outra centr\u00e1base na defensa dos dereitos da muller e dos sectores sociais m\u00e1is desfavorecidos. As opini\u00f3ns de Isabel eran moi apreciadas entre os c\u00edrculos progresistas, mais demasiado avanzadas entre os m\u00e1is conservadores.\nAs s\u00faas ideas progresistas e republicanas permit\u00edronlle desempe\u00f1ar diversos cargos durante a II Rep\u00fablica espa\u00f1ola. Afiliada ao PSOE e a UXT, en 1931 foi candidata socialista \u00e1s Cortes constitu\u00edntes. Dous anos despois converteuse na primeira muller inspectora de traballo en Espa\u00f1a, tras aprobar a oposici\u00f3n. Tam\u00e9n foi representante de Espa\u00f1a na Sociedade de Naci\u00f3ns en Xenebra, Su\u00edza e embaixadora de Espa\u00f1a en Suecia e posteriormente en Finlandia.\nAo comezar a Guerra Civil completou un ciclo de conferencias por 42 cidades dos Estados Unidos e o Canad\u00e1 solicitando apoio \u00e1 Rep\u00fablica. En 1939, rematada a guerra, exiliouse xunto \u00e1 s\u00faa familia na Cidade de M\u00e9xico. Al\u00ed seguiu escribindo at\u00e9 o seu pasamento o 28 de maio de 1974.\nNo \u00e1mbito art\u00edstico, Isabel realizou papeis en obras de teatro, como \"Mater Dolorosa\", \"Echar la llave,\" \"La Vicar\u00eda\" ou \"Las alegres comadres\", entre outras. O contacto con actores e actrices inglesas permitiulle dar varias conferencias en Espa\u00f1a sobre o teatro en Gran Breta\u00f1a. A s\u00faa produci\u00f3n literaria incl\u00fae contos, libros folcl\u00f3ricos, biograf\u00edas, pezas teatrais e novelas. Amais, traduciu numerosas obras inglesas, como as de Jane Austen, Mary Ann Evans ou Arthur Conan Doyle, entre outros.\nLoita feminista e social.\nFoi unha muller moi comprometida coa loita feminista. O contacto con feministas brit\u00e1nicas como Eunice Murray ou Charlotte French contribu\u00edu para as s\u00faas reivindicaci\u00f3ns no territorio nacional. Foi membro de numerosas asociaci\u00f3ns feministas, como a Asociaci\u00f3n Nacional de Mujeres Espa\u00f1olas (ANME), que chegou a presidir; o Consejo Supremo Feminista de Espa\u00f1a, a Liga Femenina Espa\u00f1ola por la Paz y la Libertad, a Agrupaci\u00f3n Femenina Socialista ou o Comit\u00e9 Nacional da Uni\u00f3n de Mulleres Antifascistas. En 1926, amais, foi cofundadora do Lyceum Club Femenino. \nO seu activismo tivo gran sona tanto no plano nacional como internacional. As s\u00faas ideas foron difundidas a trav\u00e9s de publicaci\u00f3ns e conferencias en numerosos pa\u00edses. Loitou por que a sociedade reco\u00f1ecese o papel da muller, os seus dereitos e liberdades, a s\u00faa intelixencia e a s\u00faa capacidade para o traballo. As\u00ed mesmo, reivindicou intensamente o sufraxio feminino, xunto con figuras como Clara Campoamor. \nEn 1926, tivo a oportunidade de co\u00f1ecer un ateneo obreiro cando foi convidada a dar unha conferencia sobre a educaci\u00f3n das mulleres na Casa do Pobo. En 1930 converteuse na \u00fanica muller da Comisi\u00f3n Permanente sobre Escravitude da Sociedade de Naci\u00f3ns. Acudiu ao Congreso da Alianza polo Sufraxio Universal en Xenebra, Su\u00edza, e en 1935 foi delegada sindical de UXT na XIX Conferencia Internacional da Organizaci\u00f3n Internacional do Traballo. \nO activismo de Oyarz\u00e1bal enm\u00e1rcase no contexto social da s\u00faa idade adulta, rodeada doutras intelectuais feministas como Clara Campoamor, Mar\u00eda de Maeztu, Carmen de Burgos ou Margarita Nelken. Isabel, xunto a Julia Peguero e a Benita Asas Manterola, chegou a reclamarlle en persoa a Miguel Primo de Rivera o sufraxio feminino en 1923.\nObra.\nProduci\u00f3n literaria.\nA edici\u00f3n inicial deste tratado de 1921 inclu\u00eda un pr\u00f3logo de Jos\u00e9 Ortega Munilla e vi\u00f1a avalada por un apartado de xu\u00edzos cr\u00edticos por parte de Mar\u00eda de Maeztu, Benita Asas Manterola e Jos\u00e9 Francos Rodr\u00edguez. Hai unha segunda edici\u00f3n do texto publicada en M\u00e9xico por Edici\u00f3ns Aztl\u00e1n (1958). Por\u00e9n, ambas son dificilmente acces\u00edbeis hoxe en Espa\u00f1a.\nA recuperaci\u00f3n da s\u00faa figura.\nAs investigaci\u00f3ns sobre a vida e obra de Oyarz\u00e1bal foron en aumento. Un dos fitos na recuperaci\u00f3n da s\u00faa figura foi inclu\u00edr unha p\u00e1xina dedicada a ela no cat\u00e1logo de autores da Biblioteca Virtual Cervantes. A cargo dela estivo a profesora de literatura da Universidade de M\u00e1laga, Amparo Quiles Face, unha das investigadoras que m\u00e1is estudou a figura da malague\u00f1a. A p\u00e1xina incl\u00fae ligaz\u00f3ns directas a gran parte das s\u00faas obras, unha li\u00f1a cronol\u00f3xica sobre a s\u00faa vida persoal e profesional, unha galer\u00eda de imaxes e unha bibliograf\u00eda ampla e actualizada sobre os traballos relacionados coa s\u00faa figura. \nEn 2017 a directora teatral Blanca Balt\u00e9s levou ao escenario do Teatro Mar\u00eda Guerrero a obra \"Beatriz Galindo en Estocolmo.\" Nela buscaba homenaxear a Isabel Oyarz\u00e1bal como intelectual feminina da Espa\u00f1a de inicios do s\u00e9culo XX.\nEn xullo de 2018, a Asociaci\u00f3n \u201cHerst\u00f3ricas. Historia, Mujeres y G\u00e9nero\u201d e o Colectivo \u201cAutoras de C\u00f3mic\u201d crearon conxuntamente un proxecto cultural e educativo para visibilizar a achega hist\u00f3rica das mulleres \u00e1 sociedade e reflexionar sobre a s\u00faa ausencia. Este proxecto consist\u00eda nun xogo de cartas, unha delas dedicada a Oyarz\u00e1bal."}
{"id": "537249", "revid": "89787", "url": "https://gl.wikipedia.org/wiki?curid=537249", "title": "Expedici\u00f3n de Magalh\u00e3es-Elcano", "text": "A expedici\u00f3n de Magalh\u00e3es e Elcano foi unha expedici\u00f3n mar\u00edtima do s\u00e9culo\u00a0XVI financiada pola Coroa espa\u00f1ola e capitaneada por Fernando de Magalh\u00e3es. Esta expedici\u00f3n, ao mando de Juan Sebasti\u00e1n Elcano no seu retorno, completou a primeira circunnavegaci\u00f3n da Terra na historia.\nA expedici\u00f3n ti\u00f1a o prop\u00f3sito de abrir unha ruta comercial coas illas das especias por occidente, buscando un paso entre o oc\u00e9ano Atl\u00e1ntico e o oc\u00e9ano Pac\u00edfico. Estaba formada por cinco naves as cales baixaron o Guadalquivir desde Sevilla o d\u00eda 10 de agosto de 1519, tras ultimar os preparativos, as naves partiron definitivamente de Sanl\u00facar de Barrameda o 20 de setembro de 1519. A escuadra, despois de explorar durante meses o litoral americano ao sur do Brasil, logrou cruzar o estreito de Magalh\u00e3es o 28 de novembro de 1520. Na s\u00faa traves\u00eda polo Pac\u00edfico chegou \u00e1s illas Filipinas, onde, o 27 de abril de 1521, morre Fernando de Magalh\u00e3es na batalla de Mact\u00e1n. Os expedicionarios continuaron a navegaci\u00f3n at\u00e9 as illas Molucas, obxectivo da s\u00faa viaxe, onde elixiron a Juan Sebasti\u00e1n Elcano para capitanear a viaxe de regreso. Navegando cara ao oeste polo oc\u00e9ano \u00cdndico e dando a volta a \u00c1frica, o 6 de setembro de 1522 a \"Victoria\", \u00fanica nave que quedaba na expedici\u00f3n, retornou a Sanl\u00facar de Barrameda, ese mesmo d\u00eda a nave foi remolcada r\u00edo arriba at\u00e9 Sevilla, debido \u00e1s malas condici\u00f3ns nas que se atopaba a nave, chegando dous d\u00edas despois (8 de setembro), coa s\u00faa carga de especias, convert\u00e9ndose na primeira embarcaci\u00f3n da historia en dar a volta ao mundo.\nAntecedentes.\nO obxectivo de Cristovo Col\u00f3n foi navegar cara ao oeste ata as \u00abIndias\u00bb en busca de especias e outras riquezas de Asia. Nos seus viaxes, Col\u00f3n atopou ouro na illa de La Espa\u00f1ola e en Centroam\u00e9rica, mais non atopou as illas das especias, que hoxe co\u00f1ecemos como as Molucas. Ni siquiera na cuarta viaxe de Col\u00f3n se podo atopar un paso mar\u00edtimo \u00e1 Asia que os europeos co\u00f1ec\u00edan.\nDespois do Tratado de Tordesillas de 1494, o mundo dividiuse en dous entre Castela e Portugal mediante unha li\u00f1a imaxinaria no oc\u00e9ano Atl\u00e1ntico. Mentres Castela ti\u00f1a o control da zona occidental, que abrangu\u00eda boa parte do continente americano amais das Canarias, Portugal, controlar\u00eda toda a zona oriental, con territorios que van dende \u00c1frica at\u00e9 o Oc\u00e9ano \u00cdndico e o pico oriental de Suram\u00e9rica, o que lle permitir\u00eda a colonizaci\u00f3n do Brasil. Por todas estas raz\u00f3ns, Castela estaba moi interesada nunha ruta mar\u00edtima cara a Asia que non implicase navegar cara ao sur ao longo de \u00c1frica e despois ir cara ao leste ata a India. O paso terrestre do Atl\u00e1ntico ao Pac\u00edfico xa era co\u00f1ecido en 1519 porque en 1513 o conquistador castel\u00e1n Vasco N\u00fa\u00f1ez de Balboa avistara o oc\u00e9ano Pac\u00edfico, ao que chamou \"Mar do Sur\", cun paso terrestre por Centroam\u00e9rica.\nFernando de Magalh\u00e3es, mari\u00f1eiro postugu\u00e9s ao servizo da Coroa de Castela, cr\u00eda na posibilidade de chegar \u00e1s illas das especias navegando cara ao oeste, sen ter que ir cara ao leste cos seus barcos ao longo de toda a costa occidental de \u00c1frica e despois regresar a Castela. O seu plan era moi similar ao de Cristovo Col\u00f3n. Magalh\u00e3es, ti\u00f1a experiencia no mar e co\u00f1ec\u00eda ben as Indias, ao pasar oito anos como soldado na armada portuguesa no oc\u00e9ano \u00cdndico.\nA viaxe era extremadamente complicada xa que, daquela, non hab\u00eda cartas de navegaci\u00f3n para esa parte do mundo. Os mapas de 1519 non trazaran a ruta que Magalh\u00e3es ti\u00f1a previsto seguir; s\u00f3 apareceron algunhas illas do Caribe e as costas dende Centroam\u00e9rica at\u00e9 o norte do Brasil, pero non m\u00e1is ao sur. No leste, os mapas que mostraban as costas de Asia e \u00c1frica no s\u00e9culo XVI tampouco eran especialmente detallados.\nPreparativos da expedici\u00f3n.\nCapitulaci\u00f3ns de Valladolid.\nAnte o fracaso que obtivo ao expor os seus prop\u00f3sitos ao rei de Portugal, Manuel I, que xa co\u00f1ec\u00eda unha rota para navegar cara a Asia fronteiriza con \u00c1frica e non ti\u00f1a necesidade de financiar unha nova ruta, Magalh\u00e3es decidiu ir a Castela para lle expor ao, ent\u00f3n mozo, rei Carlos I o seu audaz proxecto. Unha vez aceptado o proxecto por Carlos I, o 22 de marzo de 1518 asin\u00e1ronse en Valladolid as capitulaci\u00f3ns da expedici\u00f3n nas que se lle outorgaba a Magalh\u00e3es o t\u00edtulo de gobernador e o adiantado de t\u00f3dalas terras que \"descubrise\". Tanto a oferta do proxecto primeiro ao rei de Portugal e despois ao rei de Castela, como as condici\u00f3ns favorables para o descubridor, foron situaci\u00f3ns que tam\u00e9n se produciron na primeira viaxe de Col\u00f3n.\nA expedici\u00f3n estaba formada inicialmente por cinco barcos con 239 homes ao mando de Magalh\u00e3es, na nave capit\u00e1, \"Trinidad\"; os outros catro barcos eran: o \"San Antonio\", \"La\" \"Concepci\u00f3n\", \"La\" \"Victoria\" e o \"Santiago\". O segundo ao mando foi o castel\u00e1n Juan de Cartagena, veedor xeral (supervisor) da armada. Juan Sebasti\u00e1n Elcano, que acabar\u00eda comandando a viaxe de volta, marchou como mestre de \"La Concepci\u00f3n\", que estaba baixo o mando de Gaspar de Quesada. Tam\u00e9n viaxaba coa expedici\u00f3n Antonio Pigafetta, quen escribir\u00eda unha cr\u00f3nica da viaxe.\nA viaxe.\nPartida da expedici\u00f3n.\nA escuadra sa\u00edu de Sevilla o 10 de agosto de 1519, partindo do peirao das Mulas, no r\u00edo Guadalquivir, preto do lado oeste da actual ponte de San Telmo. A frota descendeu polo Guadalquivir ata chegar \u00e1 s\u00faa desembocadura, en Sanl\u00facar de Barrameda (C\u00e1diz), un porto do oc\u00e9ano Atl\u00e1ntico. Durante as semanas seguintes, Fernando de Magalh\u00e3es e os capit\u00e1ns dos barcos vi\u00f1eron e foron a Sevilla nas s\u00faas chalupas para atender varios imprevistos e paliar algunhas dificultades mentres se remataba de completa-las subministraci\u00f3ns da escuadra. O propio Magalh\u00e3es fixo testamento en Sevilla o 24 de agosto.\nA expedici\u00f3n partiu de Sanl\u00facar de Barrameda o 20 de setembro de 1519.\nTraves\u00eda atl\u00e1ntica at\u00e9 a Patagonia.\nFixeron escala en Tenerife (Canarias), e a traves\u00eda do Atl\u00e1ntico continuou pasando por diante das illas de Cabo Verde e das costas de Serra Leoa. Despois de bordear a zona pr\u00f3xima \u00e1 costa norte de \u00c1frica, a frota navegou polo Atl\u00e1ntico cara a Am\u00e9rica. O 3 de outubro de 1519, o tempo empeorou con vento, tormentas e correntes de auga, polo que a frota tivo que parar por medo a naufragar, navegando sen rumbo ata que pasou a tormenta. Durante estas tormentas, viron con frecuencia o lume de San Telmo, un fen\u00f3meno el\u00e9ctrico atmosf\u00e9rico que interpretaron como un sinal divino, chegando a ver este lume como un facho pola noite na punta do mastro principal dun barco, permanecendo al\u00ed m\u00e1is de dous horas. Antes de desaparecer, a luz volveuse tan intensa que durante un cuarto de hora os mari\u00f1eiros cami\u00f1aron cegos pedindo piedade.\nDurante a viaxe, Juan de Cartagena, supervisor xeral da armada, xunto con outros oficiais, pediu a Magalh\u00e3es ser consultado sobre t\u00f3dolos asuntos relacionados coa viaxe como \"persoa conxunta\" segundo as instruci\u00f3ns do rei. Pouco despois Cartagena sa\u00fada a Magalh\u00e3es desde o seu barco como \"capit\u00e1n\" e non como \"capit\u00e1n xeral\". Magalh\u00e3es aproveitou unha reuni\u00f3n de todos os capit\u00e1ns na Vitcoria para arrestar a Cartagena. En substituci\u00f3n de Juan de Cartagena, Magalh\u00e3es puxo primeiro a Antonio de Coca e despois a \u00c1lvaro de Mezquita ao mando da San Antonio.\nCase catro meses despois de deixar Castela, a frota achegouse \u00e1s costas de Am\u00e9rica. O 13 de decembro de 1519 tocaron terra na ba\u00eda de Santa Luc\u00eda, onde hoxe se atopa R\u00edo de Xaneiro.Desde al\u00ed, seguiron a costa cara ao sur, onde atoparon unha gran canle que conduc\u00eda cara ao interior. Magalh\u00e3es e a frota navegaron cara ao interior pensando que atoparan a entrada ao mar do Sur, nome co que se co\u00f1ec\u00eda o oc\u00e9ano Pac\u00edfico. Despois de quince d\u00edas d\u00e9ronse conta de que se trataba dunha entrada de trescentos quil\u00f3metros cara ao interior, a r\u00eda do R\u00edo da Prata \u2014a m\u00e1is ancha do mundo\u2014, entre os actuais estados do Uruguai e a Arxentina. Despois da decepci\u00f3n, foron costeando a costa en direcci\u00f3n sur at\u00e9 o desco\u00f1ecido, chegando \u00e1 costa do que Magalh\u00e3es chamou \"Patagonia\".\nSublevaci\u00f3n durante a invernada.\nO 31 de marzo de 1520, a poucos d\u00edas da Ant\u00e1rtida, buscaron refuxio nunha ba\u00eda que chamaron \"porto de San Juli\u00e1n\" para pasar o inverno. As provisi\u00f3ns estaban a esgotarse, os d\u00edas fac\u00edanse m\u00e1is curtos e os homes ti\u00f1an fr\u00edo. Magalh\u00e3es decidiu ent\u00f3n reducir as raci\u00f3ns de comida. Varios capit\u00e1ns e oficiais acordaron esixirlle o regreso a Espa\u00f1a. A seguir, os capit\u00e1ns Gaspar de Quesada e Lu\u00eds de Mendoza, xunto con Antonio de Coca e Juan de Cartagena, amotin\u00e1ronse contra o almirante por desacordo co mando, pretendendo regresar a Espa\u00f1a porque consideraban que a expedici\u00f3n fracasara, ao non atopar o paso \u00e1 Mar do Sur. Entre os amotinados estaba Juan Sebasti\u00e1n Elcano, que no levantamento tomou o mando do barco \"San Antonio\" despois de que os rebeldes apoderaran do seu capit\u00e1n, \u00c1lvaro de Mezquita.\nA insurrecci\u00f3n foi suprimida coa morte de Mendoza, capit\u00e1n da \"Victoria\". Magalh\u00e3es condenou \u00e1 morte a Quesada, que foi executado, e desterrou a Juan de Cartagena e ao crego Pedro S\u00e1nchez de la Reina, que foron abandonados nesas terras cando sa\u00edron. Perdoou a m\u00e1is de corenta homes por ser necesarios para a expedici\u00f3n.\nO 3 de maio, perdeuse a nave \"Santiago\" ao chocar contra as rochas na desembocadura do r\u00edo Santa Cruz (costa arxentina). Magalh\u00e3es repartiu aos superviventes da Santiago entre os restantes barcos e nomeou a Juan Serrano e Duarte Barbosa capit\u00e1n da \"Concepci\u00f3n\" como capit\u00e1n da \"Victoria\".\nNavegaci\u00f3n no estreito de Magallanes.\nA expedici\u00f3n continuou ata a punta sur do continente e, entre o 21 de outubro e o 27 de novembro de 1520, pasou o estreito que une os dous oc\u00e9anos. Atravesalo foi moi dif\u00edcil, dada a complexidade da costa. Para facelo, un barco seguiu adiante na exploraci\u00f3n, buscando o mellor cami\u00f1o e repasando os seus propios pasos para ser seguidos polo resto ata a zona explorada. Unha vez rematadas estas etapas detalladas, conseguiron sa\u00edr do \"labirinto\" cara ao Oc\u00e9ano Pac\u00edfico. Magalh\u00e3es bautizouno como o \"Estreito de T\u00f3dolos Santos\", a\u00ednda que hoxe en d\u00eda \u00e9 co\u00f1ecido como o Estreito de Magall\u00e1ns, xa que a s\u00faa expedici\u00f3n foi a primeira de Europa en velo. Mentres navegaban polo estreito, os castel\u00e1ns albiscaron numerosas fogueiras na costa sur, iluminadas polos ind\u00edxenas que habitaban ese territorio. Por iso os castel\u00e1ns cham\u00e1rona \"Terra do Lume\". \nO 28 de novembro de 1520, a frota de Magalh\u00e3es navegou, por primeira vez, por aquel mar do Sur que, debido \u00e1 s\u00faa superficie serena e tranquila, recibiu o nome de \"Pac\u00edfico\". A situaci\u00f3n era moi complicada pois, daquela, s\u00f3 contaba con tres barcos, desde que a tripulaci\u00f3n de \"San Antonio\" se sublevara antes de cruzar o estreito e voltaran a Castela levando a maior parte das subministraci\u00f3ns.\nTraves\u00eda no Pac\u00edfico at\u00e9 as Marianas.\nA mala sorte de Magalh\u00e3es fixo que no longo percorrido de tres meses polo oc\u00e9ano Pac\u00edfico, entre o estreito de Magalh\u00e3es e ata a s\u00faa chegada \u00e1s illas Marianas, non descubrise ning\u00fan punto de terra, polo que a fame e o escorbuto golpearon \u00e1 s\u00faa tripulaci\u00f3n. o punto de que se pagaban moedas grandes por unha simple rata para devorar. A auga corrompeuse e os homes comeron incluso coiro e serraduras suavizados:\nO 6 de marzo de 1521, cando a tripulaci\u00f3n xa estaba decimada pola fame, chegaron \u00e1 illa de Guam, agora parte do arquip\u00e9lago das Illas Marianas, \u00e1 que chamaron \"Illas dos ladr\u00f3ns\".\nNas illas Filipinas.\nO 16 de marzo chegaron a S\u00e1mar, o que significou que foron os primeiros europeos en ve-las illas Filipinas, que Magalh\u00e3es chamou \"Illas San L\u00e1zaro\". Para Magalh\u00e3es era moi importante manter unha paz estrat\u00e9xica cos nativos e convertelos ao cristianismo, e para iso utilizou, entre outras cousas, o argumento de que ser\u00edan m\u00e1is fortes e amosoulles as s\u00faas armas de fogo. Como testemu\u00f1o da s\u00faa intenci\u00f3n de converter aos nativos en cristi\u00e1ns est\u00e1 a Cruz de Magalh\u00e3es, unha cruz de madeira colocada en Ceb\u00fa polo explorador.\nPara conseguir unha alianza cun xefe ind\u00edxena da rexi\u00f3n, Magalh\u00e3es lanzouse a derrotar ao seu inimigo Lapu-lapu, o xefe da illa de Mactan. Antes do ataque, Magalh\u00e3es enviou emisarios a Lapu-lapu para que cesasen os seus esforzos para loitar e se sometesen ao cristianismo e \u00e1 coroa espa\u00f1ola, oferta que Lapu-lapu rexeitou, sendo considerado hoxe un l\u00edder independentista en Filipinas.\nNa madrugada do 27 de abril de 1521, Magalh\u00e3es e cincuenta dos seus homes chegaron \u00e1 praia de Mactan para loitar contra Lapu-lapu e mil dos seus homes. Magalh\u00e3es estaba tan seguro da s\u00faa vitoria que pediu aos demais capit\u00e1ns que non se involucrasen na loita. Como a marea era baixa tiveron que abandonar os barcos lonxe da costa, polo que non puideron descargar os seus can\u00f3ns, as s\u00faas armas m\u00e1is fortes. Isto sumouse ao feito de que Magalh\u00e3es e os seus homes chegaron cansos de ter que cami\u00f1ar case un quil\u00f3metro pola auga. Na praia, a medida que avanzaba a batalla, os homes de Magalh\u00e3es comezaron a quedar sen munici\u00f3n e os de Lapu-lapu avanzaron. Un home ind\u00edxena acoitelou a Magalh\u00e3es na perna cunha lanza, provocando a s\u00faa ca\u00edda. Nese momento todos os ind\u00edxenas correron cara a el e lance\u00e1rono, morrendo en combate. Os castel\u00e1ns perderon a batalla e Magalh\u00e3es caeu en combate sen chegar nin \u00e1s Molucas, as illas das especias, que estaban a poucos d\u00edas.\nO seu sucesor, Duarte Barbosa, foi asasinado con traiz\u00f3n en Ceb\u00fa, xunto a trinta dos seus homes nun banquete de trampa organizado polo rei ind\u00edxena. O resto da expedici\u00f3n decidiu abandonar Ceb\u00fa e na illa de Bohol acordaron, s\u00f3 quedando 108 homes para gobernar os tres barcos, queimar o que estaba en peores condici\u00f3ns, que era a \"Concepci\u00f3n\", divid\u00edndose a tripulaci\u00f3n entre os outros dous barcos. Tam\u00e9n se decidiu nomear como xefe da expedici\u00f3n a Juan L\u00f3pez de Carvalho, ata ent\u00f3n piloto maior da frota.\nNas Molucas.\nA finais de setembro de 1521, os membros da expedici\u00f3n acordaron destitu\u00edr a Carvalho como capit\u00e1n xeneral por mala conduta, nomeando a Gonzalo G\u00f3mez de Espinosa como o seu novo l\u00edder, capit\u00e1n da \"Trinidad\". Tam\u00e9n se acordou po\u00f1er a Juan Sebasti\u00e1n Elcano \u00e1 cabeza da Vitoria. Dispuxeron para continuar a navegaci\u00f3n cara \u00e1s illas das especias. Chegaron \u00e1s Molucas o 7 de novembro de 1521, aterrando na illa de Tidore ao d\u00eda seguinte. Al\u00ed pediron permiso ao seu rei, chamado Almanzor polos espa\u00f1ois, para comerciar.\nO 18 de decembro de 1521, cos dous barcos cargados de cravos, prepar\u00e1ronse para partir de volta a Espa\u00f1a. Non obstante, ese mesmo d\u00eda descubriuse unha v\u00eda fluvial en \"Trinidad\", que requiriu unha longa reparaci\u00f3n. Acordouse que a \"Victoria\" regresar\u00eda a Espa\u00f1a pola ruta da India e que a Trinidad permanecer\u00eda no porto de Tidore para ser reparada e volver\u00eda polo Pac\u00edfico a Panam\u00e1. O d\u00eda 21, a Vitoria marchou soa cara ao oeste. O 5 de febreiro de 1522, o mozo grumete de Victoria, Mart\u00edn de Ayamonte, e o soldado Bartolom\u00e9 Salda\u00f1a desertaron, deixando a Victoria \"sen sentirse\" na illa de Timor, onde estaba fondeado o barco. Ao ser aprehendido polos portugueses, o grumete fixo un relato da viaxe descuberta recentemente e que cont\u00e9n detalles ata agora desco\u00f1ecidos..\nEspinosa completou a reparaci\u00f3n da Trinidad o 6 de abril de 1522 e p\u00faxose ao mar, pero as continuas tormentas impediron o seu avance e unha forte tormenta danou gravemente o barco. Pediu axuda ao capit\u00e1n portugu\u00e9s Ant\u00f3nio de Brito que estaba preto, o que provocou que os dezasete homes que quedaban no barco fosen feitos prisioneiros polos portugueses. Cinco deles, inclu\u00eddo Espinosa, regresaron a Europa e foron liberados en 1527\nRetorno a Espa\u00f1a capitaneado por Elcano.\nElcano, ao mando da \"Victoria\", atravesou o Oc\u00e9ano \u00cdndico e dando a volta a \u00c1frica, evitando coidadosamente os portos africanos, controlados polos portugueses, completou a primeira circunnavegaci\u00f3n do globo. Regresou \u00e1 costa espa\u00f1ola e aterrou en Sanl\u00facar de Barrameda o 6 de setembro de 1522. O mesmo d\u00eda da chegada colleu un barco ao seu servizo para remolcar a Victoria polo Guadalquivir ata Sevilla, debido ao mal estado do barco. Os oficiais da Casa da Contrataci\u00f3n de Indias de Sevilla prepararon un barco con doce remos, cargado de novas provisi\u00f3ns. Dous d\u00edas despois o \"Victoria\" atracou en Sevilla. As autoridades da cidade e os membros da Casa de Contrataci\u00f3n en pleno estaban agardando no peirao, xunto cun numeroso p\u00fablico que contemplaba a chegada do barco raqu\u00edtico. Ese d\u00eda os navegantes non desembarcaron. S\u00f3 o fixeron \u00e1 ma\u00f1\u00e1 seguinte, en camisa e descalzos, con candeas nas mans e en procesi\u00f3n. Dirix\u00edronse \u00e1 igrexa de Nosa Se\u00f1ora da Victoria e \u00e1 capela da Virxe da Antiga da catedral de Sevilla, \u00e1 que se encomendaran antes de comezar a viaxe. Descargouse o barco Victoria. \nFrancisco L\u00f3pez de G\u00f3mara, na s\u00faa \"Historia Xeral das Indias\", escribiu en 1552:\nJos\u00e9 Mart\u00ednez da Ponte escribiu no seu \"Compendio das Historias da India Oriental\" en 1681:\nA carga de especias que trouxo na nave \"Vitoria\" cubriu con fartura os gastos de toda a expedici\u00f3n (cinco naves en total).\nSobreviventes da expedici\u00f3n.\nPerdas humanas.\nDos 239 homes que partiran de Sanl\u00facar de Barrameda na frota dirixida por Fernando de Magalh\u00e3es, s\u00f3 dezaoito tiveron a sorte de poder regresar a Castela ao mando de Elcano despois de superar as tormentas de toda a circunnavegaci\u00f3n da Terra.\nPrimeiros circunnavegantes.\nEstes dezaoito homes recalaron en Sanl\u00facar de Barrameda a bordo da \"Victoria\" o 6 de setembro de 1522.\nOutros sobreviventes.\nOs doce homes da \"Victoria\" retidos como prisioneiros en Cabo Verde que regresaron algunhas semanas m\u00e1is tarde a Sevilla, v\u00eda Lisboa:O cinco sobreviventes da \"Trinidad\", que emprenderan unha ruta de regreso distinta desde as Molucas, tam\u00e9n completaron a volta ao mundo, a\u00ednda que non regresaron a Europa at\u00e9 1525 ou 1526:\nRepercusi\u00f3ns da circunnavegaci\u00f3n.\nUn mundo globalizado.\nDespois da viaxe e da primeira volta ao mundo, confirmouse a teor\u00eda de Arist\u00f3teles: a Terra \u00e9 esf\u00e9rica; unha teor\u00eda que mantivera Cristovo Col\u00f3n. Pola s\u00faa banda, puideron comprobar que o di\u00e1metro da esfera terrestre era moito maior do que se pensaba, 12.440 km. Pero como descubrimento importante foi que entre Am\u00e9rica e Asia hab\u00eda un gran oc\u00e9ano. Logrouse cruzando a canle que separaba o Leste do Oeste, o estreito de Magall\u00e1ns. Isto deu orixe a novos territorios para os europeos, estes novos lugares recibiron nomes como: Montevideo, ba\u00eda de San Juli\u00e1n, cabo das Once Mil Virxes, cabo Desexado, estreito de Todos os Santos, mar do Pac\u00edfico, Terra de Fogo, Filipinas, Patagonia.\nEstes territorios trouxeron consigo o descubrimento dunha fauna e unha flora para os ollos europeos, xa que o ping\u00fc\u00edn e o guanaco estaban en fauna. Na flora descubr\u00edronse especies de plantas e especias que romper\u00edan o concepto de paisaxe que se ti\u00f1a ata ese momento: palmeiras, buganvillas, laranxa amarga, xacaranda, araucarias, pementa falsa.\nApertura dunha rede intercambios intercontinentais.\nEsta primeira circunnavegaci\u00f3n foi o comezo dun gran sistema de intercambio moi variado entre continentes, por exemplo, intercambios humanos, biol\u00f3xicos, agr\u00edcolas, culturais ou econ\u00f3micos. Este per\u00edodo co\u00f1\u00e9cese como a primeira globalizaci\u00f3n ib\u00e9rica e vai desde o descubrimento de Am\u00e9rica por Cristovo Col\u00f3n (1492), a chegada \u00e1 India de Vasco da Gama (1498), o descubrimento do mar do Sur por Vasco N\u00fa\u00f1ez de Balboa (1513) e incluso en todo o mundo, dirixido inicialmente por Fernando de Magalh\u00e3es e despois rematado por Juan Sebasti\u00e1n Elcano (1522).\nEsta exploraci\u00f3n, considerada a primeira volta ao mundo, constitu\u00edu unha rede de intercambios intercontinentais de varios tipos, creando as\u00ed un sistema econ\u00f3mico mundial. Despois deste grande acontecemento, conc\u00edbese a aparici\u00f3n dun mundo \u00fanico e comeza a pensar na posibilidade dunha historia universal, xa que este proceso implicou todos os mundos. Como a sociedade europea ten un concepto do mundo m\u00e1is globalizado, completo e veraz, ven o intercambio de materias primas moito m\u00e1is doado, xa que poder\u00edan proporcionar unha alternativa \u00e1 Ruta das Especias que se co\u00f1ec\u00eda ata agora. Na Idade Media o comercio de especias estaba en mans dos \u00e1rabes, unha ruta lenta e cara. Despois da ca\u00edda de Constantinopla en 1453, os turcos bloquearon o paso e impuxeron impostos elevados. Isto fixo que os castel\u00e1ns e portugueses comezasen a buscar outras alternativas m\u00e1is accesibles.\nFinanciamento das rutas comerciais.\nComo resultado das novas rutas comerciais e das aproximaci\u00f3ns aos pa\u00edses coas materias primas m\u00e1is demandadas da \u00e9poca, creouse un mecanismo de financiamento. Este mecanismo consolidouse grazas ao capital p\u00fablico da coroa e ao capital privado que proced\u00eda do investimento realizado polos comerciantes castel\u00e1ns que recuperaban o seu di\u00f1eiro con moito interese.\nReco\u00f1ecementos e conmemoraci\u00f3ns.\nReco\u00f1ecemento da faza\u00f1a.\nRematou a primeira volta do mundo e con ela demostrouse practicamente a esfericidade da Terra, xa que sempre marchando na mesma direcci\u00f3n, cheg\u00e1base ao punto de partida. O emperador Carlos I, ao recibir a Juan Sebasti\u00e1n Elcano, deulle como escudo un globo terr\u00e1queo coa lenda en lat\u00edn: \"Primus circumdedisti me\" (\"O primeiro que me rodeou\").\nVolta ao Mundo 2004-2006.\nEn 1991, constru\u00eduse en Isla Cristina, unha r\u00e9plica da nave \u00abVictoria\u00bb que foi exposta na Exposici\u00f3n Universal de Sevilla de 1992. Para conmemorar a primeira volta ao mundo e difundir o traballo de descubrimento dos mari\u00f1eiros castel\u00e1ns, a r\u00e9plica do barco \"Victoria\" emprendeu unha viaxe ao redor do globo. Partiron o 12 de outubro de 2004 de Sevilla. Visit\u00e1ronse 17 pa\u00edses e o barco converteuse na primeira r\u00e9plica hist\u00f3rica en dar a volta ao mundo ao regresar a Sevilla o 4 de maio de 2006. En decembro de 2006, creouse a Fundaci\u00f3n Nave Vitoria, con este barco no seu haber.\nConmemoraci\u00f3n do V Centenario.\nPlanific\u00e1ronse diversas iniciativas para celebrar o V centenario do primeiro ao redor do mundo, entre as que destaca a Xornada solidaria global organizada polo equipo Los18, co obxectivo de contribu\u00edr a resolver os problemas que m\u00e1is preocupan \u00e1 humanidade na actualidade e a Sevilla 2019-2022 e programas Sanl\u00facar de Barrameda 2019-2022. En 2017 celebrouse o \"II\"\u00a0\"Congreso Internacional sobre a Primeira Volta ao Mundo\" no Castelo de Santiago de Sanl\u00facar de Barrameda.\nEn 2018, o barco do rei de Espa\u00f1a foi bautizado como \"Aifos 500\". O nome \u00e9 \"Sof\u00eda\" ao rev\u00e9s e a cifra d\u00e9bese ao V Centenario da Primeira Volta ao Mundo.\nEntre o 12 de setembro de 2019 e o 23 de febreiro de 2020 tivo lug\"a\"r a exposici\u00f3n \"A viaxe m\u00e1is longa: a Primeira Volta ao Mundo\" no Arquivo Xeral de Indias de Sevilla. Foi inaugurada por Felipe\u00a0VI e Letizia Ortiz. Do 19 de xu\u00f1o ao 25 de outubro de 2020 a exposici\u00f3n p\u00faidose visitar no Museo San Telmo de San Sebasti\u00e1n.\nO 10 de agosto de 2019, a vicepresidenta do goberno de Espa\u00f1a, Carmen Calvo, o ministro de Cultura e Deportes, Jos\u00e9 Guirao, e o xefe da Armada Almirante Teodoro L\u00f3pez Calder\u00f3n presenciaron un desfile militar en Sevilla e a levantamento dun conmemorativo. bandeira do V Centenario xunto \u00e1 Torre do Ouro. O vicepresidente e o xefe do Estado Maior da Mari\u00f1a fixeron unha coroa de flores diante do Monumento a Juan Sebasti\u00e1n Elcano, en memoria dos mari\u00f1eiros que participaron na expedici\u00f3n. O vicepresidente, o alcalde de Sevilla, o presidente da Fundaci\u00f3n Nao Victoria e o presidente da Xunta de Andaluc\u00eda inauguraron posteriormente un espazo expositivo no paseo Marqu\u00e9s de Contadero.\nEn lembranza da faza\u00f1a, o 10 de agosto de 2019, o veleiro Pros sa\u00edu de Sevilla para dar a volta ao mundo. A expedici\u00f3n foi promovida pola asociaci\u00f3n Amigos dos Grandes Navegantes e Exploradores Espa\u00f1ois. Non obstante, a expedici\u00f3n foi interrompida en Lima o 23 de marzo de 2020 debido \u00e1 pandemia de coronavirus.\nA Fundaci\u00f3n Nave Vitoria constru\u00edu en 2020 unha r\u00e9plica deste barco e situouno de forma permanente en Sevilla, xunto ao espazo expositivo do paseo Marqu\u00e9s de Contadero.\nEn Filipinas celebr\u00e1ronse diversos actos conmemorativos. O buque de adestramento da Mari\u00f1a Espa\u00f1ola Juan Sebasti\u00e1n Elcano visitou Filipinas no V Centenario da chegada da expedici\u00f3n a esas costas, o 16 de marzo de 2021. A Embaixada de Espa\u00f1a en Filipinas, xunto co Comit\u00e9 do Quinto Centenario de Filipinas levaron a cabo unha extensa programa de actividades arredor da illa de Samar entre o 15 e o 18 de marzo, para recibir o barco de adestramento e conmemorar os acontecementos hist\u00f3ricos ocorridos en 1521. O 16 de marzo, inaugurouse un mon\u00f3lito con inscrici\u00f3n en Suluan, o 17 outro en Homonhon e o marzo 18 outras d\u00faas estelas, unha na igrexa de Guiuan e outra en Samar. O texto deste \u00faltimo foi traducido ao castel\u00e1n como sinal de amizade entre os dous pa\u00edses e foi inaugurado polo presidente de Filipinas, Rodrigo Duterte, e o embaixador de Espa\u00f1a, Jorge Moragas. A embaixada de Espa\u00f1a tam\u00e9n organizou xunto co Instituto Cervantes e Casa Asia unha serie de conferencias con historiadores e expertos neste episodio que se prolongar\u00e1 ata xu\u00f1o, ademais da exposici\u00f3n \"A viaxe m\u00e1is longa\", que se inaugurar\u00e1 en maio no Museo Nacional de Filipinas.\nPel\u00edculas e serie de televisi\u00f3n.\nEn 2019 estreouse a pel\u00edcula espa\u00f1ola \u00abElcano e Magallanes: a primeira volta ao mundo\u00bb, dirixida por \u00c1ngel Alonso, que estivo nomeada ao Goya a mellor pel\u00edcula de animaci\u00f3n.\nA empresa estadounidense Amazon e Radio Televisi\u00f3n Espa\u00f1ola est\u00e1n a producir, durante 2021, a serie de catro cap\u00edtulos \"Sin l\u00edmites\", dirixida por Simon West, sobre esta expedici\u00f3n. Co mesmo material tam\u00e9n vaise facer unha pel\u00edcula, que se estrear\u00e1 nos cines. A estrea da serie e a pel\u00edcula est\u00e1n previstos para 2022.\nAcci\u00f3n espa\u00f1ola posterior no Pac\u00edfico.\nM\u00e1is tarde Saavedra Cer\u00f3n e Ortiz de Retes foron os primeiros europeos en chegar a Nova Guinea; V\u00e1ez de Torres explorou o estreito que separa Australia de Nova Guinea, que leva ent\u00f3n o seu nome; Ruy L\u00f3pez de Villalobos explorou as Carolinas, Hawai e Filipinas que ser\u00edan sometidas por Legazpi; Toribio de Salazar fixo o propio coas Carolinas e as Palau; Fernandes de Queir\u00f3s chegou a Tahit\u00ed; Menda\u00f1a \u00e1s Illas Marquesas, etc. Moitos autores asignan a Quir\u00f3s a invenci\u00f3n da palabra \"Australia\", xa que os chamou \"Austrialia do Esp\u00edrito Santo\"."}
{"id": "537250", "revid": "89787", "url": "https://gl.wikipedia.org/wiki?curid=537250", "title": "Penonom\u00e9", "text": "Penonom\u00e9 \u00e9 a capital da provincia paname\u00f1a de Cocl\u00e9, ao oeste da provincia de Panam\u00e1 Oeste, no centro xeogr\u00e1fico do pa\u00eds. Fundada en 1581 polos espa\u00f1ois, para aglutinar a poboaci\u00f3n aborixe dos predios de Nat\u00e1 e Ant\u00f3n. Inicialmente era un punto de paso no cami\u00f1o de Nat\u00e1 de los Caballeros a Portobelo, no cami\u00f1o hist\u00f3rico de Las Cruces.\nToponimia.\nTodas as lendas sobre o nome de Penonom\u00e9 viran ao redor dun cacique ind\u00edxena chamado Nom\u00e9. Hai tres versi\u00f3ns: a primeira \u00e9 a \"pena de Nom\u00e9\" ao morrer a princesa que amaba. A segunda di que un conquistador chamado Badajoz perseguiu a Nom\u00e9, e torturouno para sacarlle o segredo de onde ti\u00f1a agochadas as s\u00faas riquezas, at\u00e9 matalo, e o seu sepulcro ti\u00f1a unha l\u00e1pida coa inscrici\u00f3n: \"Aqu\u00ed penou Nom\u00e9\". E a terceira versi\u00f3n conta que o nome enteiro do cacique era \"Be Nu Nom\u00e9\".\nHistoria.\nFoi fundada o 30 de abril de 1581 polo oidor da Real Audiencia de Panam\u00e1 Diego L\u00f3pez de Villanueva y Zapata, segundo o informe do oidor, a primeira misa foi celebrada o 12 de xu\u00f1o de 1581. A cidade funcionou como parada principal desde tempo coloniais para os comerciantes no cami\u00f1o hist\u00f3rico das Cruces.\nA finais en 1671, despois do saqueo de Henry Morgan da Cidade de Panam\u00e1 (que nese ent\u00f3n era o actual Panam\u00e1 Vello) Penonom\u00e9 foi temporalmente a capital da provincia de Panam\u00e1, mentres se constru\u00eda a nova capital (a actual Zona Vella). O auxe de Penonom\u00e9 coincidiu co ocaso de Nat\u00e1 de los Caballeros ata que en 1886 adquiriu o rol de capital da provincia de Cocl\u00e9.\nEn 1687, o pirata franc\u00e9s Exquemelin relatou na s\u00faa obra \"Historie des aventures\", que en Penonom\u00e9 atop\u00e1banse os pobos, cidades, r\u00edos e monta\u00f1as m\u00e1is importantes do istmo de Panam\u00e1. Cara ao 1735, Penonom\u00e9 converteuse nun punto para o intercambio de comercio internacional cara a Lima, Per\u00fa; enviando produtos locais como hamacas, redes, bateas, sogas, vasoiras de palma, entre outros.\nOs seus primeiros barrios foron Calle Chiquita, El Bajito e San Antonio.\nPenonom\u00e9 ten un plan urbano espa\u00f1ol est\u00e1ndar co\u00f1ecido como \"traza\" onde a igrexa, oficinas gobernamentais e estaci\u00f3n de polic\u00eda est\u00e1n situados ao redor dun parque rectangular. Desde o parque central rectangular parten r\u00faas paralelas que se dividen en bloques."}
{"id": "537251", "revid": "27249", "url": "https://gl.wikipedia.org/wiki?curid=537251", "title": "Penonome", "text": ""}
{"id": "537252", "revid": "98629", "url": "https://gl.wikipedia.org/wiki?curid=537252", "title": "Thomas Adams", "text": "Thomas James Adams, nado o 5 de outubro de 1969 en Jackson, Mississippi, \u00e9 un ex-xogador profesional de baloncesto estadounidense. Con 2,03 metros de altura, xogaba na posici\u00f3n de pivote."}
{"id": "537286", "revid": "89787", "url": "https://gl.wikipedia.org/wiki?curid=537286", "title": "R\u00edo Limay", "text": "O r\u00edo Limay \u00e9 un importante curso de auga da Patagonia arxentina que ten a s\u00faa orixe no lago Nahuel Huapi e fl\u00fae en direcci\u00f3n nord\u00e9s, formando a fronteira entre as provincias de Neuqu\u00e9n e R\u00edo Negro, at\u00e9 conflu\u00edr co r\u00edo Neuqu\u00e9n na cidade de Neuqu\u00e9n dando lugar ao nacemento do r\u00edo Negro. Drena unha ampla conca de 63\u00a0700\u00a0km\u00b2 e ten unha lonxitude duns 500\u00a0km, a\u00ednda que se considera a s\u00faa fonte m\u00e1is afastada chega aos 617\u00a0km. As s\u00faas augas pertencen \u00e1 conca do oc\u00e9ano Atl\u00e1ntico.\nToponimia.\nO nome Limay \u00e9 de orixe mapuche, co significado de \u00abtransparente\u00bb ou \u00abl\u00edmpido\u00bb.\nXeograf\u00eda.\nO r\u00edo Limay nace no extremo oriental do lago Nahuel Huapi e percorre de xeito cobregueante uns 500\u00a0km en direcci\u00f3n noroeste, sumando afluentes como os r\u00edos Traful, Pichileuf\u00fa, Coll\u00f3n Cur\u00e1 e Pic\u00fan Leuf\u00fa, at\u00e9 atoparse co r\u00edo Neuqu\u00e9n, formando na s\u00faa confluencia o r\u00edo Negro.\nA fonte m\u00e1is afastada do r\u00edo \u00e9 a seguinte: fonte do lago Espejo (21,7\u00a0km) \u2192 r\u00edo Espejo (1,2\u00a0km) \u2192 lago Espejo Chico (3,2\u00a0km) \u2192 r\u00edo Ruca Mal\u00e9n (2,8\u00a0km) \u2192 lago Correntoso (17,2\u00a0km) \u2192 r\u00edo Correntoso (0,3\u00a0km) \u2192 lago Nahuel Huapi (74,6\u00a0km).\nAs s\u00faas augas son claras, e pos\u00fae un importante caudal. A s\u00faa conca pos\u00fae unha \u00e1rea duns 63\u00a0700\u00a0km\u00b2 e incl\u00fae a maior\u00eda dos r\u00edos e arroios da conca do atl\u00e1ntico na rexi\u00f3n, como tam\u00e9n unha extensa rede de lagos interconectados (Nahuel Huapi, Correntoso, Moreno, Guti\u00e9rrez). O r\u00edo pos\u00fae unha importante poboaci\u00f3n de troitas, e \u00e9 popular a pr\u00e1ctica da pesca, e o descenso en caiacs e balsas.\nCaudais.\nO caudal do r\u00edo vai aumentando a medida que recibe afluentes. Segundo series de finais de s\u00e9culo XX, os seus valores medios en distintos fitos do seu curso son:\nAlicur\u00e1: 276\u00a0m\u00b3/s\nPiedra del \u00c1guila: 713\u00a0m\u00b3/s\nEl Choc\u00f3n - Arroyito: 722\u00a0m\u00b3/s.\nSegundo series de mediados de s\u00e9culo XX o caudal medio co que chegaba \u00e1 confluencia era de 757\u00a0m\u00b3/s.\nAproveitamento hidroel\u00e9ctrico.\nDado que o lago Nahuel Huapi at\u00f3pase a unha altitude de 764\u00a0msnm, instal\u00e1ronse sobre a canle do Limay sucesivas represas hidroel\u00e9ctricas coa finalidade de aproveitar a forza hidr\u00e1ulica dispo\u00f1ible. As mesmas son Alicur\u00e1, Piedra del \u00c1guila, Pichi Pic\u00fan Leuf\u00fa, El Choc\u00f3n e Arroyito.\nNas s\u00faas proximidades, e alimentada con auga do Limay, constru\u00eduse a \u00fanica planta de auga pesada de Suram\u00e9rica (ENSI)."}
{"id": "537302", "revid": "89787", "url": "https://gl.wikipedia.org/wiki?curid=537302", "title": "Xela Mart\u00ednez", "text": "Xela Mart\u00ednez Dom\u00ednguez, nada en Lugo o 25 de xaneiro de 2006, \u00e9 unha atleta galega que pertence ao club Atl\u00e9tica Lucense.\nNo ano 2021, conseguiu o r\u00e9cord de Espa\u00f1a sub-16 e sub-18 nos 3.000 metros, cun tempo de 9:28.34, sendo ademais r\u00e9cord de Espa\u00f1a nos 1.000 metros en pista cuberta, cunha marca de 2:49.31. Na tempada de ver\u00e1n, logrou a medalla de ouro nos 1.500 metros obst\u00e1culos, cun tempo de 4:42:82, o que lle permitiu acadar o r\u00e9cord de Espa\u00f1a sub-16 na citada proba."}
{"id": "537303", "revid": "23204", "url": "https://gl.wikipedia.org/wiki?curid=537303", "title": "Xela Mart\u00ednez Dom\u00ednguez", "text": ""}
{"id": "537310", "revid": "23204", "url": "https://gl.wikipedia.org/wiki?curid=537310", "title": "Agnes Tirop", "text": "Agnes Jebet Tirop, nada o 23 de outubro de 1995 e finada o 13 de outubro de 2021, foi unha atleta profesional kenyana, especialista en carreiras de fondo, medallista de bronce no Campionato Mundial en 2017 e 2019 na proba de 10.000 m.\nMorte.\nTirop foi atopada morta no seu fogar en Iten, no condado de Elgeyo-Marakwet, o 13 de outubro de 2021; ti\u00f1a varias pu\u00f1aladas no pescozo e no abdome. Actualmente o seu marido est\u00e1 desaparecido e, polo tanto, \u00e9 considerado sospeitoso da s\u00faa morte."}
{"id": "537312", "revid": "23204", "url": "https://gl.wikipedia.org/wiki?curid=537312", "title": "Agnes Jebet Tirop", "text": ""}
{"id": "537314", "revid": "23204", "url": "https://gl.wikipedia.org/wiki?curid=537314", "title": "Wikipedia en polaco", "text": "A Wikipedia en polaco (en ) \u00e9 a edici\u00f3n da enciclopedia libre Wikipedia en lingua polaca. Fundada o 26 de setembro de 2001, \u00e9 a d\u00e9cima meirande Wikipedia en n\u00famero de artigos. \u00c9 a segunda maior edici\u00f3n de Wikipedia nunha lingua eslava, despois da Wikipedia en ruso.\nEsta versi\u00f3n da enciclopedia cont\u00e9n artigos e usuarios, dos cales son activos."}
{"id": "537315", "revid": "25871", "url": "https://gl.wikipedia.org/wiki?curid=537315", "title": "R\u00edo Negro, Arxentina", "text": "O r\u00edo Negro \u00e9 o curso de auga m\u00e1is importante da provincia arxentina de R\u00edo Negro e tam\u00e9n da Patagonia en canto ao seu caudal. O seu nome prov\u00e9n da traduci\u00f3n literal do mapuche \"Cur\u00fa Leufv\u00fa\", a\u00ednda que as s\u00faas augas son dunha cor m\u00e1is verde escura ca negra. Antigamente era co\u00f1ecido tam\u00e9n como \"r\u00edo dos Salgueiros\" debido \u00e1 gran cantidade de salgueiros chor\u00f3ns que hai nas s\u00faas beiras. Ten unha lonxitude de 635 km, a\u00ednda que cunha das s\u00faas cabeceiras, o r\u00edo Limay, a lonxitude total do sistema fluvial Negro-Limay chega aos 1252 km.\nXeograf\u00eda.\nO r\u00edo Negro nace nominalmente da confluencia dos r\u00edos Limay e Neuqu\u00e9n, no extremo oriental da provincia de Neuqu\u00e9n, e fl\u00fae en direcci\u00f3n oeste-sueste en territorio rionegrino at\u00e9 chegar ao oc\u00e9ano Atl\u00e1ntico cerca do balneario El C\u00f3ndor, 30 quil\u00f3metros ao sur de Viedma, capital da provincia. No \u00faltimo tramo do seu curso constit\u00fae o l\u00edmite natural entre a provincia de R\u00edo Negro e a Provincia de Buenos Aires.\n\u00c9 un r\u00edo de car\u00e1cter al\u00f3ctono, xa que non recibe afluentes, con gran cantidade de meandros e illas fluviais, destacando pola s\u00faa superficie a de Choele Choel. Discorre entre as bardas ou terrazas que forman as mesetas patag\u00f3nicas, a trav\u00e9s dun val de inundaci\u00f3n de largo variable e terras moi f\u00e9rtiles produto da sedimentaci\u00f3n.\nA s\u00faa conca est\u00e1 altamente humanizada, xa que o seu caudal enc\u00f3ntrase regulado polas presas que se encontran nos r\u00edos Limay e Neuqu\u00e9n e rep\u00e1rtese entre diversos canais de rego. A fertilidade do val aproveitouse para xerar un oasis dentro da rexi\u00f3n, no que se cultivan gran cantidade de froitas e hortalizas. O val constit\u00fae a \u00e1rea m\u00e1is densamente poboada de toda a Patagonia.\nA conca do r\u00edo div\u00eddese xeralmente en tres partes: \"Alto Val do R\u00edo Negro\", ao oeste, onde se encontran, entre outras, as cidades de General Roca, Cipolletti e Villa Regina; \"Val Medio\" centrado na cidade de Choele Choel; e o \"Val Inferior\" na desembocadura do r\u00edo, con Viedma como a cidade m\u00e1is importante desta \u00e1rea."}
{"id": "537316", "revid": "23204", "url": "https://gl.wikipedia.org/wiki?curid=537316", "title": "Wikipedia en vietnamita", "text": "A Wikipedia en vietnamita (en ) \u00e9 a edici\u00f3n da enciclopedia libre Wikipedia en lingua vietnamita. Creada en novembro de 2002, \u00e9 a d\u00e9cimo segunda meirande versi\u00f3n de Wikipedia segundo o n\u00famero de artigos. O seu rival m\u00e1is important \u00e9 o \"Dicionario Enciclop\u00e9dico de Vietnam\"\u00a0(\"T\u1eeb \u0111i\u1ec3n B\u00e1ch khoa to\u00e0n th\u01b0 Vi\u1ec7t Nam\"), un dicionario enciclop\u00e9dico financiado polo estado que tam\u00e9n est\u00e1 dispo\u00f1\u00edbel en li\u00f1a.\nEn xaneiro de\u00a02016, ti\u00f1a arredor de 1\u00a0142\u00a0000 artigos. Nesa \u00e9poca, ti\u00f1a uns 375\u00a0000 artigos creados por humanos, sendo creados por bots o 67% dos seus artigos.\nEsta versi\u00f3n da enciclopedia cont\u00e9n artigos e usuarios, dos cales son activos."}
{"id": "537324", "revid": "23204", "url": "https://gl.wikipedia.org/wiki?curid=537324", "title": "Wikipedia en waray-waray", "text": "A Wikipedia en waray-waray (en ) \u00e9 a edici\u00f3n da enciclopedia libre Wikipedia en lingua waray-waray. Foi creada o 25 de setembro de 2005. Malia ter relativamente poucos usuarios activos, a Wikipedia en waray-waray ten un alto n\u00famero de artigos xerados de maneira autom\u00e1tica por bots, a maior\u00eda deles obra de Lsjbot, operado polo wikipedista sueco Sverker Johansson.\nEsta versi\u00f3n da enciclopedia cont\u00e9n artigos e usuarios, dos cales son activos."}
{"id": "537337", "revid": "23204", "url": "https://gl.wikipedia.org/wiki?curid=537337", "title": "Wikipedia en hakka", "text": "A Wikipedia en hakka (en ) \u00e9 a edici\u00f3n da enciclopedia libre Wikipedia en lingua hakka. Foi creado en maio de 2007.\nEsta versi\u00f3n da enciclopedia cont\u00e9n artigos e usuarios, dos cales son activos."}
{"id": "537345", "revid": "23204", "url": "https://gl.wikipedia.org/wiki?curid=537345", "title": "Wikipedia en v\u00e9neto", "text": "A Wikipedia en v\u00e9neto \u00e9 a edici\u00f3n da enciclopedia libre Wikipedia en lingua v\u00e9neta.\nEsta versi\u00f3n da enciclopedia cont\u00e9n artigos e usuarios, dos cales son activos."}
{"id": "537348", "revid": "25871", "url": "https://gl.wikipedia.org/wiki?curid=537348", "title": "Anna Tarr\u00e9s", "text": "Anna Tarr\u00e9s Camp\u00e0, nada en Barcelona o 19 de outubro de 1967, \u00e9 unha exnadadora e adestradora de nataci\u00f3n sincronizada e pol\u00edtica catal\u00e1. Foi a seleccionadora e m\u00e1xima respons\u00e1bel do equipo espa\u00f1ol de sincronizada entre 1997 e 2012. Dende novembro de 2015, dirixe o equipo ucra\u00edno. Dende o 17 de xaneiro de 2018 \u00e9 deputada no Parlamento de Catalu\u00f1a na XII lexislatura pola coalici\u00f3n electoral Junts per Catalunya. \nTraxectoria.\nEn 1979 comezou a practicar esta disciplina no Club Kallipolis e seis meses despois xa disputaba o Campionato de Espa\u00f1a. Axi\u00f1a se converteu na mellor nadadora da \u00e9poca, participando nos Xogos Ol\u00edmpicos de 1984 e no Campionato Mundial de Nataci\u00f3n de 1986. En 1988 retirouse, disposta a popularizar a nataci\u00f3n sincronizada.\nSeleccionadora nacional.\nEn 1994 entrou a colaborar coa RFEN e en 1997 p\u00faxose \u00e1 fronte da selecci\u00f3n espa\u00f1ola de sincronizada. Baixo a s\u00faa direcci\u00f3n, como directora t\u00e9cnica e seleccionadora, Espa\u00f1a acadou catro medallas ol\u00edmpicas e cincuenta e d\u00faas medallas en total entre as tres grandes competici\u00f3ns (Xogos Ol\u00edmpicos, Mundiais e Europeos), situando a Espa\u00f1a entre as potencias mundiais desta disciplina.\nO 6 de setembro de 2012, foi destitu\u00edda do cargo de seleccionadora ap\u00f3s dunha chamada do presidente da real federaci\u00f3n espa\u00f1ola de nataci\u00f3n, Fernando Carpena P\u00e9rez, tres meses antes do cesamento do seu contrato. Dende aquela, suced\u00e9ronse as pol\u00e9micas sobre as s\u00faas supostas malas pr\u00e1cticas coas nadadoras nos adestramentos a ra\u00edz das declaraci\u00f3ns de quince exnadadoras, entre as que destacan: Paola Tirados, Laura L\u00f3pez Valle e Cristina Viol\u00e1n. Posteriormente, esas quince exnadadoras da selecci\u00f3n espa\u00f1ola de nataci\u00f3n sincronizada publicaron unha carta aberta baixo o t\u00edtulo \"Cuando se puede evitar un mal es necedad aceptarlo\", na que denunciaban as supostas t\u00e9cnicas de adestramento antideportivas empregadas por Anna Tarr\u00e9s. Na carta que esas nadadoras presentan, afirman ter sufrido malos tratos por parte de Anna Tarr\u00e9s, sendo humilladas cos seus comentarios. Tarr\u00e9s afirmou que as acusaci\u00f3ns eran falsas.\nTarr\u00e9s denunciou a Carpena por despido improcedente e o xu\u00edz condeouno a indemnizar \u00e1 adestradora con 383\u00a0300 euros.\nProxectos posteriores \u00e1 s\u00faa destituci\u00f3n.\nTrala s\u00faa destituci\u00f3n, coordinou as categor\u00edas inferiores da disciplina de sincronizada do Club Nataci\u00f3n Kallipolis de Barcelona. Tralo Campionato Europeo de Nataci\u00f3n Berl\u00edn 2014, o equipo franc\u00e9s de nataci\u00f3n sincronizada fichouna como asesora nas rutinas de equipo, como encargada de montar as coreograf\u00edas e preparar as nadadoras do equipo franc\u00e9s para o mundial de Kazan 2015. En novembro de 2015 comezou a traballar como asesora art\u00edstica no equipo ucra\u00edno de sincronizada para axudar na preparaci\u00f3n do equipo e do d\u00fao ucra\u00edno para os Xogos Ol\u00edmpicos de 2016. Tralos Xogos Ol\u00edmpicos de R\u00edo 2016, encarg\u00e1ronlle un proxecto coas xemelgas chinesas Tinting e Wenwen Jiang que consist\u00eda en preparalas para o campionato nacional chin\u00e9s de nataci\u00f3n sincronizada para que estas volvesen representar o seu pa\u00eds internacionalmente despois de catro anos. Proxecto que cumpriu xa que o conseguiron no campionato mundial de Budapest 2017, no que foron subcampioas do mundo."}
{"id": "537351", "revid": "25871", "url": "https://gl.wikipedia.org/wiki?curid=537351", "title": "Anna Tarr\u00e9s Camp\u00e0", "text": ""}
{"id": "537363", "revid": "23204", "url": "https://gl.wikipedia.org/wiki?curid=537363", "title": "Noir D\u00e9sir", "text": "Noir D\u00e9sir foi unha banda de rock franc\u00e9s. Fundado en 1985, o grupo publicou 12 \u00e1lbums nun intervalo de 20 anos. Foi un dos grupos de rock m\u00e1is populares de Francia.\nO grupo atraeu a atenci\u00f3n do p\u00fablico co sinxelo \"Aux Sombres h\u00e9ros de l'amer\", presente no seu segundo disco, que se tornou en \u00e9xito nas radios francesas. Este segundo \u00e1lbum, \"Veuillez rendre l'\u00e2me (\u00e1 qui elle appartient)\", foi publicado pola Barclay, controlada pola gravadora multinacional Universal, en 1989. Desde ent\u00f3n a s\u00faa produci\u00f3n musical foi publicada so o mesmo selo.\nEn 2004 o vocalista e compositor Bertrand Cantat foi condenado a 8 anos de prisi\u00f3n nun tribunal en Vilnius por homicidio culposo. Un ano antes, batera na s\u00faa parella, a actriz Marie Trintignant, que tras uns d\u00edas en coma, faleceu."}
{"id": "537369", "revid": "23204", "url": "https://gl.wikipedia.org/wiki?curid=537369", "title": "Wikipedia en persa", "text": "A Wikipedia en persa (en ) \u00e9 a edici\u00f3n da enciclopedia libre Wikipedia en lingua persa. Foi creada en decembro de 2003.\nEsta versi\u00f3n da enciclopedia cont\u00e9n artigos e usuarios, dos cales son activos."}
{"id": "537373", "revid": "82922", "url": "https://gl.wikipedia.org/wiki?curid=537373", "title": "D\u00fao tradicional", "text": "O d\u00fao tradicional, ou d\u00fao de gaita e tamboril, \u00e9 unha agrupaci\u00f3n musical galega formada pola gaita e o tambor.\nCaracter\u00edsticas.\nNa m\u00fasica tradicional galega a gaita foi, at\u00e9 o s\u00e9culo XVIII, un instrumento principalmente solista. As\u00ed se deduce da revisi\u00f3n da iconograf\u00eda hist\u00f3rica onde, de apareceren acompa\u00f1ados, os gaiteiros fano sempre por m\u00fasicos de frauta e tamboril. Estes instrumentistas, documentados na Pen\u00ednsula Ib\u00e9rica desde o s\u00e9culo XII, tocaban unha frauta de tres furados xunto a un pequeno tambor que penduraban do pulso da man esquerda. \u00c9 prob\u00e1bel que as referencias na documentaci\u00f3n escrita da Idade Moderna os tamborileiros que tocaban xunto as gaitas, fagan referencia a este tipo de m\u00fasicos. Estes acompa\u00f1antes foron paulatinamente abandonando a frauta, conservando unicamente o tamboril, at\u00e9 orixinar o tradicional dueto de gaita e tamboril. Paralelamente ao uso deste pequeno tambor utilizouse tam\u00e9n outro de maiores dimensi\u00f3ns e orixe militar, que se penduraba do ombreiro cunha correa, ou da cintura cun gancho. Da evoluci\u00f3n destes dous modelos de instrumento xurdiu o tambor moderno empregado hoxe para o acompa\u00f1amento da gaita de fol en Galiza. \nA aparici\u00f3n das bandas de m\u00fasica na sociedade galega de mediados do s\u00e9culo XIX, introduciu na m\u00fasica popular nova instrumentaci\u00f3n. Un destes instrumentos, a caixa, chegou a substitu\u00edr case totalmente o tamboril, pasando a ocupar o seu lugar a car\u00f3n do gaiteiro. Por\u00e9n, o tambor foi mantido pola corrente folcl\u00f3rica galega iniciada polos coros galegos a fins dese mesmo s\u00e9culo, e volveu a popularizarse na d\u00e9cada de 1920 coa aparici\u00f3n dos cuartetos tradicionais, a imaxe dos gaiteiros de Soutelo. Hoxe en d\u00eda \u00e9 m\u00e1is frecuente entre os grupos folcl\u00f3ricos o emprego do tambor que o da caixa, se ben esta goza cada vez de maior reco\u00f1ecemento."}
{"id": "537377", "revid": "82922", "url": "https://gl.wikipedia.org/wiki?curid=537377", "title": "Duo de gaita e tamboril", "text": ""}
{"id": "537381", "revid": "23204", "url": "https://gl.wikipedia.org/wiki?curid=537381", "title": "Wikipedia en serbio", "text": "A Wikipedia en serbio (en ; \"Vikipedija na srpskom jeziku\") \u00e9 a edici\u00f3n da enciclopedia libre Wikipedia en lingua serbia. Creada o 16 de febreiro de 2003, alcanzou os 100\u00a0000 artigos o 20 de novembro de 2009, os 200\u00a0000 artigos o 6 de xullo de 2013 e os 500\u00a0000 o 13 de xaneiro de 2018.\nEsta versi\u00f3n da enciclopedia cont\u00e9n artigos e usuarios, dos cales son activos."}
{"id": "537388", "revid": "25871", "url": "https://gl.wikipedia.org/wiki?curid=537388", "title": "Alguna pregunta m\u00e9s?", "text": "Alguna pregunta m\u00e9s? ou APM? \u00e9 un programa de televisi\u00f3n da TV3 que orixinariamente foi un espazo radiof\u00f3nico de Catalunya R\u00e0dio. En ton humor\u00edstico, o programa amosa as mellores imaxes da semana, parodia programas doutras canles, versiona anuncios e fai dobraxes. \u00c9 o programa de entretemento m\u00e1is veterano da TV3.\nSecci\u00f3ns.\n\"APM?\" bas\u00e9ase en v\u00eddeos de zapping que amosan a actualidade do pa\u00eds e situaci\u00f3ns curiosas, presentadas sempre de forma sat\u00edrica. Tam\u00e9n utilizan v\u00eddeos recorrentes a modo de resposta, \"sketches\", parodias e dobraxes. Ademais, hai espazos de imaxe real, como \"Homo APM?\". Por\u00e9n, o programa catal\u00e1n comprende diferentes apartados nos que a tem\u00e1tica \u00e9 diferente ao resto:"}
{"id": "537389", "revid": "25871", "url": "https://gl.wikipedia.org/wiki?curid=537389", "title": "APM?", "text": ""}
{"id": "537391", "revid": "15490", "url": "https://gl.wikipedia.org/wiki?curid=537391", "title": "Guerras lusitanas", "text": "Guerras lusitanas \u00e9 o nome historiogr\u00e1fico das guerras que a Rep\u00fablica Romana mantivo cun grupo de pobos do oeste da pen\u00ednsula Ib\u00e9rica, que os propios romanos chamaron lusitanos, e cuxo territorio foi incorporado \u00e1 provincia chamada Hispania Ulterior. Tiveron lugar entre o 155 a.C. e o 139 a.C., sendo en parte simult\u00e1nea \u00e1s guerras celtib\u00e9ricas (guerra numantina, do 154 a.C., no territorio que se incorporou a Hispania Citerior). A guerra lusitana tam\u00e9n se chamou \"Purinos Polemos\" (que, en grego antigo, significa a \"Guerra Feroz\")\nOs lusitanos rebel\u00e1ronse contra Roma en d\u00faas ocasi\u00f3ns (no 155 a.C. e 146 a.C.), mais foron derrotados nas d\u00faas ocasi\u00f3ns e os romanos impuxeron a \"pax romana\".\nHistoria.\nPrimeiros contactos.\nNo 194 a.C., estalaron hostilidades entre os romanos e os lusitanos, que eran un pobo aut\u00f3ctono. Segundo Plutarco, no 190 a.C. Lucio Emilio Paulo enfrontouse aos lusitanos e tras ser derrotado inicialmente e perder a 6.000 dos seus homes, finalmente triunfou e matou a 30.000 dos seus guerreiros. Ao ano seguinte, Publio Xunio Bruto derrotou e matou a 18.000 lusitanos e capturou 2.300 m\u00e1is. O seu sucesor como pretor da provincia Ulterior (188 a.C.-186 a.C.), ao comezo do seu goberno atacou aos lusitanos e asediou a Asta Regia, matando a 6.000 persoas. No 179 a.C., os romanos tiveron \u00e9xito na pacificaci\u00f3n da zona e obtiveron un importante tratado de paz. \nPrimeira revolta lusitana.\nNon obstante, no 155 a.C., baixo a direcci\u00f3n dun caudillo chamado P\u00fanico (en grego: \u03a0\u03bf\u03cd\u03bd\u03b9\u03ba\u03bf\u03c2 / \"Po\u00fanicos,\"en Apiano), que estaba aliado aos vet\u00f3ns, produciuse unha gran revolta que asolou toda a rexi\u00f3n. As\u00ed, no 154 a.C., os lusitanos atacaron a B\u00e9tica onde derrotaron a Lucio Manlio Acidino, gobernador da Citerior, e a Lucio Calpurnio Pis\u00f3n, da Ulterior, causando m\u00e1is de 5.000 baixas. \nTrala morte de P\u00fanico, outro xefe chamado C\u00e9saro (\u039a\u03b1\u03af\u03c3\u03b1\u03c1\u03bf\u03c2 / \"Ka\u00edsaros)\", que asumiu o liderado da revolta lusitana, derrotou no 153 a.C. ao pretor Lucio Mumio Acaico finxindo unha manobra de retirada. Esta vitoria, animou \u00e1 resistencia dos celtiberos, especialmente dos habitantes de Segeda que estaban inmersos na segunda guerra celtibera. Ao mesmo tempo, tam\u00e9n se levantou contra Roma outro caudillo, chamado Cauceno (\u039a\u03b1\u03c5\u03ba\u03b1\u03af\u03bd\u03bf\u03c2 / \"Kauka\u00ednos\"), que invadiu momentaneamente o norte de \u00c1frica.\nEntre os anos 154 a.C. e 153 a.C., Lucio Mumio ao mando duns 15.000 lexionarios, enfrontouse a un ex\u00e9rcito de 20.000 infantes e 5.000 cabaleiros entre lusitanos e celtiberos. Tras sofrer varias derrotas iniciais nas que perdeu entre 5.000 e 6.000 homes, finalmente, logrou impo\u00f1erse e vencelos e, mesmo, foi homenaxeado pouco despois cun Triunfo en Roma.\nO pretor Servio Sulpicio Galba e o proc\u00f3nsul Lucio Licinio L\u00faculo chegaron no 151 a.C. e procederon a someter \u00e1 poboaci\u00f3n local. Non obstante, os lusitanos caus\u00e1ronlles m\u00e1is de 7.000 v\u00edtimas de combate, obrig\u00e1ndoos a se retiraren ao seu cuartel de inverno en Conistorgis, en territorio dos cuneos, cos seus 20.000 homes restantes. Galba ent\u00f3n invitou aos l\u00edderes lusitanos a \"iniciar negociaci\u00f3ns de paz\" (150 a.C.) e conseguiu atraer a m\u00e1is de 30.000 lusitanos sen armas coa promesa de repartir terras entre eles e asasinounos no acto, masacrando a 8.000 ou 9.000 lusitanos e vendendo outros 20.000 como escravos, inclu\u00edndo mulleres e nenos. A conduta de Galba escandalizou tanto en Roma que cando retornou foi xulgado, a\u00ednda que sa\u00edu absolto. por L\u00faculo interveu antes de que embarcaran e asasinou outros 15.000 deles. Finalmente, no 147 a.C., chegou con reforzos Caio Vetilio, sumando outros 10.000 soldados romanos para controla-la zona.\nSegunda revolta lusitana. Viriato.\nQuizais por mor do masacre, durante dous anos, apenas hai noticias mais no 147 a.C., Apiano menciona que os lusitanos atoparan, o ano anterior, un novo caudillo chamado Viriato (\u039f\u1f50\u03c1\u03af\u03b1\u03c4\u03b8\u03bf\u03c2 / \"Our\u00edatthos\" en Apiano), quen ga\u00f1ou sona entre os romanos como un gran l\u00edder guerrilleiro. De Viriato, Theodor Mommsen afirmou: \"\u00c9 unha especie de heroe de Homero quen resucitou: o nome de Viriato resoou gloriosamente en toda Espa\u00f1a; e a brava naci\u00f3n creu atopar nel o home que por fin esnaquinaz\u00e1 as cadeas impostas polo estranxeiro\".\nViriato, conseguiu reunir uns 6.000 guerreiros cos que respondeu cun sistema de guerra de guerrillas contra unha ofensiva romana comandada por Vetilio. Cando os romanos entraron en territorio inimigo perseguindo a Viriato, foron emboscados nunha garganta da actual Serran\u00eda de Ronda, preto dunha cidade que as fontes denominan como Tribola pero que est\u00e1 sen localizar, morrendo ou sendo capturados 4.000 romanos; entre os que morreron estaba tam\u00e9n Vetilio. Os romanos sobreviventes foron reforzados por 5.000 belii e titos (d\u00faas tribos celtiberas aliadas dos romanos), e lanzaron outra ofensiva que tam\u00e9n rematou desastrosamente coa maior\u00eda dos celtiberos aliados mortos e os sobreviventes tiveron que refuxiarse en Carteia \u00e1 espera de reforzos.\nViriato e mailos seus seguidores aproveitaron a inactividade do inimigo derrotado e tomaron a iniciativa, entrando na Carpetania e no val do r\u00edo Betis, rexi\u00f3ns que devastaron. Mentres o sucesor de Vetilio, o pretor Caio Plautio permanec\u00eda ao mando na Ulterior con 10.000 infantes e 1.300 xinetes, que inmediatamente lanzaron unha ofensiva para capturar ao l\u00edder lusitano na Carpetania, polo que Viriato volveu empregar-las t\u00e1cticas guerrilleiras e causou m\u00e1is de 4.000 v\u00edtimas romanas.\nNo 145 a.C., o xeneral Quinto Fabio M\u00e1ximo Emiliano con 30.000 soldados, 17.000 deles recrutados recentemente, levou a cabo unha exitosa campa\u00f1a contra os lusitanos, pero fracasou no seu obxectivo de deter a Viriato. No 143 a.C., Viriato formou unha coalici\u00f3ncon varias tribos celtib\u00e9ricas contra os romanos mais o ano seguinte, no 142 a.C., o aliado de Viriato, o caudillo celtib\u00e9rico Tancino, foi derrotado por Quinto Pompeio. \nDo 141 a.C. ao 140 a.C., Fabio M\u00e1ximo continuou a s\u00faa campa\u00f1a por Serra Morena con d\u00faas lexi\u00f3ns romanas e auxiliares xuntando en total, 18.000 infantes e 1.600 xinetes romanos, 300 numidios e 10 elefantes de guerra enviados polo rei Micipsa. Viriato derrotounos matando a 3.000 romanos. Despois disto, o xeneral romano refuxiouse no seu campamento base onde recibiu 5.000 soldados m\u00e1is de reforzo cos que comezou unha nova ofensiva provocando a fuxida dos lusitanos. Tivo \u00e9xito cando se enfrontou en campo aberto aos caudillos lusitanos Curio e Apuleio, os cales perderon case todo o ex\u00e9rcito e 10.000 lusitanos foron capturados. A pesar disto, poucos meses despois o ex\u00e9rcito romano foi emboscado e derrotado na serra. Pouco despois, Viriato derrotou tam\u00e9n ao xeneral Quinto Fabio M\u00e1ximo Serviliano e aceptou perdoarlle a vida a cambio dun tratado de paz de igual a igual.\nO tratado foi roto un ano despois polo novo c\u00f3nsul Quinto Servilio Cepi\u00f3n, quen penetrou con 20.000 lexionarios nas terras dos vetenos e galaicos mentres que Marco Popilio Laenas pacificaba a rexi\u00f3n entre os r\u00edos Douro e Texo, constru\u00edndo varios campamentos para asegurala. No 139 a.C., Viriato foi finalmente asasinado mentres durm\u00eda por tres dos seus compa\u00f1eiros -Audax, Ditalco e Minuro- que foran enviados como emisarios a Roma e subornados por Marco Popilio Laenas ou por Cepi\u00f3n.\nD\u00e9cimo Xunio Bruto observou, mentres se internaba en Lusitania, que as s\u00faas cidades estaban defendidas por mulleres guerreiras.\nDurante os anos 61 a 60 a.C. o propretor Caio Xulio C\u00e9sar cun ex\u00e9rcito de 20 cohortes (uns 10.000 homes) e 5.000 auxiliares locais someteu definitivamente aos lusitanos."}
{"id": "537394", "revid": "89787", "url": "https://gl.wikipedia.org/wiki?curid=537394", "title": "Wikipedia en indonesio", "text": "A Wikipedia en indonesio (en ) \u00e9 a edici\u00f3n da enciclopedia libre Wikipedia en lingua indonesia. O seu primeiro artigo foi escrito o 30 de maio de 2003, a\u00ednda que a s\u00faa P\u00e1xina principal foi creada seis meses despois, o 29 de novembro de 2003.\nEsta versi\u00f3n da enciclopedia cont\u00e9n artigos e usuarios, dos cales son activos."}
{"id": "537395", "revid": "23204", "url": "https://gl.wikipedia.org/wiki?curid=537395", "title": "Wikipedia en wolof", "text": "A Wikipedia en wolof \u00e9 a edici\u00f3n da enciclopedia libre Wikipedia en lingua wolof. A Wikipedia en wolof foi creada a comezos de 2005, xunto coa Wikipedia en bambara e a Wikipedia en fula. En abril de 2007, Ibrahima Fall (nome de usuario Ibou), un estudante senegal\u00e9s que vive en Italia, comezou a engadir contido subtancial \u00e1 Wikipedia en wolof. En novembro de 2007 ti\u00f1a 500 artigos, e en agosto de 2015 contaba con 1028 artigos.\nEsta versi\u00f3n da enciclopedia cont\u00e9n artigos e usuarios, dos cales son activos."}
{"id": "537405", "revid": "23204", "url": "https://gl.wikipedia.org/wiki?curid=537405", "title": "Wikipedia en ruanda", "text": "A Wikipedia en ruanda \u00e9 a edici\u00f3n da enciclopedia libre Wikipedia en lingua ruanda.\nEsta versi\u00f3n da enciclopedia cont\u00e9n artigos e usuarios, dos cales son activos.\nHistoria.\nO 12 de marzo de 2015, conti\u00f1a 1\u00a0839 artigos e ti\u00f1a 5\u00a0008 usuarios rexistrados, o que a converteu na edici\u00f3n 210 segundo o n\u00famero de artigos, e a 225 segundo o n\u00famero de usuarios rexistrados."}
{"id": "537413", "revid": "89787", "url": "https://gl.wikipedia.org/wiki?curid=537413", "title": "Spain", "text": "Spain \u00e9 unha banda de rock estadounidense formada nos \u00c1nxeles, California en 1993, e liderado polo cantante e baixista Josh Haden. A m\u00fasica que producen cont\u00e9n elementos de country, blues, folk, jazz e slowcore. Nunha carreira de d\u00faas d\u00e9cadas, Spain publicou cinco \u00e1lbums de estudio, un directo e unha compilaci\u00f3n.\nHistoria.\nO \u00e1lbum de debut de Spain \"The Blue Moods of Spain\", publicado en setembro de 1995, presentou a canci\u00f3n \"Spiritual,\" que foi versionada por numerosos artistas tales como Johnny Cash, Soulsavers, Sean Wheeler e Zander Schloss, as\u00ed como polo propio pai de Haden, o m\u00fasico de jazz Charlie Haden, quen realizou unha versi\u00f3n instrumental co guitarrista de jazz Pat Metheny no seu aclamado \u00e1lbum de 1997 \"Beyond The Missouri Sky (Shor Stories)\". O segundo \u00e1lbum de Spain \"She Haunts My Dreams\" foi gravado en 1999 na illa sueca de Vaxholm, e cont\u00e9n colaboraci\u00f3ns do pianista de jazz sueco Esbj\u00f6rn Svensson, o guitarrista Bj\u00f6rn Olsson, e do bater\u00eda de R.E.M. e Beck Joey Waronker. Este \u00e1lbum conti\u00f1a a canci\u00f3n \"Every Time I Try\" que o director Wim Wenders inclu\u00edu no banda sonora de \"The End of Violence\". O terceiro \u00e1lbum de Spain \"I Believe\" foi publicado en 2001, e unha recompilaci\u00f3n, \"Spirituals: The Best of Spain\", foi lanzado en 2003.\nDespois dun per\u00edodo de inactividade, Haden reformou a banda con membros novos en 2007. Esta formaci\u00f3n consist\u00eda en Randy Kirk nos teclados e guitarra, Matt Mayhall (de The Both) na bater\u00eda, e Daniel Brummel en guitarra e coros. En 2012, esta nova equipaci\u00f3n publicou \"The Soul of Spain\", o novo \u00e1lbum de estudio da banda en 13 anos, que cont\u00e9n colaboraci\u00f3ns das irm\u00e1s de Josh, Petra Haden, Rachel Haden e Tanya Haden, agora co\u00f1ecidas profesionalmente como The Haden Triplets.\n\"The Soul of Spain\" recibiu boas cr\u00edticas na prensa europea, e o grupo realizou varias xiras en Europa por B\u00e9lxica, Dinamarca, Noruega, Francia, Alema\u00f1a, os Pa\u00edses Baixos, Su\u00edza, Italia, Espa\u00f1a, Portugal e o Reino Unido. Durante este per\u00edodo, Dylan Mckenzie uniuse ao grupo como guitarra ac\u00fastica, e en 2013, o agrupaci\u00f3n da xira gravou \"The Morning Becomes Eclectic Session\", un directo gravado na KCRW, no que tam\u00e9n colaboran The Haden Triplets. En 2013, Haden, Mayhall, Brummel e Kirk pux\u00e9ronse a gravar outro \u00e1lbum de estudio, \"Sargent Place\", que foi producido por Gus Seyffert, mesturado por Darrell Thorp e publicado en Dine Alone Records o 4 de novembro de 2014."}
{"id": "537420", "revid": "5863", "url": "https://gl.wikipedia.org/wiki?curid=537420", "title": "Rafael Balsa de la Vega", "text": ""}
{"id": "537421", "revid": "5863", "url": "https://gl.wikipedia.org/wiki?curid=537421", "title": "Julio D\u00e1vila D\u00edaz", "text": ""}
{"id": "537422", "revid": "5863", "url": "https://gl.wikipedia.org/wiki?curid=537422", "title": "Avelino Barbeito Hermosilla", "text": ""}
{"id": "537425", "revid": "5863", "url": "https://gl.wikipedia.org/wiki?curid=537425", "title": "Urbano Gonz\u00e1lez Varela", "text": ""}
{"id": "537426", "revid": "5863", "url": "https://gl.wikipedia.org/wiki?curid=537426", "title": "Florencio Vaamonde Lores", "text": ""}
{"id": "537427", "revid": "19415", "url": "https://gl.wikipedia.org/wiki?curid=537427", "title": "Historia do Ilves", "text": "Ilves\u00a0\u00e9 un equipo profesional de h\u00f3ckey sobre xeo fundado o 10 de abril 1931 na cidade de Tampere, Finlandia. Ilves xogou o seu primeiro partido o 24 de xaneiro de 1932 no xeo do lago N\u00e4sij\u00e4rvi, e conquistaron o seu primeiro campionato finland\u00e9s en 1936. En total o equipo proclamouse campi\u00f3n de Finlandia 16 veces, quince delas antes da profesionalizaci\u00f3n da liga, sendo o segundo equipo m\u00e1is laureado do h\u00f3ckey sobre xeo finland\u00e9s por detr\u00e1s dos seus rivais locais de Tappara, que conta cun campionato m\u00e1is.\nOs primeiros partidos de Ilves disput\u00e1ronse sobre o xeo dos lagos da cidade de Tampere. En 1945 constru\u00eduse a primeira pista exterior de h\u00f3ckey sobre xeo de Finlandia, a Pista de xeo de Koulukatu, onde Ilves comparpartu feudo cos seus veci\u00f1os de Tappara e Koovee ata a inauguraci\u00f3n do primeiro estadio cuberto de Finlandia, o Tampereen j\u00e4\u00e4halli (m\u00e1is co\u00f1ecido como Hakamets\u00e4), o 29 de xaneiro de 1965. En decembro de 2021 o equipo se trasladar\u00e1 ao moderno Tampereen Kannen Areena, situado no centro da cidade e con capacidade para 13\u00a0330 persoas.\nO Museo finland\u00e9s do h\u00f3ckey sobre xeo introduciu ao redor de 50 personalidades relacionadas con Ilves no seu Sal\u00f3n da Fama (co\u00f1ecido como \"Suomen J\u00e4\u00e4kiekkoleijonat\", en galego \"Le\u00f3ns do h\u00f3ckey sobre xeo finland\u00e9s\"). O equipo retirou sete n\u00fameros en honor a\u00a0outros tantos xogadores, e honrou a 24 personalidades do club no chamado \"Ilves Hockey Legends\".\nFundaci\u00f3n e primeiras tempadas.\nO Ilves foi fundado no instituto Tampereen Lyseo o 10 de abril 1931 por Niilo Tammisalo, que era profesor no centro, para que o alumnado puidera practicar deportes de pelota. Tammisalo acabar\u00eda convert\u00e9ndose no primeiro presidente do club.\nIlves xogou o seu primeiro partido no xeo do N\u00e4sij\u00e4rvi o 24 de xaneiro de 1932, caendo por 2 goles a 1 fronte ao Tampereen Palloilijat (TaPa) marcando para Ilves Reino Lahtinen. Pouco despois o equipo debutou en competici\u00f3n oficial, de novo fronte a TaPa no mesmo escenario, o 6 de febreiro dese mesmo ano na primeira rolda do campionato finland\u00e9s, nun partido que finalizou co mesmo resultado que o disputado uns d\u00edas antes. Na s\u00faa segunda tempada os de Tampere enfront\u00e1ronse en Helsinqui\u00a0ao Helsingfors Skridskoklubb (HSK) o 12 de febreiro de 1933, caendo por cinco goles a dous nun partido eloxiado pola prensa local como o \"o mellor partido de h\u00f3ckey xogado nunca en Finlandia\". O 6 de marzo dese mesmo ano Ilves enfrontouse a un combinado da capital finlandesa, ga\u00f1ando 4-3 para sorpresa da maior\u00eda, con este partido o equipo foi seleccionado para enfrontarse ao equipo sueco do Hammarby IF, contra o que perdeu pola m\u00ednima (1-0). En decembro de 1933 Ilves finalizou a s\u00faa pista de xogo \u00e1 beira do Pyh\u00e4j\u00e4rvi.\nEn 1934 Ilves acadou o terceiro posto do campionato finland\u00e9s, ga\u00f1ando a medalla de bronce. Esa tempada, a suxesti\u00f3n de Ilves, o campionato finland\u00e9s disputouse en formato de liga e non de copa, co cal unha derrota inicial non pu\u00f1a fin \u00e1 participaci\u00f3n dun equipo na competici\u00f3n. O equipo de Tampere comezou a s\u00faa andaina en Helsinqui\u00a0fronte o Helsingin Palloseura (HPS), fronte ao que caeu por tres goles a un. O seguinte partido, celebrado en Tampere, empatou (1-1) co Helsingfors Skridskoklubb (HSK), mentres que o derradeiro partido supuxo a primeira vitoria da historia de Ilves logo de derrotar a Helsingin Jalkapalloklubi (HJK). O xogador de Ilves Jaakko Tiitola converteuse no m\u00e1ximo puntuador e compartiu o t\u00edtulo de m\u00e1ximo goleador xunto con Holger Sarmola. En inverno dese ano Niilo Tammisalo puxo punto e final \u00e1 s\u00faa carreira como xogador e converteuse en adestrador do equipo a tempo completo, as\u00ed como en presidente da entidade. Ao final da tempada, o tama\u00f1o insuficiente da pista e os problemas causados pola patinaxe no xeo do lago levaron ao equipo a abandonar o novo campo logo de tan s\u00f3 unha tempada e a decidir constru\u00edr unha nova pista de xeo.\nO ano seguinte o equipo de Tampere mellorou a s\u00faa clasificaci\u00f3n final logo de conseguir a medalla de prata tras finalizar en segunda posici\u00f3n por detr\u00e1s de HJK. O equipo do lince ga\u00f1ou a metade dos catro partidos disputados, vencendo todos os encontros que disputou como local e perdendo nas s\u00faas d\u00faas visitas \u00e1 capital. Esa tempada debutou o primeiro reforzo estranxeiro do equipo, o turco Feyzi Ahsen-B\u00f6re. Ademais o equipo mudou a s\u00faa pista ao extremo sur de Koulukatu e Mariankatu, nuns terreos do Club de Tenis de Tampere, xunto \u00e1 Escola de Econom\u00eda.\nPrimeiros t\u00edtulos.\nEn 1936, tan s\u00f3 dous anos despois da s\u00faa primeira medalla proclamouse campi\u00f3n por primeira vez na s\u00faa historia. Esa tempada o daquela \u00fanico equipo representante de Tampere ga\u00f1ou tres dos seus seis encontros, empatando os outros tres. Entre as caras novas do equipo, que perdera a tres dos cinco irm\u00e1ns Tiitola que xogaran a tempada anterior, salienta o turco Murat Ahsen-B\u00f6re, que se uniu a seu irm\u00e1n. \u00c1 vitoria inicial fronte a HSK (5-0) segu\u00edronlle outras d\u00faas fronte a HJK en Kamppi (Helsinqui) Poor 3-4, e outra nova vitoria na casa fronte a KIF (3-0). Nos tres \u00faltimos partidos o equipo colleitou tres empates fronte a HSK e KIF (1-1) en Helsinqui fronte a KIF en Tampere (6-6), un partido trepidante que non se puido decidir sequera logo da pr\u00f3rroga. Deste xeito Ilves e KIF finalizaron empatados a puntos na clasificaci\u00f3n. Se ben estaba preparado para que se xogara o partido de desempate en Tampere o domingo 3 de marzo. O equipo de Helsinqui considerou que o lugar no que se deb\u00eda disputar o encontro non era axeitado, e a\u00ednda que se propus atrasar a hora do mesmo, KIF negouse a jogar por diversos motivos. Finalmente o campionatoo resolveuse de xeito infrecuente mediante votaci\u00f3n da Asemblea de H\u00f3ckey, que finalizou cun resultado de 22-19 favorable a Ilves. A nivel individual volveu salientar Jussi Tiitola, que conseguiu un rexistro de 10+0 puntos, as\u00ed como o maior rexistro de goles nun \u00fanico partido (catro), pola s\u00faa banda o seu irm\u00e1n Risto conseguiu o maior rexistro de puntos nun \u00fanico partido con catro.\nNa tempada seguinte Ilves conquistou de novo o campionato nacional sen perder ning\u00fan partido. O equipo comezou a tempada adestrando durante o ver\u00e1n e o outono, mantendo case o mesmo bloque que se proclamara campi\u00f3n a tempada precedente, coas \u00fanicas baixas de Matti Tiitola, que deixou o equipo, e Lasse Melart, que morrera no ex\u00e9rcito, e coa chegada de Seppo Jaakkola. A tempada volveu estar marcada pola loita entre Ilves e KIF polo campionato, e de feito os dous partidos que xogaron contra o equipo de Helsinqui foron os \u00fanicos que non ga\u00f1aron, rexistrando dous empates: 3-3 no primeiro choque da tempada disputado na capital finlandesa, e no que os de Tampere remontaron un 2-0 en contra para po\u00f1erse cun 2-3 que acabar\u00eda sendo neutralizado por un disparo dende 20 metros do xogador local Sj\u00f6berg; e 2-2 en Tampere. Ese ano o equipo logrou a maior goleada da s\u00faa daquela curta historia logo de derrotar a \u00c5bo IFK (\u00c5IFK) de Turku en Helsinqui. A pesar da igualdade entre KIF e Ilves, o t\u00edtulo caeu do lado de Ilves logo de que HJK sorprendera a KIF (3-2) no derbi da capital no derradeiro partido da tempada. Novamente Jussi Tiitola volveu ser o xogador m\u00e1is salientable da tempada, ao rexistrar 14 puntos e 11 goles en total, liderando o seu equipo en ambas facetas.\nTan s\u00f3 catro partidos se xogaron na tempada 1937-38, que Ilves contou por vitorias. Logo de que Niilo Tammisalo deixara o cargo de adestrador ao final da tempada precedente, Risto Lindroos f\u00edxose cargo dun equipo que tan s\u00f3 contou coa baixa de Jaakku Huhti. Durante a tempada, que comezou como local en Tampere fronte a \u00c5IFK, o equipo ga\u00f1ou todos os seus partidos por canto menos dous goles de diferenza. No segundo partido, disputado tam\u00e9n en Tampere, o equipo rexistrou unha audiencia r\u00e9cord, con en torno a 600 persoas nas bancadas da pista de Koulukatu-Mariankatu para presenciar o encontro fronte ao gran rival de Ilves nas d\u00faas tempadas anteriores, KIF Helsinqui, nun partido que os linces remontar\u00edan logo do 0-2 inicial dos capitalinos. Logo da vitoria en Turku\u00a0fronte a Riento Turku, Ilves chegaba \u00e1 derradeira xornada igualado co HJK de Helsinqui, co cal o equipo que ga\u00f1ara o partido proclamar\u00edase campi\u00f3n. Ilves acabar\u00eda ga\u00f1ando o encontro por catro goles a un, e con el o campionato. Matti Wasama liderou esa tempada o equipo en goles (5) e puntos (7).\nO 23 de febreiro\u00a0de 1938 Ilves xogou o seu primeiro partido internacional ao enfrontarse na casa ao Telefon Club Romania de Bucarest, caendo por 3-5 ante un equipo que na pr\u00e1ctica era o combinado nacional de Roman\u00eda.\nTempos de guerra.\nNa 1938-39 tan s\u00f3 se disputaron seis partidos, dos cales Ilves perdeu en dous, fronte a KIF e HJK, ambos partidos foron disputados en Tampere e finalizaron co mesmo marcador (1-2). Feyzi e Murat Ahsen-B\u00f6re e Naim Nasib deixaron o equipo, e chegaron o desfensa Henry Kvist, as\u00ed como os defensas Heikki Lahdelma e Osmo Huhti, mentres que Teuvo Hell\u00e9n completou a porter\u00eda dos linces. A primeira derrota do equipo chegou o 6 de xaneiro de 1939, cando KIF acabou coa xeira de vitorias de Ilves, que se prolongara dende o 19 de xaneiro de 1936. Todas as opci\u00f3ns de revalidar o t\u00edtulo por cuarto ano consecutivo acab\u00e1ronse na pen\u00faltima xornada da competici\u00f3n, coa derrota fronte a HJK. Ese ano Erkki Rintala converteuse, con cinco goles e seis puntos, no m\u00e1ximo goleador e puntuador do equipo. Logo de finalizar a liga, o equipo xogou dous partidos amigables contra os seus veci\u00f1os do TBK, aos que xa derrotaran no ano anterior, perdendo o primeiro deles (1-2) e ga\u00f1ando o segundo, disputado no mes de marzo, por 4-0.\nCo estalido da Guerra de Inverno que enfrontou a Finlandia\u00a0e a Uni\u00f3n Sovi\u00e9tica o 30 de novembro de 1939, suspendeuse a competici\u00f3n de h\u00f3ckey sobre xeo no pa\u00eds e o equipo non disputou ning\u00fan outro encontro. Durante a contenda, o que fora tres veces m\u00e1ximo goleador do campionato finland\u00e9s e que daquela ocupaba o posto de presidente do club, Jussi Tiitola, as\u00ed como o dianteiro internacional Erkki Rintala (que vi\u00f1a de ser o m\u00e1ximo goleador do equipo) faleceron na fronte. Co falecemento de Tiitola, o seu posto foi ocupado por V\u00e4in\u00f6 Teivaala.\nO ano seguinte, coa guerra xa conclu\u00edda, Ilves volveu \u00e1 competici\u00f3n. \u00c1 morte de Rintala sum\u00f3uselle a lesi\u00f3n de Seppo Jaakola, que impediu a s\u00faa participaci\u00f3n. Con todo, o equipo viu o regreso de Feyzi Ahsen-B\u00f6re e Naim Nasib, aos que se uniron Matti Majanen e Matti Rintakoski, ademais Ilves trasladouse \u00e1 pista de Etel\u00e4puisto. O primeiro partido logo da contenda celebrouse o 20 de decembro de 1940, cando o equipo perdeu fronte a TBK (4-2). Esa tempada, de novo, os linces non foron capaces de superar a KIF e HJK, fronte aos que caeu con contundencia na casa nas d\u00faas primeiras xornadas (1-4 e 1-5 respectivamente). Logo de d\u00faas vitorias consecutivas na casa fronte a Tarmo\u00a0e TPS, e outra a domicilio en Turku fronte a Riento, Ilves pechou a tempada con dous empates como visitante de novo en Turku (2-2 ante \u00c5IFK), e na capital (0-0 fronte a HSK), asegur\u00e1ndose a medalla de bronce. Ese ano Osmo Huhti foi o m\u00e1ximo goleador e puntuador (7 goles e outros tantos puntos), mentres que Matti Wasama foi o m\u00e1ximo asistente con catro.\nO campionato suspendeuse de novo na tempada 1941-42 a causa da Guerra de Continuaci\u00f3n. Con todo, o equipo puido disputar dous partidos amigables fronte a TBK durante o mes de febreiro de 1942, ga\u00f1ando ambos por catro goles a tres. Con todo, o ano seguinte disputouse unha liga non oficial durante a guerra na que o lince finalizou na terceira posici\u00f3n cun rexistro de catro vitorias, dous empates e unha derrota, sendo ademais o segundo equipo m\u00e1is goleador e o equipo menos goleado, a pesar de perder ao seu porteiro Teuvo Castren, que perdeu a vista na guerra. A causa da guerra moitos xogadores tiveron de defender as cores doutros equipos, como foi o caso de Teuvo Hell\u00e9n, que se converteu no primeiro xogador en vestir a camisola de dous equipos distintos de Tampere.\nA tempada 1943-44 foi a derradeira afectada pola guerra e non puido disputarse por completo. Ese ano debutou Aarne Honkavaara, que non o puidera facer o ano anterior ao terse roto unha perna durante un partido de f\u00fatbol durante o ver\u00e1n. O equipo, integrado principalmente por xogadores mozos da cidade, finalizou na terceira posici\u00f3n e tan s\u00f3 puido disputar cinco partidos, xa que a pista de Helsinqui estaba moi danada e non puido xogar os seus partidos, polo que decidise que Ilves xogara os seus partidos fronte a Tarmo (26 de febreiro) e KIF (27 de febreiro) para decidir o campionato: se ga\u00f1aba ambos se far\u00eda co mesmo, mais se ben derrotou a Tarmo no primeiro (8-1), o segundo non se chegou disputar, o mesmo que pasou co partido que deb\u00edan ter disputado contra Karhu-Kissat de Helsinqui, e que contouse como empate (1-1). Durante esta tempada os xogadores tiveron que seguir defendo as cores doutros equipos.\nDurante a Guerra de Continuaci\u00f3n tam\u00e9n faleceron na fronte Erkki Rintala, Olli Lahtinen e Heikki Lahdelma.\nPrimeiros t\u00edtulos en Koulukatu.\nNa primeira tempada logo da guerra Ilves conseguiu un novo campionato finland\u00e9s. As baixas de Matti Wasama e Seppo Jaakkola, o equipo reforzouse coa incorporaci\u00f3n de varios xogadores do seu equipo j\u00fanior. O campionato comezou cun derbi fronte a TBK, no que o lince se impuxo 0-2, ao que seguiron outras d\u00faas vitorias m\u00e1is fronte a TPS e Tarmo, reunindo por primeira vez a m\u00e1is de mil persoas fronte aos primeiros. A pesar dos empates fronte a HJK e HSK, as vitorias nas tres \u00faltimas xornadas fronte a K-Kissat (3-1), \u00c5IFK (7-2) e KIF (7-2) na casa foron abondo para sumar 14 puntos e as\u00ed superar ao Tarmo de H\u00e4meenlinna (que conseguiu un punto menos), e proclamarse campi\u00f3ns por cuarta vez na s\u00faa historia nun final de liga moi igualado que non se decidiu ata a derradeira xornada. Osmo Huhti\u00a0e Aarne Honkavaara lideraron o equipo con 10 puntos cada un, se ben Honkavaara tan s\u00f3 disputou tres encontros nos que anotou 7 goles, un menos que Huhti, o m\u00e1ximo goleador do equipo na tempada.\nIlves revalidou o t\u00edtulo os dous anos seguintes. A tempada 1945-46 foi a primeira que o equipo disputou na pista de Koulukatu, a onde se trasladaron o 14 de decembro de 1945 e que inicialmente ti\u00f1a capacidade para 4\u00a0500 persoas. Os linces ga\u00f1aron os oito partidos que disputaron esa tempada. A pesar das baixas dalg\u00fans xogadores, o equipo mantivo a mesma base que a tempada anterior. Ilves comezou de xeito brillante a tempada con d\u00faas goleadas en Turku\u00a0fronte a \u00c5IFK (2-21) e TPS (3-12), e outras d\u00faas na casa fronte aos outros dous equipos de Tampere: TaPa (12-2), que regresaba ese ano ao campionato de Finlandia, e TBK (19-4). O campionato decidiuse na pen\u00faltima xornada, na que se enfrontaron os \u00fanicos equipo que optaban ao t\u00edtulo no momento: Ilves e Tarmo. O partido, marcado pola igualdade e que se decidiu a favor do equipo de Tampere (7-5) no \u00faltimo terzo, bateu o r\u00e9cord de asistencia con 3\u00a0000 persoas nas bancadas de Koulukatu. Esa tempada salientou a figura de Aarne Honkavaara liderou o equipo en goles (25), asistencias (10) e puntos (35), superando todos os rexistros individuais ata a data.\nTam\u00e9n en 1946 o equipo xogou o seu primeiro partido internacional logo da guerra fronte ao IK G\u00f6ta de Estocolmo en Koulukatu ante 2\u00a0000 persoas o 14 de xaneiro, nun partido no que os suecos\u00a0se fixeron coa vitoria por seis goles a tres.\nEn 1947 chegou o sexto t\u00edtulo do equipo, e terceiro consecutivo. Antes do inicio da tempada Ilves xogou a s\u00faa primeira xira no estranxeiro, disputando cinco partidos en Suecia, dos cales ga\u00f1ou dous e perdeu tres. O equipo experimentara poucas mudanzas respecto ao bloque que ga\u00f1ara o campionato a tempada precedente. A pesar do bo inicio do equipo na competici\u00f3n dom\u00e9stica, no que marcaron 81 goles nos cinco primeiros encontros, o 19 de febreiro dese mesmo ano na s\u00faa visita a Tarmo en H\u00e4meenlinna, Ilves encaixou a s\u00faa primeira derrota dende o 21 de febreiro de 1943. Ilves e Tarmo, xunto con TBK, finalizaron empatados na cabeza da clasificaci\u00f3n, polo que os dous primeiros (que contaban coa mellor diferenza de goles) disputaron un desempate no que se acabou impo\u00f1endo o equipo de Tampere con contundencia (10-2) en Koulukatu ante 3\u00a0000 persoas. Unha vez m\u00e1is Honkavaara liderou o equipo en todas as facetas, case igualando os rexistros da tempada anterior.\nAs d\u00faas tempadas seguintes Ilves conseguiu d\u00faas medallas de prata, no que foron os dous \u00fanicos t\u00edtulos de Tarmo. No inicio da tempada 1947-48 o equipo conseguiu un r\u00e9cord \"eterno\" logo de impo\u00f1erse a TPS por 31-0 en Tampere, nun partido no que Honkavaara anotar\u00eda sete goles. A pesar das goleadas seguinte fronte a TBK (10-1) e \u00c5IFK (21-5), d\u00faas derrotas consecutivas fronte a HSK (4-3) en Helsinqui e 1-8 na casa fronte a Tarmo ante 4\u00a0000 persoas, impediron o cuarto t\u00edtulo consecutivo dos linces a pesar de ser o equipo m\u00e1is goleador con 77 goles en seis partidos. Grazas \u00e1 diferenza de goles o equipo conseguiu a prata por diante de TBK, e Honkavaara foi o m\u00e1ximo goleador e puntuador da liga por segundo ano. Na tempada seguinte o equipo, liderado novamente por Honkavaara, foi de novo o m\u00e1is goleador. Logo de vencer a Arsenal, TuPK, TBK e HJK, o campionato decidesse de novo fronte a Tarmo, desta vez en H\u00e4meenlinna, onde o equipo local se impuxo (5-2) ante un Ilves no que Kalle Havulinna e Aarne Honkavaara non se encontraban recuperados de distintas doenzas. Ese d\u00eda un grupo dunas 700 persoas desprazouse dende Tampere para ver o partido equipadas con tromb\u00f3ns, saxof\u00f3ns e matracas. Ilves finalizou a tempada con d\u00faas goleadas na casa fronte a HSK (16-1) e K-Kissat (17-1), mais Tarmo non fallou e o equipo tivo que conformarse un ano m\u00e1is coa medalla de prata.\nNa tempada 1949-50 Ilves ga\u00f1ou todos os seus partidos e conquistou un novo t\u00edtulo nacional. O bloque mant\u00edvose coa \u00fanica ausencia do segundo porteiro, Keijo Heinonen, que deixou o equipo, e recuperou a Pentti Isotalo. Un ano m\u00e1is, o enfrontamento con Tarmo marcou o rumbo da competici\u00f3n, a pesar de ser o cuarto partido dunha tempada de sete. Tarmo chegaba a Tampere co mesmo n\u00famero de vitorias que Ilves, que finalmente se impuxo grazas a un gol de Honkavaara logo dunha asistencia de Kalle Havulinna no minuto 49 de partido. Os tres \u00faltimos partidos da tempada fronte a HIFK, TBK e TuPK non foron m\u00e1is que un tr\u00e1mite, impo\u00f1\u00e9ndose en todos eles con rendas de catro goles ou m\u00e1is.\nO formato de competici\u00f3n mudou na tempada 1950-51, pasando a disputarse en dous grupos de cinco equipos cada un, e o campi\u00f3n sair\u00eda dunha final a dobre partido entre os campi\u00f3ns de cada grupo. Outra novidade da tempada foi a introduci\u00f3n da Kanada-malja (en galego \"Copa Canad\u00e1\"), un trofeo doado pola comunidade finlandesa no Canad\u00e1 para ser o trofeo entregado ao equipo campi\u00f3n de Finlandia. Ilves finalizou como primeiro clasificado do grupo A logo de ga\u00f1ar todos os seus partidos cunha marxe de canto menos dous goles. Deste xeito o equipo dirixido por Risto Lindroos, clasificouse para a disputa da final fronte a Tarmo, que comezou o 4 de marzo\u00a0de 1951 na pista de Koulukatu ante 1\u00a0750 persoas, e que finalizou con empate (1-1) no marcador. No partido de volta, disputado en H\u00e4meenlinna, Ilves imp\u00faxose por 4-3. A nivel individual, Aarne Honkavaara foi unha vez m\u00e1is o m\u00e1ximo puntuador da competici\u00f3n con 35 puntos nos dez partidos que disputou, e xunto con Keijo Kuusela estableceu un novo r\u00e9cord de asistencias nunha tempada (14).\nO noveno campionato do equipo non tardou en chegar, e na tempada seguinte o equipo volveu asinar unha tempada con pleno de vitorias. A pesar da marcha do porteiro Juhani Linkosuo e os xogadores Kalle Havulinna, Tapani J\u00e4nne e Tero Jaakkola, o equipo reforzouse coa chegada do defensa Erkki Koisolla e os dianteiros Reino M\u00e4kinen, R\u00e4shid Hakimsan e Heikki J. Salminen. Logo de finalizar na primeira posici\u00f3n do grupo A, Ilves enfrontouse na final ao campione do grupo B, HPK. No partido de ida, disputado na pista de HPK, os linces se impuxeron de xeito contundente (1-6), nnun partido no que o xogador de HPK Eero \u201dLuiro\u201d Salisma agrediu a Honkavaara, polo que logo do partido, a Federaci\u00f3n de H\u00f3ckey decidiu suspender a Salisma durante todo o partido se volv\u00eda repetirse unha situaci\u00f3n similar. Poucos minutos despois do inicio do partido de volta en Tampere, Salisma cometeu unha acci\u00f3n ilegal e foi suspendido o resto do partido. A pesar do esforzo realizado polo equipo de H\u00e4meenlinna, o segundo partido caeu tam\u00e9n de lado de Ilves, que alzou a Kanada-malja por segunda vez consecutiva.\nDeclive e descenso.\nA pesar dos tres t\u00edtulos conseguidos as tempadas anteriores, Ilves acusou o cambio de ciclo que se produciu na tempada seguinte, na que o equipo non conseguiu ningunha medalla por primeira vez en 19 anos. O bloque que mantivera o equipo durante anos rompeu cando alg\u00fans xogadores cambiaron de equipo ao mudarse a outras cidades, outros finalizaron as s\u00faas carreiras, como foi o caso da estrela do equipo, Aarne Honkavaara, quen se retirou prematuramente logo de sufrir unha grave lesi\u00f3n co combinado nacional. O equipo foi reconstru\u00eddo cos porteiros Ville J\u00e4nne e Kalevi Lieke, o defensa Juhani Ruusunen e os dianteiros Aarne Keidasto, Lennart Jaala, Reino Parviainen, Juhani R\u00e4s\u00e4nen e M\u00f6n\u00e4yver Saadetdin, as\u00ed como Juhani Linkosuo e Kalle Havulinna, que volveron ao equipo a pesar de que xa se retiraran.\nDeste xeito, o equipo finalizou a tempada 1952-53 na terceira posici\u00f3n do grupo A con sete puntos menos que o segundo clasificado, HIFK, e nove menos que Tarmo. Nas catro primeiras xornadas de competici\u00f3n o equipo non co\u00f1eceu a vitoria, e mesmo perdeu co pechacancelas, Lukko na casa (1-6) na terceira xornada. Ilves ademais non foi quen de marcar ning\u00fan gol nos seus dous enfrontamentos contra Tarmo, encaixando sendas goleadas (5-0 en H\u00e4meenlinna e 0-10 en Tampere). Ao final da tempada, os seus veci\u00f1os de TBK alz\u00e1ronse como campi\u00f3ns da Kanada-malja por primeira vez na s\u00faa s\u00faa historia logo de derrotar na final a Tarmo, comezando un ciclo de tres anos como mellor equipo finland\u00e9s. No plano extradeportivo, o club creou Ilveksen Tuki r.y. para mellorar as s\u00faas finanzas, da que Ilkka Poij\u00e4rvi foi nomeado presidente, e que constru\u00edu un hotel-restaurante, e posteriormente, na d\u00e9cada de 1960, unha gasoli\u00f1eira ao car\u00f3n do estadio.\nNa seguinte tempada Ilves continuou a perder xogadores. \u00c1 chegada de Timo Harjunen, Jukka Havulinna, Raimo Kilpi\u00f6 e Kalevi Rassa sumouse o regreso ao equipo de Tapani J\u00e4nne e Lotfi Nasib, sumando todas estas incorporaci\u00f3ns unha cifra r\u00e9cord de 19 xogadores para a tempada 1953-54. Se ben o inicio da competici\u00f3n non foi de todo malo, colleitando d\u00faas derrotas (3-1 en Helsinqui fronte a K-Kissat, e 3-2 fronte os seus veci\u00f1os de TK-V) d\u00faas vitorias na casa fronte a TPS (6-4) e K-Kissat (9-2), e un empate fronte a Tarmo (5-5), as tres derrotas sufridas no tramo final de competici\u00f3n levaron o equipo \u00e1 \u00faltima posici\u00f3n do grupo A, e a descender de categor\u00eda por primeira e \u00fanica vez na s\u00faa historia. Ademais no derradeiro partido da tempada, na casa de Tarmo, o equipo non foi quen de anotar ning\u00fan gol, caendo finalmente por 8-0 ante o pen\u00faltimo clasificado do seu grupo.\nVolta \u00e1 elite.\nUn ano durou a traves\u00eda do equipo na segunda categor\u00eda, xa que o renovado cadro de xogadores, composto por moitos xogadores mozos, evolucionou m\u00e1is r\u00e1pido do esperado e ga\u00f1ou o seu grupo e conseguiu o ascenso na tempada 1954-55. Ilves ga\u00f1ou a categor\u00eda nunha tempada case impecable na que tan s\u00f3 cedeu puntos na s\u00faa visita a J\u00e4\u00e4peikot en Valkeakoski (5-5). Na primeira rolda das eliminatorias de ascenso derrotou a \u00c5IFK (2-6), seguiulle na segunda rolda K\u00e4rp\u00e4t, ao que tam\u00e9n derrotou con comodidade (4-9), e finalmente na terceira rolda derrotou a T\u00f6\u00f6l\u00f6n Vesa (7-0). Ademais, na primeira edici\u00f3n da Suomen Cup o equipo conseguiu chegar a final logo de eliminar consecutivamente a Tiikerit, Epil\u00e4n Esa e HJK, con todo perderon a final fronte a TPS (1-4).\nNo seu regreso \u00e1 elite para a tempada 1955-56, Ilves finalizou na cuarta posici\u00f3n logo de caer na serie polo bronce fronte aos seus veci\u00f1os de Tappara. Antes doo inicio da tempada Lotfi Nasib puxo fin \u00e1 s\u00faa carreira e outros xogadores deixaron o equipo. No seu lugar Juhani Lahtinen, Matti Toivola, as\u00ed como o xogador procedente da liga profesional inglesa Jorma Salmi, chegaron ao equipo, aos que se uniu no segundo partido da tempada Aarne Honkavaara, que realizou un breve regreso xogando ese \u00fanico partido na tempada. O inicio da tempada de Ilves no grupo A foi bo, con d\u00faas vitorias (a segunda delas por 9-0 fronte a TPS), mais a estas segu\u00edronlle tres derrotas consecutivas. A pesar de finalizar cos mesmos puntos que TK-V, Ilves quedou por diante na t\u00e1boa, xa ti\u00f1a unha mellor diferenza de goles, o que lle permitiu xogar a serie pola medalla de bronce a dobre partido fronte a Tappara, segundo do grupo B. No primeiro partidos os peitos de machada f\u00f3ronse axi\u00f1a no marcador anotando cinco goles, a posterior reacci\u00f3n de Ilves ser\u00eda insuficiente (2-5), as\u00ed como o empate no partido de volta (2-2). Na segunda edici\u00f3n da Suomen Cup Ilves superou as d\u00faas primeiras roldas, mais na terceira caeu eliminado a mans dos seus veci\u00f1os de TK-V.\nO 22 de novembro\u00a0de 1956 a pista de Koulukatu converteuse na primeira pista de xeo artificial de Finlandia, ao instalarse tubos de conxelaci\u00f3n dende a destilar\u00eda Pyynikki Oy baixo a pista de Koulukatu.\nA tempada 1956-57 Ilves realizou unha tempada perfecta na SM-sarja, onde contou todos os seus partidos por vitorias. O reforzo m\u00e1is salientable do equipo foi Teppo Rastio, xogador da selecci\u00f3n finlandesa que se trasladou a Tampere procedente de Lukko, ademais Honkavaara volveu disputar outro partido m\u00e1is en Kokkola fronte a Jymy. Os linces acabaron a fase de grupos con 16 puntos, o dobre que o segundo clasificado, Tarmo. Ilves anotou 53 goles e encaixou tan s\u00f3 19 nos oito partidos disputados. Na final ga\u00f1ou tanto o partido de ida como o de volta fronte a TPS, ambos por unha diferenza de dous goles, se ben no segundo encontro, disputado en Turku ante 4\u00a0125 persoas, os da antiga capital adiant\u00e1ronse no marcador (3-1 logo do primeiro terzo) e finalmente imp\u00faxose por 5-7. Ese ano Jorma Salmi foi o maior puntuador da liga con 25 puntos (15+10). A pesar do \u00e9xito na SM-sarja, Ilves non foi quen de superar a primeira rolda na Suomen Cup, caendo de novo fronte a TK-V (5-3).\nNa tempada seguinte Ilves fixo dobrete logo de ga\u00f1ar o campionato finland\u00e9s e a Suomen Cup. Logo de dominar o grupo A cun rexistro de 12 puntos (seis vitorias e d\u00faas derrotas), tres m\u00e1is que Tarmo, os linces v\u00edronse as caras na final cos seus veci\u00f1os de Tappara na que foi a primeira final entre os dous equipos de Tampere. A pesar de que Tappara conseguiu ga\u00f1ar o primeiro partido (6-4), Ilves derrotou aos seus veci\u00f1os por un contundente 7-1 no segundo partido e levou a final ao terceiro encontro, no que un gol de Raimo Kilpi\u00f6 asegurou a vitoria (1-3) para os linces nun partido disputado ante 3\u00a0865 persoas nas bancadas de Koulukatu. Logo dunha tempada na que o equipo finalizou na parte media da t\u00e1boa e perdendo todos os partidos contra os outros dous equipos de Tampere, Tappara e TK-V, alzou de novo a Kanada-malja na tempada 1959-60, na que os equipos da cidade ocuparon os tres caix\u00f3ns do podio. Raimo Kilpi\u00f6 estableceu un novo r\u00e9cord de puntos (44) e asistencias (21) no campionato. Esa tempada ademais Ilves estaba a crear unha alianza cos outros dous equipos de Tampere e creou unacordo de cooperaci\u00f3n con Helsingin IFK para impulsar as relaci\u00f3ns internacionais, cedendo xogadores ao equipo capitalino canto menos para un encontro fronte o Hammarby IF sueco, que ga\u00f1ar\u00eda IFK.\nTraslado a Hakamets\u00e4.\nEn 1965 constru\u00eduse en Tampere o primeiro estadio cuberto de h\u00f3ckey sobre xeo de Finlandia, o Hakamets\u00e4n j\u00e4\u00e4halli, convert\u00e9ndose o moderno estadio na casa do Ilves.\nEn 1970 finaliza na segunda posici\u00f3n por terceiro ano consecutivo. O equipo consegue estar entre as tres primeiras posici\u00f3ns durante nove anos seguidos, conseguindo d\u00faas medallas de ouro, catro de prata e tres de bronce entre 1963 e 1970. O 15\u00ba t\u00edtulo do equipo chegou en 1972, coa superestrela canadense Len Lunde (primeiro xogador estranxeiro do Ilves e que tam\u00e9n adestrar\u00eda ao equipo).\nEntre 1976 e 1982 o equipo sofre unha crise de resultados, non conseguindo ningunha medalla nestes anos, mais en 1985 chegar\u00eda o 16\u00ba t\u00edtulo nacional tras derrotar ao TPS nunha emocionante final ao mellor de cinco partidos na que os de Turku ga\u00f1aron os dous primeiros partidos e o Ilves conseguiu remontar a final na mellor remontada vista nunca no h\u00f3ckey finland\u00e9s. En 1990 rematou na segunda posici\u00f3n, ga\u00f1ando na final o TPS por catro partidos a dous. En 1998, tras non conseguir ningunha medalla nas sete tempadas anteriores, o Ilves chegou unha vez m\u00e1is \u00e1 final baixo a direcci\u00f3n do adestrador ruso Vladimir Jursinov, onde o HIFK de Helsinqui dominou a serie e ga\u00f1ou o t\u00edtulo tras vencer en tres partidos (3-0). A \u00faltima medalla ga\u00f1ada ata o momento polo equipo chegou en 2001, cando conseguiu unha sorprendente terceira posici\u00f3n, mais tan s\u00f3 dous anos despois o equipo vivir\u00eda a s\u00faa tempada m\u00e1is triste logo de finalizar na derradeira posici\u00f3n na liga, conseguindo por\u00e9n ao ano seguinte unha meritoria sexta praza baixo a direcci\u00f3n do adestrador checo Vaclav Sykora. En 2005, logo dunha mala tempada de outono, a tripla do canadense Steve Kariya, o checo ex de Atlanta Thrashers Patrik Stefan, e Hannes Hyv\u00f6nen axudou ao Ilves a conseguir unha meritoria s\u00e9tima posici\u00f3n, mellorando ao ano seguinte cunha sexta praza.\nNo 2008 retirouse un dos mellores xogadores do Ilves, Raimo Helminen, rematando a tempada nos cuartos de final fronte ao Oulun K\u00e4rp\u00e4t, que finalmente se far\u00eda co t\u00edtulo de liga. Con todo, no 2010 o equipo finaliza a liga regular na \u00faltima posici\u00f3n, ga\u00f1ando a permanencia nos \"playoffs\". Ao ano seguinte, no 2011, o equipo integrado principalmente por xogadores xoves conseguiu unha meritoria oitava posici\u00f3n.\n90\u00ba aniversario.\nO 26 de xaneiro de 2021 o Museo do H\u00f3ckey sobre xeo Finland\u00e9s inaugurou unha exposici\u00f3n adicada ao club con motivo do seu 90\u00ba aniversario."}
{"id": "537428", "revid": "89787", "url": "https://gl.wikipedia.org/wiki?curid=537428", "title": "NHK", "text": "NHK ou Corporaci\u00f3n Emisora do Xap\u00f3n \u00e9 a \u00fanica emisora p\u00fablica do Xap\u00f3n.R\u00e0dio Toquio \u00e9 o nome informal da NHK, que fai referencia ao seu rol orixinal como compa\u00f1\u00eda de radiodifusi\u00f3n. Actualmente operan dous servizos de televisi\u00f3n terrestres (\"NHK General TV\" e \"NHK Educational TV\", respectivamente : Televisi\u00f3n Xeral NHK e Televisi\u00f3n Educativa NHK), tres servizos por sat\u00e9lite (\"NHK BS-1\", \"NHK BS-2\" i \"NHK Hi-Vision\", e tres emisoras de radio (\"NHK R\u00e0dio 1\", \"NHK R\u00e0dio 2\" e \"NHK FM\"). Emiten tam\u00e9n cara o estranxeiro \"NHK World TV\", \"NHK World Premium\" e \"NHK World Radio\" (que en galego ser\u00edan: TV Mundial NHK, Mundial Superior NHK e Radio Mundial NHK).\nHistoria.\nNHK foi fundada en 1926. En 1931 comezou a emitir unha segunda emisora de radio cun servizo de onda curta. A partir de 1935 esta emisora emitiiu cara o exterior.\nComezou a emitir por televisi\u00f3n en 1953. No ano 1960 f\u00edxose a primeira retrasmisi\u00f3n en cor.\n\"NHK World TV\" (Televisi\u00f3n Mundial NHK) comezou a emitir en 1995. A dixitalizaci\u00f3n de toda a rede NHK iniciose no ano 2000."}
{"id": "537431", "revid": "5863", "url": "https://gl.wikipedia.org/wiki?curid=537431", "title": "Manuel Banet Fontenla", "text": ""}
{"id": "537432", "revid": "5863", "url": "https://gl.wikipedia.org/wiki?curid=537432", "title": "Filomena Dato Muruais", "text": ""}
{"id": "537434", "revid": "5863", "url": "https://gl.wikipedia.org/wiki?curid=537434", "title": "Cristian Silva B\u00f3veda", "text": ""}
{"id": "537436", "revid": "89787", "url": "https://gl.wikipedia.org/wiki?curid=537436", "title": "Funci\u00f3n eta de Dirichlet", "text": "Nas matem\u00e1ticas, na \u00e1rea da teor\u00eda anal\u00edtica de n\u00fameros, a funci\u00f3n eta de Dirichlet def\u00ednese como\nonde \u03b6 \u00e9 a funci\u00f3n zeta de Riemann. Tam\u00e9n pode ser usada para definir a funci\u00f3n zeta. Ten unha expresi\u00f3n en serie de Dirichlet, v\u00e1lida para todo n\u00famero complexo \"s\" con parte real positiva, dado por\nA\u00ednda que esta \u00e9 converxente s\u00f3 para s con parte real positiva, \u00e9 sumable Abel para todo n\u00famero complexo, o que permite definir a funci\u00f3n eta como unha funci\u00f3n completa, e mostra que a funci\u00f3n zeta de Riemann \u00e9 merom\u00f3rfica cun polo simple en \"s\" = 1.\nEn forma equivalente, p\u00f3dese definir\nna rexi\u00f3n de parte real positiva. Isto d\u00e1 por resultado a funci\u00f3n eta como unha transformada de Mellin.\nHardy deu unha demostraci\u00f3n simple da ecuaci\u00f3n funcional para a funci\u00f3n eta, que \u00e9\nA partir disto, p\u00f3dese obter tam\u00e9n en forma directa a ecuaci\u00f3n funcional da funci\u00f3n eta, como as\u00ed mesmo atopar outro modo de estender a definici\u00f3n de eta a todo o campo dos n\u00fameros complexos.\nM\u00e9todo de Borwein.\nPeter Borwein utilizou aproximaci\u00f3ns baseadas nos polinomios de Chebyshov para desenvolver un m\u00e9todo para avaliar en forma eficiente a funci\u00f3n eta. Se\nent\u00f3n\nonde o termo erro \u03b3n at\u00f3pase acoutado por\nonde formula_8.\nValores particulares.\nV\u00e9xase tam\u00e9n constante zeta\nTam\u00e9n:"}
{"id": "537438", "revid": "27155", "url": "https://gl.wikipedia.org/wiki?curid=537438", "title": "Anthicidae", "text": "Os ant\u00edcidos (Anthicidae) son unha familia de cole\u00f3pteros pol\u00edfagos. A familia comprende unhas 3500 especies nuns 100 x\u00e9neros. A maior\u00eda das especies son de pequeno tama\u00f1o e te\u00f1en aparencia de formiga.\nCaracter\u00edsticas.\nA cabeza estr\u00e9itase xusto enfronte do pronoto formando un pescozo, e o extremo posterior do pronoto \u00e9 xeralmente tam\u00e9n estreito. As patas e antenas son delgadas, aumentando a s\u00faa aparencia de formiga, e o corpo est\u00e1 escasamente cuberto con pelos longos.\nOs escaravellos adultos son omn\u00edvoros, consomen pequenos artr\u00f3podos, pole, fungos... Alg\u00fans tipos te\u00f1en interese para controis biol\u00f3xicos, xa que comen os ovos ou larvas de pragas. \nMoitos membros da familia s\u00e9ntense atra\u00eddos pola cantaridina, que parece que acumulan e que disuade os seus posibles depredadores.\nSubfamilia.\nIncl\u00fae as seguintes subfamilias:"}
{"id": "537439", "revid": "98629", "url": "https://gl.wikipedia.org/wiki?curid=537439", "title": "Catedral da Sant\u00edsima Trindade de Dubl\u00edn", "text": "A catedral da Sant\u00edsima Trindade (en ingl\u00e9s, Cathedral of the Holy Trinity, popularmente co\u00f1ecida como Christ Church) \u00e9 a m\u00e1is antiga das d\u00faas catedrais medievais da cidade, sendo a outra a Catedral de San Patricio. Foi sede do arcebispo de Dubl\u00edn (actualmente parte da Igrexa de Irlanda, de confesi\u00f3n anglicana) desde os tempos medievais e est\u00e1 consagrada \u00e1 Santa Trindade.\nHistoria.\nFoi fundada en 1028 polo rei viquingo Sigtrygg Silkiskegg. Situouse nun terreo alto desde o que se observaba o asentamento viquingo de Wood Quay.\nSan Lorenzo Ou\u00b4Toole, que foi en 1152 o primeiro arcebispo irland\u00e9s, comezou a ampliaci\u00f3n e reconstruci\u00f3n da primitiva catedral n\u00f3rdica. Cando os normandos invadiron gran parte da illa de Irlanda, a antiga catedral n\u00f3rdica foi substitu\u00edda por unha de estilo normando por iniciativa do arcebispo John Cumin. Esta catedral posu\u00eda un gran n\u00famero de criptas que serv\u00edan como cimentos, o que comprometeu a estabilidade do edificio e levou a constantes derrubamentos e reparaci\u00f3ns.\nDurante a \u00e9poca victoriana, entre 1871 e 1878, o templo experimentou unha restauraci\u00f3n significativa coordinada por George Edmund Street. As obras evitaron o derrubamento dalgunhas das s\u00faas partes, pero \u00e1 vez supuxeron un cambio dr\u00e1stico da obra medieval, polo que na actualidade pode resultar dif\u00edcil distinguir as decoraci\u00f3ns das diferentes \u00e9pocas.. A catedral foi utilizada en 1487 para a coroaci\u00f3n de Lambert Simnel como \"Eduardo VI\", un pretendente ao trono brit\u00e1nico que tentou, sen \u00e9xito, derrocar a Henrique VII de Inglaterra.\nAntigamente cr\u00edase que a catedral conti\u00f1a a tumba de Richard FitzGilbert de Clare, m\u00e1is co\u00f1ecido como \"Strongbow\", un dos principais l\u00edderes da invasi\u00f3n normanda, que chegou a Irlanda a invitaci\u00f3n do rei Dermot MacMurrough e cuxa chegada marca o inicio da intervenci\u00f3n inglesa en Irlanda. En realidade, a tumba orixinal foi destru\u00edda hai s\u00e9culos e outra tumba medieval foi trasladada ao pouco tempo dende Drogheda \u00e1 catedral, colocada no sitio da orixinal e identificada como tal. Na Idade Media prest\u00e1base xuramento ante a tumba de \"Strongbow\", segundo indican os rexistros da catedral.\nA capela de San Lourenzo O'Toole conserva o coraz\u00f3n deste bispo, o cal foi roubado en marzo de 2012 e recuperado en abril de 2018.\nNa actualidade, a Santa S\u00e9 reclama o templo coma a catedral da diocese cat\u00f3lica de Dubl\u00edn.\nV\u00e9xase tam\u00e9n.\nLigaz\u00f3ns externas.\n\u00a0"}
{"id": "537441", "revid": "88215", "url": "https://gl.wikipedia.org/wiki?curid=537441", "title": "Escola Scopelli", "text": ""}
{"id": "537442", "revid": "98629", "url": "https://gl.wikipedia.org/wiki?curid=537442", "title": "Alex Holcombe", "text": "Alex Bernard Holcombe, nado o 22 de novembro de 1969 en Houston, Texas, \u00e9 un ex-xogador profesional de baloncesto estadounidense. Formado na Universidade Baylor, cunha altura de 2,05 metros xogaba nas posici\u00f3ns de pivote e ala-pivote."}
{"id": "537443", "revid": "89787", "url": "https://gl.wikipedia.org/wiki?curid=537443", "title": "Girl Pat", "text": "O Girl Pat foi un pequeno arrastreiro ingl\u00e9s, con base no porto de Grimsby, en Lincolnshire, que en 1936 foi obxecto de grande atenci\u00f3n dos medios cando o seu capit\u00e1n levou a cabo unha viaxe transatl\u00e1ntica non autorizada. A escapada rematou en Georgetown, na G\u00fciana Brit\u00e1nica, coa detenci\u00f3n do capit\u00e1n, George \"Dod\" Orsborne, e do seu irm\u00e1n James. A parella foi m\u00e1is tarde encarcerada polo roubo da embarcaci\u00f3n.\nConstru\u00eddo en 1935, o \"Girl Pat\" era propiedade da Marstrand Fishing Company de Grimsby. O 1 de abril de 1936, Orsborne, cunha tripulaci\u00f3n de catro persoas e o seu irm\u00e1n James como supernumerario, partiron co buque e coa autorizaci\u00f3n dos propietarios para unha viaxe de pesca rutineira no Mar do Norte de d\u00faas a tres semanas de duraci\u00f3n. Despois de sa\u00edr do porto, Orsborne informou \u00e1 tripulaci\u00f3n de que \u00edan realizar unha longa traves\u00eda por augas m\u00e1is meridionais. Nada m\u00e1is se soubo deles ata mediados de maio, cando os propietarios, que daquela asumiran a perda da embarcaci\u00f3n, recibiron facturas relativas \u00e1 s\u00faa reparaci\u00f3n e reforma no porto galego de Corcubi\u00f3n. Testemu\u00f1as posteriores situ\u00e1rona nas Illas Salvaxes, en Dakar, e nas Illas da Salvaci\u00f3n fronte \u00e1s costas da G\u00fciana Francesa en Am\u00e9rica do Sur. O principal medio de navegaci\u00f3n do capit\u00e1n durante a viaxe de m\u00e1is de 6.000 millas n\u00e1uticas (11.000 km) foi un atlas escolar de seis peniques e un comp\u00e1s. Chegouse a informar erroneamente do naufraxio do \"Girl Pat\" nas Bahamas e da morte de todos os tripulantes. Finalmente o buque foi capturado tras unha persecuci\u00f3n preto de Georgetown o 19 de xu\u00f1o, sendo Orsborne e a s\u00faa tripulaci\u00f3n aclamados como heroes na prensa mundial.\nAcusado do roubo do buque en outubro de 1936, Orsborne declarou no xulgado que os propietarios lle ordenaran que se librase do buque, como parte dun plan para cobrar di\u00f1eiro do seguro. Esta afirmaci\u00f3n non foi crida polo tribunal. Anos despois, nas s\u00faas memorias, Orsborne contou unha historia diferente, sen corroborar: escribiu que fuxira co \"Girl Pat\" nunha misi\u00f3n en nome da Intelixencia Naval Brit\u00e1nica, relacionada co estalido da guerra civil espa\u00f1ola en xullo de 1936.\nDespois da s\u00faa sa\u00edda da prisi\u00f3n, Orsborne participou noutras aventuras mar\u00edtimas e serviu na mari\u00f1a na segunda guerra mundial. Morreu en 1957. En Georgetown o \"Girl Pat\" foi adquirido por novos propietarios que o devolveron a Gran Breta\u00f1a, onde se converteu nunha atracci\u00f3n tur\u00edstica. En 1939 foi vendido \u00e1 Autoridade Portuaria de Londres para ser usado como buque de sinalizaci\u00f3n de naufraxios. Foi despois requisado pola Royal Navy durante a guerra e devolto \u00e1 autoridade en 1945. Non hai ning\u00fan rexistro p\u00fablico posterior.\nAntecedentes.\nOrsborne.\nGeorge Black Orsborne naceu co nome de George Black o 4 de xullo de 1902 na pequena cidade costeira de Buckie, no norte de Escocia. Recibiu o apelido de Orsborne cando a s\u00faa nai, vi\u00fava, volveu casar e trasladou \u00e1 familia a Aberdeen, onde George, alcumado \"Dod\", pasou os seus anos de formaci\u00f3n. Cando ti\u00f1a 14 anos, mentiu sobre a s\u00faa idade e alistouse como mari\u00f1eiro na Royal Navy. Serviu na patrulla Dover e foi ferido durante a incursi\u00f3n de Zeebrugge de 1918. Despois de deixar a Mari\u00f1a en decembro de 1919 e de traballar en terra durante un breve per\u00edodo, foi persuadido por un ex-capit\u00e1n do \"Cutty Sark, o\" capit\u00e1n Wilkins, para volver ao mar. Uniuse \u00e1 mari\u00f1a mercante, navegando principalmente en pequenos barcos con base en Liverpool.\nCon 21 anos aprobou o exame de patr\u00f3n e asumiu o seu primeiro mando, un arrastreiro de Grimsby. Respecto aos dez anos seguintes, Orsborne declarou que se dedicou a \"un pouco de todo, como contrabando de alcohol, caza de baleas ou arrastre en augas profundas no \u00c1rtico\". En novembro de 1935, de volta en Grimsby, converteuse en patr\u00f3n do antigo barco de pesca con cerco \"Gipsy Love,\" que os seus propietarios, a Marstrand Fishing Company, converteran nun arrastreiro. \nTripulaci\u00f3n e buque.\nEn marzo de 1936, para a s\u00faa segunda viaxe no \"Gipsy Love,\" intentou contratar os servizos dun mari\u00f1o experimentado, Alexander MacLean, a quen confiou que a viaxe poder\u00eda ir m\u00e1is lonxe, quizais \u00e1s Bermudas ou a Am\u00e9rica do Sur, pero MacLean rexeitou a oferta. Orsborne ofreceulle ent\u00f3n o posto a Harry Stone, un mari\u00f1o local, mentres que os outros membros da tripulaci\u00f3n eran Hector Harris, de Yorkshire, e un coci\u00f1eiro escoc\u00e9s de 17 anos, Howard Stephens. \u00c1 tripulaci\u00f3n formal uniuse o irm\u00e1n m\u00e1is novo de Orsborne, James, un tendeiro que non ti\u00f1a ningunha funci\u00f3n a bordo e que despois foi clasificado como polis\u00f3n. O \"Gipsy Love\" sa\u00edu de Grimsby a finais de marzo de 1936, supostamente para pescar na zona do Banco Dogger, no mar do Norte, pero \u00e1s poucas horas volveu ao porto con problemas no motor. Co consentimento dos propietarios, Orsborne trasladou os v\u00edveres e a tripulaci\u00f3n a outro buque de Marstrand, o pequeno arrastreiro \"Girl Pat\".\nConstru\u00eddo en 1935 en Oulton Broad, Suffolk, o \"Girl Pat\" era un buque de 55 toneladas de arqueo bruto e 19 netos. Ti\u00f1a 20 metros de eslora, 5,7 metros de manga e 2,7 de calado, e aloxamento para seis persoas. Estaba asegurado por 3.000 libras esterlinas. O seu enxe\u00f1eiro habitual, George Jefferson, foi engadido \u00e1 tripulaci\u00f3n escollida por Orsborne para a pr\u00f3xima viaxe.\nViaxe.\nPrimeira fase: de Grimsby a Corcubi\u00f3n.\nO \"Girl Pat\" sa\u00edu de Grimsby o 1 de abril de 1936. Segundo o relato posterior de Stone, cando se adentraron en mar aberto, Orsborne reuniu \u00e1 tripulaci\u00f3n \u2014ag\u00e1s Jefferson\u2014 na ponte de mando e d\u00edxolles que aquela non ser\u00eda unha viaxe de pesca normal. En vez diso, propuxo levar o barco cara ao sur, parando primeiro en Dover, onde se librar\u00eda de Jefferson, que non estaba inclu\u00eddo nos seus novos plans. Nesta fase Orsborne estaba aparentemente indeciso sobre as s\u00faas intenci\u00f3ns a longo prazo, pero indicou que navegar\u00edan cara ao sur e que poder\u00edan ir pescar perlas.\nO 3 de abril a embarcaci\u00f3n chegou a Dover, onde Jefferson foi levado a terra e recibiu comida e bebida. Cando regresou ao porto, o \"Girl Pat\" xa partira, polo que o enxe\u00f1eiro regresou con certa confusi\u00f3n a Grimsby. Mentres o \"Girl Pat\" navegaba cara \u00e1 Canle da Mancha, Orsborne revelou \u00e1 s\u00faa tripulaci\u00f3n que o buque non dispo\u00f1\u00eda de cartas n\u00e1uticas e que a navegaci\u00f3n se realizar\u00eda cun atlas escolar barato que lles amosou. Cambiou detalles no libro de rexistro do barco, anot\u00e1ndose a si mesmo como \"G. Black\", a Stone como \"H. Clark\" e a James Orsborne como \"A. Black\". Despois de fondear fronte a Jersey nas Illas da Canle, agardando un tempo m\u00e1is tranquilo, o \"Girl Pat\" avanzou cara ao sur polo golfo de Biscaia. Orsborne ordenou cambios na aparencia do barco: o baupr\u00e9s modificouse e o n\u00famero de rexistro de pesca no lado do casco foi eliminado. Segundo Stone, Orsborne indicou un itinerario que inclu\u00eda Madeira, Canarias, a costa africana e, finalmente, Cidade do Cabo. Despois poder\u00edan vender o barco e compartir o recadado. O severo clima no golfo de Biscaia dificultou o progreso e golpeou a pequena embarcaci\u00f3n, polo que o 12 de abril refuxi\u00e1ronse no pequeno porto de Corcubi\u00f3n, en Galicia, onde permaneceron uns 14 d\u00edas. Al\u00ed levaron a cabo as reparaci\u00f3ns necesarias e o barco foi reaprovisionado. Orsborne fixo que enviasen as facturas destes servizos, que sumaban 235 libras esterlinas, \u00e1 Marstrand Fishing Company en Grimsby, como castigo, dixo m\u00e1is tarde, por deixar o barco con provisi\u00f3ns e equipamentos inadecuados.\nDespois do regreso de Jefferson a Grimsby, en Marstrand quedaron desconcertados polas acci\u00f3ns de Orsborne, pero nun primeiro momento pensaron que conseguira outro enxe\u00f1eiro en Dover e que fora pescar, quizais en novas \u00e1reas. Houbo avistamentos non confirmados do \"Girl Pat\" no mar B\u00e1ltico e noutros lugares. A medida que pasaban as semanas e non se recib\u00edan noticias, os directores de Marstrand asumiron que o buque se perdera, ou ben por naufraxio ou por roubo, e reclamaron ao seguro. Xa recibiran 2.400 libras esterlinas cando se sorprenderon coa chegada das facturas de Corcubi\u00f3n, xunto coa noticia de que o \"Girl Pat\" partira do porto o 24 de abril, con destino desco\u00f1ecido.\nSegunda fase: de Corcubi\u00f3n a Dakar.\nDespois de que o \"Girl Pat\" sa\u00edra de Corcubi\u00f3n, no porto galego especulouse con que Orsborne pretend\u00eda pescar nas augas ao redor de Xibraltar, pero a embarcaci\u00f3n non foi vista nesa contorna. Stone recordou m\u00e1is tarde que despois de navegar durante alg\u00fan tempo, chegaron a algunhas illas deshabitadas; isto \u00e9 coherente cun probable avistamento do transatl\u00e1ntico brit\u00e1nico SS \"Avoceta\", que o 17 de maio informou de ver un barco que coincid\u00eda coa descrici\u00f3n do arrastreiro, ancorado nas Illas Salvaxes. Este pequeno arquip\u00e9lago deshabitado, situado aproximadamente a uns 310 km ao sur de Madeira e aproximadamente \u00e1 mesma distancia ao norte das illas Canarias, foi asociado durante moito tempo a historias de tesouros de piratas enterrados, e as noticias de que al\u00ed se vira o \"Girl Pat\" deron lugar a especulaci\u00f3ns sobre que a viaxe de Orsborne estaba relacionada cunha caza do tesouro. A aseguradora Lloyd's of London enviou un representante \u00e1s Palmas para investigar o avistamento; mentres tanto, o \"Girl Pat\" atracou en Tenerife, sen ser visto, e foi repintado.\nDespois de deixar Tenerife, o \"Girl Pat\" continuou a s\u00faa viaxe cara ao sur, seguindo a costa africana. Segundo o relato de Stone, a tripulaci\u00f3n desembarcou en Port Etienne na \u00c1frica Occidental Francesa (hoxe Nouadhibou, en Mauritania), deixando o barco sen vixiar. Mentres estaban f\u00f3ra, roub\u00e1ronlles material e provisi\u00f3ns, quedando \u00e1 tripulaci\u00f3n case sen nada: \"Todo o que nos quedaba para comer e beber eran catro botellas de auga, unha lata de corned beef, unha botella de zume de lima e unha lata de leite condensado\". Tras sa\u00edr de Port Etienne, encallaron nun banco de area e quedaron varados durante tres d\u00edas. Finalmente lograron reflotar o barco e o 23 de maio foron recollidos por un barco piloto que os levou ao porto de Dakar, esgotados e cheos de fame.\nStone caera enfermo de apendicite durante a etapa anterior da viaxe e foi hospitalizado en Dakar, polo que a\u00ed acabou para el a aventura. Orsborne conseguiu m\u00e1is combustible e auga, pero a chegada do Girl Pa\"t\" chamou a atenci\u00f3n do axente local de Lloyd's, que estaba \u00e1 procura do buque. O 26 de maio viu a Orsborne e inspeccionou o libro de rexistro, onde descubriu os nomes falsos e outras incoherencias. Orsborne foi invitado a presentar os papeis do barco no consulado brit\u00e1nico pero, co pretexto de que necesitaba probar os motores, partiu co barco rapidamente. A aparici\u00f3n do \"Girl Pat\" en Dakar, a primeira confirmaci\u00f3n desde Corcubi\u00f3n de que o buque a\u00ednda estaba a flote, tivo gran repercusi\u00f3n. Os familiares dos membros da tripulaci\u00f3n aliviaronse de que os tripulantes estaban a salvo, pero tem\u00edan o que lles poder\u00eda pasar a partir de ent\u00f3n.\nTerceira fase: de Dakar a Georgetown.\nO nivel de interese p\u00fablico no caso do \"Girl Pat\" foi suficiente para que a Gaumont British considerase convertelo no tema dunha longametraxe. O 29 de maio na C\u00e1mara dos Com\u00fans, o secretario parlamentario da Comisi\u00f3n de Comercio afirmou que non se presentaran solicitudes para a detenci\u00f3n do buque en portos estranxeiros; pero d\u00faas semanas despois, Walter Runciman, o presidente da Comisi\u00f3n de Comercio, confirmou que, en nome dos aseguradores, o Ministerio de Asuntos Exteriores pedira que se lle negase o cr\u00e9dito ao \"Girl Pat\" e que fose detido ao entrar en calquera porto.\nO 2 de xu\u00f1o, o transatl\u00e1ntico franc\u00e9s \"Jamaique\" informou dunha pequena embarcaci\u00f3n con bandeira brit\u00e1nica que viaxaba cara ao sur, preto das illas Bissagos a uns 460 km ao sur de Dakar. A\u00ednda que nun principio se pensou que era o \"Girl Pat\", o seguinte avistamento do que se tivo noticia, o 9 de xu\u00f1o, foi a m\u00e1is de 3700 km cara ao oeste, ao outro lado do Oc\u00e9ano Atl\u00e1ntico. O capit\u00e1n Jones, do \"Lorraine Cross,\" un barco americano, informou aos axentes de Lloyd's en Georgetown, G\u00fciana Brit\u00e1nica (hoxe G\u00fciana), do seu encontro cun pequeno barco que realizaba un sinal de socorro fronte \u00e1 costa suramericana, 87 km ao nordeste de Cayenne. Aparentemente hab\u00eda catro homes a bordo. O nome e as marcas do barco foran tapados con pintura, pero afirmaban ser o \"Margaret Harold\" con destino a Trinidad desde Londres. Jones pensou que o comportamento da tripulaci\u00f3n era sospeitoso e cando pediu ver os documentos, barco baixou o sinal de socorro e afastouse. Jones afirmou que o barco era \"sen d\u00fabida un barco de pesca brit\u00e1nico\", e pensou que se trataba do \"Girl Pat\". En Grimsby, un portavoz de Marstrand amosou pouca sorpresa por este novo avistamento e confirmou que o barco ti\u00f1a a velocidade suficiente para cruzar o oc\u00e9ano no intervalo de tempo desde o anterior avistamento. Unha comprobaci\u00f3n con Lloyd's indicou que non hab\u00eda ning\u00fan barco rexistrado co nome de \"Margaret Harold\".\nUn informe dende as \u00celes du Salut (Illas da Salvaci\u00f3n), a poucos quil\u00f3metros da costa da G\u00fciana Francesa, indicaba que unha embarcaci\u00f3n de aspecto similar ao \"Girl Pat\" se aprovisionara al\u00ed o 10 de xu\u00f1o. Unha busca a\u00e9rea realizada por un avi\u00f3n da Pan Am cubriu m\u00e1is de 1600 km de costa ao redor de Georgetown, sen avistar a embarcaci\u00f3n. O 17 de xu\u00f1o, varios xornais informaron do naufraxio dunha pequena embarcaci\u00f3n con tres cad\u00e1veres en Atwood Cay, unha pequena illa das Bahamas, e gran parte da prensa asumiu que era o \"Girl Pat\". Un titular dic\u00eda \"O atlas escolar levou \u00e1 tripulaci\u00f3n ata a morte?\". Os informes resultaron ser falsos cando, a primeira hora da ma\u00f1\u00e1 do 19 de xu\u00f1o, unha lancha policial arrastrou o \"Girl Pat\" ata o porto de Georgetown. \nCaptura, detenci\u00f3n e arresto.\nNa noite do 18 de xu\u00f1o, o vapor brit\u00e1nico \"Arakaka\" avistara un pequeno barco a poucos quil\u00f3metros de Georgetown e transmitiu a informaci\u00f3n \u00e1 costa. Unha lancha policial sen armas sa\u00edu de Georgetown para investigar e, ao achegarse, a tripulaci\u00f3n da embarcaci\u00f3n, a\u00ednda non identificada, volveuse hostil. Negaron que fosen o \"Girl Pat\" e ameazaron con violencia se os axentes intentaban abordalos. A lancha retirouse a Georgetown, onde se armou e obtivo autorizaci\u00f3n para apoderarse do buque sospeitoso. Regresou \u00e1 ma\u00f1a seguinte cedo e descubriu que o seu obxectivo estaba partindo. Comezou ent\u00f3n unha persecuci\u00f3n de d\u00faas horas, que segundo o xornal brit\u00e1nico \"Daily Worker\", superou os esforzos m\u00e1is espectaculares dos directores de cine\". Finalmente, mentres manobraban moi preto un do outro, os dous buques colisionaron. A popa do barco sospeitoso resultou gravemente danada, a tripulaci\u00f3n rendeuse e o barco foi remolcado ata a costa. No casco do buque aparec\u00eda o nome \"Kia-ora\", pero Stephens reco\u00f1eceu aos seus captores que o barco era o \"Girl Pat\".\nCo \"Girl Pat\" a recaudo e con vixilancia no porto de Georgetown, os irm\u00e1ns Orsborne, Harris e Stephens foron levados \u00e1 comisar\u00eda de polic\u00eda na casa consistorial. A polic\u00eda emitiu un comunicado afirmando que os catro estaban al\u00ed \"a petici\u00f3n propia e non baixo ningunha forma de detenci\u00f3n\". En Londres, os funcionarios tentaron establecer a situaci\u00f3n xur\u00eddica exacta e emitiron declaraci\u00f3ns confusas. Mentres tanto, Orsborne e os seus compa\u00f1eiros eran considerados heroes. O xornal alem\u00e1n \"Hamburger Fremdenblatt\" pregunt\u00e1base: \"\u00bfNon hai un pouco de tradici\u00f3n brit\u00e1nica no pouco convencional amor \u00e1 aventura, se ademais se conectan grandes riscos persoais, audacia e o rom\u00e1ntico?\". Un habitante de Hull, no norte de Inglaterra, que consideraba que a aventura demostraba \"o esp\u00edrito de Drake\", iniciou unha colecta para facer fronte \u00e1s d\u00e9bedas e os gastos da tripulaci\u00f3n. Un punto de vista diferente foi publicado no \"Hull Daily Mail,\" cuestionando se se deb\u00eda considerar a eses homes tan favorablemente ou simplemente como \"homes que fuxiron cunha propiedade allea\".\nUnha vez liberados pola polic\u00eda, Harris e Stephens regresaron inmediatamente a Inglaterra, a onde chegaron o 13 de xullo. Os irm\u00e1ns Orsborne esperaron en Georgetown ata aclararse a s\u00faa situaci\u00f3n. George Orsborne declarou \u00e1 prensa que estaba ansioso por volver a casa onde, segundo afirmaba, o esperaban moitas ofertas de traballo. O 27 de xu\u00f1o, tras novas discusi\u00f3ns en Londres, os irm\u00e1ns foron arrestados por unha orde emitida baixo a Fugitive Offenders Act. Levados ante os maxistrados de Georgetown, foron acusados do roubo do \"Girl Pat\".\nAudiencias, xu\u00edzo e sentenza.\nEn Georgetown.\nOs irm\u00e1ns Orsborne quedaron detidos \u00e1 espera dunha audiencia de deportaci\u00f3n e rexeitouse a s\u00faa petici\u00f3n de fianza. A\u00ednda que os irm\u00e1ns declararon a s\u00faa vontade de renunciar ao proceso de deportaci\u00f3n e aceptar o traslado inmediato a Inglaterra, seguiron detidos. O 22 de xullo finalmente comezaron as audiencias no xulgado de maxistrados de Georgetown, coa identificaci\u00f3n formal do \"Girl Pat\". O 24 de xullo os maxistrados ordenaron que os irm\u00e1ns fosen enviados a Inglaterra para seren xulgados, unha vez que se deu a aprobaci\u00f3n formal do gobernador colonial, Geoffry Northcote. O gobernador non ti\u00f1a pr\u00e9sa por actuar, polo que os Orsborne non abandonaron Georgetown ata o 13 de agosto, cando sa\u00edron no transatl\u00e1ntico .\nMentres os irm\u00e1ns Orsborne estaban en Georgetown, Harold Stone, o tripulante do \"Girl Pat\" que quedara enfermo en Dakar, regresou \u00e1 s\u00faa casa, chegando a Liverpool o 20 de xullo. Despois de ser interrogado pola polic\u00eda, Stone falou \u00e1 prensa sobre as dificultades sufridas durante a viaxe do \"Girl Pat\", especialmente a escaseza de comida e auga: \"Non me gustar\u00eda volver a pasar a experiencia\". Confirmou que navegaran usando un atlas escolar, pero engadiu que posu\u00edan un comp\u00e1s.\nBow Street, Londres.\nO 2 de setembro, o \"Inanda\" atracou en Gravesend, Kent. Os irm\u00e1ns Orsborne foron conducidos inmediatamente a Londres para unha comparecencia formal no xulgado de maxistrados de Bow Street, onde foron acusados de roubo e conspiraci\u00f3n. En contra da opini\u00f3n da polic\u00eda, o maxistrado deixounos libres baixo fianza, por un importe de 500 libras esterlinas, e esixiulles a entrega dos pasaportes.\nCando a audiencia se retomou o 10 de setembro, o tribunal informou ao director xeral de Marstrands' de que George Orsborne non ti\u00f1a a autoridade para operar o \"Girl Pat\" f\u00f3ra do mar do Norte. Stone declarou que Orsborne deixara claras as s\u00faas intenci\u00f3ns de levar o barco ao sur desde o primeiro momento, e tam\u00e9n deu probas sobre os cambios no rexistro do buque. O tribunal escoitou a Jefferson e outras testemu\u00f1as de Dover, a Alexander MacLean e ao axente de Lloyd's en Dakar. O avogado defensor non respondeu aos aspectos detallados do caso da acusaci\u00f3n, pero afirmou que no pr\u00f3ximo xu\u00edzo se presentar\u00edan \"acusaci\u00f3ns moi graves\" contra algunhas das testemu\u00f1as da acusaci\u00f3n. Os irm\u00e1ns declar\u00e1ronse inocentes e postos en prisi\u00f3n preventiva ata o xu\u00edzo en Old Bailey. No intervalo entre as audiencias de Bow Street e o xu\u00edzo, que estaba previsto que comezase en outubro, o \"Girl Pat\" foi vendido.\nOld Bailey.\nO xu\u00edzo de Old Bailey comezou o 19 de outubro de 1936. A fiscal\u00eda comezou afirmando que esta non deber\u00eda considerarse como \"unha alegre aventura de bucaneiros\", sen\u00f3n como unha violaci\u00f3n da confianza por parte de George Orsborne, a quen os propietarios confiaran o seu barco. O obxectivo da viaxe non fora beneficiar aos propietarios, sen\u00f3n ga\u00f1ar cartos para os acusados.\nMacLean testemu\u00f1ou que nas s\u00faas discusi\u00f3ns con George Orsborne ti\u00f1a a impresi\u00f3n de que o capit\u00e1n era copropietario do buque. Orsborne mencionoulle a posibilidade de participar en negocios lucrativos como o contrabando e a venda de armas. John Moore, o director xeral de Marstrand's, declarou que esperaba que Orsborne levase o \"Girl Pat\" a pescar a unha zona do mar do Norte onde outro buque da compa\u00f1\u00eda estaba pescando con \u00e9xito. Cando chegou a quenda das preguntas a Moore, revel\u00e1ronse as \"graves acusaci\u00f3ns\" que adiantara a defensa. Afirmouse que Moore lle pedira a George Orsborne que non fose pescar, sen\u00f3n que se librase do buque para que a compa\u00f1\u00eda puidese reclamar o seu valor ao seguro, e que o propio Orsborne ser\u00eda recompensado cunha parte. A defensa alegou que a empresa estaba nun mal estado financeiro e que os seus barcos estaban moi hipotecados. Moore negou que lle fixera tal suxesti\u00f3n a Orsborne e insistiu en que a compa\u00f1\u00eda era financeiramente s\u00f3lida. Afirmou que as hipotecas dos seus buques eran relativamente baixas e que nunca falara sobre os seguros con Orsborne. A defensa alegou ademais que no momento da partida o \"Girl Pat\" estaba nun estado insalubre, aprovisionado de forma inadecuada e non apto para unha viaxe de pesca normal. Esta acusaci\u00f3n tam\u00e9n foi negada por Moore.\nDespois de que Stone e Jefferson repetisen as declaraci\u00f3ns que fixeran en Bow Street, foi a quenda de George Orsborne. Este dixo que non aceptou a proposta de Moore de \"perder\" a embarcaci\u00f3n, e que, despois de partir co \"Girl Pat\", a\u00ednda estaba indeciso sobre o que far\u00eda. Afirmou ter abandonado a Jefferson en Dover porque era un mal mec\u00e1nico e un borracho. Dixo que Moore se equivocaba ao afirmar que as provisi\u00f3ns e o equipamento do barco eran adecuados. Engadiu que mentres o barco se refuxiaba en Jersey, suxerira \u00e1 tripulaci\u00f3n que \"pod\u00edan tomar a viaxe como unhas vacaci\u00f3ns\" e logo propuxo dar unha volta polo Oc\u00e9ano Atl\u00e1ntico antes de regresar a Grimsby. Non ti\u00f1an intenci\u00f3n de seguir o plan de Moore nin de roubar a embarcaci\u00f3n, sen\u00f3n que dar\u00edan as grazas aos propietarios polo pr\u00e9stamo do barco e devolver\u00edanllelo. Ademais afirmou que no porto de Corcubi\u00f3n ofrec\u00e9ranlle comprarlle o \"Girl Pat\", pero que non aceptara. Negou que intentara ocultar a s\u00faa verdadeira identidade ou a do barco en Dakar, ou que abandonara o porto para evitar investigaci\u00f3ns. A repentina partida deb\u00edase, dixo, a problemas cos nativos. Tampouco intentara eludir \u00e1s autoridades de Georgetown, sen\u00f3n que os seus movementos al\u00ed xurdiran da preocupaci\u00f3n pola seguridade da embarcaci\u00f3n, que estaba a ser comprometida polas manobras do lancha da polic\u00eda.\nJames Orsborne, na s\u00faa declaraci\u00f3n, dixo que seu irm\u00e1n lle falara sobre a proposta de Moore de desfacerse do barco e que lle contestou a George que era \"un maldito tolo\" por considerar tan sequera a proposici\u00f3n. Engadiu que fora con seu irm\u00e1n porque pensou que se este fac\u00eda algunha toler\u00eda, el poder\u00eda impedilo. Chamado \u00e1 mesa de testemu\u00f1as, Moore dixo que se negara a contratar a James Orsborne porque o consideraba deshonesto.\nNo seu discurso de clausura, o avogado defensor dixo que a clave do caso era se os irm\u00e1ns Orsborne ti\u00f1an intenci\u00f3n de privar permanentemente aos propietarios da s\u00faa embarcaci\u00f3n. A evidencia, dixo, suxer\u00eda que se trataba m\u00e1is dunha \"excursi\u00f3n por medio mundo\", que dun roubo ou algo m\u00e1is sinistro. O avogado fiscal preguntouse por que, se a excursi\u00f3n dun mes era a inocente explicaci\u00f3n, fora necesario introducir no caso acusaci\u00f3ns infundadas de propostas de fraude de seguro \"contra homes cuxa reputaci\u00f3n estaba por encima das sospeitas\". No seu resumo, o xu\u00edz condenou os acordos polos que os Orsbornes cobraran cartos da prensa polos dereitos da s\u00faa historia. Isto era inxustificado e indesexable: \"Se os dous prisioneiros eran culpables ou inocentes [de roubo], a propiedade doutra persoa estaba a ser usada por eles sen permiso... George Orsborne sab\u00eda claramente que estaba actuando directamente contra os intereses do seu empregador\". O xurado ausentouse s\u00f3 35 minutos antes de emitir sentenzas de culpabilidade contra ambos acusados. O 22 de outubro, George Orsborne foi condenado a 18 meses de prisi\u00f3n e James a 12 meses.\nVersi\u00f3n alternativa de Orsborne.\nTrece anos despois do xu\u00edzo, nun libro de memorias titulado \"Master of the Girl Pat\", George Orsborne proporcionou unha nova versi\u00f3n sobre a viaxe do \"Girl Pat.\" Segundo a s\u00faa narraci\u00f3n, fora recrutado en 1935 para traballar para a Intelixencia Naval Brit\u00e1nica. A aventura do \"Girl Pat\" ser\u00eda segundo el unha misi\u00f3n secreta, relacionada coa inminente Guerra Civil Espa\u00f1ola. Entre as paradas en Corcubi\u00f3n e Dakar, afirma Orsborne, levou a cabo a detonaci\u00f3n dunha ponte ferroviaria no Marrocos espa\u00f1ol. Nas paradas en Port Etienne, Dakar e noutros lugares recibiu novas instruci\u00f3ns da Intelixencia Naval. Neste relato posterior Orsborne cambiou os nomes da tripulaci\u00f3n e outros detalles: Stone converteuse en \"Fletcher\" e o seu abandono da viaxe en Dakar def\u00ednese como unha \"deserci\u00f3n\". Algunhas das datas que ofrece son incompatibles cos movementos co\u00f1ecidos do barco: d\u00e1 o 26 de xu\u00f1o como data de chegada a Dakar, e o repaso que fai do seu xu\u00edzo en Old Bailey non cadra co rexistro publicado. Orsborne describe a s\u00faa estad\u00eda na prisi\u00f3n de Wormwood Scrubs como \"unha experiencia marabillosa. Non a perder\u00eda por nada\".\nConsecuencias.\nDespois do xu\u00edzo, a prensa e o p\u00fablico seguiron mostrando en xeral simpat\u00eda xeral polos irm\u00e1ns Orsborne. Durante o proceso penal, \"The Spectator\" comentou que a aventura \"deu unha satisfacci\u00f3n rom\u00e1ntica a todo o mundo\" e que o seu capit\u00e1n se convertera nun heroe nacional. O d\u00eda seguinte \u00e1 sentenza, o artigo principal de \"The Times\" sinalou o prologando pracer do p\u00fablico pola escapada. Case 30 anos despois, na s\u00faa historia social do per\u00edodo de entreguerras, Ronald Blythe retratou o asunto como un xesto antisistema, unha colorida burla na cara das desalmadas burocracias.\nMentres estaba en prisi\u00f3n, George Orsborne prestou o seu nome a un relato sobre o Girl Pat escrito por un negro ou esctritor pantasma, que repetiu a afirmaci\u00f3n de que o barco fora enviado e aprovisionado de forma inadecuada. Marstrand's demandou con \u00e9xito \u00e1 editorial, Hutchinsons, e a dous xornais que repetiran os detalles. Ao ser liberado, Orsborne planeaba facer unha viaxe transatl\u00e1ntica en solitario, pero esta atrasouse e finalmente cancelouse cando estalou a Segunda guerra mundial en setembro de 1939. Do mesmo xeito, quedou en nada un anuncio en 1938 de que Orsborne dirixir\u00eda unha expedici\u00f3n ao Caribe e ao Amazonas.\nDurante a guerra, Orsborne traballou nun arrastreiro que formaba parte das forzas antiinvasi\u00f3n brit\u00e1nicas, antes de reincorporarse \u00e1 Royal Navy. Entre as s\u00faas acci\u00f3ns de guerra est\u00e1n o seu servizo como xefe de praia durante o desembarco de Normand\u00eda en xu\u00f1o de 1944, unha quenda como comando no Cuartel Xeral de Operaci\u00f3ns Combinadas, e o seu servizo no Extremo Oriente, onde segundo el, foi capturado e encarcerado polos xaponeses. En setembro de 1947 foi un dos dous homes rescatados no medio do Atl\u00e1ntico do ketch abandonado \"Lovely Lady\", sendo o outro un comerciante espa\u00f1ol.\nNas s\u00faas memorias de 1949, \"Master of the Girl Pat\", George Orsborne relata brevemente que Stephens volveu ao mar xusto despois da aventura, que Harris gastou en bebida a s\u00faa parte do di\u00f1eiro que cobraron da prensa e que \"Fletcher\" (Stone) emigrou a Australia. James Orsborne traballou un tempo no Mediterr\u00e1neo, axudando aos refuxiados da Guerra Civil Espa\u00f1ola, e m\u00e1is tarde marchou ao Canad\u00e1. Estaba en Singapur cando caeu en mans dos xaponeses en febreiro de 1942, e non se soubo m\u00e1is del. George Orsborne morreu o 23 de decembro de 1957, en Belle \u00cele, fronte \u00e1 costa de Breta\u00f1a, mentres transportaba un cruceiro a motor desde Niza a Inglaterra.\n\u00daltimos anos do barco.\nO \"Girl Pat\" foi reparada e remodelado en Georgetown polos seus novos propietarios, a firma con sede en Grimsby, Girl Pat Ltd, e foi levado de volta a Inglaterra, chegando a Portsmouth o 9 de maio de 1937. Permaneceu al\u00ed durante d\u00faas semanas como atracci\u00f3n tur\u00edstica, antes de ser trasladado a Londres o 28 de maio. Os seus novos propietarios declararon que estaban indecisos sobre o futuro a longo prazo do buque, pero que de momento ser\u00eda exhibido en Blackpool e noutros resorts de vacaci\u00f3ns. O 17 de febreiro de 1939, \"The Times\" informou de que o \"Girl Pat\" fora vendido \u00e1 Autoridade Portuaria de Londres (PLA), para ser utilizado como buque de sinalizaci\u00f3n de naufraxios. Despois do estalido da guerra en setembro de 1939, foi requisado polo Almirantado para uso naval, e figura como un dos \"buques de guerra menores\" en servizo en xullo de 1940. En 1945 foi devolto PLA e non hai ning\u00fan rexistro p\u00fablico da s\u00faa historia posterior. O nome \"Girl Pat\" foi adoptado polo menos por un buque matriculado posteriormente: en agosto de 1966, un iate de 60 toneladas con ese nome foi arrestado por gardacostas gregos no golfo de Corinto e os seus ocupantes acusados de roubo de antig\u00fcidades."}
{"id": "537444", "revid": "113500", "url": "https://gl.wikipedia.org/wiki?curid=537444", "title": "Andrea Abreu", "text": "Andrea Abreu L\u00f3pez, nada en 1995 en Icod de los Vinos, \u00e9 unha escritora e xornalista canaria. Coa publicaci\u00f3n da s\u00faa novela \"Panza de burro\" a revista brit\u00e1nica \"Granta\" seleccionouna como unha das 25 mellores escritoras da s\u00faa xeraci\u00f3n.\nTraxectoria.\nAndrea Abreu naceu na vila de Icod de los Vinos, pertencente a Santa Cruz de Tenerife, na Illa de Tenerife, Canarias, Espa\u00f1a. Gustoulle escribir desde nena, ao dez anos ga\u00f1ou o premio escolar de poes\u00eda \"Emeterio Guti\u00e9rrez Albelo\". O seu interese pola poes\u00eda levouna a realizar un curso de poes\u00eda con Coriolano Gonz\u00e1lez na Escola Canaria de Creaci\u00f3n Literaria.\nEstudou Xornalismo na Universidade de La Laguna (ULL). En 2017 trasladouse a Madrid para cursar o Mestrado en Xornalismo Cultural e Novas Tendencias da Universidade Rei Xo\u00e1n Carlos (URJC)\nComo xornalista, escribiu colaboraci\u00f3ns para diferentes medios como, 20minutos.es, \"Tentaciones\" (\"El Pa\u00eds\"), \"Oculta Lit\", \"LOLA\" (\"BuzzFeed\"), \"Quimera\" ou \"Vice\".\nPublicou as s\u00faas poes\u00edas en varias revistas especializadas como \"C\u00edrculo de Poes\u00eda\", \"La tribu de Frida\" ou \"La Galla Ciencia\".\nA s\u00faa primeira novela \"Panza de burro\" esta escrita nunha linguaxe sinxela e directa que, co vocabulario canario e a s\u00faa fon\u00e9tica, describe con naturalidade a vida rural e real da illa, narra a amizade de d\u00faas nenas no momento do paso da nenez \u00e1 adolescencia, e onde o Teide est\u00e1 presente e ten a s\u00faa influencia narrativa, a\u00ednda que non se nomee na novela. \u201c\u00c9 algo substancial na mi\u00f1a vida e no libro. \u00c9 como unha especie de anunciaci\u00f3n da fatalidade da vida. Cando se vive preto dun, non se pensa constantemente que se vai morrer, pero si que sucede que se che ocorre que poder\u00eda estoupar. \u00c9 a presenza constante da morte, bonita e \u00e1 vez terr\u00edbel, que dentro do libro ten moito peso. Que algo malo est\u00e1 por pasar\u201d. Di Andrea Abreu.\nA novela \"Panza de burro\", foi editada pola escritora Sabina Urraca, quen tam\u00e9n prologa o libro. O libro foi en publicado en 30 pa\u00edses e traducido ao ingl\u00e9s, italiano, alem\u00e1n e franc\u00e9s.\nAndrea Abreu foi seleccionada pola revista brit\u00e1nica \"Granta\" como unha das 25 mellores escritoras da s\u00faa xeraci\u00f3n.\n\u00c9 unha asidua participante en eventos literarios, como o festival cordob\u00e9s de poes\u00eda Cosmopo\u00e9tica, foi codirectora do Festival de Poes\u00eda Nova de Alcal\u00e1 de Henares.\nObra.\nNovelas.\n\"Panza de burro\" (Barrett, 2020)\nPoes\u00eda.\n\"Mujer sin p\u00e1rpados\". (Vers\u00e1tiles Editorial, 2017)\n\"Primavera que sangra\" (2017), unha breve an\u00e1lise po\u00e9tica sobre a s\u00faa relaci\u00f3n coa dor menstrual."}
{"id": "537450", "revid": "25871", "url": "https://gl.wikipedia.org/wiki?curid=537450", "title": "Fleabag", "text": "Fleabag \u00e9 unha serie de televisi\u00f3n brit\u00e1nica creada, escrita e protagonizada por Phoebe Waller-Bridge, baseada nun mon\u00f3logo seu que comezou a representar en 2013. Producida por Two Brothers Pictures e emitida por BBC Three e Amazon Prime Video, consta de d\u00faas tempadas con cadanseus seis cap\u00edtulos. Estreouse o 21 de xullo de 2016 en BBC Three. O derradeiro episodio da segunda tempada emitiuse o 8 de abril de 2019.\nA serie acadou seis Emmy e onze candidaturas dos Premios Emmy do ano 2019, entre os que destacan \u00e1 mellor comedia, \u00e1 mellor actriz en serie de comedia e ao mellor gui\u00f3n, por Phoebe Waller-Bridge.\nSinopse.\nFleabag \u00e9 unha moza londiniense directa, vital e inconformista que pasa por unha crise despois de perder a s\u00faa mellor amiga coa que montara unha cafetar\u00eda. Con di\u00e1logo co espectador, o personaxe am\u00f3sanos dende o seu punto de vista a s\u00faa inest\u00e1bel e fren\u00e9tica vida sexual e amorosa, e as complicaci\u00f3n relaci\u00f3ns coa s\u00faa familia."}
{"id": "537451", "revid": "1888", "url": "https://gl.wikipedia.org/wiki?curid=537451", "title": "Carlos Loureiro Rodr\u00edguez", "text": ""}
{"id": "537454", "revid": "25871", "url": "https://gl.wikipedia.org/wiki?curid=537454", "title": "El inocente (serie de televisi\u00f3n)", "text": "El inocente \u00e9 unha serie de televisi\u00f3n espa\u00f1ola orixinal de Netflix, estreada o 30 de abril de 2021 en 190 pa\u00edses do mundo. A serie narra a vida dun exconvicto que trata de refacer a s\u00faa vida, non conf\u00eda en case ningu\u00e9n e trata de descubrir a verdade que o rodea. \nA serie est\u00e1 baseada na novela do mesmo nome de Harlan Coben, e adaptada por Oriol Paulo e Jordi Vallejo. Est\u00e1 protagonizada por Mario Casas, Aura Garrido, Alexandra Jim\u00e9nez, Juana Acosta e Jos\u00e9 Coronado, entre outros. Conta cunha \u00fanica tempada de oito cap\u00edtulos, cunha duraci\u00f3n aproximada de 50 minutos por episodio.\nSinopse.\nMateo Vidal, un exconvicto trata de reconducir a s\u00faa vida cando a s\u00faa muller, Olivia, recibe unha estra\u00f1a chamada e desaparece posteriormente. Mateo trata de descubrir o sucedido que se relaciona co mundo da prostituci\u00f3n e a chantaxe.\nTrama.\nUnha noite, hai nove anos, Mateo intercedeu inocentemente nunha pelexa que acabou cun homicidio neglixente. Pasado un tempo, \u00e9 agora un exconvicto que se atopa preto de acadar a estabilidade na s\u00faa vida. A s\u00faa parella, Olivia, est\u00e1 embarazada, e os dous est\u00e1n a piques de conseguir a casa dos seus so\u00f1os. Unha inexplic\u00e1bel chamada dende o m\u00f3bil de Olivia desconcerta a Mateo, que comezar\u00e1 unha fren\u00e9tica carreira por descubrir a verdade. Ademais, Lorena, unha inspectora de polic\u00eda, en pleno desenvolvemento dunha investigaci\u00f3n polo suicidio dunha monxa comeza a asistir con estra\u00f1eza aos acontecementos que se suceden, a relaci\u00f3n co caso de Mateo e tentando encaixar todas as pezas. \nNesta serie tam\u00e9n ter\u00e1 relevancia o papel de Teo Aguilar, da Unidade de Delitos Especiais, e o da propia Unidade que conducir\u00e1n ao espectador desde a estabilidade baseada na mentira \u00e1 realidade oculta que aflora cando todos a daban por pasada.\nProduci\u00f3n.\nEn abril de 2019, Netflix anunciou a adaptaci\u00f3n da novela de Harlan Coben \"El inocente\", cuxo director ser\u00eda Oriol Paulo e o equipo de produci\u00f3n estar\u00eda liderado por Bel\u00e9n Atienza. O 22 de novembro de 2019 comezou a rodaxe da serie. Ademais, ese mesmo mes anunci\u00e1ronse ao tres primeiros actores: Mario Casas, Aura Garrido e Alexandra Jim\u00e9nez. En outubro de 2020 anunciouse a toda a repartici\u00f3n principal da serie, \u00e1 parte do tres actores xa anunciados: Martina Gusm\u00e1n, Juana Acosta, Gonzalo de Castro, Ana Wagener, Miki Esparb\u00e9, Xavi S\u00e1ez, Anna Alarc\u00f3n e Susi S\u00e1nchez.\nPromoci\u00f3n.\nA principios de abril de 2021, anunciouse a data de estrea da serie, sendo o venres, 13 de abril de 2021. Poucos d\u00edas antes da estrea, a serie comezou a publicitarse nas principais canles espa\u00f1olas (Telecinco, Antena 3) a modo de anuncio publicitario. Ademais, os principais actores asistiron como convidados a programas como \"El Hormiguero\" en Antena 3 ou \"Late Motiv\" en #0 para promocionar a serie. O cartel e tr\u00e1iler da serie foron publicitados en Times Square de Nova York."}
{"id": "537455", "revid": "89787", "url": "https://gl.wikipedia.org/wiki?curid=537455", "title": "Mar\u00eda Ignacia Ramos", "text": "Mar\u00eda Ignacia Ramos D\u00edez, nada no C\u00e1davo (Baleira) o 20 de setembro de 1910 e finada en Lugo o 26 de abril de 2001, foi unha mestra e escritora galega, de escasa produci\u00f3n, que publicou baixo os pseud\u00f3nimos Silgar e Mar\u00eda Silgar. Foi nai da historiadora da arte Mar\u00eda Victoria Carballo-Calero.\nTraxectoria.\nFoi a segunda filla de Jos\u00e9 Ramos Rego e de Pilar D\u00edez Cort\u00f3n. Licenciouse na Universidade de Santiago de Compostela en Filosof\u00eda e Letras, na rama de Historia. O 9 de outubro de 1933 casou con Ricardo Carballo Calero na igrexa parroquial de Santiago (outrora templo do convento de relixiosas dominicas de Santa Mar\u00eda a Nova). Tiveron d\u00faas fillas, Margarita (1936) e Mar\u00eda Victoria (1942). Colaboradora na sombra en todos os traballos do seu home, foi tam\u00e9n unha grande influencia na s\u00faa obra literaria, acheg\u00e1ndoo \u00e1 vida da sociedade rural galega.\nDurante a guerra civil e a posguerra, no que Carballo estivo preso en Xa\u00e9n, ela mantivo a familia traballando en academias en Ferrol. Posteriormente exerceu a docencia en Lugo e Santiago de Compostela. Escribiu en \"Vida Gallega\" (1957) e na revista \"Grial\" como \"Silgar\u201d e \u201cMar\u00eda Silgar\u201d.\nTrala morte do seu home, dedicouse a manter viva a s\u00faa memoria e doou a s\u00faa biblioteca ao Parlamento de Galicia."}
{"id": "537456", "revid": "5863", "url": "https://gl.wikipedia.org/wiki?curid=537456", "title": "Mar\u00eda Silgar", "text": ""}
{"id": "537457", "revid": "5863", "url": "https://gl.wikipedia.org/wiki?curid=537457", "title": "Ignacia Ramos D\u00edez", "text": ""}
{"id": "537460", "revid": "98629", "url": "https://gl.wikipedia.org/wiki?curid=537460", "title": "Sara Barquinero del Toro", "text": "Sara Barquinero del Toro, nada en Zaragoza en 1994, \u00e9 unha fil\u00f3sofa e escritora espa\u00f1ola.\nTraxectoria.\nDesde nova Barquinero tivo interese polas letras e as artes. Decidiu estudar filosof\u00eda e licenciouse na Universidade de Zaragoza. Despois trasladouse a Madrid, onde realizou un mestrado de Escritura Creativa e Creaci\u00f3n Literaria na Escola de Letras Hotel Kafka.\nEn 2018, o Departamento de Educaci\u00f3n, Cultura e Deporte do Goberno de Arag\u00f3n concedeulle a Bolsa Luis Bu\u00f1uel que lle permitiu investigar e desenvolver as s\u00faas creaci\u00f3ns na Residencia de Estudantes de Madrid.\nDentro do programa FPU (Formaci\u00f3n do Profesorado Universitario) en Filosof\u00eda do grupo Metaf\u00edsica, Cr\u00edtica e Pol\u00edtica da Universidade Complutense de Madrid, iniciou a s\u00faa tese doutoral en 2017, sobre o concepto do sublime en Kant e as relaci\u00f3ns de tempo e liberdade, que leva por t\u00edtulo \"Las lecturas pol\u00edticas contempor\u00e1neas de la Cr\u00edtica del Juicio\".\nCreou o proxecto art\u00edstico Siebaruaq baseado en tres tipos de traballos: fanzines, caligramas e obxectos literarios. Ademais explora diferentes t\u00e9cnicas, como o colaxe, o dictionary art e o esbozo.\nComo Siebaruaq participa en diversos eventos de activismo art\u00edstico e tam\u00e9n pertence ao Colectivo de Artistas en Acci\u00f3n Solidaria de Arag\u00f3n, cuxo fin \u00e9 utilizar a arte como medio de expresi\u00f3n e visibilizar as inxustizas e as inquietudes do momento para contribu\u00edr ao ben com\u00fan. Colabora coa revista Kalos, de arte e cultura aragonesa.\nComo poeta, recibiu en 2019 o premio Voces Novas de poes\u00eda da Editorial Torremozas, especializada na literatura escrita por mulleres, principalmente enfocada \u00e1 poes\u00eda, relato curto ou ensaio e no rescate de autoras esquecidas ou pouco co\u00f1ecidas f\u00f3ra do seu pa\u00eds.\nEn 2020 publicou \"Terminal\", unha obra que combina o teatro e a novela, e onde a autora di dela:\nEst\u00e1 traducida ao catal\u00e1n e publicada polo Grup Editorial Pag\u00e8s.\n\"Estar\u00e9 sola y sin fiesta\" (2021) presentouse como unha novela de amor, aprendizaxe e viaxe por Espa\u00f1a, baseado en parte no diario que atopou xunto \u00e1 Canle de Zaragoza.\nSara Barquinero escribe poes\u00eda, narrativa e teatro, en canto a literatura se refire. Na s\u00faa faceta investigadora e acad\u00e9mica, participa en congresos, simposios, prologa libros, escribe artigos e outras publicaci\u00f3ns filos\u00f3ficas."}
{"id": "537461", "revid": "5863", "url": "https://gl.wikipedia.org/wiki?curid=537461", "title": "M\u00aa Ignacia Ramos D\u00edez", "text": ""}
{"id": "537462", "revid": "5863", "url": "https://gl.wikipedia.org/wiki?curid=537462", "title": "Embora", "text": ""}
{"id": "537463", "revid": "5863", "url": "https://gl.wikipedia.org/wiki?curid=537463", "title": "Anxa Gonzalez Refoxo", "text": ""}
{"id": "537465", "revid": "23204", "url": "https://gl.wikipedia.org/wiki?curid=537465", "title": "La Chorrera", "text": "La Chorrera \u00e9 unha cidade paname\u00f1a, capital do distrito de La Chorrera, pertencente \u00e1 provincia de Panam\u00e1 Oeste. A \u00e1rea urbana e a zona m\u00e1is poboada de La Chorrera son os correxementos de Barrio Balboa e Barrio Col\u00f3n, cunha marcada \u00e9nfase cara ao leste, at\u00e9 empatar co correxemento Juan D. Arosemena, do distrito de Arraij\u00e1n. Considerando as \u00e1reas urbanas deses dous correxementos (Barrio Balboa e Barrio Col\u00f3n), conxuntamente coas dos correxementos de El Coco, Guadalupe e parte de Puerto Caimito, forman un todo org\u00e1nico e funcional co\u00f1ecido como La Gran Chorrera cunha poboaci\u00f3n de 133.599 habitantes. Da antiga provincia de Panam\u00e1 era a cuarta aglomeraci\u00f3n urbana m\u00e1is grande superada por Arraij\u00e1n, San Miguelito e a capital. E a segunda m\u00e1is importante da provincia tras a cidade de Panam\u00e1, da cal se atopa a uns 32 km. \u00c9 reco\u00f1ecida pola s\u00faa feira internacional e reco\u00f1ecida como \"a cidade do bolo e o chicheme.\nToponimia.\nA orixe do nome \u00e9 desco\u00f1ecida, mais poder\u00eda ser pola cantidade de saltos de auga que se atopan na rexi\u00f3n, polo que os colonizadores espa\u00f1ois decidiron chamalo as\u00ed. Entre as principais cachoeiras at\u00f3panse: o chorro de La Chorrera, o chorro Trinidad, o chorro Ca\u00f1o Quebrada, entre outros.\nHistoria.\nFoi fundada polo gobernador Sancho Clavijo o 12 de setembro de 1550. Os primeiros habitantes da rexi\u00f3n foron ind\u00edxenas que chegaron de Venezuela e o Per\u00fa ao Istmo de Panam\u00e1. Na zona co\u00f1ecida actualmente como La Chorrera, exist\u00eda unha facenda que era propiedade da espa\u00f1ola, Juana Mar\u00eda Bautista da Coba, quen dispu\u00f1a de 4 hect\u00e1reas con t\u00edtulo de propiedade expedido polo Goberno espa\u00f1ol. Na facenda traball\u00e1base a agricultura e a gandar\u00eda, onde moitas persoas constru\u00edron vivendas no lugar para vivir e ao mesmo tempo aproveitar as terras, co permiso da s\u00faa propietaria.\nO 12 de setembro de 1855, La Chorrera conv\u00e9rtese nun distrito. En 1922 formouse unha agrupaci\u00f3n c\u00edvica que se denominou \"Centro Chorrerano de Hombres y Mujeres\", co prop\u00f3sito de levar a termo toda obra e actividades necesarias para combater o atraso econ\u00f3mico e impulsar o progreso da cidade.\nXeograf\u00eda.\nLa Chorrera local\u00edzase nuns terreos de sabana, que ten un clima c\u00e1lido e de choivas torrenciais especialmente no inverno, o que d\u00e1 lugar a extensos prados de herbas que favorecen a cr\u00eda de gando vac\u00fan, e en menor medida porcino."}
{"id": "537466", "revid": "89787", "url": "https://gl.wikipedia.org/wiki?curid=537466", "title": "Nella Linhas A\u00e9reas", "text": "Nella Linhas A\u00e9reas \u00e9 unha compa\u00f1\u00eda a\u00e9rea brasileira con sede en Brasilia, Brasil. A compa\u00f1\u00eda ten previsto comezar a voar no 2022.\nHistoria.\nActualmente, a compa\u00f1\u00eda a\u00e9rea est\u00e1 en proceso de certificaci\u00f3n por ANAC, que incl\u00fae a preparaci\u00f3n de manuais operativos e a s\u00faa avaliaci\u00f3n.\nEn 2021 a compa\u00f1\u00eda a\u00e9rea mercou Amaszonas por 50 mill\u00f3ns de d\u00f3lares, e Albatros Airlines por un importe non revelado.\nNome.\nO nome da compa\u00f1\u00eda a\u00e9rea inspirouse no nome da filla do CEO, Antonella.\nFrota.\nA frota de Nella Linhas A\u00e9reas estar\u00e1 composta polos seguintes avi\u00f3ns:"}
{"id": "537470", "revid": "5863", "url": "https://gl.wikipedia.org/wiki?curid=537470", "title": "Ram\u00f3n Reimunde Norenha", "text": ""}
{"id": "537471", "revid": "5863", "url": "https://gl.wikipedia.org/wiki?curid=537471", "title": "Bernardo Penabade Rei", "text": ""}
{"id": "537472", "revid": "23204", "url": "https://gl.wikipedia.org/wiki?curid=537472", "title": "Provincia de Panam\u00e1 Oeste", "text": "Panam\u00e1 Oeste \u00e9 unha das dez provincias de Panam\u00e1, creada o 1 de xaneiro de 2014 a partir de territorios segregados da provincia de Panam\u00e1 situados ao oeste da canle de Panam\u00e1. Est\u00e1 conformado por 5 distritos: Arraij\u00e1n, Capira, Chame, La Chorrera e San Carlos. A s\u00faa capital \u00e9 La Chorrera. Limita ao norte coa provincia de Col\u00f3n, ao sur co oc\u00e9ano Pac\u00edfico; ao leste coa provincia de Panam\u00e1 e ao oeste coa provincia de Cocl\u00e9.\nHistoria.\nA provincia de Panam\u00e1 Oeste foi creada mediante a Lei 119 do 30 de decembro de 2013, a cal converteu a antiga rexi\u00f3n da provincia de Panam\u00e1 nunha nova provincia, a provincia de Panam\u00e1 Oeste. Empezou a funcionar formalmente o 1 de xaneiro de 2014.\nPara o establecemento dos s\u00edmbolos representativos da provincia, en 2015, realizouse un estudo por parte dunha comisi\u00f3n t\u00e9cnica, e por medio dun concurso, escolleuse o dese\u00f1o de Olivares Becerra para a bandeira da nova provincia, e para o dese\u00f1o do escudo escolleu o dese\u00f1o de David Isai Tiffer Rangel. A bandeira estar\u00eda composta polas cores verde, amarela e branca, acompa\u00f1adas de 5 estrelas que representan os 5 distritos da provincia, o escudo estar\u00eda composto de catro cuadrantes, cun lema no seu centro que di \"\u201cTraballar xuntos polo progreso\u201d\". Ambos os s\u00edmbolos foron finalmente presentados polo gobernador da provincia de Panam\u00e1 Oeste Javier Herrera.\nXeograf\u00eda.\nAspecto f\u00edsico.\nA provincia de Panam\u00e1 Oeste est\u00e1 situada na costa do oc\u00e9ano Pac\u00edfico, \u00e1 beira occidental da canle de Panam\u00e1. A m\u00e1xima altitude \u00e9 o Cerro Trinidad (1300 msnm).\n\u00c1reas protexidas.\nPanam\u00e1 Oeste ten unha \u00e1rea protexida, o parque nacional Altos de Campana, que se atopa no distrito de Capira e conta cunha superficie de 4.925 hect\u00e1reas. Campana foi fundado en 1966 como o primeiro parque nacional de Panam\u00e1.\nOrganizaci\u00f3n administrativa.\nA provincia de Panam\u00e1 Oeste est\u00e1 dividida en cinco distritos que \u00e1 s\u00faa vez est\u00e1n divididos en correxementos:\nDemograf\u00eda.\nDe acordo coa Contralor\u00eda Xeral da Rep\u00fablica, en 1990, Arraij\u00e1n ti\u00f1a unha poboaci\u00f3n de 61,849 habitantes, 20 anos despois, a mesma incrementouse a 220,779; La Chorrera rexistrou, en 1990, un total de 89,780 residentes, e en 2010 a cifra creceu a 161,470; Capira ti\u00f1a unha poboaci\u00f3n de 28,303 habitantes, a cal aumentou en 10,300 d\u00faas d\u00e9cadas despois. Pola s\u00faa banda, Chame ti\u00f1a unha poboaci\u00f3n, en 1990, de 15,152 residentes, e en 2010 empadro\u00e1ronse nese distrito 24,471 persoas, mentres que en San Carlos foron censados 12,443 moradores en 1990, cifra que en 2010 subiu a 18,920. A poboaci\u00f3n xeral nos cinco distritos do oeste desde 1990 at\u00e9 2010 aumentou de 207,527 en 1990 a 464,038 habitantes, cifra que segundo a mesma Contralor\u00eda, no 2014, era de 510,489 habitantes.\nEconom\u00eda.\nA agricultura, a gandar\u00eda e a pesca son as actividades primarias m\u00e1is importantes na provincia. Adicionalmente, nas localidades de Veracruz, Puerto Caimito e Vacamonte, onde se sit\u00faa un porto, hai grande actividade pesqueira. En Chorrera, hai unha industria ben desenvolvida, enfocada na produci\u00f3n de pi\u00f1a.\nEn Arraij\u00e1n enc\u00f3ntranse a Zona Mar\u00edtima de Petr\u00f3leo e a Zona Libre de Howard (Panam\u00e1 Pac\u00edfico) que \u00e9 un importante polo industrial e comercial internacional. Esta zona tam\u00e9n conta co Aeroporto Internacional Panam\u00e1 Pac\u00edfico. Adicionalmente, as localidades de Arraij\u00e1n, Vista Alegre, La Chorrera e Capira tiveron un auxe econ\u00f3mico coa apertura de centros comerciais, supermercados, almac\u00e9ns, restaurantes e bancos, que responden ao crecemento demogr\u00e1fico destas localidades como cidades dormitorio da capital.\nEn Veracruz, Chame e San Carlos desenv\u00f3lvese a industria tur\u00edstica, con diversos hoteis de praia. En Capira e Chame, desenv\u00f3lvese o turismo ecol\u00f3xico, sobre todo nas zonas monta\u00f1osas do parque nacional Campana."}
{"id": "537473", "revid": "1410", "url": "https://gl.wikipedia.org/wiki?curid=537473", "title": "Aida Carro", "text": "Aida Carro Allegue, nada o 11 de xu\u00f1o de 1994 en Pontedeume, \u00e9 unha remeira galega de trai\u00f1eira. Competiu a nivel profesional co club Donostia Arraun Lagunak da Liga Euskotren, a primeira divisi\u00f3n espa\u00f1ola de trai\u00f1eiras.\nTraxectoria.\nComezou a s\u00faa traxectoria no Club de Remo Ares no ano 2004, coma o seu irm\u00e1n, o tam\u00e9n remeiro Pedro Carro Allegue. Durante esa etapa competiu tanto en banco m\u00f3bil como en banco fixo, obtendo Campionatos Auton\u00f3micos e medallas de Campionatos de Espa\u00f1a, destacando dous Campionatos de Espa\u00f1a de bateis en 2010 e 2012. Despois de oito anos no club, fichou polo Club de Remo San Felipe. Tras un par\u00f3n, en 2016 volveu remar, competindo durante dous anos na Liga Galega Feminina de Trai\u00f1eiras co Club de Remo A Cabana. No ano 2018 fichou polo club Donostia Arraun Lagunak.\nDurante tres tempadas compaxinou as competici\u00f3ns de bateis e trainerillas en Galicia coa Liga Euskotren no ver\u00e1n. Co club Donostia Arraun Lagunak obtivo d\u00faas bandeiras na Liga Euskotren ademais dun segundo, un terceiro e un cuarto posto na Bandeira da Concha. Tam\u00e9n foi adestradora de categor\u00edas bases no Club de Remo Ares e no Club de Remo de Nar\u00f3n. Recibiu distintos reco\u00f1ecementos como o do colectivo Rampla, pola s\u00faa paix\u00f3n dedicada ao remo. Est\u00e1 graduada en Matem\u00e1ticas pola Universidade de Santiago de Compostela e ten formaci\u00f3n pedag\u00f3xica."}
{"id": "537475", "revid": "25871", "url": "https://gl.wikipedia.org/wiki?curid=537475", "title": "Aida Carro Allegue", "text": ""}
{"id": "537482", "revid": "23204", "url": "https://gl.wikipedia.org/wiki?curid=537482", "title": "There's Someone Inside Your House (filme)", "text": "There's Someone Inside Your House \u00e9 un filme estadounidense de 2021 dirixido por Patrick Brice e escrito por Henry Gayden. \u00c9 unha adaptaci\u00f3n da novela hom\u00f3nima de 2017 escrita por Stephanie Perkins e est\u00e1 protagonizado por Sydney Park, Th\u00e9odore Pellerin, Asjha Cooper, Jesse LaTourette e Diego Josef. O filme conta a historia de Makani Young (Park), unha estudante que \u00e9 transferida dende Hawai que descobre que o seu novo fogar en Osborne, Nebrasca, est\u00e1 a ser asolado por unha serie de asasinatos."}
{"id": "537488", "revid": "89787", "url": "https://gl.wikipedia.org/wiki?curid=537488", "title": "Miguel Corgos", "text": "Miguel Corgos L\u00f3pez-Prado, nado na Coru\u00f1a en 1971, \u00e9 un alto funcionario e pol\u00edtico galego, conselleiro de Facenda e Administraci\u00f3n P\u00fablica dende outubro de 2021.\nTraxectoria.\nLicenciado en Ciencias Ec\u00f3nomicas e Empresariais pola Universidade da Coru\u00f1a e m\u00e1ster en Administraci\u00f3n Financeira e Tributaria as\u00ed como posgrao en Auditor\u00eda de Contas pola mesma universidade, ingresou na funci\u00f3n p\u00fablica galega en 2000 dentro da Intervenci\u00f3n Xeral. Conta co diploma de directivo da Escola Galega de Administraci\u00f3n P\u00fablica. Como funcionario de carreira durante o goberno bipartito presidido por Emilio P\u00e9rez Touri\u00f1o (2005-2009) asumiu a Subdirecci\u00f3n xeral de Control Financeiro Permanente da Conseller\u00eda de Facenda (2005-2007) e logo a Subdirecci\u00f3n xeral de Control Orzamentario (2007-2009). \nCoa chegada de Alberto N\u00fa\u00f1ez Feij\u00f3o \u00e1 presidencia da Xunta, Corgos foi Director Xeral de Orzamentos (2009-2012) e, entre 2012 e 2021, Director Xeral de Planificaci\u00f3n e Orzamentos. O 16 de outubro de 2021 foi designado conselleiro de Facenda e Administraci\u00f3n P\u00fablica para cubrir a vacante deixada polo pasamento do anterior titular, Valeriano Mart\u00ednez.\nTomou posesi\u00f3n do cargo o 18 de outubro de 2021 no Pazo de Raxoi, participando logo nun Consello da Xunta extraordinario que aprobou o proxecto de orzamentos para o 2022. "}
{"id": "537490", "revid": "5863", "url": "https://gl.wikipedia.org/wiki?curid=537490", "title": "Frai Gumersindo Placer", "text": ""}
{"id": "537491", "revid": "5863", "url": "https://gl.wikipedia.org/wiki?curid=537491", "title": "Mar\u00eda Ignacia Ramos D\u00edez", "text": ""}
{"id": "537493", "revid": "25871", "url": "https://gl.wikipedia.org/wiki?curid=537493", "title": "Silgar", "text": "O top\u00f3nimo Silgar pode referirse a:"}
{"id": "537494", "revid": "23204", "url": "https://gl.wikipedia.org/wiki?curid=537494", "title": "Ru\u00ednas de S\u00e3o Miguel das Miss\u00f5es", "text": "As Ru\u00ednas de S\u00e3o Miguel das Miss\u00f5es (; Portugu\u00e9s para 'San Miguel das Misi\u00f3ns'), tam\u00e9n co\u00f1ecido como 'S\u00e3o Miguel Arcanjo', e co seu antigo nome espa\u00f1ol Misi\u00f3n de San Miguel Arc\u00e1ngel, \u00e9 un sitio Patrimonio Mundial da Unesco situado no concello de S\u00e3o Miguel das Miss\u00f5es, na rexi\u00f3n noroeste do estado R\u00edo Grande do Sur, no sur do Brasil.\nHistoria.\nA misi\u00f3n S\u00e3o Miguel das Miss\u00f5es constru\u00eduse entre 1735 e arredor de 1745 como Misi\u00f3n San Miguel Arc\u00e1ngel. S\u00e3o Miguel das Miss\u00f5es foi unha das moitas colonias espa\u00f1olas das vilas dos xesu\u00edtas na Arxentina, o Brasil, Paraguai e Bolivia. Os misioneiros xesu\u00edtas espa\u00f1ois fundaron a misi\u00f3n para a coroa mandada vilas de indios para os indios guaran\u00eds, que ti\u00f1an o obxectivo de convertelos ao cristianismo e protexer aos veci\u00f1os dos comerciantes de escravos portugueses co\u00f1ecidos como os Bandeirantes.\nO Tratado de Madrid en 1750 transferiu a soberan\u00eda sobre a zona de Espa\u00f1a a Portugal. As misi\u00f3ns xesu\u00edtas espa\u00f1olas recibiron a orde de trasladarse ao territorio espa\u00f1ol conservado ao oeste do r\u00edo Uruguai. As tribos guaran\u00eds neg\u00e1ronse a cumprir a orde de recolocaci\u00f3n das s\u00faas terras de orixe, agora considerado \"territorio\" portugu\u00e9s, o que levou \u00e1 guerra guaran\u00ed. Un ex\u00e9rcito conxunto portugu\u00e9s-espa\u00f1ol atacou e derrotou ao guaran\u00ed, e a misi\u00f3n destru\u00eduse.\nA catedral (\"Catedral Angelopolitana\") constru\u00edda na d\u00e9cada de 1920 na pr\u00f3xima cidade de [Santo \u00c2ngelo], segue o modelo da igrexa da misi\u00f3n de S\u00e3o Miguel das Miss\u00f5es.\nPatrimonio da Humanidade.\nA Arquitectura colonial espa\u00f1ola das ru\u00ednas e o xacemento arqueol\u00f3xico de S\u00e3o Miguel das Miss\u00f5es foi unha parte protexida das UNESCO Misi\u00f3ns Xesu\u00edtas dos Guaran\u00eds Patrimonio da Humanidade, desde 1984. A \u00e1rea protexida abrangue 1229,8 km\u00b2. Un museo de historia est\u00e1 adxacente."}
{"id": "537496", "revid": "23204", "url": "https://gl.wikipedia.org/wiki?curid=537496", "title": "Suburban Girl", "text": "Suburban Girl \u00e9 un filme estadounidense de 2007 dirixido por Marc Klein e producido por Gigi Pritzker e Deborah Del Prete. Est\u00e1 protagonizado por Sarah Michelle Gellar e Alec Baldwin, xunto con Maggie Grace, James Naughton e Chris Carmack nos papeis secundarios. O filme foi adaptado das histotias curtas \"My Old Man\" e \"The Worst Thing a Suburban Girl Could Imagine\" a partir do libro de Melissa Bank \"The Girls' Guide to Hunting and Fishing\", que pasou dezaseis semanas na lista dos mellor vendidos de \"The New York Times\"."}
{"id": "537497", "revid": "88215", "url": "https://gl.wikipedia.org/wiki?curid=537497", "title": "Atl\u00e9tico Guard\u00e9s", "text": ""}
{"id": "537498", "revid": "98629", "url": "https://gl.wikipedia.org/wiki?curid=537498", "title": "Mr. Bean's Holiday", "text": "Mr. Bean's Holiday \u00e9 un filme de 2007 baseado na comedia brit\u00e1nica \"O se\u00f1or Bean\", que \u00e1 s\u00faa vez serve como secuela do filme de 1997 \"Bean\". Dirixido por Steve Bendelack e escrito por Hamish McColl e Robin Driscoll a partir dunha historia de Simon McBurney, \u00e9 unha coproduci\u00f3n entre o Reino Unido, os Estados Unidos de Am\u00e9rica e Francia producida por StudioCanal, Working Title Films e Tiger Aspect Films, e distribu\u00edda por Universal Pictures. Est\u00e1 protagonizado por Rowan Atkinson, xunto con Max Baldry, Emma de Caunes, Willem Dafoe e Karel Roden.\n\"Mr. Bean's Holiday\" estreouse nos cinemas do Reino Unido o 30 de marzo de 2007 e nos Estados Unidos o 24 de agosto de 2007. Recibiu valoraci\u00f3ns dispares por parte da cr\u00edtica mais foi un \u00e9xito de recadaci\u00f3n, superando os 232,2 mill\u00f3ns de d\u00f3lares en todo o mundo sobre un orzamento de 25 mill\u00f3ns."}
{"id": "537506", "revid": "23204", "url": "https://gl.wikipedia.org/wiki?curid=537506", "title": "Kerkouane", "text": "Kerkouane ou Kerkuane (, \"Karkw\u0101n\") \u00e9 o sitio dunha antiga cidade p\u00fanica no nordeste Tunisia, preto de Cabo Bon. Kerkouane foi unha das cidades p\u00fanicas m\u00e1is importantes , con Cartago, Hadrumetum (moderna Sousse) e Utica. Esta cidade de Fenicia foi probablemente abandonada durante a Primeira Guerra P\u00fanica ( a.C.) e non foi reconstru\u00edda polos romanos. Exist\u00edu case 400 anos.\nA UNESCO declarou a cidade p\u00fanica de Kerkouane e a s\u00faa necr\u00f3pole Patrimonio da Humanidade en 1985, citando entre outras cousas que os restos constit\u00faen o \u00fanico exemplo de cidade fenicio-p\u00fanica sobrevivente.\nNome.\nOs arque\u00f3logos deron \u00e1 cidade o nome de Kerkouane. O seu nome na antig\u00fcidade non se conservou en ning\u00fan documento hist\u00f3rico co\u00f1ecido. \nEscavaci\u00f3ns.\nKerkouane \u00e9 unha cidade pequena e probablemente nunca foi o fogar de m\u00e1is de 1.200 persoas, principalmente pescadores e artes\u00e1ns. Base\u00e1ndose na presenza de moitas cunchas de murex, parecer\u00eda que a cidade produciu colorante p\u00farpura, ademais de sal e \"garum\" (un produto alimenticio). \nAs escavaci\u00f3ns da cidade revelaron ru\u00ednas e moedas cartaxinesas dos s\u00e9culos IV e III a.C. Ao redor do sitio onde o trazado \u00e9 claramente visible, moitas casas a\u00ednda mostran as s\u00faas paredes e a arxila de cores nas fachadas adoita ser a\u00ednda visible. A cidade constru\u00eduse sobre unha rede con amplas r\u00faas e prazas p\u00fablicas. As casas constru\u00edronse segundo un plan est\u00e1ndar, de acordo cunha sofisticada noci\u00f3n de planificaci\u00f3n urbana.\nOs rastros de ocre vermello atopados en tumbas escavadas son com\u00fans tam\u00e9n aos costumes do enterro libio nativo, pero as tradici\u00f3ns relixiosas e arquitect\u00f3nicas da cidade son predominantemente de estilo cartaxin\u00e9s. Xerras de vi\u00f1o decorada cunha escena de \"A Odisea\" atopada cunha copa Xonia e elementos arquitect\u00f3nicos gregos como patios con per\u00edstilo e decoraci\u00f3n de estuco de xeso atopados entre os restos de casas particulares de luxo, mostran que a cidade estivo influenciada pola cultura do mundo mediterr\u00e1neo.\nUn santuario conserva algunhas columnas e nun pequeno adro at\u00f3panse partes de mosaicos. En todas as ru\u00ednas at\u00f3panse lindeiros, portas, limiares e pisos de sinxelas capas de mosaicos. \nHai unha zona para banquetes rituais e un altar de sacrificio. A\u00ednda que os arque\u00f3logos non saben con precisi\u00f3n a que deidades estaba dedicado o templo, especulan en base a artefactos atopados no lugar que puido ser Melqart, Sardus e Tanit. As cabezas de terracota que mostran a dous machos con sombreiro c\u00f3nico semellan a iconograf\u00eda de Sardus e Melqart co\u00f1ecida no Templo de Antas en Sarde\u00f1a. "}
{"id": "537512", "revid": "23204", "url": "https://gl.wikipedia.org/wiki?curid=537512", "title": "Failure to Launch", "text": "Failure to Launch \u00e9 un filme estadounidense de 2006 dirixido por Tom Dey. Est\u00e1 protagonizado por Matthew McConaughey e Sarah Jessica Parker. O filme conta a historia dun home de 35 anos que vive cos seus pais e non amosa intererese ning\u00fan en independizarse. Estreouse o 10 de marzo de 2006 e recadou m\u00e1is de 128 mill\u00f3ns de d\u00f3lares."}
{"id": "537514", "revid": "104999", "url": "https://gl.wikipedia.org/wiki?curid=537514", "title": "Yelena Serova", "text": ""}
{"id": "537517", "revid": "89787", "url": "https://gl.wikipedia.org/wiki?curid=537517", "title": "Kayla Barron", "text": "Kayla Jane Barron, nada en Pocatello o 19 de setembro de 1987, \u00e9 unha oficial estadounidense de guerra submarina e astronauta da NASA .\nTraxectoria.\nKayla Barron graduouse na Richland High School en 2006. Despois do bacharelato, foi a Academia Naval dos Estados Unidos, gradu\u00e1ndose en 2010 en enxe\u00f1ar\u00eda de sistemas . Mentres estaba na Academia Naval, formou parte do equipo de atletismo. Despois de graduarse, asistiu a Peterhouse, Cambridge, coa Gates Cambridge Fellowship onde obtivo un mestrado en enxe\u00f1ar\u00eda nuclear .\nCarreira militar.\nDespois de obter un m\u00e1ster, formou parte do primeiro grupo de mulleres que se converteu en oficial de guerra submarina. Asistiu ao programa de adestramento de oficiais nucleares e submarinos da Mari\u00f1a e foi asignada ao submarino de clase Ohio USS Maine.Mentres serv\u00eda no USS \"Maine\", completou tres patrullas como oficial de divisi\u00f3n. Despois do seu cometido de submarino, foi axudante de bandeira do superintendente da Academia Naval ata a s\u00faa selecci\u00f3n como astronauta. \nCarreira na NASA.\nEn xu\u00f1o de 2017 foi seleccionada como membro do Grupo 22 de astronautas da NASA e comezou o seu adestramento de dous anos. Foi a quinta muller graduada na Academia Naval seleccionada como candidata a astronauta. "}
{"id": "537537", "revid": "45576", "url": "https://gl.wikipedia.org/wiki?curid=537537", "title": "Stonehenge, Avebury e sitios relacionados", "text": "Stonehenge, Avebury e sitios relacionados son sitios Patrimonio da Humanidade (WHS) da UNESCO situados en Wiltshire, Inglaterra. O sitio cobre d\u00faas grandes \u00e1reas de terreo separadas por aproximadamente 24 km., en lugar dun monumento ou edificio espec\u00edfico. Os xacementos inscrib\u00edronse como co-listados en 1986. Alg\u00fans dos grandes e co\u00f1ecidos monumentos do sitio est\u00e1n listados a continuaci\u00f3n, pero a \u00e1rea tam\u00e9n ten unha densidade excepcionalmente alta de xacementos arqueol\u00f3xicos a pequena escala, particularmente do per\u00edodo prehist\u00f3rico. Identific\u00e1ronse m\u00e1is de 700 elementos arqueol\u00f3xicos individuais. Hai 160 Monumento planificado que abarcan 415 elementos ou caracter\u00edstica. \nStonehenge e monumentos relacionados.\nA \u00e1rea do sitio de Stonehenge est\u00e1 no sur de Wiltshire. Ten unha superficie de 26 km cadrados e est\u00e1 centrado no monumento prehist\u00f3rico de Stonehenge. A propiedade comp\u00e1rtese entre o English Heritage, o National Trust, o Ministerio de Defensa, RSPB, Wiltshire Council, particulares e agricultores.\nColecci\u00f3ns de museos e arquivos.\nOs principais museos son o Alexander Keiler Museum en Avebury, Salisbury Museum, e Wiltshire Museum en Devizes.\nOutros museos con material de Stonehenge e Avebury incl\u00faen o British Museum, National Museum of Wales, Cambridge University Museum of Archaeology and Anthropology e o Ashmolean Museum. Outros arquivos incl\u00faen o Historic England Archive de Swindon, o Wiltshire and Swindon History Center de Chippenham e a Bodleian Library de Oxford."}
{"id": "537540", "revid": "89787", "url": "https://gl.wikipedia.org/wiki?curid=537540", "title": "Logan (filme)", "text": "Logan \u00e9 un filme estadounidense de 2017 dirixido por James Mangold e protagonizado por Hugh Jackman. Tr\u00e1tase do d\u00e9cimo filme da serie de X-Men e o terceiro e derradeiro da trilox\u00eda de \"Wolverine\", ap\u00f3s \"\" (2009) e \"The Wolverine\" (2013). Insp\u00edrase na trama da banda dese\u00f1ada de \"Old Man Logan\" de Mark Millar e Steve McNiven, baseada nun futuro alternativo no que o personaxe de Lobeto est\u00e1 envellecido e o profesor Charles Xavier moi enfermo. Ter\u00e1 que defender a Laura, unha moza mutante perseguida polos Reavers, liderados por Donald Pierce e Zander Rice. O filme est\u00e1 producido por 20th Century Fox, Marvel Entertainment, TSG Entertainment e The Donners' Company, e distribu\u00eddo por 20th Century Fox. Ademais de Hugh Jackman, o filme est\u00e1 protagonizado por Patrick Stewart, Richard E. Grant, Boyd Holbrook, Stephen Merchant e Dafne Keen.\nSinopse.\nNo ano 2029, mentres os mutantes est\u00e1n en v\u00edas de extinci\u00f3n, Logan vive discretamente como chofer e coida do seu vello amigo o profesor Charles Xavier, doente e moi feble, agochado no norte de M\u00e9xico coa axuda de Caliban, un dos \u00faltimos mutantes que a\u00ednda viven. Pero Logan axi\u00f1a ter\u00e1 que deixar a s\u00faa vida retirada para axudar a Laura, unha rapaza acurralada por perigosos individuos. Ten poderes semellantes aos de Lobeto como as gadoupas retr\u00e1ctiles e o poder de recuperaci\u00f3n."}
{"id": "537541", "revid": "23204", "url": "https://gl.wikipedia.org/wiki?curid=537541", "title": "Mr. &amp; Mrs. Smith (filme de 2005)", "text": "Mr. &amp; Mrs. Smith \u00e9 un filme estadounidense de 2005 dirixido por Doug Liman e escrito por Simon Kinberg. Est\u00e1 protagonizado por Brad Pitt e Angelina Jolie, no papel dun matrimonio aburrido de clase alta que de s\u00fapeto que ambos son asasinos que traballan para axencias rivais, e cada un ten a misi\u00f3n de asasinar ao outro. Ademais de ser un \u00e9xito comercial, \" Mr. &amp; Mrs. Smith\" tam\u00e9n supuxo o comezo da relaci\u00f3n amorosa de Pitt e Jolie."}
{"id": "537547", "revid": "89787", "url": "https://gl.wikipedia.org/wiki?curid=537547", "title": "Kathleen Rubins", "text": "Kathleen Hallisey \"Kate\" Rubins, nada en Connecticut (Estados Unidos) o 14 de outubro de 1978, \u00e9 unha astronauta estadounidense. Converteuse na sexag\u00e9sima muller en voar no espazo o 6 de xullo de 2016. Regresou \u00e1 Terra o 30 de outubro de 2016, tam\u00e9n a bordo dunha nave Soiuz. Foi membro da tripulaci\u00f3n das expedici\u00f3ns 48 e 49 da estaci\u00f3n espacial internacional. Actualmente reside na ISS como parte da Expedici\u00f3n 64 .\nTraxectoria.\nKathleen Rubins obtivo unha licenciatura en biolox\u00eda molecular pola Universidade de California, San Diego e un doutoramento. Licenciada en Biolox\u00eda do Cancro polo Departamento de Bioqu\u00edmica , a Facultade de Medicina da Universidade de Stanford e o Departamento de Microbiolox\u00eda e Inmunolox\u00eda. Tam\u00e9n foi membro do cap\u00edtulo \"Kappa Lambda\" \"da irmandade Chi Omega\" mentres asist\u00eda \u00e1 UC San Diego. \nRubins realizou a s\u00faa investigaci\u00f3n universitaria sobre integraci\u00f3n do VIH-1 no laboratorio de enfermidades infecciosas do Salk Institute for Biological Studies . Analizou o mecanismo de integraci\u00f3n do VIH, inclu\u00edndo varios estudos de inhibidores da integrase do VIH-1 e an\u00e1lises xen\u00f3micas dos patr\u00f3ns de integraci\u00f3n do VIH no ADN xen\u00f3mico do h\u00f3spede. Recibiu o seu doutoramento na Universidade de Stanford e co Instituto de Investigaci\u00f3n de Enfermidades Infecciosas do Ex\u00e9rcito dos Estados Unidos e os Centros para o Control e Prevenci\u00f3n de Enfermidades. Ela e os seus colegas desenvolveron o primeiro modelo de infecci\u00f3n por var\u00edola. Tam\u00e9n desenvolveu un mapa completo do transcriptoma do poxvirus e estudou as interacci\u00f3ns virus -h\u00f3spede usando sistemas in vitro e modelos animais.\nAceptou un posto como asociada principal de investigaci\u00f3n no Instituto de Investigaci\u00f3ns Biom\u00e9dicas de Whitehead e dirixiu un laboratorio de investigadores que estudaban enfermidades virais que afectan principalmente a \u00c1frica Occidental e Central. O traballo no \"Rubins Lab\" centrouse nos poxvirus e na interacci\u00f3n h\u00f3spede-pat\u00f3xeno, as\u00ed como en mecanismos virais para regular a transcrici\u00f3n, a traduci\u00f3n e a descomposici\u00f3n do ARNm da c\u00e9lula h\u00f3spede. Ademais, realizou investigaci\u00f3ns sobre filovirus ( \u00e9bola e Marburg), Arenavirus (febre de Lassa) transcriptoma e secuenciaci\u00f3n do xenoma, e proxectos colaborativos co ex\u00e9rcito dos Estados Unidos. Desenvolver terapias para o virus \u00c9bola e Lassa. \nCarreira na NASA.\nFoi seleccionada en xullo de 2009 como un dos 14 membros do \"Astronaut Group 20\" . A s\u00faa formaci\u00f3n inclu\u00eda sistemas da Estaci\u00f3n Espacial Internacional (ISS), actividade extravehicular (EVA), rob\u00f3tica, adestramento fisiol\u00f3xico e adestramento para a supervivencia do deserto e da auga. Foi seleccionada como enxe\u00f1eira de voo para a expedici\u00f3n 48/49. Converteuse na sexag\u00e9sima muller no espazo cando voou co Soyuz MS-01 en xullo de 2016. \nEn agosto de 2016 converteuse na primeira persoa en secuenciar ADN no espazo. A bordo da ISS utilizou un secuenciador de ADN port\u00e1til alimentado por USB chamado MinION fabricado por Oxford Nanopore Technologies para determinar as secuencias de ADN dun rato, a bacteria E. coli e o virus fago lambda . Formou parte do \"experimento Biomolecule Sequencer\", que ti\u00f1a como obxectivo proporcionar evidencias de que a secuenciaci\u00f3n de ADN no espazo \u00e9 posible, que ten o potencial de permitir a identificaci\u00f3n de microorganismos, controlar os cambios nos microbios e humanos como resposta ao voo espacial e, posiblemente, axudar. na detecci\u00f3n de vida baseada no ADN noutras partes do universo. \nExpedici\u00f3n 48/49.\nEstas misi\u00f3ns remataron cando regresou \u00e1 Terra o 30 de outubro de 2016, despois dun total de 115 d\u00edas no espazo, servindo como enxe\u00f1eira de voo na expedici\u00f3n 48 e na expedici\u00f3n 49 da estaci\u00f3n espacial internacional. Isto inclu\u00edu o per\u00edodo de xullo a outubro de 2016, onde foi a enxe\u00f1eira de voo do equipo. Ademais da investigaci\u00f3n biol\u00f3xica, pasou 12 horas e 46 minutos f\u00f3ra da estaci\u00f3n en dous paseos espaciais separados. \nPrograma Artemis.\nA NASA anunciou o pr\u00f3ximo grupo de astronautas que formar\u00e1n parte do programa Artemisa, que po\u00f1er\u00e1 \u00e1 primeira muller estadounidense na l\u00faa. A Dra. Rubins at\u00f3pase entre os astronautas anunciados no equipo Artemisa. programa Artemisa ten como obxectivo non s\u00f3 po\u00f1er a unha muller estadounidense na l\u00faa, sen\u00f3n tam\u00e9n inspeccionar toda a superficie da L\u00faa para co\u00f1ecer mellor a posibilidade de vida humana en Marte."}
{"id": "537551", "revid": "104999", "url": "https://gl.wikipedia.org/wiki?curid=537551", "title": "Kate Rubins", "text": ""}
{"id": "537559", "revid": "15490", "url": "https://gl.wikipedia.org/wiki?curid=537559", "title": "Transbordador Discovery", "text": ""}
{"id": "537571", "revid": "98629", "url": "https://gl.wikipedia.org/wiki?curid=537571", "title": "What's Your Number?", "text": "What's Your Number? \u00e9 un filme estadounidense de 2011 dirixido por Mark Mylod e protagonizado por Anna Faris e Chris Evans. Escrito por Gabrielle Allan e Jennifer Crittenden, bas\u00e9ase no libro de Karyn Bosnak \"20 Times a Lady\". Estreouse nos cinemas dos Estados Unidos o 30 de setembro de 2011."}
{"id": "537580", "revid": "23204", "url": "https://gl.wikipedia.org/wiki?curid=537580", "title": "Elizabethtown (filme)", "text": "Elizabethtown \u00e9 un filme estadounidense de 2005 escrito e dirixido por Cameron Crowe e distribu\u00eddo por Paramount Pictures. A s\u00faa historia c\u00e9ntrase nun mozo dese\u00f1ador de zapatos que \u00e9 despedido do seu traballo logo de facerlle perder \u00e1 compa\u00f1\u00eda 1000 mill\u00f3ns de d\u00f3lares. A piques de suicidarse, recibe unha chamada da s\u00faa irm\u00e1 que o informa da morte do seu pai. Ent\u00f3n, decide ir a Elizabethtown para trasladar os restos do seu pai. Est\u00e1 protagonizado por Orlando Bloom, Kirsten Dunst, Alec Baldwin e Susan Sarandon."}
{"id": "537581", "revid": "89787", "url": "https://gl.wikipedia.org/wiki?curid=537581", "title": "Parque Nacional do Iguaz\u00fa", "text": "O Parque Nacional do Iguaz\u00fa \u00e9 un parque nacional no estado do Paran\u00e1, Brasil. Comprende unha superficie total de 185,262.5 hect\u00e1reas e unha lonxitude de aproximadamente 420 km., dos cales 300 km. son fronteiras naturais por masas de auga e os lados arxentino e brasileiro xuntan aproximadamente 260.000 ha. O Parque Nacional do Iguaz\u00fa creouse por decreto federal n\u00ba 1035 do 10 de xaneiro de 1939 e converteuse en Patrimonio da Humanidade da UNESCO en 1986. O parque est\u00e1 xestionado polo Instituto Chico Mendes de Conserva\u00e7\u00e3o da Biodiversidade (ICMBio).\nO parque comparte co Parque nacional Iguaz\u00fa na Arxentina unha das fervenzas m\u00e1is grandes do mundo, estend\u00e9ndose por 2.700 metros. \u00c9 o fogar de moitas especies raras e especies ameazadas de flora e fauna, entre elas a lontra xigante e o Oso formigueiro xigante. As nubes de sprai producidas pola fervenza son propicias para o crecemento dunha vexetaci\u00f3n exuberante.\nHistoria.\nO Parque Nacional do Iguaz\u00fa debe o seu nome ao feito de que incl\u00fae unha importante zona do r\u00edo Iguaz\u00fa. Aproximadamente 50 km\u00b2 da lonxitude do r\u00edo conforman as cataratas de Iguaz\u00fa.\n\u00c9 o parque m\u00e1is importante da cunca de Prata e, dado que \u00e9 un refuxio para un importante activo xen\u00e9tico de especies animais e vexetais, foi o primeiro parque no Brasil en recibir un plan de xesti\u00f3n. Tal e como previu Rebou\u00e7as, o obxectivo b\u00e1sico do parque \u00e9 a preservaci\u00f3n dos ecosistemas naturais ecol\u00f3xicos e paisax\u00edsticos moi relevantes, permitindo as\u00ed a investigaci\u00f3n cient\u00edfica e o desenvolvemento de actividades de educaci\u00f3n e interpretaci\u00f3n ambiental, recreaci\u00f3n en contornas naturais e turismo ecol\u00f3xico.\nO parque nacional do Iguaz\u00fa \u00e9 espectacular ademais de pioneiro. A primeira proposta para un parque nacional brasileiro ti\u00f1a como obxectivo proporcionar un ambiente virxe \u00e1s \"xeraci\u00f3ns futuras\", do mesmo xeito que \"fora creado por Deus\" e dotado de \"toda a preservaci\u00f3n posible, desde o fermoso ata o sublime, desde o pintoresco ata o incrible\" e \"unha flora inigualable\" situadas nas \"magn\u00edficas fervenzas do Iguaz\u00fa\". Estas foron as palabras empregadas por Andr\u00e9 Rebou\u00e7as, enxe\u00f1eiro, no seu libro \"Provincias de Paran\u00e1, ferrocarr\u00eds a Mato Grosso e Bolivia\", que iniciou a campa\u00f1a destinada a preservar as cataratas de Iguaz\u00fa no 1876, cando o Parque Nacional de Yellowstone, o primeiro parque nacional do planeta, ti\u00f1a catro anos.\nO 17 de novembro de 1986, durante a conferencia da UNESCO celebrada en Par\u00eds, o parque nacional de Iguaz\u00fa foi catalogado como Patrimonio Natural da Humanidade e \u00e9 unha das maiores \u00e1reas de conservaci\u00f3n de bosques de Suram\u00e9rica.\nLocalizaci\u00f3n.\nNo Brasil o Parque ten l\u00edmites cos seguintes municipios: Foz do Igua\u00e7u, Medianeira, Matel\u00e2ndia, C\u00e9u Azul, S\u00e3o Miguel do Igua\u00e7u, Santa Terezinha de Itaipu, Santa Tereza do Oeste, Capit\u00e3o Le\u00f4nidas Marque, Capanema e Serran\u00f3polis.\nO parque est\u00e1 situado na rexi\u00f3n m\u00e1is occidental do estado do Paran\u00e1, na conca do r\u00edo Iguaz\u00fa, a 17 km. do centro da Foz do Iguaz\u00fa. Limita coa Arxentina, onde se atopa o parque nacional Iguaz\u00fa, que se implantou en 1934. A fronteira entre os dous pa\u00edses e os seus parques nacionais faino o r\u00edo Igua\u00e7\u00fa, cuxo nacemento est\u00e1 preto da Serra (cordilleira) do Mar preto de Curitiba e percorre 18 km en todo o estado do Paran\u00e1. O esteiro do r\u00edo est\u00e1 situado a 18 km. r\u00edo abaixo das Cataratas, onde desemboca no r\u00edo Paran\u00e1. Este encontro de r\u00edos forma a tripla fronteira entre o Brasil, a Arxentina e Paraguai.\nO 2 de outubro de 2008 publicouse unha normativa de pesca que abrangue as \u00e1reas de conservaci\u00f3n e as s\u00faas zonas tamp\u00f3n na conca do r\u00edo Paran\u00e1.\nEran o Parque estatal Morro do Diabo, Parque estatal R\u00edo do Peixe, Parque estatal Aguape\u00ed, Estaci\u00f3n ecol\u00f3xica Mico Le\u00e3o Preto, Parque estatal Ivinhema, Parque Nacional Ilha Grande, Estaci\u00f3n Ecol\u00f3xica Caiu\u00e1 e Parque Nacional do Iguaz\u00fa. O Corredor Ecol\u00f3xico Santa Mar\u00eda conecta o Parque Nacional Igua\u00e7u coas marxes protexidas de Lago Itaipu, e a trav\u00e9s destas marxes co Parque Nacional Ilha Grande. O parque formar\u00eda parte do proposto Corredor Trinacional de Biodiversidade, que ten como obxectivo proporcionar conexi\u00f3ns forestais entre unidades de conservaci\u00f3n do Brasil, Paraguai e a Arxentina na ecorrexi\u00f3n do Alto Paran\u00e1. \nTurismo.\nA \u00e1rea do parque aberta as visitas e onde se atopan as \u00e1reas de concesi\u00f3n de Cataratas do Igua\u00e7\u00fa S / A, representa aproximadamente o 0,3% da superficie total do parque.\nO turismo m\u00e1is espectacular do parque son as cataratas do Iguaz\u00fa, que forman un semic\u00edrculo de 2.700 m de ancho, mentres que a auga cae desde unha altura de 72 m. O n\u00famero de fervenzas oscila entre 150 e 300 dependendo do caudal do r\u00edo Iguaz\u00fa. Ademais das fervenzas exuberantes, hai outros atractivos como a rica fauna, o Po\u00e7o Preto (o Pozo Negro), a Fervenza Macuco, o Centro de Visitantes, a estatua de Santos Dumont, unha homenaxe rendida por VASP (unha compa\u00f1\u00eda a\u00e9rea desaparecida) ao \"Pai da aviaci\u00f3n\", que prestou todo o seu prestixio e esforzos para converter a zona das cataratas nun parque nacional. O parque recibiu 1.550.700 visitantes (2014)"}
{"id": "537612", "revid": "1888", "url": "https://gl.wikipedia.org/wiki?curid=537612", "title": "Ram\u00f3n Carballal Pernas", "text": "Ram\u00f3n Carballal Pernas, nado na Habana en 1921 e finado na Coru\u00f1a o 14 de setembro de 1982, foi un xu\u00edz e escritor galego.\nTraxectoria.\nNaceu en Cuba, fillo de pais galegos. Retornaron a Galicia en 1926. Estudou Dereito na Universidade de Madrid. Ingresou na carreira xudicial en 1947. Foi xu\u00edz na Fonsagrada, Chantada, Betanzos e Ferrol. Foi nomeado maxistrado da Audiencia Territorial da Coru\u00f1a en 1963, ocupando o cargo ata a s\u00faa morte.\nPresidiu a Secci\u00f3n de Dereito Penitenciario do V Congreso Iberoamericano e Filipino de Dereito Penal e Penitenciario, e foi secretario da Comisi\u00f3n de Estudos do I Congreso de Dereito galego. Membro correspondente do Instituto Espa\u00f1ol de Dereito Procesal, formou parte do consello de redacci\u00f3n das revistas \"Foro Gallego\" e \"Jurisdicci\u00f3n Contencioso-Administrativa\". Foi conferenciante sobre xustiza, sociedade, literatura e relixi\u00f3n.\nObras.\nPublicou traballos xur\u00eddicos en revistas especializadas. Escribiu poes\u00eda en galego e en 1974 acadou a \u201cFlor Natural\u201d nos Xogos Florais de Oleiros."}
{"id": "537623", "revid": "22570", "url": "https://gl.wikipedia.org/wiki?curid=537623", "title": "Armando Hart", "text": "Armando Enrique Hart D\u00e1valos, nado na Habana o 13 de xu\u00f1o de 1930 e findado na mesma cidade o 26 de novembro de 2017, foi un dirixente estudantil reformista, intelectual, avogado, revolucionario, pol\u00edtico e educador cubano. Como dirixente do Movemento 26 de xullo participou activamente na Revoluci\u00f3n cubana, sendo posteriormente ministro de Educaci\u00f3n de Cuba entre 1959 e 1965 e ministro de Cultura desde 1976 a 1997.\nTraxectoria.\nCursou estudos universitarios na Universidade da Habana onde destacou como dirixente estudantil reformista nas primeiras mobilizaci\u00f3ns contra a ditadura de Fulgencio Batista.\nIniciouse na vida pol\u00edtica como membro do Partido Ortodoxo e logo pasou a formar parte do Movemento Nacional Revolucionario. En 1956 foi un dos fundadores do Movemento 26 de xullo integrando a s\u00faa primeira direcci\u00f3n nacional.\nEn 1957 foi detido pola ditadura de Fulgencio Batista e condenado a varios anos de prisi\u00f3n por pertencer ao Movemento 26 de xullo, que iniciara a loita armada contra Batista, pero logrou fuxirse. Pouco despois foi designado Coordinador Nacional do Movemento 26 de xullo. En xaneiro de 1958 foi detido novamente e permaneceu en prisi\u00f3n at\u00e9 o triunfo da Revoluci\u00f3n cubana, sendo liberado polo comandante do G-2 cubano Raimundo Torres Ra\u00eddo. \nInstalado o novo goberno baixo a presidencia de Manuel Urrutia Lle\u00f3 foi designado Ministro de Educaci\u00f3n, cargo no que pertenceu at\u00e9 1965. Nesa funci\u00f3n organizou unha Campa\u00f1a Nacional de Alfabetizaci\u00f3n en 1961 que reduciu considerablemente o analfabetismo en Cuba, reduc\u00edndoo de m\u00e1is dun 20% en 1958 ao 3,9% ao finalizar a mesma.\nDesempe\u00f1ouse como ministro de Cultura desde a constituci\u00f3n dese organismo en 1976 at\u00e9 1997. Logo foi designado director da Oficina do Programa Martiano. Membro do Partido Comunista de Cuba desde a s\u00faa constituci\u00f3n en 1965, foi secretario de Organizaci\u00f3n do Comit\u00e9 Central, primeiro secretario do Comit\u00e9 Provincial do Partido na antiga provincia de Oriente e membro do Bur\u00f3 Pol\u00edtico desde 1965 at\u00e9 1991.\nFoi as\u00ed mesmo presidente da Sociedad Cultural Jos\u00e9 Mart\u00ed. Faleceu na capital cubana o 26 de novembro de 2017 por mor dunha insuficiencia respiratoria."}
{"id": "537624", "revid": "98629", "url": "https://gl.wikipedia.org/wiki?curid=537624", "title": "Domingo Villar V\u00e1zquez", "text": "Domingo Villar V\u00e1zquez, nado en Santiago de Compostela o 27 de outubro de 1843 e finado na Coru\u00f1a o 4 de xaneiro de 1912, foi un m\u00e9dico e escritor galego.\nTraxectoria.\nEstudou medicina na Universidade de Santiago de Compostela e traballou como m\u00e9dico durante once anos en Galicia e Asturias. Marchou a Arxentina en outubro de 1881. Revalidou o t\u00edtulo na Universidade de Buenos Aires, estableceuse en C\u00f3rdoba, pero tivo que trasladarse a Mendoza en 1883, onde foi director-m\u00e9dico do Hospital da Polic\u00eda e Tribunales, da Escola Nacional de Agricultura, e inspector xeral da obra de saneamiento da provincia, director de Hixiene P\u00fablica e conselleiro de Hixiene. Combateu as epidemias que asolaban a provincia. Entre 1891 e 1895 exerci\u00f3 de m\u00e9dico dos pobres, aos que atend\u00eda gratuitamente. Regresou a Galicia coa familia en 1889 e recorreu varias capitais europeas. Retornou novamente a Argentina reanudando o seu traballo en Mendoza. En 1906 retornou a Galicia, instal\u00e1ndose na Coru\u00f1a, onde viviu os \u00faltimos anos. Finou na Coru\u00f1a o 4 de xaneiro de 1912.\nObras.\nEscribiu \"Remembranza da terra. Un sono\", que Ux\u00edo Carr\u00e9 Aldao inclu\u00edu na s\u00faa \"Antolog\u00eda\", e publicou alg\u00fans artigos en \"El Eco de Galicia\" a partir de 1894.\nVida persoal.\nCasou con Francisca \u00c1lvarez de Ron."}
{"id": "537625", "revid": "88215", "url": "https://gl.wikipedia.org/wiki?curid=537625", "title": "Armando Enrique Hart D\u00e1valos", "text": ""}
{"id": "537626", "revid": "1131", "url": "https://gl.wikipedia.org/wiki?curid=537626", "title": "Ale de Paz", "text": "Alejandra de Paz Gonz\u00e1lez, co\u00f1ecida deportivamente como Ale de Paz, nada en Neda o 25 de maio de 1995, \u00e9 unha xogadora galega de f\u00fatbol sala. Xoga de \u00e1 no Mar\u00edn Futsal da Primeira Divisi\u00f3n de Espa\u00f1a e \u00e9 internacional coa selecci\u00f3n espa\u00f1ola, coa que se proclamou d\u00faas veces campioa de Europa.\nTraxectoria.\nDespois de xogar no Comarcal A Fervenza, pasou ao Valdetires Ferrol, equipo co que debutou na Primeira Divisi\u00f3n na tempada 2013/14. Dous anos m\u00e1is tarde fichou polo Poio Pescamar, no que militou durante catro tempadas, todas elas na m\u00e1xima categor\u00eda. \nNa 2019/20 fichou polo Burela, co que ga\u00f1ou na s\u00faa primeira tempada a liga, a Copa da Ra\u00ed\u00f1a, a Supercopa de Espa\u00f1a e a Copa das 4 Naci\u00f3ns. Na s\u00faa segunda campa\u00f1a revalidou os tres t\u00edtulos nacionais, sendo a m\u00e1xima goleadora do equipo na liga, con 18 tantos, e marcando tres dos cinco goles do seu equipo na final contra o Futsi Navalcarnero (2-5). Finalmente na tempada 2021/22 ga\u00f1ou unha terceira Copa da Ra\u00ed\u00f1a e tam\u00e9n a terceira Supercopa.\nEn xullo de 2022 deixou a Mari\u00f1a para fichar polo Mar\u00edn Futsal, equipo tam\u00e9n da m\u00e1xima categor\u00eda.\nSelecci\u00f3n nacional.\nEn novembro de 2019 foi convocada por primeira vez pola selecci\u00f3n espa\u00f1ola, para xogar dous partidos amigables contra Eslovenia. En 2022 disputou a s\u00faa primeira Eurocopa, na que foi a segunda edici\u00f3n do torneo continental. Tivo destacadas actuaci\u00f3ns na competici\u00f3n e foi autora de seis goles, dous deles na final disputada na vila portuguesa de Gondomar diante da selecci\u00f3n anfitrioa, partido que se decidiu a favor do equipo espa\u00f1ol na quenda de penaltis.\nUn ano despois ga\u00f1ou a s\u00faa segunda Eurocopa consecutiva, volvendo marcar na final, desta vez ante Ucra\u00edna en Debrecen."}
{"id": "537627", "revid": "88215", "url": "https://gl.wikipedia.org/wiki?curid=537627", "title": "Alejandra de Paz Gonz\u00e1lez", "text": ""}
{"id": "537628", "revid": "98629", "url": "https://gl.wikipedia.org/wiki?curid=537628", "title": "Piazza dei Miracoli", "text": "A Piazza dei Miracoli (; ), co\u00f1ecida oficialmente como Piazza del Duomo (), \u00e9 unha \u00e1rea amurallada de 8,87 hect\u00e1reas situada en Pisa, Toscana, Italia, reco\u00f1ecido como un importante centro da arte medieval europea e un dos mellores complexos arquitect\u00f3nicos do mundo. Considerada sagrada pola Igrexa cat\u00f3lica, a s\u00faa propietaria, a praza est\u00e1 dominada por catro grandes edificios relixiosos: a Catedral de Pisa, o Baptisterio de Pisa, o Campanile e o Camposanto Monumentale (\"Cemiterio monumental\"). Parcialmente pavimentada e parcialmente a herba, a Piazza dei Miracoli \u00e9 tam\u00e9n o lugar do \"Ospedale Nuovo di Santo Spirito\" (\"Novo Hospital do Esp\u00edrito Santo\"), que alberga o Museo Sinopias () e o Museo da Catedral ().\nO nome \"Piazza dei Miracoli\" acu\u00f1ouno o escritor e poeta italiano Gabriele d'Annunzio que, na s\u00faa novela \"Forse che s\u00ec forse che non\" (1910), describiu a praza como prato dei Miracoli, ou \"prado dos milagres\". \u00c1 praza \u00e1s veces ch\u00e1maselle \"Campo dei Miracoli\" (\"Campo dos Milagres\"). En 1987, toda a praza declarouse Patrimonio da Humanidade pola UNESCO.\nCatedral.\nO coraz\u00f3n da praza do Duomo \u00e9 o \"Duomo\", a catedral medieval da Arquidiocese de Pisa, dedicada a Santa Maria Assunta (St. Mar\u00eda da Asunci\u00f3n). A catedral ten dous corredores a cada lado da nave. O cruceiro consta de tres naves. A igrexa tam\u00e9n se co\u00f1ece como \"Primatial\", sendo o arcebispo de Pisa un Primado desde 1092.\nA s\u00faa construci\u00f3n comezou en 1064 polo arquitecto Buscheto. Estableceu o modelo para o distintivo estilo arquitect\u00f3nico pisano. Os mosaicos do interior, as\u00ed como os arcos apuntados, mostran unha forte influencia bizantina.\nA fachada, de pedra m\u00e1rmore gris e branca con discos de m\u00e1rmore de cores, constru\u00eduna un mestre chamado Rainaldo, como indica unha inscrici\u00f3n encima da porta do medio: \"Rainaldus prudens operator\".\nAs enormes portas principais de bronce fix\u00e9ronse nos talleres de Giambologna, substitu\u00edndo as portas orixinais destru\u00eddas nun incendio en 1595. A porta central orixinal era de bronce, feita ao redor de 1180 por Bonanno Pisano, mentres que as outras dous eran probablemente de madeira.\nNon obstante, os devotos nunca empregaron as portas da fachada para entrar, sen\u00f3n que entran pola Porta de San Ranieri (Porta de San Ranieri), fronte \u00e1 Torre Inclinada, constru\u00edda cara a 1180 por Bonanno Pisano .\nSobre as portas hai catro filas de galer\u00edas abertas con, na parte superior, estatuas de \"Madonna co Neno\" e, nas esquinas, os \"Catro evanxelistas\".\nNa fachada tam\u00e9n se atopa a tumba de Buscheto (no lado esquerdo) e unha inscrici\u00f3n sobre a fundaci\u00f3n da catedral e a batalla vitoriosa contra os sarracenos.\nNo extremo leste do exterior, enriba dunha columna que se eleva desde o gablete, hai unha r\u00e9plica moderna do Grif\u00f3n de Pisa, a m\u00e1is grande escultura isl\u00e1mica de metal co\u00f1ecida, o orixinal colocounse al\u00ed probablemente no s\u00e9culo XI ou XII, e agora at\u00f3pase no Museo da Catedral.\nO interior est\u00e1 revestido de m\u00e1rmore branco e negro e ten un teito dourado e unha c\u00fapula con frescos. Redecorouse en gran parte tras un incendio en 1595, que destru\u00edu a maior\u00eda das obras de arte renacentistas.\nO impresionante mosaico de \"Cristo en Maxestade\", na \u00e1bsida, flanqueado pola \"Virxe Sant\u00edsima e San Xo\u00e1n Evanxelista\", sobreviviu ao incendio. Evoca os mosaicos na igrexa de Monreale, Sicilia. A\u00ednda que se di que o mosaico fixo\u00f3 Cimabue, o artista fixo s\u00f3 a cabeza de San Xo\u00e1n en 1302, a s\u00faa \u00faltima obra, xa que morreu en Pisa o mesmo ano. A c\u00fapula, na intersecci\u00f3n da nave e transepto, decorouna Riminaldi mostrando a asunci\u00f3n da Sant\u00edsima Virxe.\nCrese que Galileo formulou a s\u00faa teor\u00eda sobre o movemento dun p\u00e9ndulo vendo o balanceo da l\u00e1mpada de incenso (non a actual) colgada do teito da nave. Esa l\u00e1mpada, m\u00e1is pequena e m\u00e1is sinxela que a actual, cons\u00e9rvase agora no Camposanto, na capela da Aulla.\nAs columnas corintias de granito entre a nave e o corredor proced\u00edan orixinariamente da mesquita de Palermo capturada polos pisanos en 1063.\nO teito da nave substitu\u00eduse despois do incendio de 1595. O actual teito decorado en ouro leva o escudo dos Medici.\nO p\u00falpito minuciosamente tallado (1302\u20131310), que tam\u00e9n sobreviviu ao lume, elaborouno Giovanni Pisano, unha obra mestra da escultura medieval. Tras ser empaquetado durante a redecoraci\u00f3n, non foi redescuberto e restaurado ata 1926. O p\u00falpito est\u00e1 sostido por columnas lisas (d\u00faas das cales est\u00e1n montadas en esculturas de le\u00f3n) por un lado e por cari\u00e1tides e un telam\u00f3n polo outro: estes \u00faltimos representan a San Miguel, os evanxelistas, as catro virtudes cardinais que flanquean a Igrexa e unha ousada e naturalista representaci\u00f3n dun H\u00e9rcules espido. Un pedestal central coas artes liberais soporta as catro virtudes teol\u00f3xicas.\nO p\u00falpito actual \u00e9 unha reconstruci\u00f3n do orixinal. Non se atopa na s\u00faa posici\u00f3n orixinal, que estaba m\u00e1is preto do altar maior, e as columnas e paneis non son orixinais. Perd\u00e9ronse as escaleiras orixinais (quizais de m\u00e1rmore).\nA parte superior ten nove paneis narrativos que mostran escenas do Novo Testamento, talladas en m\u00e1rmore branco con efecto claroscuro e separadas por figuras de profetas: a Anunciaci\u00f3n, a MaTANZA dos inocentes, a Natividade, Adoraci\u00f3n dos Reis Magos, a Fuxida a Exipto, a Crucifixi\u00f3n e dous paneis do Xu\u00edzo Final.\nA igrexa tam\u00e9n cont\u00e9n os \u00f3sos de San Ranieri, o patr\u00f3n de Pisa e a tumba do emperador do Sacro Imperio Romano, Henrique VII, esculpida por Tino da Camaino en 1315. Esa tumba, orixinariamente na \u00e1bsida xusto detr\u00e1s do altar maior, desmontouse e trasladouse moitas veces ao longo dos s\u00e9culos por motivos pol\u00edticos. Mentres o sarc\u00f3fago a\u00ednda est\u00e1 na Catedral, algunhas das estatuas coloc\u00e1ronse no Camposanto ou na parte superior da fachada da igrexa. As estatuas orixinais at\u00f3panse agora no Museo da \u00d3pera do Duomo.\nO papa Gregorio VIII tam\u00e9n foi enterrado na catedral. O incendio de 1595 destru\u00edu a s\u00faa tumba.\nA Catedral ten un papel destacado na determinaci\u00f3n do comezo do Aninovo Pisano. Entre o s\u00e9culo X e 1749, cando se reformou o calendario toscano, Pisa utilizou o seu propio calendario, no que o primeiro d\u00eda do ano era o 25 de marzo, o d\u00eda da festa da Anunciaci\u00f3n de Mar\u00eda]. Os anos cont\u00e1ronse de tal xeito que o Aninovo Pisano comeza 9 meses antes do ordinario. O momento exacto v\u00e9n determinado por un raio de sol que, por unha vent\u00e1 do lado esquerdo, cae sobre un m\u00e1rmore en forma de ovo, xusto por riba do p\u00falpito de Giovanni Pisano; isto ocorre ao mediod\u00eda.\nAlgunhas reliquias tra\u00eddas de volta durante as cruzadas tam\u00e9n se poden atopar na Catedral: supostos restos de tres Santos (Abibo, Gamaliel e Nicodemus), e un vaso que se di que \u00e9 un dos das Vodas de Can\u00e1.\nO edificio, como varios en Pisa, inclinouse lixeiramente desde a s\u00faa construci\u00f3n, a\u00ednda que non tanto como a pr\u00f3xima Torre inclinada de Pisa.\nBaptisterio.\nO Baptisterio, dedicado a San Xo\u00e1n Bautista, est\u00e1 fronte ao extremo oeste do Duomo. A construci\u00f3n rom\u00e1nica redonda comezou a mediados do s\u00e9culo XII: \"1153 Mense August fundata fuit haec\" (\"No mes de agosto de 1153 instalouse aqu\u00ed ...\"). Constru\u00eddo ao estilo rom\u00e1nico por un arquitecto co\u00f1ecido como Diotisalvi, que traballou tam\u00e9n na igrexa do Santo Sepulcro na cidade. O seu nome aparece mencionado nun piar dentro, como \"Diotosalvi magister\". con todo, a construci\u00f3n non rematou ata o s\u00e9culo XIV, cando a loggia, o piso superior e a c\u00fapula foron engadidos ao estilo g\u00f3tico por Nicola Pisano e Giovanni Pisano.\n\u00c9 o baptisterio m\u00e1is grande de Italia, cunha circunferencia de 107,25 m. Tendo en conta a estatua de San Xo\u00e1n Bautista (atribu\u00edda a Turino di Sano) na cima da c\u00fapula, \u00e9 incluso uns cent\u00edmetros m\u00e1is alto que a torre inclinada.\nO portal, orientado \u00e1 fachada da catedral, est\u00e1 flanqueado por d\u00faas columnas cl\u00e1sicas, mentres que as xambas interiores est\u00e1n executadas ao estilo [[bizantino]. O [[lintel]] div\u00eddese en dous niveis, o inferior representa varios episodios da vida de San Xo\u00e1n Bautista e o superior mostra a Cristo entre a Virxe e San Xo\u00e1n Bautista, flanqueado por anxos e evanxelistas.\nA inmensidade do interior \u00e9 abafadora, pero \u00e9 sorprendentemente sinxela e carece de decoraci\u00f3n. Tam\u00e9n ten unha ac\u00fastica notable.\nA p\u00eda bautismal octogonal no centro data de 1246 e fixoa por Guido Bigarelli da Como. A escultura de bronce de San Xo\u00e1n Bautista no centro da p\u00eda \u00e9 unha obra notable de Italo Griselli.\nO p\u00falpito esculp\u00eduse entre 1255-1260 por Nicola Pisano, pai de Giovanni Pisano, o artista que fixo o p\u00falpito no Duomo. As escenas do p\u00falpito, e especialmente a forma cl\u00e1sica do [[H\u00e9rcules]] espido, mostran no mellor dos casos as habilidades de Nicola Pisano como o precursor m\u00e1is importante da escultura renacentista italiana restablecendo representaci\u00f3ns antigas. Polo tanto, os estudos sobre o Renacemento italiano adoitan comezar no ano 1260, ano no que Nicola Pisano datou este p\u00falpito. \nCampanile.\n[[Ficheiro: A Classical View of Leaning Tower in Pisa.jpg | thumb | Torre inclinada de Pisa]]\nO campanile (campanario), comunmente co\u00f1ecido como a [[Torre de Pisa|Torre inclinada de Pisa]], est\u00e1 situado detr\u00e1s da catedral. O \u00faltimo dos tres principais edificios da praza que se constru\u00edu, a construci\u00f3n do campanario comezou en 1173 e tivo lugar en tres etapas ao longo de 177 anos, e a c\u00e1mara do campanario s\u00f3 engadiuse en 1372. Cinco anos despois do comezo da construci\u00f3n, cando o edificio alcanzou o nivel do terceiro andar, o feble subsolo e os pobres cimentos levaron ao afundimento do edificio no seu lado sur. O edificio parouse durante un s\u00e9culo, o que permitiu ao subsolo estabilizarse e impediu que o edificio se derrubase. En 1272, para axustar a inclinaci\u00f3n do edificio, cando se retomou a construci\u00f3n, as plantas superiores constru\u00edronse cun lado m\u00e1is alto que o outro. A s\u00e9tima e \u00faltima planta engadiuse en 1319. Cando se completou o edificio, a inclinaci\u00f3n estaba aproximadamente a 1 grao, ou 80 cm da vertical. No seu m\u00e1ximo, medido antes de 1990, a inclinaci\u00f3n med\u00eda era de aproximadamente 5,5 graos. En 2010, a inclinaci\u00f3n reduciuse a aproximadamente 4 graos.\nA torre ten unha altura aproximada de 60 m e constru\u00eduse para albergar un total de sete camp\u00e1s principais, fundidas \u00e1 [[escala musical]]:\nHai 296 chanzos que conducen \u00e1 parte superior da torre.\nCamposanto Monumentale.\nO [[Camposanto Monumentale]] (\"Cemiterio Monumental\"), tam\u00e9n co\u00f1ecido como \"Campo Santo\" ou \"Camposanto Vecchio\" (\"Cemiterio Vello\"), est\u00e1 situado no bordo norte da praza. Dise que este cemiterio amurallado constru\u00eduse en torno a unha carga de terra sagrada procedente do Calvario, tra\u00edda a Pisa na [[Terceira Cruzada]] por Ubaldo de 'Lanfranchi, [[Arquidiocese cat\u00f3lica de Pisa | arcebispo de Pisa]] no s\u00e9culo XII. Aqu\u00ed \u00e9 onde se orixina o nome de \"Campo Santo\".\nO propio edificio data dun s\u00e9culo despois e foi erixido sobre o cemiterio anterior. A construci\u00f3n deste enorme claustro g\u00f3tico oblongo comezou en 1278 polo arquitecto Giovanni di Simone. Morreu en 1284 cando Pisa sufriu unha derrota nunha batalla naval [[Batalla de Meloria (1284)]] contra os xenoveses. O cemiterio rematouse en 1464. O muro exterior est\u00e1 composto por 43 arcos cegos. Hai d\u00faas portas. A da dereita est\u00e1 coroada por un gracioso tabern\u00e1culo g\u00f3tico e cont\u00e9n a \"Virxe Mar\u00eda co Neno\" rodeada de catro santos. \u00c9 a obra da segunda metade do s\u00e9culo XIV dun seguidor de [[Giovanni Pisano]]. A maior\u00eda das tumbas est\u00e1n baixo as arcadas, a\u00ednda que algunhas est\u00e1n no c\u00e9spede central. O patio interior est\u00e1 rodeado de elaborados arcos redondos con esveltos parteluzes e trazerias plurilobuladas.\nO Camposanto Monumentale conti\u00f1a unha gran colecci\u00f3n de esculturas romanas e [[sarc\u00f3fago | sarc\u00f3fagos]], pero agora s\u00f3 quedan 84. As paredes cubr\u00edronse con frescos, as primeiras aplic\u00e1ronse en 1360, a \u00faltima uns tres s\u00e9culos despois. As \"Historias do Antigo Testamento\" de [[Benozzo Gozzoli]] (c. S\u00e9culo XV) estaban situadas na galer\u00eda norte, mentres que a arcada sur era famosa polas \"Historias do X\u00e9nese\" de [[Piero di Puccio]] (c. finais do s\u00e9culo XV). O fresco m\u00e1is notable \u00e9 \"O triunfo da morte\", unha obra realista de [[Buonamico Buffalmacco]]. O 27 de xullo de 1944, [[bomba incendiaria]] lanzadas polos avi\u00f3ns Aliados na [[segunda guerra mundial]] incendiaron o tellado do edificio e cubr\u00edronas con chumbo fundido, destru\u00edndoas case por completo. Dende 1945 realizanse obras de restauraci\u00f3n e agora o Campo Santo volveu ao seu estado orixinal.\nOspedale Nuovo di Santo Spirito.\n[[Ficheiro: 480PisaPzaMiracoli.JPG | thumb | upright = 1,35 | Nuovo di Santo Spirito]]\nO Ospedale Nuovo di Santo Spirito (\"Novo Hospital do Esp\u00edrito Santo\") est\u00e1 situado na esquina sueste da praza. Constru\u00eddo en 1257 por Giovanni di Simone sobre un pequeno hospital preexistente, a funci\u00f3n deste hospital era axudar aos peregrinos, pobres, enfermos e nenos abandonados proporcionandolles un refuxio. O nome do hospital cambiouse m\u00e1is tarde por Ospedale della Misericordia (\"Hospital da Misericordia\") ou di Santa Chiara (\"Santa Clara\"), que era o nome dunha pequena igrexa inclu\u00edda no complexo.\nO exterior do hospital constru\u00eduse con paredes de ladrillo con fiestras de d\u00faas luces de estilo g\u00f3tico; o interior do hospital estaba pintado en d\u00faas cores, branco e negro, para imitar as cores de m\u00e1rmore dos outros edificios. En 1562, durante a \u00e9poca na que os Medici dominaban a cidade, o hospital reestruturouse segundo os c\u00e1nones renacentistas florentinos; todas as portas e fiestras modific\u00e1ronse por outras rectangulares recubertas de gres gris.\nHoxe, o edificio xa non \u00e9 completamente un hospital. Desde 1976, a parte media do edificio cont\u00e9n o museo Sinopias, onde se gardan debuxos orixinais dos frescos de Campo Santo.\nPalazzo dell'Opera.\nO Palacio da \u00d3pera \u00e9 un complexo de casas da esquina nordeste da praza. Constru\u00edronse en diferentes per\u00edodos, o edificio principal rem\u00f3ntase polo menos ao s\u00e9culo XIV e o \u00faltimo ao s\u00e9culo XIX.\nOrixinalmente estas casas pertenc\u00edan aos obreiros do complexo catedralicio: o xastre, o xardineiro, os campaneiros etc. ata o s\u00e9culo XIX cando se trasladaron as oficinas da administraci\u00f3n da Opera della Primaziale. Nos mesmos anos a [[Sala capitular]] tam\u00e9n se trasladou ao interior do complexo. Co paso do tempo o complexo reordenouse varias veces, pero a fachada do edificio principal a\u00ednda conserva o seu aspecto orixinal.\nNos primeiros anos do s\u00e9culo XXI as oficinas de administraci\u00f3n e o cabido mud\u00e1ronse de novo a un palacio pr\u00f3ximo ao arcebispado. S\u00f3 algunhas habitaci\u00f3ns da planta baixa a\u00ednda se utilizan como despachos de vixilancia e persoal t\u00e9cnico. Despois do traslado, as salas superiores transform\u00e1ronse nunha plataforma para exposici\u00f3ns temporais (2014). Esta \u00e9 a primeira vez que a xente pode visitar esas habitaci\u00f3ns.\nAs salas m\u00e1is interesantes abertas ao p\u00fablico son a sala do presidente, a da Deputaci\u00f3n, a capela e a sala capitular. Entre as pechadas est\u00e1n a sala \"Loggetta\" (con frescos de [[Agostino Ghirlanda]]), a sala \"Scrittoio\" (cun \u200b\u200bfresco de [[Il Sodoma]]), a sala \"Viola\" e a sala t\u00e9cnica.\nV\u00e9xase tam\u00e9n.\nLigaz\u00f3ns externas.\n[[Categor\u00eda:Patrimonio da Humanidade en Italia]]"}
{"id": "537629", "revid": "88215", "url": "https://gl.wikipedia.org/wiki?curid=537629", "title": "Burela FSF", "text": ""}
{"id": "537630", "revid": "98629", "url": "https://gl.wikipedia.org/wiki?curid=537630", "title": "Carmen Mola", "text": "Carmen Mola \u00e9 o pseud\u00f3nimo co que os escritores Jorge D\u00edaz Cort\u00e9s, Agust\u00edn Mart\u00ednez e Antonio Santos Mercero publicaron varias novelas. Segundo a biograf\u00eda ficticia que atribu\u00edan a Mola, era a dunha escritora espa\u00f1ola de novela negra e profesora universitaria . A prensa ch\u00e1maa \u00aba Elena Ferrante espa\u00f1ola\u00bb.\nA identidade verdadeira dos autores co\u00f1eceuse en outubro de 2021, durante a entrega dos Premios Planeta.\nNunha entrevista a suposta Mola daba as s\u00faas raz\u00f3ns de por que se ocultaba detr\u00e1s dun pseud\u00f3nimo: Citaba a Pierre Lemaitre, Fred Vargas, Benjamin Black, Alicia Gim\u00e9nez Bartlett ou V\u00edctor del \u00c1rbol como influencias e defend\u00eda ao seu protagonista, un personaxe con poder cheo de todo tipo de t\u00f3picos. Mola escribiu tres obras publicadas en Alfaguara coas que se converteu nunha das escritoras espa\u00f1olas de referencia do x\u00e9nero negro e policial, uns x\u00e9neros que, nas s\u00faas propias palabras, \u00abnunca caducar\u00e1n, porque tratan de entender o mundo e evolucionan \u00e1 vez que a sociedade\u00bb.\nEn 2018 o seu primeiro libro e o primeiro da trilox\u00eda, titulado \"La novia gitana\" internouse na vida do colectivo xitano cunha historia sobre a investigaci\u00f3n dun asasinato, unha historia que non \u00e9 habitual e que captou a atenci\u00f3n do p\u00fablico lector alzando a novela como un grande \u00e9xito de vendas. A novela m\u00e9tenos na investigaci\u00f3n, por parte do equipo encabezado pola inspectora Elena Branco da BAC (Brigada de An\u00e1lise de Casos), do asasinato ritual da moza Susana Macaya, en v\u00e9speras da s\u00faa voda. Tras este \u00e9xito, que Mola non esperaba, continuou en 2019 con \"La red P\u00farpura\", outro suspense sobre a desaparici\u00f3n dunha moza adolescente que est\u00e1 relacionado co tr\u00e1fico de v\u00eddeos de mortes en directo e por \u00faltimo en 2020 con \"La Nena\", na que a s\u00faa protagonista, a inspectora Elena Branco, volve capturar ao lector na procura de Chesca, outra inspectora, e conv\u00eddanos a reflexionar sobre conceptos como a violaci\u00f3n, a adopci\u00f3n ou a herdanza.\nA s\u00faa obra foi traducida en oito pa\u00edses e segundo datos de venda vendeu 250 mil exemplares ademais de adaptarse proximamente a unha serie de televisi\u00f3n con Diagonal TV e Viacom International Studios que poder\u00e1 verse en AtresMedia.\nEn 2021 ga\u00f1ou o Premio Planeta con \"La bestia,\" dotado con un mill\u00f3n de euros\".\" A obra trata sobre unha cidade na que hai unha onda de crimes a nenas das clases m\u00e1is humildes, que un polic\u00eda, unha nena e un xornalista tentan desvelar.\nObra.\nTrilox\u00eda \"La novia gitana\""}
{"id": "537631", "revid": "89787", "url": "https://gl.wikipedia.org/wiki?curid=537631", "title": "Julia Peguero Sanz", "text": "Julia Peguero Sanz, nada en Zaragoza en 1880 e finada en Madrid o 4 de decembro de 1978, foi unha mestra e feminista espa\u00f1ola. Foi nomeada secretar\u00eda segunda da secci\u00f3n de Filosof\u00eda do Ateneo de Madrid en 1922. En 1930 foi a \u00fanica que votou en contra de nomear a Miguel de Unamuno como socio de honra de dita instituci\u00f3n. Tam\u00e9n foi directora de \"Mundo Femenino\", \u00f3rgano de expresi\u00f3n da Asociaci\u00f3n Nacional de Mujeres Espa\u00f1olas.\nTraxectoria.\nEn 1899 figuraba como opositora a Escolas Normais no programa de \u00abGram\u00e1tica general, Filolog\u00eda y Literatura castellanas\u00bb e no de \u00abAritm\u00e9tica, Geometr\u00eda y \u00c1lgebra\u00bb.\nO 20 de outubro de 1918, na casa de Mar\u00eda Espinosa de los Monteros, Julia foi cofundadora da Asociaci\u00f3n Nacional de Mujeres Espa\u00f1olas. Formou parte da s\u00faa directiva dende 1920, primeiro como secretaria xeral, e dende 1932, como presidenta.\nDestacada activista no Ateneo de Madrid, en xu\u00f1o de 1919 foi elixida para formar parte da secci\u00f3n de M\u00fasica.\nEn 1920, a Xunta Directiva da Asociaci\u00f3n Nacional de Mujeres Espa\u00f1olas ti\u00f1a como presidenta a Mar\u00eda Espinosa de los Monteros, como vicepresidenta a Dolores Velasco de Alam\u00e1n, e como secretaria xeral a Julia Peguero de Trallero, quen nese momento xa casara e adoptara o apelido do marido, Ceferino Trallero Mateo. Este finou en Madrid o 7 de xullo de 1930.\nAdemais, como vicesecretaria estaba Luisa Salina de Gorostidi, como tesoureira Ana Picar, como contadora Benita Asas Manterola, e como vocais Mar\u00eda Valero de Mazas, Isabel Oyarz\u00e1bal, Mar\u00eda Martos, Pilar Guti\u00e9rrez, Julia P\u00e9rez Baza, Natividad Albertos, Emilia Pastor e Isabel Alda.\nO 25 de marzo de 1921 a ANME dotouse dun \u00f3rgano de propaganda, \"Mundo Feminino\", que existiu at\u00e9 1936. Foi dirixido desde 1932 por Julia Peguero, a cuarta e \u00faltima presidenta da instituci\u00f3n. Antes encabezaran a organizaci\u00f3n Mar\u00eda Espinosa de los Monteros (1918-1920), Dolores Velasco de Alam\u00e1n (1920-1924) e Benita Asas Manterola (1924-1932).\nNa xunta xeral do Ateneo de Madrid o venres 28 de marzo de 1930, Julia Peguero foi a \u00fanica socia que votou en contra de nomear a Miguel de Unamuno como membro de honra. Consideraba que este nomeamento ti\u00f1a car\u00e1cter pol\u00edtico, m\u00e1is que tratarse dun reco\u00f1ecemento real da figura de Unamuno.\nO 1 de xaneiro de 1934, no seu \u201cManifiesto a la mujer\u201d, Julia Peguero afirma:\nAs\u00ed, en 1934 fundou dende a ANME o partido Acci\u00f3n Pol\u00edtica Feminina Independente, o cal quixo coaligar, sen \u00e9xito, na Fronte Popular en 1936.\nFinou en Madrid, aos 98 anos, o 4 de decembro de 1978."}
{"id": "537632", "revid": "22570", "url": "https://gl.wikipedia.org/wiki?curid=537632", "title": "Stephanie Wilson", "text": "Stephanie Diana Wilson, nada en Boston, Massachusetts o 27 de setembro de 1966, \u00e9 unha astronauta estadounidense, segunda afroamericana en voar ao espazo. Wilson participou nas misi\u00f3ns do transbordador espacial STS-121, STS-120 e STS-131 e \u00e9 unha das candidatas para converterse na primeira muller en pisar a l\u00faa en 2024 como parte do programa Artemis da NASA.\nTraxectoria.\nStephanie Wilson estudou o bacharelato en Pittsfield, Massachusetts. Por un traballo de clase, Wilson entrevistou ao astr\u00f3nomo Jay Pasachoff, mostrando as\u00ed o seu incipiente interese por esta rama da tecnolox\u00eda. Despois asistiu \u00e1 Universidade de Harvard, onde graduouse en ciencias da enxe\u00f1ar\u00eda en 1988, e un m\u00e1ster en enxe\u00f1ar\u00eda aeroespacial pola Universidade de Texas en Austin en 1992. Wilson volveu desde ent\u00f3n a Harvard como membro do Consello de Supervisores de Harvard.\nCarreira profesional.\nWilson traballou durante dous anos para o antigo grupo de astronautica Martin Marietta en Denver, Colorado . Como enxe\u00f1eira de carga e din\u00e1mica do foguete Titan IV, Wilson foi a responsable da an\u00e1lise de carga acoplada para o veh\u00edculo de lanzamento e as cargas durante os eventos de voo. Wilson deixou a Martin Marietta en 1990 para asistir a unha universidade na Universidade de Texas . A s\u00faa investigaci\u00f3n de posgrao, patrocinada por unha bolsa da NASA, centrouse no control e modelado de estruturas espaciais grandes e flexibles.\nDespois de completar o seu traballo de posgrao, Wilson comezou a traballar para o Laboratorio de Propulsi\u00f3n a Chorro en Pasadena, California, en 1992. Como membro do subsistema de control e articulaci\u00f3n de actitude da sonda espacial Galileo, Wilson foi a responsable de avaliar o desempe\u00f1o do controlador de actitude, a precisi\u00f3n de punter\u00eda, a precisi\u00f3n de punter\u00eda da antena e a precisi\u00f3n da velocidade de rotaci\u00f3n. Tam\u00e9n traballou nas \u00e1reas de desenvolvemento de secuencias e probas. Mentres estaba no Laboratorio de Propulsi\u00f3n a Chorro, Wilson tam\u00e9n apoiou o Programa de Tecnolox\u00eda de Interferometr\u00eda como membro do Equipo de Modelado Integrado, que era responsable do modelado de elementos finitos, dese\u00f1o de controladores e desenvolvemento de software.\nCualificada para desenvolver equipos para estaci\u00f3ns espaciais, foi seleccionada pola NASA como astronauta en abril de 1996, voou na primeira misi\u00f3n do transbordador espacial en 2006. E despois nas misi\u00f3ns posteriores STS-120 no 2007 e STS-131 no 2010 e rexistrou m\u00e1is de 42 d\u00edas no espazo. En 2006, Wilson actuou como operador de brazo rob\u00f3tico para o veh\u00edculo de inspecci\u00f3n \"Leonardo\" (usado para transportar carga \u00e1 Estaci\u00f3n Espacial Internacional). En 2007 os seus papeis inclu\u00edan un papel como enxe\u00f1eira de voo, axudando ao comandante e ao piloto na operaci\u00f3n de \"sistemas de descubrimento de transbordadores espaciais\". En 2010, Wilson instalou equipos na misi\u00f3n STS-120, proporcionando varios resultados cient\u00edficos.\nWilson serviu como xefa da secci\u00f3n de integraci\u00f3n da estaci\u00f3n espacial desde 2010 ata 2012 e, en 2013, Wilson completou un per\u00edodo de nove meses no Glenn Research Center da NASA como xefa de integraci\u00f3n en funci\u00f3ns de programas e proxectos na direcci\u00f3n de sistemas de voo espacial. Tam\u00e9n foi membro das xuntas de selecci\u00f3n de astronautas para 2009, 2013 e 2017. Como membro da oficina de astronautas CAPCOM, traballa no Centro de Control de Misi\u00f3ns da NASA para diversos equipos e naves espaciais.\n\u00c9 unha das 12 astronautas da NASA elixibles para converterse na primeira muller que pise a L\u00faa en 2024 como parte do programa Artemis da NASA.Coincidindo coa Semana Mundial do Espazo, un acontecemento anual que celebra os logros mundiais en ciencia e tecnolox\u00eda cuxo tema este ano \u00e9 a muller no espazo, creouse un retrato de Stephanie Wilson."}
{"id": "537633", "revid": "89787", "url": "https://gl.wikipedia.org/wiki?curid=537633", "title": "Jasmin Moghbeli", "text": "Jasmin Moghbeli, nada en Bad Nauheim o 24 de xu\u00f1o de 1983, \u00e9 unha piloto de probas estadounidense do corpo de marines dos Estados Unidos e astronauta da NASA. \u00c9 graduada polo Instituto de Tecnolox\u00eda de Massachusetts, a Escola Naval, e a Naval Test Pilot School, e a\u00a02019 , acumulou m\u00e1is de 2.000 horas de voo e realizou 150 misi\u00f3ns de combate, inclu\u00edndo sa\u00eddas en Afganist\u00e1n . \nTraxectoria.\nNaceu en Bad Nauheim, Alema\u00f1a Occidental . Os seus pais fuxiran de Ir\u00e1n despois da Revoluci\u00f3n Isl\u00e1mica de 1979 e posteriormente trasladaron \u00e1 familia a Baldwin, Nova York . Asistiu \u00e1 escola secundaria Baldwin en Nova York e logo \u00e1 Advanced Space Academy en Alabama . Obtivo o t\u00edtulo de grao en enxe\u00f1ar\u00eda aeroespacial con tecnolox\u00edas da informaci\u00f3n no Instituto Tecnol\u00f3xico de Massachusetts (MIT) e xogou a voleibol e baloncesto para enxe\u00f1eiros do MIT . \nCarreira militar.\nFoi encargada como oficial do Corpo de Marines dos Estados Unidos no 2005 e adestrada para converterse nun piloto AH-1 Super Cobra. Mentres estaba no servizo do Corpo de Marines, foi despregada no exterior tres veces e completou 150 misi\u00f3ns de combate. Recibiu un m\u00e1ster en enxe\u00f1ar\u00eda aeroespacial pola US Naval Graduate School. En California e tam\u00e9n asistiu \u00e1 US Naval Test Pilot School. Na estaci\u00f3n a\u00e9rea naval do r\u00edo Patuxent en Maryland, convert\u00e9ndose nunha piloto de probas de helic\u00f3ptero con VMX-1 na estaci\u00f3n a\u00e9rea de corpos mari\u00f1os de Yuma en Arizona .\nCarreira na NASA.\nEn xu\u00f1o de 2017 foi seleccionada como membro do Grupo 22 de astronautas da NASA e posteriormente comezou o seu adestramento de dous anos. \nEn xaneiro de 2020, graduouse xunto con outros 13 do Programa de adestramento de candidatos a astronautas da NASA, o que a fixo \"elixible para o voo espacial, inclu\u00edndo tarefas na Estaci\u00f3n Espacial Internacional, misi\u00f3ns Artemis \u00e1 L\u00faa e, en definitiva, misi\u00f3ns a Marte \"."}
{"id": "537635", "revid": "75439", "url": "https://gl.wikipedia.org/wiki?curid=537635", "title": "Madres paralelas", "text": "Madres paralelas \u00e9 un filme espa\u00f1ol dram\u00e1tico de 2021 escrito e dirixido por Pedro Almod\u00f3var. Est\u00e1 protagonizado por Pen\u00e9lope Cruz, Milena Smit e Aitana S\u00e1nchez-Gij\u00f3n.\nSinopse.\n\u00c9 a historia de d\u00faas mulleres, Janis e Ana, que coinciden no cuarto dun hospital onde van dar a luz. As d\u00faas son solteiras e quedaron embarazadas accidentalmente. Janis, non se arrepinte e nas horas previas ao parto est\u00e1 plet\u00f3rica. A outra, Ana, \u00e9 moi nova e est\u00e1 asustada, arrepentida e traumatizada. Janis tenta animala mentres pasean como somn\u00e1mbulas polo corredor do hospital. As poucas palabras que cruzan nesas horas crear\u00e1n un v\u00ednculo moi estreito entre as d\u00faas, que o azar se encargar\u00e1 de desenvolver e complicar dun modo tan rotundo que cambiar\u00e1 as vidas de ambas."}
{"id": "537636", "revid": "23204", "url": "https://gl.wikipedia.org/wiki?curid=537636", "title": "Illas subant\u00e1rticas de Nova Zelandia", "text": "As Illas Subant\u00e1rticas de Nova Zelandia comprenden os cinco grupos m\u00e1is meridionais das illas perif\u00e9ricas de Nova Zelandia. Son designados colectivamente como da Patrimonio da Humanidade UNESCO.\nA maior\u00eda das illas at\u00f3panse preto do bordo sueste do continente somerxido, centrado en Nova Zelandia, chamado Zealandia, que foi separado de Australia hai de 60 a 85 mill\u00f3ns de anos, e da Ant\u00e1rtida hai 85-130 mill\u00f3ns de anos. Comparten algunhas caracter\u00edsticas coa illa Macquarie de Australia ao oeste.\nHistoria.\nAta 1995, o persoal investigador cient\u00edfico estivo estacionado permanentemente nunha estaci\u00f3n meteorol\u00f3xica na illa Campbell, Nova Zelandia. Desde ent\u00f3n, as illas est\u00e1n deshabitadas, a\u00ednda que periodicamente son visitadas por investigadores e turistas. A protecci\u00f3n das reservas reforzouse en 2014, convert\u00e9ndose no santuario natural m\u00e1is grande do pa\u00eds. \nIllas.\nReclamaci\u00f3ns territoriais.\nNova Zelandia tam\u00e9n ten reclamaci\u00f3ns territoriais, mantidas en suspenso segundo o Sistema do Tratado Ant\u00e1rtico, sobre varias illas pr\u00f3ximas ao continente ant\u00e1rtico, inclu\u00edndo:\nDestas, a illa Ross est\u00e1 habitada por persoal cient\u00edfico de varias estaci\u00f3ns de investigaci\u00f3n, especialmente en McMurdo Sound e Base Scott."}
{"id": "537637", "revid": "54334", "url": "https://gl.wikipedia.org/wiki?curid=537637", "title": "Revistas de acceso libre", "text": ""}
{"id": "537639", "revid": "125162", "url": "https://gl.wikipedia.org/wiki?curid=537639", "title": "Roblox", "text": "Roblox \"(/\u02c8ro\u028abl\u0252ks/)\" \u00e9 unha plataforma de videoxogos en li\u00f1a multiplataforma fundada por David Baszucki e Erik Cassel onde os usuarios poden crear, compartir e xogar a mundos virtuais denominados 'experiencias'. \nEstas 'experiencias' est\u00e1n creadas no motor de videoxogos Roblox Studio, desenvolvido por Roblox Corporation e que non v\u00e9n inclu\u00eddo xunto con Roblox porque \u00e9 un programa independente. \nPolo tanto, Roblox pode ser o programa lanzador dos xogos desenvolvidos no motor Roblox Studio ou a plataforma de videoxogos Roblox (que ser\u00eda o conxunto dos dous). \nHistoria.\nContexto previo.\nPrevio \u00e1 creaci\u00f3n de Roblox Corporation e Roblox, David Baszucki fundou en 1989 a compa\u00f1\u00eda Knowledge Revolution, que se centrou en crear software para ensinar f\u00edsica e mec\u00e1nicas de simulaci\u00f3n.\nEsa compa\u00f1\u00eda creou un simulador de f\u00edsicas xerais en 2D chamado Interactive Physics, outro en 3D chamado Working Model e finalmente un simulador de f\u00edsicas 2D para videoxogos chamado Incredible Machine.\nDavid dixo anos despois que a idea de Roblox veu precisamente deste \u00faltimo simulador, ao ver unhas b\u00f3lao divertido que era o simulador.\nDurante o seu tempo coma presidente da compa\u00f1\u00eda ata 1998 uniuse \u00e1 compa\u00f1\u00eda Erik Cassel, que m\u00e1is tarde se convertir\u00e1 no cofundador de Roblox.\nFinalmente, a compa\u00f1\u00eda ser\u00eda adquirida por MSC Software Corporation e David ser\u00eda o vicepresidente ata o 2004, cando se foi con Erik Cassel para fundar a compa\u00f1\u00eda Roblox Corporation en 2004.\nDesenvolvemento e lanzamento.\nDurante os primeiros anos de desenvolvemento Roblox pasou por varios cambios de nomes. Durante a \"alpha\" tivo o nome de GoBlocks e cando saiu ao p\u00fablico na s\u00faa \"beta\" cerrada cambiou o nome a Dynablocks.beta. Finalmente, en 2005, obtivo o nome de Roblox \u2014un acr\u00f3nimo das palabras \u00abRobot\u00bb e \u00abBloques\u00bb (Robot e \"Blocks)\u2014\".\nNestes dous anos de desenvolvemento houbo moitos cambios, malia a gran maior\u00eda foron para mellorar \u00e1 calidade do usuario, a interface e o rendemento da plataforma. O m\u00e1is destacable \u00e9 que, en realidade, a moeda orixinal pensada para Roblox foron os 'Roblox Points' (abreviados 'RP') que se pod\u00edan obter creando un xogo popular, por obter unha gran puntuaci\u00f3n nun minixogo ou por ganar un concurso. Estes foron finalmente eliminados en 2007 coa adici\u00f3n dos Robux.\nFinalmente, Roblox foi lanzado oficialmente en setembro de 2006.\nPrimeiros anos.\nEn marzo de 2007 Roblox comezou a cumprir coa lei COPPA engandindo un chat seguro e que limita aos usuarios menores de 13 anos de certas funci\u00f3ns e pouco m\u00e1is tarde en agosto engadiuse a membres\u00eda Builders Club (BC) a\u00ednda que m\u00e1is tarde ser\u00eda substitu\u00eddo polo Premium..\nEn decembro de 2011 far\u00edase a primeira Hack Week que foi un dos primeiros eventos da plataforma na que reuniu aos desenvolvedores dos xogos para que traballen en ideas innovadoras para inclu\u00edlas na plataforma.\n\u00c9poca antiga.\nO 1 de abril de 2012 a plataforma foi hackeada masivamente e posteriormente parou o servizo durante varias horas e en decembro lanzar\u00edase a primeira versi\u00f3n para iOS da plataforma. \nO ano seguinte, en outubro de 2013, saiu \u00e1 luz o programa \"Developer Exchange\" (en adelante \"DevEx\"), que permite aos desenvolvedores intercambiar os \"Robux\" que obtiveron por facer xogos, roupa e outro tipo de cousas por d\u00f3lares. \nPouco despois o 15 de xullo de 2014 sacaron unha versi\u00f3n da plataforma para Android e ao ano seguinte, o 27 de xaneiro de 2016, saldr\u00eda a versi\u00f3n para Xbox One, cunha selecci\u00f3n inicial de s\u00f3 15 xogos que deb\u00edan pasar por un proceso de aprobaci\u00f3n suxeitos aos est\u00e1ndares da Entertainment Software Rating Boarde en abril Roblox VR para Oculus Rift.\nPara rematar o ano, en xu\u00f1o a compa\u00f1\u00eda lanzou unha versi\u00f3n compatible con Windows 10 (na Microsoft Store) e o 10 de diecembro de 2016 cambiaron o seu logotipo a un m\u00e1is parecido ao actual.\nEn xaneiro de 2017 comezar\u00eda a vender xoguetes dos xogos creados polos desenvolvedores e que comezar\u00edan a estar dispo\u00f1ibles ao mes seguinte.\nPopularizaci\u00f3n.\nO sam\u00e1in de 2021 a plataforma estivo sen servizo do 29 ao 31 dese mes convert\u00e9ndose na peor ca\u00edda da plataforma na s\u00faa historia e cuxa causa a\u00fan \u00e9 desco\u00f1ecida.\nEn marzo do 2022 a plataforma \u00e9 demandada por empresas discogr\u00e1ficas debido ao \"copyright\" dos audios e m\u00fasica subidos polos usuarios que provocou que agora s\u00f3 se poidan usar audios e m\u00fasica creados por ti mesmo.\nPouco despois, en setembro do mesmo ano, no \"Roblox Developers Conference\" (RDC) a plataforma introduxo un sistema de cualificaci\u00f3n de idade para os seus xogos. Posteriormente, en xu\u00f1o do ano seguinte anunciouse a cualificaci\u00f3n de xogos +17 nos que ser\u00eda permitido contido m\u00e1is adulto, como contido relacionado con apostas, alcohol e citas en l\u00ednea e anunciou a chegada da plataforma \u00e1s consolas de PlayStation 4 e PlayStation 5 para o 10 de outubro do mesmo ano.\nCaracter\u00edsticas.\nXogabilidade.\nEn Roblox os xogadores exploran mundos tridimensionais creados por desenvolvedores de xogos. Nestes xogos as actividades que podes facer son diversas; Roblox non \u00e9 un xogo, \u00e9 unha plataforma parecida a servizos de distribuci\u00f3n de xogos coma Steam polo que as actividades que se poden facer nestes xogos son diversas: explorar os mundos, recolectar recursos, falar con outros xogadores ou pelear contra eles...\nO \u00fanico que \u00e9 independente dos xogos \u00e9 o 'personaxe ' que leves (comunmente chamado \"avatar\") no que podes personalizarlle as animaci\u00f3ns que ten, a roupa que leva, a s\u00faa cara, a forma do corpo... Todas estas modificaci\u00f3ns do noso personaxe p\u00f3dense comprar na tenda de vestimentas.\nInteracci\u00f3n social.\nA interacci\u00f3n social na plataforma \u00e9 moi sinxela: tes por unha parte un chat dentro dos xogos polo que podes falar coa xente que estea nesa partida do xogo contigo e logo tes a opci\u00f3n de poder engadir \u00e1 xente coma amigos e falar con eles mediante un chat privado. Tam\u00e9n podes seguir \u00e1 xente ou aos xogos para manterte informado do que fan. Este sistema tivo unha pequena actualizaci\u00f3n o 4 de febreiro de 2015 no que se limitou o n\u00famero de amigos m\u00e1ximo a 200. \nAdemais desta interacci\u00f3n de persoa a persoa tam\u00e9n existen os grupos nos que te podes unir e falar coa xente que est\u00e1 no grupo. Ademais de todo isto tam\u00e9n ocorren moitos eventos anualmente feitos polos desenvolvedores de xogos, Roblox ou incluso mediante colaboraci\u00f3ns con marcas coma Nike, Chipotle, NFL, Netflix, Gucci, entre outros.\nConciertos virtuais.\nUn punto bastante importante dentro da interacci\u00f3n social en Roblox son os conciertos virtuais. Estes son, en realidade, eventos coma os xa mencionados pero que te\u00f1en unha relevancia maior aos habituais. Por mencionar a alg\u00fans temos:\nOne World: Together at Home.\nFoi un evento en colaboraci\u00f3n con 'Xuntos na casa\" para promover quedar na casa durante a pandemia da COVID-19 que se fixo dende o 17 de abril ata o 19 de abril de 2020. Contaba cun xogo propio especial e cunha campa\u00f1a na que se pod\u00eda comprar no cat\u00e1logo roupa e accesorios relacionados co evento durante un tempo limitado.\nAva Max Heaven &amp; Hell Launch party.\nFoi unha colaboraci\u00f3n para promocionar o novo \u00e1lbum de Ava Max 'Heaven &amp; Hell' que durou dende o 24 de setembro ata o 25 de setembro de 2020. Ao igual co anterior tivo unha serie de accesorios por tempo limitado, malia este tivo certas queixas polo funcionamento do evento.\nLil Nas X Concert Experience.\nFoi unha colaboraci\u00f3n entre Roblox e o artista Lil Nas X para promocionar \u00e1 s\u00faa nova canci\u00f3n 'Holiday'. Este evento tivo un impacto significativamente maior aos anteriores pois contou cunha mellora t\u00e9cnica bastante mellor e, en xeral, un mellor dese\u00f1o da experiencia, malia tivo certos problemas de conectividade polo seu \u00e9xito: 33 mill\u00f3ns de participantes.\nCreaci\u00f3n dos xogos.\nA plataforma de Roblox non poder\u00eda existir sen os xogos que ten e estes sen o motor para facelos Roblox Studio. \u00c9 por iso que \u00e9 importante falar un pouco do seu motor.\nRoblox Studio \u00e9 un motor de videoxogos que usa unha linguaxe de programaci\u00f3n propia chamada Luau que, en realidade, \u00e9 unha versi\u00f3n propia de Lua 5.1 que incl\u00fae moitas m\u00e1is funci\u00f3ns sobre todo orientadas \u00e1 POB. Ademais, conta cun sistema de modelaxe sinxelo a\u00ednda que tam\u00e9n se poden importar modelos de herramientas externas coma Blender.\nEconom\u00eda.\nMoeda.\nA moeda de Roblox son os Robux (tam\u00e9n abreviados coma R$). \u00c9 a \u00fanica moeda que hai actualmente e que nos permiten comprar calquera tipo de cousa coma roupa ou incluso 'pases' (que ser\u00eda o equivalente aos DLC noutros xogos) e que son independentes de cada xogo de Roblox.\nTix\nOs Tickets, chamados comunmente Tix, era unha moeda antigua da plataforma que exist\u00eda xunto cos Robux. Os obti\u00f1as se te un\u00edas a diario a Roblox malia foron eliminados en 2016.\n\u00cdconos.\nA moeda (Robux) pasou por un cambio de dese\u00f1o en novembro de 2019.\nFuncionamento da econom\u00eda.\nO funcionamento da econom\u00eda de Roblox \u00e9 sinxelo: podes comprar Robux (ou unha membres\u00eda mensual) mediante a p\u00e1xina de compra e gastalo no que queiras: os mencionados pases, roupa, na creaci\u00f3n de 'logros' para o teu xogo, para crear grupos ou roupa...\nTam\u00e9n podes obtelos de maneira gratu\u00edta. Cando compras artigos do cat\u00e1logo, pases, entre outras cosas, o 30% dos Robux que gastas van de novo \u00e1s mans de Roblox mentres que o outro 70% \u00e9 para o desenvolvedor que fixo roupa no cat\u00e1logo, pases..., tendo un funcionamento moi parecido ao de Steam. Eses Robux son ent\u00f3n retidos de un a sete d\u00edas ata que o usuario os recibe na s\u00faa conta.\nExiste unha tercera forma para ga\u00f1ar Robux que usa un modelo parecido ao da bolsa. No cat\u00e1logo hai artigos que se poden vender xerando as\u00ed un sistema de compra-venda que se pode usar para investir: c\u00f3mprase algo dun valor concreto e tr\u00e1tase de revendelo por un valor maior. Para isto normalmente \u00fasanse artigos 'Limitados' (\u00e9 dicir, que s\u00f3 est\u00e1n dispo\u00f1ibles durante certo tempo ou hai un n\u00famero de existencias limitado). Por todo isto, co pasar do tempo soben o seu prezo convert\u00e9ndose noutra boa opci\u00f3n para ga\u00f1ar Robux.\nDeveloper Exchange.\nO Developer Exchange ou DevEx \u00e9 unha empresa emerxente que Roblox usa para pagar con dinero real aos seus desenvolvedores convertendo as\u00ed o desenvolvemento de xogos na s\u00faa plataforma en algo rendible.\nPara entrar ao programa necesitas cumprir unha serie de requisitos para entrar malia. O programa funciona coma un conversor de divisas dos teus Robux en dinero real. Para facelo tan s\u00f3 tes que elexir a cantidade de Robux que queres retirar da t\u00faa conta e o programa mostra automaticamente canto dinero ser\u00eda en d\u00f3lares.\nRecepci\u00f3n.\nRoblox recibiu cr\u00edticas maiormente positivas grazas a s\u00faa variedade de xogos que se poden atopar e tam\u00e9n por permitir que calquera persoa poida participar na creaci\u00f3n destes xogos. Common Sense Media deulle unha puntiaci\u00f3n de 4/5 estrelas eloxiando esta variedade e a capacidade de fomentar a creatividade dos cativos e a natureza descentralizada da plataforma que fac\u00eda seguro a calidade dos xogos.\nUsuarios activos.\nDende outubro de 2019 a plataforma xa rexistraba m\u00e1is de 5\u00a0000\u00a0000 de creadores de xogos e m\u00e1is de 200 mill\u00f3ns de xogadores activos mensuais que xogaron m\u00e1is de 450 mill\u00f3ns de horas aos xogos da plataforma, pero este crecemento incrementou a\u00ednda m\u00e1is a partir da pandemia da COVID-19 onde Roblox obtivo m\u00e1is usuarios activos de maneira mensual que Minecraft.\nActos de caridade.\nRoblox donou parte das s\u00faas vendas a causas ben\u00e9ficas coma para o Terremoto de Hait\u00ed, o Terremoto de Tohoku, o Tsunami de 2011 e para enfermidades coma a COVID-19, a investigaci\u00f3n para encontrar curas para o cancro e a ELA.\nCr\u00edticas de medios de comunicaci\u00f3n e da comunidade.\nRoblox ao longo da s\u00faa historia pola adici\u00f3n de novo contido, por certas decisi\u00f3ns entre outras cousas estivo envolto en pol\u00e9micas e cr\u00edticas por parte da comunidade e, en especial, dos medios de comunicaci\u00f3n.\nEliminaci\u00f3n de contido..\nDurante o tempo de existencia de Roblox a mesma tivo que eliminar moitas cousas nas que algunhas causaron molestia na comunidade. A eliminaci\u00f3n das contas de invitados e dos Tix critic\u00e1ronse moito, pois era considerado que se fac\u00eda polo ben empresarial de Roblox."}
{"id": "537640", "revid": "89787", "url": "https://gl.wikipedia.org/wiki?curid=537640", "title": "Ruben Fleischer", "text": "Ruben Samuel Fleischer, nado en Washington, D.C. o 31 de outubro de 1974, \u00e9 un director e produtor de cine estadounidense que reside na cidade dos \u00c1nxeles. Obtivo sona ao dirixir \"Zombieland\", a s\u00faa primeira longametraxe, no 2009. Outras das s\u00faas longametraxes incl\u00faen \"30 Minutes or Less\" (2011), \"Gangster Squad\" (2013) e \"Venom\" (2018). Antes de dirixir longametraxes, Fleischer traballou como director de comerciais e v\u00eddeos musicais, traballando con marcas como Cisco, Eurostar, ESPN e Burger King, e con artistas como M.I.A., Electric Six, DJ Format e Gold Chains."}
{"id": "537644", "revid": "15490", "url": "https://gl.wikipedia.org/wiki?curid=537644", "title": "Miguel Corgos L\u00f3pez-Prado", "text": ""}
{"id": "537646", "revid": "23204", "url": "https://gl.wikipedia.org/wiki?curid=537646", "title": "Koutammakou", "text": "Koutammakou, o pa\u00eds dos batammariba \u00e9 unha paisaxe cultural designada en 2004 como Patrimonio da Humanidade pola UNESCO no norte de Togo. A zona presenta casas-torre de barro tradicionais que seguen sendo o estilo de vida preferido. As casas tradicionais de barro son co\u00f1ecidas como s\u00edmbolo nacional de Togo. Moitas das casas de barro te\u00f1en d\u00faas plantas e algunhas te\u00f1en un teito plano.\nEn 2008, para completar a inscrici\u00f3n do sitio a Patrimonio da Humanidade, o Departamento de Patrimonio Cultural Inmaterial (ICH) da UNESCO, dirixido por Rieks Smeets, creou a \u00abSalvagarda do patrimonio inmaterial cultural de Batammariba\u00bb, da Convenci\u00f3n de 2003. O obxectivo era promover a sustentabilidade na transmisi\u00f3n interxeracional e preservaci\u00f3n de habilidades e co\u00f1ecementos en todas as \u00e1reas esenciais da s\u00faa cultura, tales como: fabricaci\u00f3n de obxectos coti\u00e1ns e cerimoniais, plantas tradicionais curativas e \u00fatiles, construci\u00f3n de takyentas, danza, m\u00fasica, tiro con arco, tradici\u00f3ns orais, promoci\u00f3n do turismo respectando as tradici\u00f3ns locais, cartograf\u00eda de \u00e1reas sagradas, acumulaci\u00f3n de datos sobre o patrimonio cultural inmaterial e creaci\u00f3n de acceso ao mesmo, gravaci\u00f3ns, pel\u00edculas e fotos ... En xeral, ensinando o ditammari, lingua de Batammariba nas escolas primarias e educaci\u00f3n dos mozos no patrimonio cultural inmaterial (distribuci\u00f3n de libros de texto).\nEste programa coordinouno o Ministerio de Cultura e o Ministerio de Educaci\u00f3n Primaria de Togo, dirixidos pola ministra Ang\u00e8le Dola Akofa Aguigah. Dominique Sewane, cuxas bases e as s\u00faas investigaci\u00f3ns e publicaci\u00f3ns sobre a vida cerimonial dos Batammaribas, tiveron un papel importante na designaci\u00f3n.\nDo 19 ao 24 de outubro de 2018, a UNESCO organizou unha misi\u00f3n de emerxencia para avaliar os danos supostamente causados \u200b\u200bpolas choivas de agosto de 2018 en Koutammakou no h\u00e1bitat e no patrimonio inmaterial. O informe elaborarono tres expertos internacionais: Ishanlosen Odiaua, Dominique Sewane e Franck Ogou."}
{"id": "537647", "revid": "89787", "url": "https://gl.wikipedia.org/wiki?curid=537647", "title": "Plegadis", "text": "Plegadis \u00e9 un x\u00e9nero de aves da orde dos pelecaniformes e familia dos tresquiorn\u00edtidos que incl\u00fae tres especies de mazaricos caracterizados polo seu longo peteiro falciforme e a s\u00faa plumaxe moura. \nTaxonom\u00eda.\nDescrici\u00f3n.\nO x\u00e9nero foi descrito en 1829 polo paleont\u00f3logo e naturalista alem\u00e1n Johann Jakob Kaup.\nEtimolox\u00eda.\nO nome cient\u00edfico \"Plegadis\" est\u00e1 tirado do grego antigo \u03c0\u03bb\u03b7\u03b3\u03b1\u03c2 \"pl\u0113gas\", \"fouce\", \"gada\u00f1a\", en alusi\u00f3n \u00e1 forma do bico destas aves.\nSin\u00f3nimo.\nAdemais de polo seu nome actualmente v\u00e1lido, o x\u00e9nero co\u00f1eceuse tam\u00e9n como:\nEspecies.\nReco\u00f1\u00e9cense tres especies viventes no x\u00e9nero \"Plegadis\":\nAdemais co\u00f1\u00e9cense d\u00faas especies f\u00f3siles:"}
{"id": "537648", "revid": "5312", "url": "https://gl.wikipedia.org/wiki?curid=537648", "title": "Obaysch", "text": " Obaysch, nado arredor de 1849 e finado o 11 de marzo de 1878, foi o primeiro hipop\u00f3tamo visto en Gran Breta\u00f1a dende tempos prehist\u00f3ricos, e o primeiro en Europa dende a Antiga Roma. \nVida.\nObaysch foi capturado nunha illa no Nilo Branco cando ti\u00f1a menos dun ano. O seu nome deriva do nome da illa.\nO vicerrei otom\u00e1n de Exipto, Abbas Pax\u00e1, estivo de acordo co c\u00f3nsul xeral brit\u00e1nico, Charles Murray (m\u00e1is tarde co\u00f1ecido como \"Hippopotamus Murray\") para intercambiar a Obaysch e alg\u00fans outros animais ex\u00f3ticos por alg\u00fans galgos ingleses e deerhounds. Obaysch foi enviado en barco polo Nilo ao Cairo, acompa\u00f1ado por un raba\u00f1o de vacas para proporcionarlle leite. Foi enviado por P&amp;O nun barco de vapor a Southampton, e chegou ao Zool\u00f3xico de Londres o 25 de maio de 1850. Foi unha sensaci\u00f3n instant\u00e1nea en Londres, atraendo at\u00e9 10\u00a0000 visitantes cada d\u00eda, e xerando un comercio de lembranzas de hipop\u00f3tamos e mesmo unha \"Polca do hipop\u00f3tamo\" (por L. St. Mars). O n\u00famero de visitantes ao zool\u00f3xico en 1850 foi o dobre que o ano anterior.\nAbbas Pax\u00e1 enviou un segundo hipop\u00f3tamo a Londres, unha femia chamada Adhela que chegou o 22 de xullo de 1854. \nUnha vez, Obaysch escapou do cativerio no zool\u00f3xico de Londres e, segundo a lenda, utilizouse un coidador como cebo para atraelo ao seu recinto.\nDescendencia.\nDespois dunha espera de m\u00e1is de 16 anos, a parella finalmente tivo descendencia en 1871, pero a cr\u00eda morreu dous d\u00edas despois. Unha segunda cr\u00eda tam\u00e9n morreu ao ano seguinte, pero a terceira, nada o 5 de novembro de 1872, sobreviviu. Era unha femia que foi chamada Guy Fawkes. Adhela sobreviviu a Obaysch durante 4 anos, morrendo o 16 de decembro de 1882. Guy Fawkes morreu o 20 de marzo de 1908."}
{"id": "537649", "revid": "23204", "url": "https://gl.wikipedia.org/wiki?curid=537649", "title": "Paisaxe vit\u00edcola da illa do Pico", "text": "A paisaxe vit\u00edcola da illa do Pico \u00e9 un lugar Patrimonio da Humanidade da Unesco na illa do Pico, parte do arquip\u00e9lago dos Azores, Portugal. A paisaxe, con 987 ha, e a zona tamp\u00f3n circundante con 1.924 ha, est\u00e9ndese pola maior parte das costas oeste, noroeste e suroeste da illa, sendo a maior\u00eda no municipio de Madalena e o resto en S\u00e3o Roque do Pico, aos contrafortes do monte Pico.\nA paisaxe caracter\u00edzase por unha extensa rede de longas paredes de pedra negra de [basalto] que corren paralelas \u00e1 costa e penetran cara ao interior da illa. Estas paredes erix\u00edronse para protexer as vides do vento e do salgado spray mari\u00f1o, que se plantan en miles de pequenos recintos rectangulares chamados localmente \"currais\". Tam\u00e9n forman parte da paisaxe os edificios (casas se\u00f1oriais, adegas, almac\u00e9ns, casas convencionais e igrexas), cami\u00f1os e pozos, portos e ramplas, que foron feitos por xeraci\u00f3ns de agricultores que permitiron a produci\u00f3n de vi\u00f1o. Esta paisaxe evolucionou ao longo de 500 anos e \u00e9 excepcionalmente ben conservada e totalmente aut\u00e9ntica na s\u00faa contorna, materiais, uso continuado, funci\u00f3n, tradici\u00f3ns, t\u00e9cnicas e sistemas de xesti\u00f3n. "}
{"id": "537651", "revid": "89787", "url": "https://gl.wikipedia.org/wiki?curid=537651", "title": "Patricia Sarrapio", "text": "Patricia Sarrapio Mart\u00edn, nada en Madrid o 16 de novembro de 1982, \u00e9 unha atleta espa\u00f1ola especializada en triplo salto. Competiu nos Xogos Ol\u00edmpicos de Londres 2012 e R\u00edo de Xaneiro 2016. Foi 12 veces campioa de Espa\u00f1a de triplo salto, cinco ao aire libre e sete en pista cuberta. \nTraxectoria.\nFoi 28 veces campioa de Espa\u00f1a de triplo salto e d\u00faas de salto de lonxitude, en distintas categor\u00edas, 12 delas na categor\u00eda absoluta. En 2006 ga\u00f1ou a medalla de ouro en triplo salto no Campionato Iberoamericano de Atletismo de Ponce, Porto Rico, por diante da colombiana Johanna Trivi\u00f1o e a brasileira Gisele de Oliveira. Na edici\u00f3n de 2010, celebrada na localidade gaditana de San Fernando, conseguiu o bronce.\nCompetiu en dous Xogos Ol\u00edmpicos (Londres 2012 e R\u00edo de Xaneiro 2016).\nVida persoal.\n\u00c9 profesora de Educaci\u00f3n Primaria nun colexio de Madrid. Polas tardes adestra, compaxinando a s\u00faa profesi\u00f3n coa s\u00faa actividade como atleta de alta competici\u00f3n."}
{"id": "537652", "revid": "88215", "url": "https://gl.wikipedia.org/wiki?curid=537652", "title": "Patricia Sarrapio Mart\u00edn", "text": ""}
{"id": "537653", "revid": "129687", "url": "https://gl.wikipedia.org/wiki?curid=537653", "title": "Miki Villar", "text": "Miguel Villar Alonso, co\u00f1ecido como Miki Villar, nado en Nigr\u00e1n o 19 de setembro de 1996, \u00e9 un futbolista galego que xoga como extremo no Wis\u0142a Krak\u00f3w da I liga polaca.\nTraxectoria.\nNado en Nigr\u00e1n, formouse nas canteiras do Celta de Vigo e do R\u00e1pido de Bouzas. O 24 de novembro de 2013 debutou co primeiro equipo do R\u00e1pido na Terceira Divisi\u00f3n, nun partido contra o Somozas. Marcou o seu primeiro gol tres semanas despois, facendo o terceiro tanto do seu equipo na vitoria por 3-1 sobre o Racing Vilalb\u00e9s. Na seguinte tempada disputou 37 partidos, 22 deles como titular e marcou seis goles.\nEn xullo de 2015 fichou polo Pontevedra CF, da Segunda Divisi\u00f3n B. Apenas tivo minutos no equipo de Luisito, e ao ano seguinte regresou ao R\u00e1pido de Bouzas en calidade de cedido.\nNo ver\u00e1n de 2017 fichou polo CD Boiro, da Terceira Divisi\u00f3n, onde foi titular durante a maior parte da tempada. Ao ano seguinte fichou pola SD Compostela, onde militiou os seguintes tres anos. Foi unha das pezas m\u00e1is importantes no equipo de Yago Iglesias e na campa\u00f1a 2019/20 logrou o ascenso a Segunda B.\nEn xu\u00f1o de 2021 asinou un contrato de dous anos coa UD Ibiza, que vi\u00f1a de ascender por primeira vez na s\u00faa historia \u00e1 Segunda Divisi\u00f3n. Debutou na categor\u00eda de prata na primeira xornada da tempada 2021/22, contra o Zaragoza na Romareda, entrando na segunda parte como substituto de Mateusz Bogusz. Marcou o seu primeiro gol na xornada 15, contra a Real Sociedad B en Anoeta, d\u00e1ndolle a vitoria ao seu equipo por 0-1. Militou durante unha tempada e media no club balear, contabilizando un total de 51 partidos e 3 goles.\nEn xaneiro de 2023 deixou Eivisa para fichar polo Wis\u0142a Krak\u00f3w, club da I Liga, segunda categor\u00eda do f\u00fatbol de Polonia. No hist\u00f3rico club de Cracovia coincidiu co tam\u00e9n galego Luis Fern\u00e1ndez e con outros cinco futbolistas espa\u00f1ois."}
{"id": "537654", "revid": "88215", "url": "https://gl.wikipedia.org/wiki?curid=537654", "title": "Miguel Villar Alonso", "text": ""}
{"id": "537656", "revid": "785", "url": "https://gl.wikipedia.org/wiki?curid=537656", "title": "Afonso IX o Sabio", "text": ""}
{"id": "537657", "revid": "785", "url": "https://gl.wikipedia.org/wiki?curid=537657", "title": "Afonso o Sabio", "text": ""}
{"id": "537658", "revid": "4817", "url": "https://gl.wikipedia.org/wiki?curid=537658", "title": "Strela (foguete)", "text": "Strela \u00e9 un modelo de foguete espacial ruso derivado do m\u00edsil UR-100N. \u00c9 usado para po\u00f1er en \u00f3rbita cargas lixeiras, de ata 1700 kg, desde o cosm\u00f3dromo de Baikonur. Plane\u00e1ronse tam\u00e9n lanzamentos desde o cosm\u00f3dromo de Svobodny que nunca chegaron a ter lugar."}
{"id": "537659", "revid": "23204", "url": "https://gl.wikipedia.org/wiki?curid=537659", "title": "Dominios do xefe Roi Mata", "text": "Roi Mata (ou Roy Mata, Roymata) foi un poderoso xefe de melanesio no que hoxe \u00e9 Vanuatu. Crese que viviu a finais do s\u00e9culo XVI, ou principios do XVII, a\u00ednda que outrs fontes din que reinou no s\u00e9culo XIII\nEn 2008, tres sitios asociados con Roi Mata, nas illas de Efat\u00e9, Lelepa e Eretoka, engad\u00edronse ao Patrimonio Mundial da UNESCO.\nTumba de Roi Mata.\nA elaborada tumba de Roi Mata, que cont\u00e9n os cad\u00e1veres de m\u00e1is de 25 membros do seu s\u00e9quito, descubriuna o arque\u00f3logo franc\u00e9s Jos\u00e9 Garanger en 1967 e inscribiuse na Lista do Patrimonio Mundial en 2008. Garanger puido localizar a tumba na illa Eretoka analizando o folclore local. Segundo a lenda, cando Roi Mata conquistou a terra, o seu primeiro obxectivo foi unir as tribos para formar un ex\u00e9rcito. S\u00e1bese que o seu reinado foi pac\u00edfico. Roi Mata foi envelenado polo seu irm\u00e1n. O seu corpo non foi enterrado na s\u00faa terra natal e o seu nome non se usou nas xeraci\u00f3ns futuras porque os veci\u00f1os tem\u00edan o seu esp\u00edrito."}
{"id": "537664", "revid": "98629", "url": "https://gl.wikipedia.org/wiki?curid=537664", "title": "Utensilios instrumentalizados", "text": "Os utensilios instrumentalizados son obxectos da vida coti\u00e1 utilizados na m\u00fasica tradicional galega para o acompa\u00f1amento do canto e do baile. O uso destes utensilios orixinouse nas festas populares asociadas as tarefas agr\u00edcolas propias da sociedade rural preindustrial. Nestas celebraci\u00f3ns \u00e1s veces non era pos\u00edbel o acceso a verdadeiros instrumentos polo que se empregaban para o acompa\u00f1amento musical \u00fatiles do fogar (como camp\u00e1s, zocas, latas, culleres, botellas, cunchas, morteiros, tixolas...) ou as ferramentas de traballo (sellas, gada\u00f1as, sachos, fouces...)."}
{"id": "537666", "revid": "5863", "url": "https://gl.wikipedia.org/wiki?curid=537666", "title": "Referendo do estatuto de Galicia de 1936", "text": ""}
{"id": "537667", "revid": "5863", "url": "https://gl.wikipedia.org/wiki?curid=537667", "title": "Referendo do Estatuto de Galicia de 1936", "text": ""}
{"id": "537668", "revid": "98629", "url": "https://gl.wikipedia.org/wiki?curid=537668", "title": "Alex Stivrins", "text": "Alex Frank Stivrins (en let\u00f3n: \"Alekss Frenks Stivri\u0146\u0161\"), nado o 29 de novembro de 1962 en Lincoln, Nebrasca, \u00e9 un ex-xogador profesional de baloncesto estadounidense de orixe letoa. Formado nas Universidades de Creighton e Colorado, cunha altura de 2,04 metros xogaba nas posici\u00f3ns de ala-pivote e pivote."}
{"id": "537669", "revid": "5132", "url": "https://gl.wikipedia.org/wiki?curid=537669", "title": "Cercom Ferrara", "text": ""}
{"id": "537671", "revid": "1131", "url": "https://gl.wikipedia.org/wiki?curid=537671", "title": "Bombo (entroido)", "text": "O bombo de Entroido \u00e9 un instrumento de percusi\u00f3n empregado nas comarcas galegas de Viana, Terra de Trives e Valdeorras.\nCaracter\u00edsticas.\nDurante as celebraci\u00f3ns do entroido, nas comarcas monta\u00f1osas do leste galego, a veci\u00f1anza das distintas vilas e aldeas conforman as formaci\u00f3ns musicais denominadas foli\u00f3ns. Estes grupos de veci\u00f1os desfilan baixo o ritmo da percusi\u00f3n dos bombos, aos que acompa\u00f1an o bater de diferentes \u00fatiles de traballo como gada\u00f1as e sachos, e os boteiros, as m\u00e1scaras propias da zona.\nDesco\u00f1\u00e9cese a orixe e antig\u00fcidade deste costume, mais, tanto polo gran tama\u00f1o coma polo primitivo xeito de construci\u00f3n, fabric\u00e1banse antigamente baleirando o tronco dun casti\u00f1eiro, os bombos de entroido c\u00f3ntanse entre os m\u00e1is antigos que se conservan en Galiza. Te\u00f1en un di\u00e1metro que var\u00eda entre o metro e os 60 cent\u00edmetros, e unha altura duns 40 ou 50. C\u00f3brense con parches de pel de carneiro tensados con arrochos de coiro. Habitualmente levan varios bord\u00f3ns na pel inferior que se estiran introducindo unha cu\u00f1a de madeira entre eles e o corpo do bombo. T\u00f3canse pendurados do ombreiro do tocador cunha correa mentres se percute cunha ou d\u00faas mazas de madeira de buxo ou casti\u00f1eiro."}
{"id": "537672", "revid": "15490", "url": "https://gl.wikipedia.org/wiki?curid=537672", "title": "Felipe Centeno", "text": ""}
{"id": "537673", "revid": "15490", "url": "https://gl.wikipedia.org/wiki?curid=537673", "title": "Jorge Marineda", "text": ""}
{"id": "537674", "revid": "1888", "url": "https://gl.wikipedia.org/wiki?curid=537674", "title": "La Patria (Santiago de Compostela)", "text": "La Patria foi un peri\u00f3dico editado en Santiago de Compostela de 1869 a 1870.\nHistoria e caracter\u00edsticas.\nPeri\u00f3dico carlista, apareceu en agosto de 1869. Sostivo pol\u00e9micas con \"El Eco de Pontevedra\" e \"El Derecho\" de Pontevedra. A\u00ednda se publicaba en novembro de 1870."}
{"id": "537675", "revid": "23204", "url": "https://gl.wikipedia.org/wiki?curid=537675", "title": "Samia Yusuf Omar", "text": "Samia Yusuf Omar ou Samiyo Omar (en ; en ), nada en Mogadixo o 25 de marzo de 1991 e finada no mar Mediterr\u00e1neo o 2 de abril de 2012, foi unha atleta somal\u00ed especialista en probas de velocidade. Foi un dos dous atletas somal\u00eds que competiron polo seu pa\u00eds nos Xogos Ol\u00edmpicos de 2008 en Pequ\u00edn, na China. Omar medrou en Mogadixo, e adestrou al\u00ed durante a Guerra Civil Somal\u00ed malia recibir o acoso de grupos da milicia local. A s\u00faa historia nos Xogos Ol\u00edmpicos foi cuberta polos medios de comunicaci\u00f3n e a s\u00faa actuaci\u00f3n foi ben acollida pola multitude.\nDespois dos Xogos, deixou o atletismo tras as ameazas do grupo militante Al-Shabaab. Acabou nun campo de desprazados en Hizbul-Islam, e decidida a competir nos Xogos Ol\u00edmpicos de 2012, cruzou a fronteira cara a Etiop\u00eda na procura dun lugar seguro onde adestrar. Foi traficada cara a Libia, onde a encarceraron. Durante os Xogos de 2012, revelouse que Omar afogara nas costas de Libia mentres intentaba cruzar o mar Mediterr\u00e1neo cara a Italia."}
{"id": "537676", "revid": "1888", "url": "https://gl.wikipedia.org/wiki?curid=537676", "title": "La Patria", "text": "La Patria foi o t\u00edtulo de varias publicaci\u00f3ns:"}
{"id": "537677", "revid": "23204", "url": "https://gl.wikipedia.org/wiki?curid=537677", "title": "Samiyo Omar", "text": ""}
{"id": "537687", "revid": "89787", "url": "https://gl.wikipedia.org/wiki?curid=537687", "title": "Friendzone (filme)", "text": "Friendzone \u00e9 un filme franc\u00e9s de 2021 dirixido por Charles Van Tieghem, escrito por Stanislas Carr\u00e9 de Malberg e Charles Van Tieghem e protagonizado por Micka\u00ebl Lumi\u00e8re, Manon Azem, Fadily Camara, Eva Danino e Constance Arnoult. Estreouse o 29 de setembro de 2021 a trav\u00e9s de Netflix."}
{"id": "537688", "revid": "23204", "url": "https://gl.wikipedia.org/wiki?curid=537688", "title": "Afterlife of the Party", "text": "Afterlife of the Party \u00e9 un filme estadounidense de 2021 dirixido por Stephen Herek e escrito por Carrie Freedle. Est\u00e1 protagonizado por Victoria Justice, Midori Francis, Timothy Renouf, Adam Garcia, Gloria Garcia e Spencer Sutherland. Estreouse o 2 de setembro de 2021 a trav\u00e9s de Netflix."}
{"id": "537689", "revid": "23204", "url": "https://gl.wikipedia.org/wiki?curid=537689", "title": "Someone Great (filme)", "text": "Someone Great \u00e9 un filme estadounidense de 2019 escrito e dirixido por Jennifer Kaytin Robinson. Est\u00e1 protagonizado por Gina Rodriguez, Brittany Snow, DeWanda Wise, Lakeith Stanfield e Peter Vack. Estreouse a trav\u00e9s de Netflix o 19 de abril de 2019."}
{"id": "537690", "revid": "23204", "url": "https://gl.wikipedia.org/wiki?curid=537690", "title": "Desperados (filme)", "text": "Desperados \u00e9 un filme estadounidense de 2020 dirixido por LP, a partir dun gui\u00f3n de Ellen Rapoport. Est\u00e1 protagonizado por Nasim Pedrad, Lamorne Morris, Robbie Amell, Anna Camp, Heather Graham e Sarah Burns. Estreouse o 3 de xullo de 2020 a trav\u00e9s de Netflix, recibindo valoraci\u00f3ns negativas por parte da cr\u00edtica, que o considerou \"predicible [e] pouco divertido\"."}
{"id": "537691", "revid": "23204", "url": "https://gl.wikipedia.org/wiki?curid=537691", "title": "The Prom (filme)", "text": "The Prom \u00e9 un filme estadounidense de 2020 dirixido por Ryan Murphy e adaptado \u00e1 pantalla por Chad Beguelin e Bob Martin, a partir do musical de Broadway hom\u00f3nimo de Matthew Sklar. Est\u00e1 protagonizado por Meryl Streep, James Corden, Nicole Kidman, Keegan-Michael Key, Andrew Rannells, Ariana DeBose, Tracey Ullman, Kevin Chamberlin, Mary Kay Place, Kerry Washington e Jo Ellen Pellman.\n\"The Prom\" estreouse nunha selecci\u00f3n limitada de cinemas o 4 de decembro de 2020, antes de estrearse en Netflix o 11 de decembro de 2020. O filme recibiu valoraci\u00f3ns dispares por parte da cr\u00edtica, que eloxiou a mensaxe, os n\u00fameros musicais e as intepretaci\u00f3ns, mais criticou a narrativa e os estereotipos."}
{"id": "537693", "revid": "7523", "url": "https://gl.wikipedia.org/wiki?curid=537693", "title": "Darius Bazley", "text": "Darius Denayr Bazley, nado o 12 de xu\u00f1o de 2000 en Brockton, Massachusetts, \u00e9 un xogador de baloncesto profesional estadounidense que xoga nos Phoenix Suns da National Basketball Association (NBA).\nTraxectoria profesional.\nBazley foi escollido na 23\u00aa posici\u00f3n do Draft da NBA de 2019 polos Utah Jazz, e poucos d\u00edas m\u00e1is tarde foi traspasado xunto a Grayson Allen, Jae Crowder, Kyle Korver e unha futura primeira elecci\u00f3n do Draft \u00f3s Memphis Grizzlies, a cambio de Mike Conley Jr.. Ese mesmo d\u00eda foi traspasado de novo xunto a unha elecci\u00f3n da segunda rolda do Draft de 2024 \u00f3s Oklahoma City Thunder, a cambio de Brandon Clarke.\nO 9 de febreiro, os Thunder traspasaron a Bazley \u00f3s Phoenix Suns, a cambio de Dario \u0160ari\u0107 e unha elecci\u00f3n da segunda rolda do Draft de 2029. "}
{"id": "537694", "revid": "23204", "url": "https://gl.wikipedia.org/wiki?curid=537694", "title": "Admission (filme)", "text": "Admission \u00e9 un filme estadounidense de 2013 dirixido por Paul Weitz e protagonizado por Tina Fey e Paul Rudd. Estreouse nos Estados Unidos e no Canad\u00e1 o 22 de marzo de 2013. \u00c9 unha adaptaci\u00f3n da novela hom\u00f3nima de Jean Hanff Korelitz, publicada no ano 2009."}
{"id": "537695", "revid": "98629", "url": "https://gl.wikipedia.org/wiki?curid=537695", "title": "The Perfect Date", "text": "The Perfect Date \u00e9 un filme estadounidense de 2019 dirixido por Chris Nelson a partir dun gui\u00f3n de Steve Bloom e Randall Green. Bas\u00e9ase na novela \"The Stand-In\" de Steve Bloom, publicada por Carolrohda Lab en outubro de 2017. Est\u00e1 protagonizado por Noah Centineo, Laura Marano, Camila Mendes, Odiseas Georgiadis e Matt Walsh. Estreouse o 12 de abril de 2019 a trav\u00e9s de Netflix."}
{"id": "537697", "revid": "23204", "url": "https://gl.wikipedia.org/wiki?curid=537697", "title": "Die Wahrheit \u00fcber Franco", "text": ""}
{"id": "537698", "revid": "98629", "url": "https://gl.wikipedia.org/wiki?curid=537698", "title": "Wolkenbruchs wunderliche Reise in die Arme einer Schickse", "text": "Wolkenbruchs wunderliche Reise in die Arme einer Schickse \u00e9 un filme su\u00edzo de 2018 dirixido por Michael Steiner. Bas\u00e9ase na novela hom\u00f3nima do autor su\u00edzo Thomas Meyer. Foi escollido como candidato de Su\u00edza para o \u00d3scar \u00f3 mellor filme internacional na 92\u00aa edici\u00f3n dos premios, mais finalmente non foi nomeado. "}
{"id": "537699", "revid": "23204", "url": "https://gl.wikipedia.org/wiki?curid=537699", "title": "Always Be My Maybe (filme de 2019)", "text": "Always Be My Maybe \u00e9 un filme estadounidense de 2019 escrito por Ali Wong, Randall Park e Michael Golamco e dirixido por Nahnatchka Khan. Est\u00e1 protagonizado por Park e Wong, no papel dos amigos da infancia Marcus e Sasha, que non tiveron contacto dende un breve romance adolescente que sa\u00edu mal. James Saito, Michelle Buteau, Vivian Bang, Daniel Dae Kim e Keanu Reeves conforman o resto do elenco.\nEstreouse en cinemas escollidos o 29 de maio de 2019, e en li\u00f1a o 31 de maio de 2019 a trav\u00e9s de Netflix."}
{"id": "537700", "revid": "98629", "url": "https://gl.wikipedia.org/wiki?curid=537700", "title": "\u00d3scar Ferro", "text": "\u00d3scar Julio Ferro G\u00e1ndara, nado en Montevideo o 2 de marzo de 1967, \u00e9 un exfutbolista uruguaio. Xogaba de porteiro e desenvolveu gran parte da s\u00faa carreira deportiva en Pe\u00f1arol, co que ga\u00f1ou 6 campionatos na Primeira Divisi\u00f3n do Uruguai e a Copa Libertadores de 1987. Foi internacional coa selecci\u00f3n uruguaia e conquistou a Copa Am\u00e9rica de 1995.\nTraxectoria.\nNaceu en Montevideo nunha familia de orixe galega, polo que foi alcumado polos afeccionados como \"El gallego Ferro\". Formouse nas categor\u00edas inferiores de Pe\u00f1arol e debutou co primeiro equipo en 1984. Foi suplente de Eduardo Pereira nos primeiros anos, fac\u00e9ndose coa titularidade trala marcha deste. Militou unha d\u00e9cada no equipo negro e amarelo, co que conquistou seis campionatos uruguaios e a Copa Libertadores de 1987.\nEn 1995 fichou polo Ferro Carril Oeste, da Primeira Divisi\u00f3n da Arxentina, onde xogou ata 1998, cando pasou ao Sporting Cristal do Per\u00fa.\nEn xaneiro do ano 2000 chegou a terras galegas para asinar coa SD Compostela, na Segunda Divisi\u00f3n. A\u00ednda que fixo un gran debut contra o Recreativo de Huelva na mesma semana da s\u00faa chegada, finalmente disputou s\u00f3 un total de tres partidos durante a tempada, sendo Ponk e Rafa G\u00f3mez os gardametas m\u00e1is utilizados nas ali\u00f1aci\u00f3ns de David Vidal e dos seus sucesores no banco, Pichi Lucas e Carlos Ballesta.\nDeixou o equipo compostel\u00e1n trala pen\u00faltima xornada de liga e volveu \u00e1 Arxentina, onde fichou polo Atl\u00e9tico Tucum\u00e1n, da Primera B, segunda categor\u00eda do f\u00fatbol arxentino. A continuaci\u00f3n pasou polo Defensor uruguaio e o Guaran\u00ed paraguaio, antes de pechar a s\u00faa carreira no mesmo club no que a comezara, o Pe\u00f1arol.\nTrala s\u00faa retirada continuou traballando en Pe\u00f1arol, como adestrador de porteiros.\nSelecci\u00f3n nacional.\nFoi nove veces internacional coa selecci\u00f3n uruguaia, coa que debutou o 9 de novembro de 1988, nun partido amigable contra Chile no Estadio Centenario. Formou parte do equipo que conquistou a Copa Am\u00e9rica de 1995, a\u00ednda que non disputou ning\u00fan minuto, sendo o gardameta titular Fernando \u00c1lvez."}
{"id": "537703", "revid": "72012", "url": "https://gl.wikipedia.org/wiki?curid=537703", "title": "D\u00eda Mundial da Aviaci\u00f3n e a Cosmon\u00e1utica", "text": ""}
{"id": "537704", "revid": "23204", "url": "https://gl.wikipedia.org/wiki?curid=537704", "title": "Tidying Up with Marie Kondo", "text": "Tidying Up with Marie Kondo \u00e9 unha serie de televisi\u00f3n desenvolvido para Netflix e estreada o 1 de xaneiro de 2019. O programa amosa como Marie Kondo, unha experta xaponesa en organizaci\u00f3n e creadora do m\u00e9todo KonMari, visita familias para axudalas a organizar e ordenar os seus fogares. Marie Iida act\u00faa como int\u00e9rprete de Marie Kondo ao longo do programa."}
{"id": "537709", "revid": "88215", "url": "https://gl.wikipedia.org/wiki?curid=537709", "title": "\u00d3scar Julio Ferro G\u00e1ndara", "text": ""}
{"id": "537710", "revid": "7523", "url": "https://gl.wikipedia.org/wiki?curid=537710", "title": "Grayson Allen", "text": "Grayson James Allen, nado o 8 de outubro de 1995 en Jacksonville, Florida, \u00e9 un xogador de baloncesto profesional estadounidense que xoga nos Milwaukee Bucks da National Basketball Association (NBA).\nTraxectoria profesional.\nO 21 de xu\u00f1o de 2018, Allen foi escollido na 21\u00aa posici\u00f3n do Draft da NBA de 2018 polos Utah Jazz. O 2 de xullo de 2018, asinou o seu contrato de rookie cos Jazz. Debutou na NBA o 22 de outubro de 2018, facendo 7 puntos contra os Memphis Grizzlies.\nO 6 de xullo de 2019, Allen foi traspasado xunto a Darius Bazley, Jae Crowder, Kyle Korver e unha futura primeira elecci\u00f3n do Draft \u00f3s Memphis Grizzlies, a cambio de Mike Conley Jr..\nO 6 de agosto de 2021, Allen foi traspasado \u00f3s Milwaukee Bucks a cambio de Sam Merrill e d\u00faas futuras elecci\u00f3ns da segunda rolda do Draft."}
{"id": "537711", "revid": "23204", "url": "https://gl.wikipedia.org/wiki?curid=537711", "title": "Downsizing (filme)", "text": "Downsizing \u00e9 un filme estadounidense de 2017 dirixido por Alexander Payne, escrito por Payne e Jim Taylor, e protagonizado por Matt Damon, Christoph Waltz, Hong Chau e Kristen Wiig. Conta a historia de Paul e Audrey Safranek, unha parella que decide levar a cabo un procedemento que lles permite minguar os seus corpos e empezar unha nova vida nunha comunidade experimental. Audrey rexeita facer o procedemento no \u00faltimo intre e Paul ten que refacer a s\u00faa vida. A fotograf\u00eda principal comezou en Ontario, no Canad\u00e1, o 1 de abril de 2016."}
{"id": "537713", "revid": "89787", "url": "https://gl.wikipedia.org/wiki?curid=537713", "title": "Pongo (cantante)", "text": "Engracia Domingos da Silva, nada o 10 de abril de 1992 en Luanda (Angola), m\u00e1is co\u00f1ecida polo seu nome art\u00edstico de Pongo, \u00e9 unha cantante e compositora angolana de kuduro, rap e pop.\nTraxectoria.\nNada en Luanda, Angola, mudouse coa s\u00faa familia a Lisboa, escapando da guerra civil angolana. En Portugal, a s\u00faa nai traballo como empregada do fogar e o seu pai como albanel. Viviu nun cuarto de albergue durante cinco anos cos outros catro membros da familia, compartindo cama coas s\u00faas d\u00faas irm\u00e1s.\nDurante a s\u00faa infancia en Lisboa, viviu nun barrio predominantemente branco e tivo dificultades para integrarse na sociedade, sufrindo discriminaci\u00f3n racial na escola. O seu pai era moi estrito e non lle deixaba ter vida social a ela nin \u00e1s s\u00faas irm\u00e1s. Por mor destas dificultades, cando ti\u00f1a 12 anos guindouse dende o s\u00e9timo andar do edificio onde viv\u00eda, fer\u00edndose de gravidade e rompendo unha perna. Durante as fases iniciais de recuparaci\u00f3n, non pod\u00eda andar e o seu pai alcumouna M'Pongo Love, que era o nome dunha cantante congolesa moi co\u00f1ecida en Angola, que durante unha \u00e9poca non pod\u00eda andar por un tratamento ineficaz contra a polio.\nDe cami\u00f1o a unha das sesi\u00f3ns de fisioterapia do outro lado da cidade, nun barrio de inmigrantes africanos, Pongo co\u00f1eceu por primeira vez o grupo de kuduro Denon Squad actuando na r\u00faa. Despois da s\u00faa recuperaci\u00f3n, comezou a bailar co grupo e a cantar rap. Adoptou o nome art\u00edstico Pongolove, posteriormente abreviado como Pongo.\nA s\u00faa participaci\u00f3n con Denon Squad levou a co\u00f1ecer o grupo Buraka Som Sistema. Actuou con eles por primeira vez en 2008 no concerto de Music Box en Lisboa. Nese mesmo ano, f\u00edxose co\u00f1ecida en Portugal pola canci\u00f3n \"Kalemba (Wegue Wegue)\", escrita e gravada por ela mesma. Esta canci\u00f3n formou parte da banda sonora dos videoxogos e FIFA 10, fac\u00e9ndose tam\u00e9n viral en YouTube, con m\u00e1is de 10 mill\u00f3ns de visualizaci\u00f3ns.\nActuou con Buraka Som Sistema durante dous anos, pero deixou o grupo por disputas relacionadas cos dereitos de autor\u00eda da canci\u00f3n \"Kalemba (Wegue Wegue)\". Ap\u00f3s que o seu pai abandoase a familia, Pongo comezou a aceptar traballos temporais para axudar a sustentar a s\u00faa familia. Por\u00e9n, un d\u00eda escoitou a s\u00faa canci\u00f3n \"Wegue Wegue\" na radio mentres limpaba nunha casa e decidiu volver a centrarse na s\u00faa carreira musical.\nA s\u00faa volta aos escenarios acelerouse en 2018 co lanzamento do seu primeiro EP, \"Baia\", e en 2019 participou no festival franc\u00e9s F\u00eate de la musique, diante da residencia oficial do daquela presidente Emmanuel Macron, pasando a ser co\u00f1ecida como a \"Diva do Kuduro\". En 2020 lanzou o seu segundo EP, \"Uwa\" (que significa \"paso\" en kimbundu, unha das linguas oficiais de Angola). En 2020 Pongo ga\u00f1ou o premio \"Music Moves Europe Talent\"."}
{"id": "537716", "revid": "25871", "url": "https://gl.wikipedia.org/wiki?curid=537716", "title": "Pongo (hom\u00f3nimos)", "text": "Pongo pode facer referencia a:"}
{"id": "537717", "revid": "23204", "url": "https://gl.wikipedia.org/wiki?curid=537717", "title": "Confiss\u00f5es de uma Garota Exclu\u00edda", "text": "Confiss\u00f5es de uma Garota Exclu\u00edda \u00e9 un filme brasileiro de 2021 dirixido por Bruno Garotti, escrito por Garotti, Fl\u00e1via Lins e Silva e Christiana Oliveira, e protagonizado por Marcus Bessa, Caio Cabral e Klara Castanho."}
{"id": "537718", "revid": "75439", "url": "https://gl.wikipedia.org/wiki?curid=537718", "title": "Pablo Rivas", "text": "Pablo Rivas Folgueira, nado en Caborrecelle (Portomar\u00edn) en 1989, \u00e9 un arquitecto t\u00e9cnico e pol\u00edtico galego do PPdeG, que ademais \u00e9 alcalde de Portomar\u00edn.\nTraxectoria.\nPablo Rivas graduouse como arquitecto t\u00e9cnico na Universidade da Coru\u00f1a, e ded\u00edcase profesionalmente a esa actividade.\nNas elecci\u00f3ns municipais de 2015 concorreu por primeira vez a unhas elecci\u00f3ns e ocupou o sexto posto na candidatura do PPdeG \u00e1 alcald\u00eda de Portomar\u00edn, pero non sa\u00edu elixido. Nos comicios de 2019 repetiu na candidatura, pero nesta ocasi\u00f3n de n\u00famero 2: o PPdeG acadou a maior\u00eda absoluta, e Rivas pasou a ser concelleiro e primeiro tenente de alcalde. A mediados do mandato, en outubro de 2021, o alcalde Juan Serrano dimitiu alegando que xa cumprira os seus obxectivos, e Pablo Rivas converteuse no novo alcalde."}
{"id": "537719", "revid": "98629", "url": "https://gl.wikipedia.org/wiki?curid=537719", "title": "Confessions of a Teenage Drama Queen", "text": "Confessions of a Teenage Drama Queen \u00e9 un filme estadounidense de 2004 dirixido por Sara Sugarman a partir dun gui\u00f3n de Gail Parent. Bas\u00e9ase na novela hom\u00f3nima de Dyan Sheldon. Est\u00e1 protagonizado por Lindsay Lohan, Adam Garcia, Glenne Headly e Alison Pill. Este filme supuxo o debut no cinema para Megan Fox.\nEstreouse o 17 de febreiro de 2004 a trav\u00e9s de Buena Vista Pictures, recibindo polo xeral cr\u00edticas negativas, mais tivo un moderado \u00e9xito comercial. O 20 de xullo de 2004, estreouse nos formatos VHS e DVD."}
{"id": "537720", "revid": "23204", "url": "https://gl.wikipedia.org/wiki?curid=537720", "title": "Wikipedia en coreano", "text": "A Wikipedia coreana (en ; \"Han-gugeo Wiki Baekgwa\") \u00e9 a edici\u00f3n da enciclopedia libre Wikipedia en lingua coreana. Foi fundada en outubro de 2002, e acadou 10.000 artigos o 4 de xu\u00f1o de 2005.\nEsta versi\u00f3n da enciclopedia cont\u00e9n artigos e usuarios, dos cales son activos."}
{"id": "537721", "revid": "1888", "url": "https://gl.wikipedia.org/wiki?curid=537721", "title": "El Derecho (Pontevedra)", "text": "El Derecho foi un peri\u00f3dico editado en Pontevedra entre 1870 e 1871.\nHistoria e caracter\u00edsticas.\nSubtitulado \"Peri\u00f3dico Republicano Federal\", apareceu o 5 de xu\u00f1o de 1870. Peri\u00f3dico semanal, public\u00e1base os domingos, a\u00ednda que en diversas ocasi\u00f3ns a publicaci\u00f3n sa\u00edu \u00e1 luz d\u00faas veces \u00e1 semana. Emilio Couto Salcedo foi un dos seus redactores, e como colaboradores figuraron Indalecio Armesto e Constantino Armesto Cobi\u00e1n. O \u00faltimo n\u00famero co\u00f1ecido \u00e9 o 50, do 27 de abril de 1871."}
{"id": "537722", "revid": "1410", "url": "https://gl.wikipedia.org/wiki?curid=537722", "title": "Micael Borges", "text": "Micael Leandro de Farias Borges, nado o 12 de decembro de 1988 en R\u00edo de Xaneiro, Estado do R\u00edo de Xaneiro, \u00e9 un actor e cantante brasileiro. "}
{"id": "537723", "revid": "98629", "url": "https://gl.wikipedia.org/wiki?curid=537723", "title": "Aaron Holiday", "text": "Aaron Shawn Holiday, nado o 30 de setembro de 1996 en Ruston, Luisiana, \u00e9 un xogador de baloncesto profesional estadounidense que xoga nos Atlanta Hawks da National Basketball Association (NBA). \u00c9 o irm\u00e1n m\u00e1is novo dos tam\u00e9n xogadores da NBA Jrue Holiday e Justin Holiday.\nTraxectoria profesional.\nO 21 de xu\u00f1o de 2018, Holiday foi escollido na 23\u00aa posici\u00f3n do Draft da NBA de 2018 polos Indiana Pacers, e asinou o seu contrato de rookie por tres anos cos Pacers.\nO 6 de agosto de 2021, Holiday foi traspasado \u00f3s Washington Wizards nun traspaso entre cinco equipos.\nO 10 de febreiro de 2022, Holiday foi traspasado \u00f3s Phoenix Suns. En 22 partidos cos Suns acadou 6.8 puntos por encontro.\nO 6 de xullo de 2022, Holiday asinou cos Atlanta Hawks."}
{"id": "537724", "revid": "7523", "url": "https://gl.wikipedia.org/wiki?curid=537724", "title": "Shai Gilgeous-Alexander", "text": "Shaivonte Aician Gilgeous-Alexander, nado o 12 de xullo de 1998 en Toronto, Ontario, \u00e9 un xogador de baloncesto profesional canadense que xoga nos Oklahoma City Thunder da National Basketball Association (NBA).\nTraxectoria profesional.\nO 21 de xu\u00f1o de 2018, Gilgeous-Alexander foi escollido na 11\u00aa posici\u00f3n do Draft da NBA de 2018 polos Charlotte Hornets, e foi traspasado \u00f3s Los Angeles Clippers na mesma noite do Draft, a cambio de Miles Bridges e d\u00faas futuras elecci\u00f3ns de segunda rolda.\nO 10 de xullo de 2019, Gilgeous-Alexander foi traspasado xunto a Danilo Gallinari, cinco elecci\u00f3ns da primeira rolda do Draft e o dereito a intercambiar outras d\u00faas elecci\u00f3ns de primeira rolda \u00f3s Oklahoma City Thunder, a cambio de Paul George."}
{"id": "537725", "revid": "1093", "url": "https://gl.wikipedia.org/wiki?curid=537725", "title": "Daniela Santiago", "text": "Daniela Santiago Villena, nada o 1 de abril de 1982 en M\u00e1laga, \u00e9 unha bailarina, modelo e actriz espa\u00f1ola, co\u00f1ecida por interpretar a Cristina \"La Veneno\" na serie biopic \"Veneno\" (2020), pola que foi ga\u00f1adora dun Premio Ondas nese mesmo ano."}
{"id": "537726", "revid": "25871", "url": "https://gl.wikipedia.org/wiki?curid=537726", "title": "Daniela Santiago Villena", "text": ""}
{"id": "537728", "revid": "25871", "url": "https://gl.wikipedia.org/wiki?curid=537728", "title": "Engracia Domingos da Silva", "text": ""}
{"id": "537729", "revid": "98629", "url": "https://gl.wikipedia.org/wiki?curid=537729", "title": "Benita Asas", "text": "Benita Asas Manterola, nada en Donostia o 4 de marzo de 1873 e finada en Bilbao o 21 de abril de 1968, foi unha mestra e feminista espa\u00f1ola. Desenvolveu a maior parte da s\u00faa vida profesional e pol\u00edtica en Madrid.\nTraxectoria.\nBenita Asas Manterola estudou Maxisterio por libre en Valladolid, e obtivo unha cualificaci\u00f3n final de sobresa\u00ednte en outubro de 1897. Estivo destinada en Bilbao at\u00e9 1902, cando se trasladou \u00e1s escolas p\u00fablicas de Vallehermoso en Madrid.\nEn 1910 publicouse a s\u00faa obra \"Dios y el Universo. Libro de lectura instructiva para ni\u00f1os y ni\u00f1as.\" O manual recibiu o imprimatur do Bispo de Madrid-Alcal\u00e1 en 1911 e en 1916 foi inclu\u00eddo como libro de texto escolar. Case a xeito de ensaio, nel an\u00edmase aos dous mozos protagonistas a que pensen sobre a relixi\u00f3n e a patria, e que rexeiten os convencionalismos.\nO 15 de outubro de 1913 fundou, xunto a Pilar Fern\u00e1ndez Selfa, o xornal \"El Pensamiento Femenino\", que dirixiu entre 1913 e 1916. Desaparecida a publicaci\u00f3n, Benita seguiu colaborando en \"La Voz de la Mujer\", medio fundado por Celsia Regis.\nFoi presidenta da Asociaci\u00f3n Nacional de Mujeres Espa\u00f1olas desde 1924 at\u00e9 1932. En 1929 asistiu como delegada da Liga Femenina Espa\u00f1ola \u00e1 Asemblea convocada pola Sociedade de Naci\u00f3ns en Xenebra, Su\u00edza. Al\u00ed propuxo convocar un \"congreso mundial de mulleres\" como recurso para evitar novos conflitos b\u00e9licos, como a primeira guerra mundial.\nDurante a Segunda Rep\u00fablica Espa\u00f1ola, como medida dentro da redacci\u00f3n da nova constituci\u00f3n, encargouse de presentar nas Cortes un Memorando sobre o dereito do voto da muller ante a Comisi\u00f3n constitucional.\nProceso e inhabilitaci\u00f3n.\nPermaneceu activa en Madrid durante a guerra. Conclu\u00edda esta, solicitou o seu reingreso no ensino o 12 de abril de 1939. Os informes emitidos o 1 e o 7 de maio de 1940 informaron de que Benita \"seguiu con interese o movemento sufraxista feminino sen ter a suficiente preparaci\u00f3n...\" e que \"...en \u00e9poca remota foi de ideas cat\u00f3licas pero con anterioridade ao Movemento era esquerdista...\"\nO 21 de novembro de 1940, a \"Comisi\u00f3n Superior Dictaminadora de Expedientes de Depuraci\u00f3n\" declarou a perda do salario non percibido. As\u00ed mesmo, declarou a inhabilitaci\u00f3n para desempe\u00f1ar a s\u00faa profesi\u00f3n ou acceder a cargos directivos e de confianza. Non houbo novas de publicaci\u00f3ns ou actividade pol\u00edtica trala s\u00faa depuraci\u00f3n, at\u00e9 o seu pasamento o 21 de abril de 1968 en Bilbao."}
{"id": "537730", "revid": "89787", "url": "https://gl.wikipedia.org/wiki?curid=537730", "title": "Vega\u00f8yan", "text": "Vega\u00f8yan ou Arquip\u00e9lago Vega \u00e9 un grupo de illas no Mar de Noruega correspondentes aproximadamente ao concello de Vega. Desde 2004, \u00e9 Patrimonio da Humanidade da UNESCO. Este c\u00famulo de ao redor de 6.500 pequenas illas no condado de Nordland, xusto ao sur do c\u00edrculo polar \u00e1rtico, rodea a principal illa Vega e est\u00e1 habitada desde a Idade de Pedra. Outras illas do grupo incl\u00faen Iger\u00f8ya, Ylvingen e S\u00f8la.\nDescrici\u00f3n.\nAs illas testemu\u00f1an un estilo de vida frugal distintivo baseado na pesca e a colleita do penuxe do pato eider nun ambiente inh\u00f3spito. Hai vilas mari\u00f1eiras, peiraos, casas de eider (constru\u00eddas para que ani\u00f1en os patos eider), terras de cultivo e faros. Hai evidencias de asentamento humano a partir da Idade de Pedra en diante. No s\u00e9culo IX, as illas convert\u00e9ronse nun importante centro para o abastecemento de penuxe, que parece ter representado ao redor dun terzo dos ingresos das illas.\nO arquip\u00e9lago de Vega reflicte o xeito no que as xeraci\u00f3ns de pescadores/labregos mantiveron, durante os \u00faltimos 1500 anos, unha vida sostible nunha paisaxe mari\u00f1a inh\u00f3spita preto do c\u00edrculo polar \u00e1rtico, baseada na pr\u00e1ctica agora \u00fanica de coller penuxe de eider e tam\u00e9n celebra a contribuci\u00f3n feita polas mulleres a producir edred\u00f3ns.\nO acceso ao arquip\u00e9lago faise en transbordador ou barco r\u00e1pido desde a cidade de Br\u00f8nn\u00f8ysund no municipio de Br\u00f8nn\u00f8y, \u00e1 que se pode acceder por avi\u00f3n ou por estrada.\n\u00c1rea importante de aves.\nO arquip\u00e9lago identificouse como \u00c1rea importante de aves por BirdLife International porque soporta poboaci\u00f3ns de ganso bravo e ganso sangano, eider com\u00fan, movella grande, corvo mari\u00f1o grande, corvo mari\u00f1o cristado, pigargos, Pilro escuro e arao de \u00e1 branca."}
{"id": "537731", "revid": "89787", "url": "https://gl.wikipedia.org/wiki?curid=537731", "title": "Consuelo Gonz\u00e1lez Ramos", "text": "Consuelo Gonz\u00e1lez Ramos, nada en Villamayor de Campos (provincia de Zamora) o 7 de xu\u00f1o de 1877 e finada en Madrid en 1956, foi unha xornalista, enfermeira e feminista espa\u00f1ola. Tam\u00e9n empregou os pseud\u00f3nimos \u00abCelsia Regis\u00bb e \u00abDo\u00f1eva de Campos\u00bb,\nTraxectoria.\nNada na localidade zamorana de Villamayor de Campos o 7 de xu\u00f1o de 1877, estudou maxisterio na Escola Normal de Valladolid.\nFoi enfermeira voluntaria na Guerra de \u00c1frica, e plasmou as s\u00faas vivencias no conflito na obra \"La mujer espa\u00f1ola en la campa\u00f1a del Kert\" (1912). Colaborou no diario melill\u00e9s \"El Telegrama del Rif\", no que escribiu un conxunto de artigos baixo o t\u00edtulo \u201cRetrato do Hospital do Docker\u201d. \nDefensora do sufraxio feminino, fundou en 1917 a revista \"La Voz de la Mujer\", que dirixiu at\u00e9 a s\u00faa clausura en 1931. Xunto con Mar\u00eda Espinosa de los Monteros fundou a Asociaci\u00f3n Nacional de Mujeres Espa\u00f1olas en 1918. Tam\u00e9n creou a Federaci\u00f3n Internacional Feminista en 1919 e a Uni\u00f3n del Feminismo Espa\u00f1ol en 1924. Partidaria dun feminismo conservador e cat\u00f3lico, apoiou a ditadura de Primo de Rivera.\nCreou a primeira \"Escuela de Tip\u00f3grafas de Espa\u00f1a\", na que as alumnas confeccionaban \"La Voz de la Mujer\". Estas ti\u00f1an que comprometerse a non aceptar un salario inferior ao dos homes e a denunciar esta situaci\u00f3n se lles era imposta. As\u00ed mesmo, este medio contou cun suplemento de denuncia e informaci\u00f3n titulado \"Las Subsistencias\".\nA trav\u00e9s deste suplemento creou un proxecto de granxas-escola femininas que tam\u00e9n contaban cun departamento de orientaci\u00f3n laboral. En 1925 fundou \"La Casa de la Mujer\", con obxectivos similares ao Lyceum Club Femenino, que se fundar\u00eda un ano despois. Ese mesmo ano entrou no Concello de Madrid, primeiro como concelleira suplente e posteriormente como tenente de alcalde.\nA proclamaci\u00f3n da Segunda Rep\u00fablica Espa\u00f1ola depreciou os ideais conservadores defendidos por Celsia Regis, tanto na pol\u00edtica coma nos movementos feministas. En consecuencia, pechou todas as s\u00faas publicaci\u00f3ns e distanciouse da vida p\u00fablica para afastarse do pa\u00eds por un tempo indeterminado. Con todo, finou en Madrid en 1956. Est\u00e1 sepultada no \"Pante\u00f3n de Personajes Ilustres\".\nHai unha r\u00faa en Melilla que leva o seu nome."}
{"id": "537732", "revid": "5863", "url": "https://gl.wikipedia.org/wiki?curid=537732", "title": "Asociaci\u00f3n Nacional de Mujeres Espa\u00f1olas", "text": "A Asociaci\u00f3n Nacional de Mujeres Espa\u00f1olas (ANME) foi unha asociaci\u00f3n en prol dos dereitos das mulleres e do sufraxio feminino en Espa\u00f1a. Estivo activa durante o primeiro terzo do s\u00e9culo XX, desde 1918 at\u00e9 1936.\nHistoria.\nFoi fundada por Consuelo Gonz\u00e1lez Ramos, Mar\u00eda Espinosa de los Monteros e Elisa Soriano Fisher en Madrid en novembro de 1918. Malia estar centrada en Madrid, admit\u00eda socias de todo o Estado espa\u00f1ol. \nEn 1919 contribu\u00edu \u00e1 formaci\u00f3n do Consejo Supremo Feminista de Espa\u00f1a. Achegou a s\u00faa acci\u00f3n \u00e1 doutros grupos xa constitu\u00eddos. En total, feder\u00e1ronse cinco agrupaci\u00f3ns: Sociedad Progresiva Femenina e La Mujer del Porvenir, de Barcelona, Sociedad Concepci\u00f3n Arenal e Liga para el Progreso de la Mujer, de Valencia, amais da propia ANME.\nNos seus inicios, tanto a ANME como o Consejo foron liderados pola empresaria Mar\u00eda Espinosa de los Monteros. En outubro de 1920 foi sucedida pola at\u00e9 ent\u00f3n vicepresidenta Dolores Velasco. Nesa data separ\u00e1ronse a direcci\u00f3n da ANME e a do Consejo Feminista de Espa\u00f1a. Este \u00faltimo ficou presidido por Isabel Oyarz\u00e1bal Smith, vogal da ANME. No seu seo naceu a Juventud Universitaria Femenina en 1919. \nNunca contou co apoio de partidos pol\u00edticos nin de xerarqu\u00edas eclesi\u00e1sticas, e sempre se mantivo coas cotas das s\u00faas asociadas. As reuni\u00f3ns celebr\u00e1banse nas casas das dirixentes, xa que tampouco ti\u00f1a un local de seu. Por\u00e9n, durante un curto tempo mantivo un local social, compartido coa Juventud Universitaria Femenina, na carreira de San Jer\u00f3nimo.\nO desenvolvemento da asociaci\u00f3n est\u00e1 plasmado en \"Mundo Femenino\", revista publicada entre 1921 e 1936. Estaba dirixida pola mestra de escola p\u00fablica Benita Asas Manterola, presidenta dende 1924 at\u00e9 1932. Ese ano foi relevada pola tam\u00e9n mestra Julia Peguero Sanz at\u00e9 1936, xa que a asociaci\u00f3n disolveuse durante a Guerra Civil.\nO brazo pol\u00edtico: Acci\u00f3n Pol\u00edtica Feminista Independiente.\nDende 1934, a ANME manifestou a intenci\u00f3n de que a causa feminista se articulase como partido pol\u00edtico. As\u00ed, fundou a Acci\u00f3n Pol\u00edtica Feminista Independiente, que tentar\u00eda sen \u00e9xito integrarse na Fronte Popular en 1936. Malia pensaren en presentar unha candidatura propia, finalmente descart\u00e1rono para non rest\u00e1renlle votos \u00e1 esquerda. "}
{"id": "537733", "revid": "5863", "url": "https://gl.wikipedia.org/wiki?curid=537733", "title": "Benita Asas Manterola", "text": ""}
{"id": "537734", "revid": "23204", "url": "https://gl.wikipedia.org/wiki?curid=537734", "title": "Wikipedia en fin\u00e9s", "text": "A Wikipedia en fin\u00e9s (en ) \u00e9 a edici\u00f3n da enciclopedia libre Wikipedia en lingua finesa. Wikipedia \u00e9 a \u00fanica Wikipedia en fin\u00e9s que a\u00ednda est\u00e1 actualizada. Foi creada a finais de 2002, mais mant\u00edvose nun estado moi primitivo at\u00e9 ben entrado o ano 2003.\nEsta versi\u00f3n da enciclopedia cont\u00e9n artigos e usuarios, dos cales son activos."}
{"id": "537735", "revid": "23204", "url": "https://gl.wikipedia.org/wiki?curid=537735", "title": "Wikipedia en h\u00fangaro", "text": "A Wikipedia en h\u00fangaro (en ) \u00e9 a edici\u00f3n da enciclopedia libre Wikipedia en lingua h\u00fangara. Foi creada o 8 de xullo de 2003, e acadou os 300\u00a0000 artigos en maio de 2015.\nEsta versi\u00f3n da enciclopedia cont\u00e9n artigos e usuarios, dos cales son activos.\nHistoria.\nO 14 de xaneiro de 2013, a Wikipedia en h\u00fangaro converteuse na primeira versi\u00f3n en dispo\u00f1er das s\u00faas ligaz\u00f3ns interling\u00fc\u00edsticas a trav\u00e9s de Wikidata."}
{"id": "537736", "revid": "23204", "url": "https://gl.wikipedia.org/wiki?curid=537736", "title": "Wikipedia en checo", "text": "A Wikipedia en checo (en ) \u00e9 a edici\u00f3n da enciclopedia libre Wikipedia en lingua checa.\nEsta versi\u00f3n da enciclopedia cont\u00e9n artigos e usuarios, dos cales son activos."}
{"id": "537737", "revid": "7523", "url": "https://gl.wikipedia.org/wiki?curid=537737", "title": "Kevin Huerter", "text": "Kevin Joseph Huerter, nado o 27 de agosto de 1998 en Albany, Nova York, \u00e9 un xogador de baloncesto profesional estadounidense que xoga nos Sacramento Kings da National Basketball Association (NBA).\nTraxectoria profesional.\nO 21 de xu\u00f1o de 2018, Huerter foi escollido na 19\u00aa posici\u00f3n do Draft da NBA de 2018 polos Atlanta Hawks. O 1 de xullo de 2018, Huerter asinou o seu contrato de rookie cos Hawks. \u00d3 remate da tempada 2018-19, Huerter foi inclu\u00eddo no segundo mellor quinteto de rookies da tempada da NBA. O 18 de outubro de 2021, Huerter renovou por catro anos m\u00e1is o seu contrato cos Hawks.\nO 6 de xullo de 2022, Huerter foi traspasado \u00f3s Sacramento Kings a cambio de Maurice Harkless, Justin Holiday, e unha futura elecci\u00f3n da primeira rolda do Draft."}
{"id": "537738", "revid": "23204", "url": "https://gl.wikipedia.org/wiki?curid=537738", "title": "Wikipedia en serbocroata", "text": "A Wikipedia en serbocroata (en ) \u00e9 a edici\u00f3n da enciclopedia libre Wikipedia en lingua serbocroata. Tam\u00e9n existen versi\u00f3ns da Wikipedia para as diferentes variedades estandarizadas do serbocroata, entre as cales se incl\u00faen a Wikipedia en bosn\u00edaco, a Wikipedia en croata e a Wikipedia en serbio. \nEsta versi\u00f3n da enciclopedia cont\u00e9n artigos e usuarios, dos cales son activos."}
{"id": "537739", "revid": "88215", "url": "https://gl.wikipedia.org/wiki?curid=537739", "title": "Eliseo Mouri\u00f1o", "text": "Eliseo V\u00edctor Mouri\u00f1o Oyarbide, nado en Buenos Aires o 3 de xu\u00f1o de 1927 e finado en Cerro Las \u00c1nimas, Chile, o 3 de abril de 1961, foi un futbolista arxentino, de orixes galega e vasca, que se desempe\u00f1aba na posici\u00f3n de volante de contenci\u00f3n.\nDestacou no Club Atl\u00e9tico Banfield e no Boca Juniors, sendo considerado un \u00eddolo de ambos clubs. Con Banfield rematou na primeira posici\u00f3n o campionato arxentino de 1951, acabando finalmente subcampi\u00f3n tras xogar dous partidos de desempate contra o Racing Club. O Estadio Florencio Sola de Banfield ten unha tribuna co seu nome. Con Boca ga\u00f1ou o campionato arxentino de 1954.\nFoi 21 veces internacional coa selecci\u00f3n arxentina, coa que conquistou d\u00faas edici\u00f3ns da Copa Am\u00e9rica, en 1955 e 1959. En 1961 fichou polo Green Cross de Chile, onde faleceu ao pouco de chegar, nun accidente a\u00e9reo no que perderon a vida a maior\u00eda dos seus compa\u00f1eiros de equipo e o corpo t\u00e9cnico.\nTraxectoria.\nPrimeiros anos.\nNaceu en Mataderos, fillo do galego Antonio Mouri\u00f1o e da vasca Concepci\u00f3n Oyarbide. O seu pai morreu cando ti\u00f1a 4 anos e a familia mudouse ao barrio de San Crist\u00f3bal. Neste barrio comezou a xogar ao f\u00fatbol, formando parte do Superclub ata 1941, cando entrou na canteira do Club Atl\u00e9tico Banfield.\nBanfield.\nTras xogar nas categor\u00edas inferiores de Banfield debutou co primeiro equipo na Primera B (segunda divisi\u00f3n do f\u00fatbol arxentino) o 1 de xu\u00f1o de 1946, nunha vitoria por 3-1 contra Uni\u00f3n de Santa Fe. Ese ano o equipo acabou primeiro e ascendeu \u00e1 Primeira Divisi\u00f3n. \nDebutou na m\u00e1xima categor\u00eda o 9 de maio de 1948 contra Independiente. Consolidouse no campionato de 1949 e foi titular indiscutible no equipo ata 1952. Na tempada 1951 contribu\u00edu a que o equipo lograse un hist\u00f3rico primeiro posto, empatado a puntos co Racing Club. Xog\u00e1ronse ent\u00f3n no Gas\u00f3metro dous partidos de desempate que acabaron 0-0 o primeiro e 1-0 o segundo, con vitoria para Racing cun gol de Mario Boy\u00e9. Este equipo de Banfield foi o primeiro dos non chamados \"grandes\" en rematar primeiro no f\u00fatbol arxentino.\nA tribuna leste do Estadio Florencio Sola leva o nome de Eliseo Mouri\u00f1o.\nBoca Juniors.\nEmilio Baldonedo, que fora adestrador de Banfield, chegou en 1951 ao Boca Juniors e desde o principio suxeriu \u00e1 xunta directiva a contrataci\u00f3n de Eliseo Mouri\u00f1o, concret\u00e1ndose finalmente esta para a tempada 1953. En Boca formou un lembrado tridente con Lombardo e Pescia, e foi unha figura clave para ga\u00f1ar o campionato de 1954, despois de dez anos de seca. Mouri\u00f1o xogou en Boca ata 1960, e en 1961 fichou polo Green Gross de Chile.\nTraxedia de Green Cross.\nMouri\u00f1o aceptou ir a Chile e vestir a camiseta do Green Cross para participar no campionato que expandiu o f\u00fatbol cara ao sur do pa\u00eds que se preparaba para organizar o Mundial de 1962. Non obstante, nunha viaxe entre Osorno e Santiago despois dun partido contra a selecci\u00f3n de Osorno para o torneo de apertura \"Copa Chile\", o avi\u00f3n no que viaxaba o equipo estrelouse contra o outeiro Las \u00c1nimas, preto de Linares, morrendo todos os pasaxeiros e a tripulaci\u00f3n. Este accidente foi co\u00f1ecido como a traxedia de Green Cross. En homenaxe a eles, a Copa Chile do ano seguinte foi chamada Copa Chile Green Cross.\nEn 2015 ach\u00e1ronse restos do avi\u00f3n que foi protagonista do tr\u00e1xico voo.\nSelecci\u00f3n arxentina.\nEliseo xogou 25 partidos coa selecci\u00f3n da Arxentina, todos mentres xogaba en Boca Juniors. En 1955, baixo a batuta de Guillermo St\u00e1bile proclamouse campi\u00f3n da Copa Am\u00e9rica en 1955. Foi parte do equipo arxentino no Mundial de 1958 en Suecia, a\u00ednda que non chegou a disputar ning\u00fan partido, pois foi como suplente de N\u00e9stor Rossi. En 1959 participou na s\u00faa segunda Copa Am\u00e9rica, celebrada na Arxentina. Disputou catro partidos no torneo, inclu\u00eddo o partido decisivo no Monumental de N\u00fa\u00f1ez contra o Brasil de Pel\u00e9, Didi e Garrincha, no que a selecci\u00f3n arxentina se proclamou campioa.\nPalmar\u00e9s.\nBoca Juniors\nSelecci\u00f3n arxentina"}
{"id": "537741", "revid": "7523", "url": "https://gl.wikipedia.org/wiki?curid=537741", "title": "Michael Porter Jr.", "text": "Michael Lamar Porter Jr., nado o 29 de xu\u00f1o de 1998 en Columbia, Missouri, \u00e9 un xogador de baloncesto profesional estadounidense que xoga nos Denver Nuggets da National Basketball Association (NBA).\nTraxectoria profesional.\nO 21 de xu\u00f1o de 2018, Porter Jr. foi escollido na 14\u00aa posici\u00f3n do Draft da NBA de 2018 polos Denver Nuggets. O 3 de xullo de 2018, Porter Jr. asinou o seu contrato de rookie cos Nuggets. Tras un ano sen xogar por unha operaci\u00f3n nas costas, Porter Jr. debutou na NBA o 31 de outubro de 2019, facendo 15 puntos na derrota dos Nuggets por 107\u2013122 contra os New Orleans Pelicans."}
{"id": "537744", "revid": "89787", "url": "https://gl.wikipedia.org/wiki?curid=537744", "title": "Trae Young", "text": "Rayford Trae Young, nado o 19 de setembro de 1998 en Lubbock, Texas, \u00e9 un xogador de baloncesto profesional estadounidense que xoga nos Atlanta Hawks da National Basketball Association (NBA).\nTraxectoria profesional.\nO 21 de xu\u00f1o de 2018, Young foi escollido na 5\u00aa posici\u00f3n do Draft da NBA de 2018 polos Dallas Mavericks, pero na mesma noite do Draft foi traspasado xunto a unha futura elecci\u00f3n da primeira rolda do Draft \u00f3s Atlanta Hawks, a cambio dos dereitos da terceira elecci\u00f3n dese ano, Luka Don\u010di\u0107. O 1 de xullo de 2018, Young asinou o seu contrato de rookie cos Hawks. \u00d3 remate da tempada 2018-19, Young foi inclu\u00eddo no mellor quinteto de rookies da tempada da NBA."}
{"id": "537745", "revid": "23204", "url": "https://gl.wikipedia.org/wiki?curid=537745", "title": "Wikipedia en checheno", "text": "A Wikipedia en checheno (en ) \u00e9 a edici\u00f3n da enciclopedia libre Wikipedia en lingua chechena. Foi creada o 28 de febreiro de 2005.\nEsta versi\u00f3n da enciclopedia cont\u00e9n artigos e usuarios, dos cales son activos."}
{"id": "537748", "revid": "23204", "url": "https://gl.wikipedia.org/wiki?curid=537748", "title": "Wikipedia en min nam", "text": "A Wikipedia en min nam (Pe\u030dh-\u014de-j\u012b: \"Wikipedia B\u00e2n-l\u00e2m-g\u00fa\") ou \"Holopedia\" \u00e9 a edici\u00f3n da enciclopedia libre Wikipedia en lingua min nam. \u00c9 a segunda meirande versi\u00f3n de Wikipedia nunha variedade do chin\u00e9s, despois do mandar\u00edn. Escrita en Pe\u030dh-\u014de-j\u012b, usa principalmente o dialecto hokkien de Taiw\u00e1n.\nEsta versi\u00f3n da enciclopedia cont\u00e9n artigos e usuarios, dos cales son activos."}
{"id": "537749", "revid": "7523", "url": "https://gl.wikipedia.org/wiki?curid=537749", "title": "Devonte' Graham", "text": "Devonte' Terrell Graham, nado o 22 de febreiro de 1995 en Raleigh, Carolina do Norte, \u00e9 un xogador de baloncesto profesional estadounidense que xoga nos San Antonio Spurs da National Basketball Association (NBA).\nTraxectoria profesional.\nO 21 de xu\u00f1o de 2018, Graham foi escollido na 34\u00aa posici\u00f3n do Draft da NBA de 2018 polos Atlanta Hawks, e foi traspasado \u00f3s Charlotte Hornets a cambio de d\u00faas elecci\u00f3ns da segunda rolda do Draft. Graham debutou na NBA o 22 de outubro de 2018 contra os Toronto Raptors.\nO 7 de agosto de 2021, Graham foi traspasado \u00f3s New Orleans Pelicans nun traspaso entre tres equipos no que tam\u00e9n participaron os Memphis Grizzlies.\nO 9 de febreiro de 2023, os Pelicans traspasaron a Graham \u00f3s San Antonio Spurs a cambio de Josh Richardson. Graham debutou cos Spurs o d\u00eda seguinte, facendo 31 puntos na derrota dos Spurs por 138\u2013131 contra os Detroit Pistons. Os 31 puntos de Graham foron a maior anotaci\u00f3n feita nun debut na historia dos Spurs."}
{"id": "537750", "revid": "88215", "url": "https://gl.wikipedia.org/wiki?curid=537750", "title": "Eliseo V\u00edctor Mouri\u00f1o Oyarbide", "text": ""}
{"id": "537751", "revid": "88215", "url": "https://gl.wikipedia.org/wiki?curid=537751", "title": "Eliseo V\u00edctor Mouri\u00f1o", "text": ""}
{"id": "537752", "revid": "69405", "url": "https://gl.wikipedia.org/wiki?curid=537752", "title": "Wikipedia en turco", "text": "A Wikipedia en turco (en ) \u00e9 a edici\u00f3n da enciclopedia libre Wikipedia en lingua turca. Foi creada o 5 de decembro de 2002.\nEsta versi\u00f3n da enciclopedia cont\u00e9n artigos e usuarios, dos cales son activos."}
{"id": "537753", "revid": "89787", "url": "https://gl.wikipedia.org/wiki?curid=537753", "title": "Wikipedia en malaio", "text": "A Wikipedia en malaio (en ; en jawi: \"\u0648\u064a\u06a9\u064a\u06a4\u064a\u062f\u064a\u0627 \u0628\u0647\u0627\u0633 \u0645\u0644\u0627\u064a\u0648\") \u00e9 a edici\u00f3n da enciclopedia libre Wikipedia en lingua malaia. Esta edici\u00f3n s\u00f3 usa o alfabeto latino e non o alfabeto jawi. Esta edici\u00f3n foi creada o 26 de outubro de 2002 e en xaneiro de 2019 contaba con 323\u00a0162 artigos. O sistema foi activado polo administrador de Wikipedia Brion Vibber.\nEsta versi\u00f3n da enciclopedia cont\u00e9n artigos e usuarios, dos cales son activos."}
{"id": "537754", "revid": "23204", "url": "https://gl.wikipedia.org/wiki?curid=537754", "title": "Wikipedia en esperanto", "text": "A Wikipedia en esperanto (en ) \u00e9 a edici\u00f3n da enciclopedia libre Wikipedia en esperanto. Foi creada o 11 de maio de 2001, xunto coa Wikipedia en \u00e9uscaro. \u00c9 a meirande Wikipedia nunha lingua artificial.\nEsta versi\u00f3n da enciclopedia cont\u00e9n artigos e usuarios, dos cales son activos."}
{"id": "537755", "revid": "23204", "url": "https://gl.wikipedia.org/wiki?curid=537755", "title": "Wikipedia en hebreo", "text": "A Wikipedia en hebreo (en ) \u00e9 a edici\u00f3n da enciclopedia libre Wikipedia en lingua hebrea. Esta edici\u00f3n foi creada o 11 de maio de 2001.\nEsta versi\u00f3n da enciclopedia cont\u00e9n artigos e usuarios, dos cales son activos."}
{"id": "537756", "revid": "23204", "url": "https://gl.wikipedia.org/wiki?curid=537756", "title": "Wikipedia en armenio", "text": "A Wikipedia en armenio (en ) \u00e9 a edici\u00f3n da enciclopedia libre Wikipedia en lingua armenia. Foi creada en febreiro de 2003.\nA Wikipedia en armenio lanzou unha opci\u00f3n para ler os contidos, en caso de preferilo, na ortograf\u00eda tradicional (Mesrobian) no canto da ortograf\u00eda reformada (Abeghian). A Wikipedia en armenio tam\u00e9n dispu\u00f1a dalg\u00fans artigos paralelos en armenio occidental, falado amplamente pola di\u00e1pora armenia. Por\u00e9n, o 1 de abril de 2019, lanzouse a Wikipedia en armenio occidental baixo o nome \"\u0540\u0561\u0575\u0565\u0580\u0567\u0576 \u0548\u0582\u056b\u0584\u056b\u0583\u0565\u057f\u056b\u0561\".\nEsta versi\u00f3n da enciclopedia cont\u00e9n artigos e usuarios, dos cales son activos."}
{"id": "537757", "revid": "7523", "url": "https://gl.wikipedia.org/wiki?curid=537757", "title": "Devonte Graham", "text": ""}
{"id": "537758", "revid": "23204", "url": "https://gl.wikipedia.org/wiki?curid=537758", "title": "Wikipedia en b\u00falgaro", "text": "A Wikipedia en b\u00falgaro (en ) \u00e9 a edici\u00f3n da enciclopedia libre Wikipedia en lingua b\u00falgara. Foi creada o 6 de decembro de 2003, e o 12 de xu\u00f1o de 2015 superou os 200\u00a0000 artigos. Est\u00e1 escrita en alfabeto cir\u00edlico.\nEsta versi\u00f3n da enciclopedia cont\u00e9n artigos e usuarios, dos cales son activos."}
{"id": "537759", "revid": "7523", "url": "https://gl.wikipedia.org/wiki?curid=537759", "title": "Landry Shamet", "text": "Landry Michael Shamet, nado o 13 de marzo de 1997 en Kansas City, Missouri, \u00e9 un xogador de baloncesto profesional estadounidense que xoga nos Phoenix Suns da National Basketball Association (NBA).\nTraxectoria profesional.\nO 21 de xu\u00f1o de 2018, Shamet foi escollido na 26\u00aa posici\u00f3n do Draft da NBA de 2018 polos Philadelphia 76ers. \u00d3 remate da tempada 2018-19, Shamet foi inclu\u00eddo no segundo mellor quinteto de rookies da tempada da NBA.\nO 6 de febreiro de 2019, Shamet foi traspasado xunto a Mike Muscala, Wilson Chandler e unha futura elecci\u00f3n do Draft \u00f3s Los Angeles Clippers, a cambio de Boban Marjanovi\u0107, Mike Scott e Tobias Harris. \nO 19 de novembro de 2020, Shamet foi traspasado \u00f3s Brooklyn Nets nun traspaso entre tres equipos.\nO 6 de agosto de 2021, Shamet foi traspasado \u00f3s Phoenix Suns, a cambio de Jevon Carter e os dereitos do Draft de Day'Ron Sharpe."}
{"id": "537760", "revid": "23204", "url": "https://gl.wikipedia.org/wiki?curid=537760", "title": "Wikipedia en dinamarqu\u00e9s", "text": "A Wikipedia en dinamarqu\u00e9s (en ) \u00e9 a edici\u00f3n da enciclopedia libre Wikipedia en lingua dinamarquesa. Foi creada o 1 de febreiro de 2002.\nEsta versi\u00f3n da enciclopedia cont\u00e9n artigos e usuarios, dos cales son activos."}
{"id": "537761", "revid": "89787", "url": "https://gl.wikipedia.org/wiki?curid=537761", "title": "Jevon Carter", "text": "Leroy Jevon Carter, nado o 14 de setembro de 1995 en Oak Park, Illinois, \u00e9 un xogador de baloncesto profesional estadounidense que xoga nos Milwaukee Bucks da National Basketball Association (NBA).\nTraxectoria profesional.\nO 21 de xu\u00f1o de 2018, Carter foi escollido na 32\u00aa posici\u00f3n do Draft da NBA de 2018 polos Memphis Grizzlies. O 12 de xullo de 2018, Carter asinou o seu contrato de rookie cos Grizzlies. Durante a s\u00faa primeira tempada na NBA, Carter foi asignado en varias ocasi\u00f3ns \u00f3s Memphis Hustle, afiliado dos Grizzlies na NBA G League.\nO 7 de xullo de 2019, Carter foi traspasado xunto a Kyle Korver \u00f3s Phoenix Suns, a cambio de Josh Jackson, De'Anthony Melton, unha elecci\u00f3n da segunda rolda do Draft de 2020, e outra da segunda rolda de 2021. Cos Suns, Carter chegou \u00e1s Finais da NBA de 2021, pero perderon en seis partidos contra os Milwaukee Bucks.\nO 6 de agosto de 2021, Carter foi traspasado xunto os dereitos do Draft de Day'Ron Sharpe \u00f3s Brooklyn Nets, a cambio de Landry Shamet. O 22 de febreiro de 2022, Carter foi cortado polos Nets.\nO 24 de febreiro de 2022, Carter asinou cos Milwaukee Bucks. O 6 de xullo de 2022, Carter asinou un novo contrato cos Bucks."}
{"id": "537762", "revid": "23204", "url": "https://gl.wikipedia.org/wiki?curid=537762", "title": "Wikipedia en atikamekw", "text": "A Wikipedia en atikamekw (en ) \u00e9 a edici\u00f3n da enciclopedia libre Wikipedia en lingua atikamekw. Foi creada o 15 de xu\u00f1o de 2017.\nEsta versi\u00f3n da enciclopedia cont\u00e9n artigos e usuarios, dos cales son activos."}
{"id": "537767", "revid": "89787", "url": "https://gl.wikipedia.org/wiki?curid=537767", "title": "De'Anthony Melton", "text": "De'Anthony Melton, nado o 28 de maio de 1998 en North Hollywood, California, \u00e9 un xogador de baloncesto profesional estadounidense que xoga nos Philadelphia 76ers da National Basketball Association (NBA).\nTraxectoria profesional.\nO 21 de xu\u00f1o de 2018, Melton foi escollido na 46\u00aa posici\u00f3n do Draft da NBA de 2018 polos Houston Rockets. O 31 de agosto de 2018, foi traspasado xunto a Ryan Anderson \u00f3s Phoenix Suns, a cambio de Brandon Knight e Marquese Chriss. O 21 de setembro de 2018, Melton asinou o seu contrato de rookie cos Suns.\nO 7 de xullo de 2019, Melton foi traspasado xunto a Josh Jackson, unha elecci\u00f3n da segunda rolda do Draft de 2020, e outra da segunda rolda de 2021 \u00f3s Memphis Grizzlies, a cambio de Jevon Carter e Kyle Korver. O 22 de novembro de 2020, Melton asinou cos Grizzlies un novo contrato por catro anos.\nDurante a noite do Draft de 2022, os Grizzlies traspasaron a Melton \u00f3s Philadelphia 76ers a cambio de Danny Green e os dereitos do Draft de David Roddy."}
{"id": "537768", "revid": "89787", "url": "https://gl.wikipedia.org/wiki?curid=537768", "title": "Henry Nelson Wright", "text": "Henry Nelson Wright, nado no estado indio de Uttan Pradesh o 29 de outubro de 1869 e finado en Warlingham, Inglaterra, o 13 de maio de 1941, foi un funcionario ao servizo do Raj Brit\u00e1nico e un numism\u00e1tico especializado na moeda da India.\nTraxectoria.\nHenry Nelson Wright naceu na vila de Mainpuri, no Estado indio de Uttar Pradesh, na India Brit\u00e1nica, o 29 de outubro de 1969. Era fillo de Francis Nelson Wright (1840-1900) e de Amelia Hannah Barnes (1842-1888).\nDurante a s\u00faa carreira como funcionario na India conformou unha importante colecci\u00f3n de moeda da India isl\u00e1mica que posteriormente foi adquirida polo Departamento de Moedas e Medallas do Museo Brit\u00e1nico e polo Museo de Delhi. Do mesmo xeito, o Museo Brit\u00e1nico adquiriu tam\u00e9n, en 1912, a s\u00faa colecci\u00f3n de moeda do Imperio Gupta.\nEntre as s\u00faas obras c\u00f3mpre salientar dous dos volumes que compo\u00f1en o cat\u00e1logo das moedas do Museo da India en Calcuta, publicado entre 1906 e 1828.\nWright foi membro da \"Royal Numism\u00e1tic Society\", de Londres, desde 1903 e tam\u00e9n se atopa entre o grupo dos seis fundadores da Sociedade Numism\u00e1tica da India en 1910. Ambas as instituci\u00f3ns honr\u00e1rono coas s\u00faas distinci\u00f3ns m\u00e1is prestixiosas.\nAs\u00ed mesmo, Wright foi elixido membro da Sociedade Asi\u00e1tica de Bengala o 7 de novembro de 1894.\nPola s\u00faa banda, a Sociedade Numism\u00e1tica da India institu\u00edu na s\u00faa honra a Medalla de Bronce Nelson Wright, outorgada aos seus membros en reco\u00f1ecemento dos seus m\u00e9ritos acad\u00e9micos. \nVida persoal.\nHenry Nelson Wright casou o 24 de febreiro de 1892 con Edith Mary Stuckey (1867-1917) en Madr\u00e1s, Bengala, con quen tivo dous fillos e d\u00faas fillas. O 25 de setembro de 1919 casou en segundas nupcias con Minnie Barnes, con quen tivo un fillo.\nLogo da s\u00faa xubilaci\u00f3n como funcionario na India, Wright fixou a s\u00faa residencia en The Larches, Warlingham, no condado ingl\u00e9s de Surrey. Al\u00ed faleceu o 13 de maio de 1941, aos 71 anos.\nPublicaci\u00f3ns.\nEstes son os traballos monogr\u00e1ficos de Henry Nelson Wright sobre a moeda da India:"}
{"id": "537769", "revid": "23204", "url": "https://gl.wikipedia.org/wiki?curid=537769", "title": "Wikipedia en eslovaco", "text": "A Wikipedia en eslovaco (en ) \u00e9 a edici\u00f3n da enciclopedia libre Wikipedia en lingua eslovaca. Foi creada o 23 de setembro de 2003, mais non estivo activa at\u00e9 o ver\u00e1n de 2004.\nEsta versi\u00f3n da enciclopedia cont\u00e9n artigos e usuarios, dos cales son activos."}
{"id": "537770", "revid": "65337", "url": "https://gl.wikipedia.org/wiki?curid=537770", "title": "H. Nelson Wright", "text": ""}
{"id": "537771", "revid": "65337", "url": "https://gl.wikipedia.org/wiki?curid=537771", "title": "H. N. Wright", "text": ""}
{"id": "537772", "revid": "65337", "url": "https://gl.wikipedia.org/wiki?curid=537772", "title": "Wright, H. Nelson", "text": ""}
{"id": "537773", "revid": "65337", "url": "https://gl.wikipedia.org/wiki?curid=537773", "title": "Wright, H. N.", "text": ""}
{"id": "537774", "revid": "101134", "url": "https://gl.wikipedia.org/wiki?curid=537774", "title": "Day'Ron Sharpe", "text": "Day'Ron Y. Sharpe, nado o 6 de novembro de 2001 en Greenville, Carolina do Norte, \u00e9 un xogador de baloncesto profesional estadounidense que xoga nos Brooklyn Nets da National Basketball Association (NBA).\nTraxectoria profesional.\nO 29 de xullo de 2021, Sharpe foi escollido na 29\u00aa posici\u00f3n do Draft da NBA de 2021 polos Phoenix Suns. O 6 de agosto de 2021, Sharpe foi traspasado xunto a Jevon Carter \u00f3s Brooklyn Nets, a cambio de Landry Shamet."}
{"id": "537775", "revid": "23204", "url": "https://gl.wikipedia.org/wiki?curid=537775", "title": "Wikipedia en minangkabau", "text": "A Wikipedia en minangkabau (en ) \u00e9 a edici\u00f3n da enciclopedia libre Wikipedia en lingua minangkabau. A Wikipedia en minangkabau foi aprobada polo o 29 de xaneiro de 2013. A s\u00faa p\u00e1xina foi lanzada oficialmente o 7 de febreiro dese mesmo ano. O 9 de xullo de 2020, a Wikipedia en minangkabau ti\u00f1a 224\u00a0012 artigos e 72 usuarios activos.\nEsta versi\u00f3n da enciclopedia cont\u00e9n artigos e usuarios, dos cales son activos."}
{"id": "537778", "revid": "89787", "url": "https://gl.wikipedia.org/wiki?curid=537778", "title": "Wikipedia en estoniano", "text": "A Wikipedia en estoniano (en ) \u00e9 a edici\u00f3n da enciclopedia libre Wikipedia en lingua estoniana. Foi creada o 24 de agosto de 2002.\nEsta versi\u00f3n da enciclopedia cont\u00e9n artigos e usuarios, dos cales son activos.\nReco\u00f1ecementos.\nO 7 de decembro de 2008, o wikipedista estoniano Andres Luure foi un dos quince individuos reco\u00f1ecidos polo seu voluntarismo en Estonia no ano 2008. En 2013, el tam\u00e9n recibiu a Orde da Estrela Branca polas s\u00faas achegas \u00e1 Wikipedia."}
{"id": "537779", "revid": "23204", "url": "https://gl.wikipedia.org/wiki?curid=537779", "title": "Wikipedia en croata", "text": "A Wikipedia en croata (en ) \u00e9 a edici\u00f3n da enciclopedia libre Wikipedia en lingua croata. Foi creada o 16 de febreiro de 2003.\nEsta versi\u00f3n da enciclopedia cont\u00e9n artigos e usuarios, dos cales son activos."}
{"id": "537780", "revid": "23204", "url": "https://gl.wikipedia.org/wiki?curid=537780", "title": "Wikipedia en esloveno", "text": "A Wikipedia en esloveno (en ) \u00e9 a edici\u00f3n da enciclopedia libre Wikipedia en lingua eslovena. Foi creada o 26 de febreiro de 2002. O 15 de agosto de 2010 acadou 100\u00a0000 artigos.\nEsta versi\u00f3n da enciclopedia cont\u00e9n artigos e usuarios, dos cales son activos."}
{"id": "537781", "revid": "23204", "url": "https://gl.wikipedia.org/wiki?curid=537781", "title": "Wikipedia en belaruso", "text": "A Wikipedia en belaruso (en ; tara\u0161kievica: \"\u0411\u0435\u043b\u0430\u0440\u0443\u0441\u043a\u0430\u044f \u0412\u0456\u043a\u0456\u043f\u044d\u0434\u044b\u044f\") \u00e9 a versi\u00f3n da enciclopedia libre Wikipedia en lingua belarusa. Conta con d\u00faas edici\u00f3ns: unha coa ortograf\u00eda da lingua belarusa que \u00e9 oficial na moderna Belar\u00fas (\"Narkama\u016dka\", prefixo \"be:\"), e outra na ortograf\u00eda cl\u00e1sica anterior \u00e1 reforma de 1933, (\"Tara\u0161kievica\", prefixo \"be-tarask:\", anteriormente \"be-x-old:\").\nA versi\u00f3n da enciclopedia en belaruso oficial cont\u00e9n artigos e usuarios, dos cales son activos.\nA versi\u00f3n da enciclopedia en belaruso (Tara\u0161kievica) cont\u00e9n artigos e usuarios, dos cales son activos."}
{"id": "537782", "revid": "15490", "url": "https://gl.wikipedia.org/wiki?curid=537782", "title": "Sam Merrill", "text": "Samuel Hoskins Merrill, nado o 15 de maio de 1996 en Salt Lake City, Utah, \u00e9 un xogador de baloncesto profesional estadounidense que xoga nos Cleveland Cavaliers da National Basketball Association (NBA).\nTraxectoria profesional.\nO 18 de novembro de 2020, Merrill foi escollido na derradeira posici\u00f3n do Draft da NBA de 2020 polos New Orleans Pelicans. Seis d\u00edas m\u00e1is tarde, foi traspasado \u00f3s Milwaukee Bucks como parte dun traspaso entre catro equipos. Na s\u00faa primeira tempada na NBA, Merrill conseguiu o campionato despois de que os Bucks derrotasen \u00f3s Phoenix Suns por 4-2 nas Finais da NBA de 2021.\nO 7 de agosto de 2021, Merrill foi traspasado xunto a d\u00faas futuras elecci\u00f3ns da segunda rolda do Draft \u00f3s Memphis Grizzlies, a cambio de Grayson Allen.\nO 13 de agosto de 2022, Merrill asinou cos [[Sacramento Kings], pero foi cortado pouco antes de comezar a tempada.\nV\u00e9xase tam\u00e9n.\nLigaz\u00f3ns externas.\n[[Categor\u00eda:Nados en 1996]]\n[[Categor\u00eda:Nados en Salt Lake City]]\n[[Categor\u00eda:Escoltas de baloncesto]]\n[[Categor\u00eda:Xogadores de baloncesto da NBA]]\n[[Categor\u00eda:Xogadores de baloncesto dos Estados Unidos de Am\u00e9rica]]\n[[Categor\u00eda:Elecci\u00f3ns no Draft da NBA dos New Orleans Pelicans]]\n[[Categor\u00eda:Xogadores dos Milwaukee Bucks]]\n[[Categor\u00eda:Xogadores dos Memphis Grizzlies]]\n[[Categor\u00eda:Xogadores dos Cleveland Cavaliers]]"}
{"id": "537783", "revid": "23204", "url": "https://gl.wikipedia.org/wiki?curid=537783", "title": "Wikipedia en urd\u00fa", "text": "A Wikipedia en urd\u00fa (en ) \u00e9 a edici\u00f3n da enciclopedia libre Wikipedia en lingua urd\u00fa.\nEsta versi\u00f3n da enciclopedia cont\u00e9n artigos e usuarios, dos cales son activos."}
{"id": "537784", "revid": "89787", "url": "https://gl.wikipedia.org/wiki?curid=537784", "title": "Elijah Bryant", "text": "Elijah Brigham Bryant, nado o 19 de abril de 1995 en Gwinnett County, Xeorxia, \u00e9 un xogador de baloncesto profesional estadounidense que xoga no Anadolu Efes SK da Basketbol S\u00fcper Ligi turca.\nTraxectoria.\nTras non ser escollido no Draft da NBA de 2018, Bryant uniuse \u00f3s Philadelphia 76ers para xogar a Liga de Ver\u00e1n da NBA de 2018. O 30 de agosto de 2018, Bryant asinou o seu primeiro contrato profesional co Hapoel Eilat BC israel\u00ed.\nO 23 de xullo de 2019, Bryant asinou un contrato por d\u00faas tempadas co Maccabi Tel Aviv BC. O 10 de maio de 2021, anunciouse a s\u00faa marcha do Maccabi para xogar na NBA.\nO 13 de maio de 2021, Bryant asinou cos Milwaukee Bucks. Cos Bucks conseguiu o campionato da NBA despois da vitoria de Milwaukee por 4-2 contra os Phoenix Suns nas Finais da NBA de 2021. O 26 de setembro de 2021, Bryant foi cortado polos Bucks, pero asinou de novo tres d\u00edas m\u00e1is tarde. O 14 de outubro de 2021, foi cortado de novo polos Bucks.\nO 18 de outubro de 2021, Bryant asinou co Anadolu Efes SK da Basketbol S\u00fcper Ligi turca."}
{"id": "537785", "revid": "82922", "url": "https://gl.wikipedia.org/wiki?curid=537785", "title": "Tr\u00edo tradicional", "text": "O tr\u00edo tradicional, \u00e9 unha agrupaci\u00f3n musical galega formada por gaita, tambor, e bombo.\nCaracter\u00edsticas.\nO gaiteiro galego foi un m\u00fasico principalmente solista at\u00e9 o s\u00e9culo XVIII. Naquela altura comezou a acompa\u00f1arse asiduamente do tamborileiro, formando o tradicional d\u00fao de gaita e tamboril. Este dueto predominou nas festas e romar\u00edas galegas at\u00e9 mediados do s\u00e9culo seguinte, cando apareceron en Galiza as bandas de m\u00fasica. Estas novas agrupaci\u00f3ns introduciron no panorama musical galego toda unha serie de novos instrumentos que axi\u00f1a foron adoptados polos m\u00fasicos populares. Un deles, o bombo, incorporouse ao d\u00fao de gaita e tambor orixinando o tr\u00edo tradicional, conxunto que se estendeu a todo o pa\u00eds, ag\u00e1s nas zonas monta\u00f1osas do leste onde o bombo non chegou at\u00e9 moi avanzado o s\u00e9culo XX."}
{"id": "537786", "revid": "23204", "url": "https://gl.wikipedia.org/wiki?curid=537786", "title": "Wikipedia en hindi", "text": "A Wikipedia en hindi (en ) \u00e9 a edici\u00f3n da enciclopedia libre Wikipedia en lingua hindi. Foi creada en xullo de 2003. En xu\u00f1o de 2020, ti\u00f1a uns 38 mill\u00f3ns de visitas, mais o n\u00famero de visitas foi diminu\u00edndo dende novembro de 2019. O 30 de agosto de 2011, converteuse na primeira edici\u00f3n da Wikipedia nunha lingua orixinaria da India en superar os 100\u00a0000 artigos. A edici\u00f3n en hindi \u00e9 escrita en devan\u00e1gari.\nEsta versi\u00f3n da enciclopedia cont\u00e9n artigos e usuarios, dos cales son activos."}
{"id": "537787", "revid": "23204", "url": "https://gl.wikipedia.org/wiki?curid=537787", "title": "Wikipedia en t\u00e1mil", "text": "A Wikipedai en t\u00e1mil (en ) \u00e9 a edici\u00f3n da enciclopedia libre Wikipedia en lingua t\u00e1mil. Foi creada en setembro de 2003 e superou os 91\u00a0000 artigos en mazo de 2017. O 1 de xullo de 2020, a Wikipedia en t\u00e1mil era a 61\u00aa meirande Wikipedia en n\u00famero de artigos e a segunda nunha lingua orixinaria da India.\nEsta versi\u00f3n da enciclopedia cont\u00e9n artigos e usuarios, dos cales son activos."}
{"id": "537788", "revid": "23204", "url": "https://gl.wikipedia.org/wiki?curid=537788", "title": "Wikipedia en tailand\u00e9s", "text": "A Wikipedia en tailand\u00e9s (en ) \u00e9 a edici\u00f3n da enciclopedia libre Wikipedia en lingua tailandesa. Foi creada o 25 de decembro de 2003. En xaneiro de 2021, a Wikipedia en tailand\u00e9s \u00e9 a edici\u00f3n de Wikipedia m\u00e1is visitada en Tailandia e Laos.\nEsta versi\u00f3n da enciclopedia cont\u00e9n artigos e usuarios, dos cales son activos."}
{"id": "537789", "revid": "23204", "url": "https://gl.wikipedia.org/wiki?curid=537789", "title": "Wikipedia en uzbeko", "text": "A Wikipedia en uzbeko (en ) \u00e9 a edici\u00f3n da enciclopedia libre Wikipedia en lingua uzbeka. Foi creada en decembro de 2003.\nEsta versi\u00f3n da enciclopedia cont\u00e9n artigos e usuarios, dos cales son activos.\nHistoria.\nA Wikipedia en uzbeko foi bloqueada en Uzbekist\u00e1n nalg\u00fan momento a finais de 2011.&lt;ref name=\"RFE/RL (English)\"&gt;&lt;/ref&gt;&lt;ref name=\"RFE/RL\"&gt;&lt;/ref&gt; A\u00ednda que non se revelaron as raz\u00f3ns do bloqueo, alg\u00fans hipotetizaron que a enciclopedia fora bloqueada porque o goberno uzbeko estaba preocupado pola aparici\u00f3n de artigos cr\u00edticos coas s\u00faas acci\u00f3ns."}
{"id": "537790", "revid": "23204", "url": "https://gl.wikipedia.org/wiki?curid=537790", "title": "Wikipedia en volap\u00fck", "text": "A Wikipedia en volap\u00fck (en ) \u00e9 a edici\u00f3n da enciclopedia libre Wikipedia en volap\u00fck. Foi creada en febreiro de 2003, mais foi lanzada en xaneiro de 2004. \u00c9 a segunda meirande Wikipedia nunha lingua artificial despois da Wikipedia en esperanto.\nEsta versi\u00f3n da enciclopedia cont\u00e9n artigos e usuarios, dos cales son activos."}
{"id": "537795", "revid": "23204", "url": "https://gl.wikipedia.org/wiki?curid=537795", "title": "Wikipedia en canton\u00e9s", "text": "A Wikipedia en canton\u00e9s (en canton\u00e9s: \u7cb5\u6587\u7dad\u57fa\u767e\u79d1; \"jyut6 man4 wai4 gei1 baak3 fo1\") \u00e9 a edici\u00f3n da enciclopedia libre Wikipedia en lingua cantonesa. Foi creada o 25 de marzo de 2006.\nEsta versi\u00f3n da enciclopedia cont\u00e9n artigos e usuarios, dos cales son activos.\nEscritura.\nEmpr\u00e9ganse dous tipos de escrita para o canton\u00e9s: a chinesa tradicional e a simplificada. A Wikipedia en canton\u00e9s emprega o chin\u00e9s tradicional, seguindo os costumes de Hong Kong, Macau e do uso tradicional. Alg\u00fans caracteres cantoneses espec\u00edficos s\u00f3 poden ser dixitados con caracteres tradicionais. Tam\u00e9n, os caracteres tradicionais son m\u00e1is precisos que as s\u00faas contrapartes simplificadas."}
{"id": "537797", "revid": "23204", "url": "https://gl.wikipedia.org/wiki?curid=537797", "title": "Wikipedia en macedonio", "text": "A Wikipedia en macedonio (en ) \u00e9 a edici\u00f3n da enciclopedia libre Wikipedia en lingua macedonia.\nEsta versi\u00f3n da enciclopedia cont\u00e9n artigos e usuarios, dos cales son activos."}
{"id": "537798", "revid": "5132", "url": "https://gl.wikipedia.org/wiki?curid=537798", "title": "Tony Martin (baloncestista)", "text": "Anthony Joseph Martin, nado o 12 de setembro de 1966 en Houston, Texas, \u00e9 un ex-xogador profesional internacional de baloncesto estadounidense. Formado na Universidades de Oklahoma, cunha altura de 2,06 metros xogaba na posici\u00f3n de pivote. A s\u00faa fichaxe polo CB Breog\u00e1n foi parte dunha estratexia para que a Burghy Roma deixase libre a Tanoka Beard e este puidese asinar polo club lucense."}
{"id": "537799", "revid": "89787", "url": "https://gl.wikipedia.org/wiki?curid=537799", "title": "Pat Connaughton", "text": "Patrick Bergin Connaughton, nado o 6 de xaneiro de 1993 en Arlington, Massachusetts, \u00e9 un xogador de baloncesto profesional estadounidense que xoga nos Milwaukee Bucks da National Basketball Association (NBA).\nTraxectoria profesional.\nConnaughton foi escollido na 41\u00aa posici\u00f3n do Draft da NBA de 2015 polos Brooklyn Nets, e os seus dereitos foron traspasados xunto a Mason Plumlee \u00f3s Portland Trail Blazers, a cambio de Steve Blake e a 23\u00aa elecci\u00f3n dese Draft, Rondae Hollis-Jefferson. O 9 de xullo de 2015, asinou o seu contrato de rookie cos Blazers.\nO 1 de agosto de 2018, Connaughton asinou cos Milwaukee Bucks. O 20 de xullo de 2021, Connaughton ga\u00f1ou o seu primeiro campionato da NBA, despois de que os Bucks derrotasen por 4-2 \u00f3s Phoenix Suns nas Finais da NBA de 2021."}
{"id": "537800", "revid": "23204", "url": "https://gl.wikipedia.org/wiki?curid=537800", "title": "Wikipedia en bengal\u00ed", "text": "A Wikipedia en bengal\u00ed (en ) \u00e9 a edici\u00f3n da enciclopedia libre Wikipedia en lingua bengal\u00ed. Foi creada o 27 de xaneiro de 2004, superando os 10\u00a0000 artigos en outubro de 2006, convert\u00e9ndose na segunda lingua do sur de Asia en conseguilo.\nEsta versi\u00f3n da enciclopedia cont\u00e9n artigos e usuarios, dos cales son activos."}
{"id": "537802", "revid": "89787", "url": "https://gl.wikipedia.org/wiki?curid=537802", "title": "Irena Szewi\u0144ska", "text": "Irena Szewi\u0144ska (de solteira Kirszenstein), nada en Leningrado (Uni\u00f3n Sovi\u00e9tica) o 24 de maio de 1946 e finada en Varsovia o 19 de xu\u00f1o de 2018, foi unha atleta polaca especializada en probas de velocidad e salto de lonxitude. Participou en cinco Xogos Ol\u00edmpicos (1964, 1968, 1972, 1976 e 1980) e ga\u00f1ou sete medallas, tres delas de ouro, en cinco probas diferentes. Bateu varias plusmarcas mundiais, sendo a \u00fanica persoa que foi plusmarquista de 100, 200 e 400 metros. Foi a primeira muller que baixou dos 50 segundos na proba dos 400\u00a0m e foi co\u00f1ecida como a \"ra\u00ed\u00f1a do sprint\".\nTraxectoria.\nA\u00ednda que nada en Leningrado, os seus pais eran polacos xudeus. O seu pai era de Varsovia e a s\u00faa nai de K\u00ediv e co\u00f1ec\u00e9ranse en Samarkanda onde estudaban. En 1947 a familia mudouse a Varsovia.\nCon 18 anos participou a\u00ednda co seu apelido de solteira nos Xogos Ol\u00edmpicos de Toquio 1964, onde ga\u00f1ou tres medallas. Foi segunda nos 200 metros por detr\u00e1s da estadounidense Edith McGuire e no salto de lonxitude trala brit\u00e1nica Mary Rand; finalmente logrou o ouro co equipo polaco de remudas 4\u00d7100\u00a0m que deu a sorpresa ao derrotar as estadounidenses.\nEn 1965 conseguiu bater a marca mundial dos 200 metros (22.7 en Varsovia) e igualar a dos 100 (11.1 en Praga). Nos Campionatos de Europa de Budapest de 1966 logrou tres medallas de ouro (salto de lonxitude, 200\u00a0m e remudas 4\u00d7100\u00a0m) e unha de prata (100\u00a0m). Nesta proba foi superada pola s\u00faa compatriota Ewa Klobukowska.\nAcudiu aos Xogos Ol\u00edmpicos de M\u00e9xico, onde acabou terceira na final dos 100 metros ga\u00f1ada pola estadounidense Wyomia Tyus seguida de Barbara Ferrell. O seu maior \u00e9xito chegou na final dos 200 metros, en que ga\u00f1ou a medalla de ouro por diante das australianas Raelene Boyle e Jennifer Lamy, e bateu o r\u00e9cord do mundo con 22.58\u00a0s. Tam\u00e9n participou en salto de lonxitude, mais non logrou pasar \u00e1 final.\nA partir de aqu\u00ed a carreira de Irena Szewi\u0144ska entrou nun certo estancamento, espazando as s\u00faas competici\u00f3ns. Sufriu un importante fracaso nos Campionatos de Europa de Helsinqui (1971), onde s\u00f3 puido lograr unha medalla de bronce nos 200\u00a0m. Nos Xogos Ol\u00edmpicos de M\u00fanic de novo tivo que conformarse cun bronce nesa proba, ao ser superada pola alem\u00e1 oriental Renate Stecher e pola australiana Raelene Boyle.\nA pesar deste relativo fracaso, Szewi\u0144ska logrou sobreporse e volver obter grandes triunfos. 1974 foi un ano moi importante para ela, xa que nos Campionatos de Europa de Roma ga\u00f1ou os 100 e os 200 metros e obtivo un bronce nas remudas 4\u00d7100\u00a0m. Foi reco\u00f1ecida como a mellor atleta do mundo. Ademais, ese mesmo ano recuperou o r\u00e9cord mundial dos 200 metros (22.21 en Potsdam) que perdera a mans da campioa ol\u00edmpica en M\u00fanic Renate Stecher, e bateu tam\u00e9n o r\u00e9cord mundial nunha proba nova para ela, os 400 metros, con 49.9 en Varsovia, convert\u00e9ndose na primeira muller que romp\u00eda a barreira dos 50 segundos.\nA partir dese momento decidiu centrar os seus esforzos nos 400\u00a0m, unha proba que se adaptaba perfectamente \u00e1s s\u00faas condici\u00f3ns, xa que requir\u00eda velocidade e resistencia. Con trinta anos consolidou o seu reinado nos Xogos Ol\u00edmpicos de Montreal 76, onde fixo a mellor carreira da s\u00faa vida ga\u00f1ando o ouro ol\u00edmpico dos 400\u00a0m e volvendo bater o r\u00e9cord do mundo con 49.29\u00a0s.\nTralos Xogos de Montreal continuou a competir, a\u00ednda que xa sen logros notables. Nos Campionatos de Europa de Praga (1978) foi terceira nos 400\u00a0m, nunha carreira onde a nova ra\u00ed\u00f1a da proba, a alem\u00e1 oriental Marita Koch bateu o r\u00e9cord mundial baixando por primeira vez dos 49 segundos (48.94\u00a0s).\nA s\u00faa \u00faltima competici\u00f3n foron os Xogos Ol\u00edmpicos de Moscova, os seus quintos xogos, onde vencida m\u00e1is polos anos que polos seus rivais, non logrou clasificarse para a final.\nIgual que outras grandes atletas como Marjorie Jackson ou Wilma Rudolph, non abandonou a vida p\u00fablica trala s\u00faa retirada, sen\u00f3n que continuou a traballar no mundo do atletismo como adestradora e directiva. Foi presidenta da Federaci\u00f3n Polaca de Atletismo, membro do consello directivo da Federaci\u00f3n Internacional e membro do Comit\u00e9 Ol\u00edmpico Internacional.\nFaleceu de candro o 29 de xu\u00f1o de 2018 en Varsovia aos 72 anos. Foi enterrada como cat\u00f3lica na \"Avenida dos Meritorios\" do Cemiterio Militar Pow\u0105zki de Varsovia.\nVida persoal.\nEn 1967, casou co seu adestrador, Janusz Szewi\u0144ski, que tam\u00e9n compet\u00eda en probas de valas a nivel nacional e despois traballou como fot\u00f3grafo deportivo. Tiveron dous fillos, Andrzej Szewi\u0144ski, nado en 1970, que xogou na selecci\u00f3n polaca masculina de voleibol e posteriormente foi senador, e Jaros\u0142aw, nado en 1981."}
{"id": "537803", "revid": "47401", "url": "https://gl.wikipedia.org/wiki?curid=537803", "title": "Irena Szewinska", "text": ""}
{"id": "537804", "revid": "47401", "url": "https://gl.wikipedia.org/wiki?curid=537804", "title": "Irena Kirszenstein", "text": ""}
{"id": "537805", "revid": "23204", "url": "https://gl.wikipedia.org/wiki?curid=537805", "title": "Wikipedia en let\u00f3n", "text": "A Wikipedia en let\u00f3n (en ) \u00e9 a edici\u00f3n da enciclopedia libre Wikipedia en lingua letoa. Foi creada o 6 de xu\u00f1o de 2003. \u00c9 a segunda meirande Wikipedia nunha lingua b\u00e1ltica. En febreiro de 2021, era a edici\u00f3n de Wikipedia m\u00e1is visitada de Letonia, superando a Wikipedia en ruso e a Wikipedia en ingl\u00e9s.\nEsta versi\u00f3n da enciclopedia cont\u00e9n artigos e usuarios, dos cales son activos."}
{"id": "537806", "revid": "25871", "url": "https://gl.wikipedia.org/wiki?curid=537806", "title": "La Argentinita", "text": "Encarnaci\u00f3n L\u00f3pez J\u00falvez, nada en Buenos Aires o 3 de marzo de 1898 e finada en Nova York o 24 de setembro de 1945, co\u00f1ecida artisticamente como La Argentinita, foi unha bailarina, core\u00f3grafa, compositora e bailaora de flamenco hispanoarxentina, irm\u00e1 da tam\u00e9n bailarina e core\u00f3grafa Pilar L\u00f3pez J\u00falvez. Foi reco\u00f1ecida en vida como a m\u00e1is alta expresi\u00f3n do flamenco do seu tempo.\nTraxectoria.\nL\u00f3pez J\u00falvez era filla de inmigrantes espa\u00f1ois na Arxentina, onde o seu pai ti\u00f1a un negocio de tecidos. Mentres viv\u00eda al\u00ed, dous dos seus irm\u00e1ns morreron nunha epidemia de escarlatina. En consecuencia, lev\u00e1rona \u00e1 costa norte de Espa\u00f1a en 1901, onde comezou a aprender danzas rexionais espa\u00f1olas. Con s\u00f3 catro anos comezou a aprender flamenco con Julia Castelao. A s\u00faa primeira actuaci\u00f3n p\u00fablica foi aos oito anos no Teatro-Circo de Donostia. Escolleu o nome de \"La Argentinita\" como homenaxe \u00e1 famosa bailarina de flamenco Antonia Merc\u00e9 (\"La Argentina\"). Despois de viaxar por toda Espa\u00f1a como nena prodixio, estableceuse en Madrid para actuar no Teatro La Latina, no Teatro de la Comedia, no Teatro de La Princesa, no Teatro Apolo e no Teatro Pr\u00edncipe Alfonso.\nO seu \u00e9xito levouna a facer xiras por Barcelona, \u200b\u200bPortugal e Par\u00eds e despois por Latinoam\u00e9rica. A principios dos anos 20 regresou a Espa\u00f1a, onde traballou en Madrid. Entre as s\u00faas primeiras actuaci\u00f3ns atopouse a estrea en 1920 da obra musical de Federico Garc\u00eda Lorca \"El maleficio de la mariposa\" como \"bolboreta\". Anunciou a s\u00faa retirada en 1926, mais regresou rapidamente ao negocio do espect\u00e1culo como parte da renovaci\u00f3n art\u00edstica que a uniu \u00e1 Xeraci\u00f3n do 27, en que combinou flamenco, tango, buler\u00edas e boleros. Bailou composici\u00f3ns de Manuel de Falla, Joaqu\u00edn Turina, Isaac Alb\u00e9niz, Enrique Granados e Maurice Ravel. Axudou no desenvolvemento do Ballet Espa\u00f1ol. Adaptando pezas \u00e1 tradici\u00f3n popular, fixo unha xira por Europa, triunfando en Par\u00eds e Berl\u00edn e participando nos movementos art\u00edsticos daquela \u00e9poca xunto a poetas espa\u00f1ois como Rafael Alberti, Federico Garc\u00eda Lorca, Edgar Neville e Ignacio S\u00e1nchez Mej\u00edas. S\u00e1nchez Mej\u00edas, intelectual e toureiro, era home casado e o seu amante. La Argentinita retirouse por segunda vez para manter a s\u00faa relaci\u00f3n con el clandestina. Non obstante, regresou aos escenarios coa axuda de S\u00e1nchez Mej\u00edas, que participou na busca e no emprego de int\u00e9rpretes para as s\u00faas actuaci\u00f3ns posteriores.\nEn 1931, L\u00f3pez J\u00falvez e Lorca gravaron cinco discos de lousa de gram\u00f3fono, que \u00edan acompa\u00f1ados do piano de Garc\u00eda Lorca. A selecci\u00f3n de canci\u00f3ns foi preparada, adaptada e titulada \"Colecci\u00f3n de Canciones Populares Espa\u00f1olas\" por Lorca. Entre as dez canci\u00f3ns estaban \"Los cuatro muleros\", \"Zorongo gitano\", \"Anda Jaleo\" e \"En el Caf\u00e9 de Chinitas\".\nCo comezo da Segunda Rep\u00fablica Espa\u00f1ola, L\u00f3pez J\u00falvez formou a s\u00faa propia compa\u00f1\u00eda de ballet chamada Bailes Espa\u00f1oles de La Argentinita xunto coa s\u00faa irm\u00e1, Pilar L\u00f3pez J\u00falvez, e Lorca. L\u00f3pez J\u00falvez puxo en escena varios espect\u00e1culos flamencos, inclu\u00edndo unha adaptaci\u00f3n de \"El amor brujo\" de Falla en 1933 e \"Las Calles de C\u00e1diz\" en 1933 e 1940. Viaxou por Espa\u00f1a e Par\u00eds, onde foi reco\u00f1ecida como unha das artistas flamencas m\u00e1is importantes do seu tempo. A s\u00faa compa\u00f1\u00eda inclu\u00eda as figuras flamencas Juana la Macarrona, La Malena, Fernanda Ant\u00fanez, Rafael Ortega e Antonio de Triana, que foi a s\u00faa parella de baile ata a d\u00e9cada de 1940, cando foi substitu\u00eddo primeiro por Federico Rey e despois por Jos\u00e9 Greco.\nAo final da s\u00faa xira por Espa\u00f1a, o seu amante S\u00e1nchez Mej\u00edas morreu por unha cornada en 1934 na praza de touros de Manzanares. Buscou refuxio no seu traballo e mudouse a Buenos Aires para bailar no Teatro Col\u00f3n; a partir de a\u00ed emprendeu unha longa xira americana. En 1936 acadou o \u00e9xito en Nova York. Despois, regresou a Espa\u00f1a mais viuse obrigada a fuxir do pa\u00eds pouco antes do estalido da guerra civil espa\u00f1ola. Viaxou por Marrocos, Francia, Reino Unido, Holanda, B\u00e9lxica e os Estados Unidos, onde permaneceu exiliada en Nova York. Desde ent\u00f3n ata a s\u00faa morte en 1945, desenvolveu a s\u00faa carreira e converteuse nunha das maiores estrelas da danza internacional e participou en filmes. En 1943 presentou a compa\u00f1\u00eda de flamenco El Caf\u00e9 de Chinitas no Metropolitan Opera House de Nova York coa s\u00faa propia coreograf\u00eda, textos de Lorca, escenarios de Salvador Dal\u00ed e a orquestra dirixida por Jos\u00e9 Iturbi. Ademais, actuou no complexo Watergate de Washington, D.C. coa s\u00faa irm\u00e1.\nO 28 de maio de 1945 deu a s\u00faa \u00faltima actuaci\u00f3n no Metropolitan da obra orquestral \"Capricho espa\u00f1ol\", composta en 1887 por Nikolai Rimskii-Korsakov e baseada en melod\u00edas espa\u00f1olas. Ao finalizar tivo que ser ingresada nun hospital, onde morreu o 24 de setembro por un tumor no abdome. Non quixo que a operasen porque non desexaba abandonar a danza. O seu corpo foi repatriado a Espa\u00f1a en decembro e enterrado en Madrid. Ese mesmo ano disolveuse a s\u00faa compa\u00f1\u00eda.\nDiscograf\u00eda.\nEncarnaci\u00f3n L\u00f3pez J\u00falvez compuxo d\u00faas obras e participou noutras vinte e sete gravaci\u00f3ns.\nHomenaxes.\nEntre as honras que recibiu tras a s\u00faa morte atop\u00e1base unha placa consagrada no Metropolitan Opera House, ademais das medallas de Afonso X o Sabio e a Orde de Isabel a Cat\u00f3lica para honrar os seus m\u00e9ritos no campo da cultura.\nO museo Julio Romero de Torres de C\u00f3rdoba ten un retrato de L\u00f3pez J\u00falvez, pintado en 1915 por Julio Romero de Torres, nun per\u00edodo en que as s\u00faas pinceladas e as s\u00faas cores estaban influenciadas polo impresionismo franc\u00e9s.\nA exposici\u00f3n \"Compa\u00f1\u00eda de Bailes Espa\u00f1oles. Argentinita y Pilar L\u00f3pez\" tivo lugar en Segovia en homenaxe de Encarnaci\u00f3n e Pilar L\u00f3pez J\u00falvez por iniciativa da s\u00faa familia, que mostrou por primeira vez ao p\u00fablico os vestidos das artistas. A mostra consistiu en dezasete traxes orixinais que as bailarinas levaron nalgunhas das s\u00faas interpretaci\u00f3ns m\u00e1is destacadas, inclu\u00eddas \"La cosecha\" de Enrique Granados e \"El Caf\u00e9 de Chinitas\" de Federico Garc\u00eda Lorca. Tam\u00e9n inclu\u00edu documentaci\u00f3n xornal\u00edstica e art\u00edstica, pinturas, debuxos e carteis de promoci\u00f3n dos seus espect\u00e1culos e retratos contempor\u00e1neos."}
{"id": "537808", "revid": "47401", "url": "https://gl.wikipedia.org/wiki?curid=537808", "title": "Encarnaci\u00f3n L\u00f3pez J\u00falvez", "text": ""}
{"id": "537811", "revid": "785", "url": "https://gl.wikipedia.org/wiki?curid=537811", "title": "Copa Xunta de Galicia de rugby", "text": ""}
{"id": "537812", "revid": "785", "url": "https://gl.wikipedia.org/wiki?curid=537812", "title": "Copa Xunta de rugby", "text": ""}
{"id": "537813", "revid": "785", "url": "https://gl.wikipedia.org/wiki?curid=537813", "title": "Copa Galicia de h\u00f3ckey a pat\u00edns", "text": ""}
{"id": "537816", "revid": "15490", "url": "https://gl.wikipedia.org/wiki?curid=537816", "title": "Mar\u00eda Espinosa de los Monteros", "text": "Mar\u00eda Espinosa de los Monteros e D\u00edaz de Santiago, nada en Estepona (M\u00e1laga) o 13 de maio de 1875 e finada en Alacant o 13 de decembro de 1946, de nome real Mar\u00eda Ana Espinosa D\u00edaz, foi unha empresaria e activista polos dereitos civ\u00eds e pol\u00edticos das mulleres. Foi cofundadora da Asociaci\u00f3n Nacional de Mujeres Espa\u00f1olas, que presidiu at\u00e9 1924. Entre 1898 e 1921 dirixiu a delegaci\u00f3n en Espa\u00f1a da casa de m\u00e1quinas de escribir Yost. Foi designada por Miguel Primo de Rivera en 1926 como edil no concello de Segovia.\nTraxectoria.\nSegundo o Rexistro Civil, Mar\u00eda Ana Espinosa D\u00edaz naceu \u00e1s 5 da ma\u00f1\u00e1 o 13 de maio de 1875 en Estepona (M\u00e1laga), filla de Antonio Espinosa Aguilar e de Juana D\u00edaz Mart\u00edn. Sabendo isto, p\u00f3dese deducir que ela engadiu posteriormente \"de los Monteros\" ao seu primeiro apelido e \"de Santiago\" ao segundo, pois durante o s\u00e9culo XIX e os inicios do s\u00e9culo XX resultaba sinxelo cambiar e modificar os apelidos. O n\u00famero 26 da r\u00faa Real, lugar do nacemento, foi o seu fogar durante os primeiros anos, at\u00e9 que se trasladou a Madrid cos pais sendo xa adolescente.\nEn 1895 Mar\u00eda viaxou a Francia e mais a Inglaterra, onde descubriu sistemas empresariais inclusivos coas mulleres. Interesouse por introducir en Espa\u00f1a as m\u00e1quinas de escribir Yost, fabricadas nos EUA, pois consideraba que a mecanograf\u00eda poder\u00eda proporcionar emprego e formaci\u00f3n a moitas mulleres novas. En 1898, con 22 anos, converteuse na directora da Casa Yost, recentemente creada en Madrid. \nA mediados da d\u00e9cada de 1910, unhas catro mil mozas aprenderan mecanograf\u00eda na academia da empresa, un feito destacado na historia do feminismo en Espa\u00f1a. O labor de Espinosa na promoci\u00f3n da educaci\u00f3n e a cultura nas mulleres valeulle en 1915 a Cruz da Orde Civil de Afonso XII, do Ministerio de Instrucci\u00f3n y Bellas Artes, nunha proposta de Emilio M\u00aa de Torres. En 1916 participou no II Congreso Internacional de Ciencias Administrativas, celebrado en Madrid. Neste congreso, amais de facer de int\u00e9rprete, estivo ao cargo dunha secci\u00f3n sobre as aplicaci\u00f3ns da mecanograf\u00eda na documentaci\u00f3n burocr\u00e1tica.\nO seu esp\u00edrito empresarial lev\u00e1raa en 1911, xunto a Ana Picard, a iniciar os tr\u00e1mites para a comercializaci\u00f3n de \u201cAguas de Morataliz\u201d, que foi autorizada en 1915. A calidade das augas era tal que mesmo se empregaban nos hospitais da Beneficencia Provincial de Madrid. O ano seguinte, Mar\u00eda foi elixida por unanimidade vogal da Asociaci\u00f3n de Propietarios de Balnearios y de Manantiales de Aguas Minero-medicinales de Espa\u00f1a.\nEn outubro de 1918, na s\u00faa casa da madrile\u00f1a r\u00faa Barquillo 4, cofundou a Asociaci\u00f3n Nacional de Mujeres Espa\u00f1olas, que presidiu at\u00e9 1924. Entre as asociadas estaban Benita Asas Manterola, Clara Campoamor, Elisa Soriano, Mar\u00eda de Maeztu, Julia Peguero ou Victoria Kent. Mar\u00eda redactou persoalmente o Programa da asociaci\u00f3n a prol dos dereitos civ\u00eds e pol\u00edticos das mulleres.\nO 22 de xaneiro de 1920 deu a conferencia \u201cInfluencia del feminismo en la Legislaci\u00f3n Contempor\u00e1nea\u201d na Real Academia de Jurisprudencia y Legislaci\u00f3n. Un mes despois pronunciou \u201cLa Emancipaci\u00f3n de la Mujer\u201d no Ilustre Colegio de Abogados de Barcelona. En outubro dese ano, Espinosa deixou os seus cargos nas directivas da Asociaci\u00f3n Nacional de Mujeres Espa\u00f1olas, sendo substitu\u00edda por Benita Asas, e do Consejo Supremo Feminista de Espa\u00f1a.\nA partir da Segunda Rep\u00fablica Espa\u00f1ola, Mar\u00eda practicamente desaparece da vida p\u00fablica. Especulouse con que a irrupci\u00f3n na pol\u00edtica de mulleres m\u00e1is reivindicativas, como Victoria Kent ou Clara Campoamor, contribu\u00edse a desprazar a Mar\u00eda, de posturas m\u00e1is moderadas, a un segundo plano. Con todo, semella que a causa m\u00e1is prob\u00e1bel \u00e9 a dedicaci\u00f3n de Mar\u00eda Espinosa ao coidado dos fillos.\nMalia que as datas semellan ser confusas, o traslado de Mar\u00eda a Alacant foi probabelmente por recomendaci\u00f3n do doutor Jim\u00e9nez D\u00edaz, prestixioso m\u00e9dico do momento. Mar\u00eda, quen sufr\u00eda bronquiectasia, mercou a leira El Pantanet e pasou os seus \u00faltimos anos al\u00ed, at\u00e9 o seu pasamento o 13 de decembro de 1946.\nVida persoal.\nMar\u00eda casou en 1905 co avogado Antonio de Torres Chac\u00f3n. O matrimonio, que tivo dous fillos, Antonio (1907 ou 1908-1991) e \u00c1lvaro (1910-1959), divorciouse en 1911. O avogado emigrou a Arxentina, onde atopou traballo, e nunca regresou a Espa\u00f1a. En consecuencia, Mar\u00eda f\u00edxose cargo dos dous rapaces. Contou coa axuda de Ana Picard, compa\u00f1eira de negocios e administradora dalgunhas empresas conxuntas.\nPremios Mar\u00eda Espinosa de los Monteros.\nEste galard\u00f3n foi creado polo Ministerio de Cultura, mediante Orde de 13 de setembro de 1978, e derrogado por Orde de 25 de xu\u00f1o de 1984. O seu obxectivo era:\nAlg\u00fans dos traballos galardoados foron: "}
{"id": "537817", "revid": "72012", "url": "https://gl.wikipedia.org/wiki?curid=537817", "title": "Jos\u00e9 Manuel Cervino", "text": "Jos\u00e9 Manuel Cervino, nado en Arona (Santa Cruz de Tenerife) o 29 de outubro de 1940, \u00e9 un actor canario.\nTraxectoria.\nJos\u00e9 Manuel Cervino Almeida naceu en 1940, en Arona, municipio canario pertencente \u00e1 illa de Tenerife (Illas Canarias).\nCoa s\u00faa familia trasl\u00e1dase \u00e1 cidade de San Crist\u00f3bal de La Laguna onde cursa o Bacharelato no Instituto de Canarias, actualmente IES Cabrera Pinto, onde d\u00e1 os seus primeiros pasos na interpretaci\u00f3n. Xunto a outros compa\u00f1eiros funda a compa\u00f1\u00eda teatral \"El Tinglado\" coa cal realiza un extenso percorrido teatral. Comezou a carreira de Dereito na Universidade de La Laguna, estudos que abandonou para dedicarse definitivamente \u00e1 interpretaci\u00f3n, integrando en varias compa\u00f1\u00edas de teatro independente en Tenerife, e onde dirixiu obras de Samuel Beckett (\"Esperando a Godot\") e de John Osborne (\"Mirando atr\u00e1s con ira\").\nPosteriormente trasl\u00e1dase \u00e1 Pen\u00ednsula, inst\u00e1lase en Madrid e inicia unha intensa actividade teatral, debutando no Teatro Espa\u00f1ol e no Lope de Vega, e actuando en obras como \"Tiempo de espadas\", de Jaime Salom, o que lle axudou a debutar no cinema cun pequeno papel na pel\u00edcula \"Eva 63\" (1963), de Pedro Lazaga e \"Pierna creciente, falda menguante\" (1970), de Javier Aguirre, ambas protagonizadas por Laura Valenzuela. M\u00e1is tarde, e sempre en papeis secundarios, formar\u00eda parte de varias pel\u00edculas relacionadas co cinema do destape como \"Los novios de mi mujer\", \"Emilia... parada y fonda\" e \"Operaci\u00f3n Ogro\", entre outras.\nActor co\u00f1ecido dentro e f\u00f3ra da profesi\u00f3n como home de esquerdas e con fama de bondadoso, interpretou varios papeis do tipo malo de dereitas, sempre co director Eloy da Iglesia, con quen chegou a aparecer en cinco pel\u00edculas, destacando \"El sacerdote\", \"Navajeros\", \"La mujer del ministro\" e \"El pico\", en xeral, pel\u00edculas que estenden os temas da marxinaci\u00f3n, a delincuencia xuvenil, as drogas e que se converteron en aut\u00e9nticos \u00e9xitos de portelo.\u200b\nTras varios anos vinculado a De la Iglesia, a s\u00faa consagraci\u00f3n definitiva chegou nos anos 1980 cando Cervino interveu en varias pel\u00edculas que se converter\u00edan en fitos do cinema espa\u00f1ol como \"El Crimen de Cuenca\" (1980), de Pilar Mir\u00f3, a pel\u00edcula de Jos\u00e9 Luis Garci, \"El crack\" (1981), coa que Alfredo Landa despegouse do \"landismo\" ou o seu papel protagonista da man de Manolo Matji en \"La guerra de los locos\" (1987), onde interpretou a \"pirao\" que leva a idea da guerra e do exterminio ata as \u00faltimas consecuencias. Foi ent\u00f3n cando consolidou a s\u00faa carreira no cinema e foi nomeado aos premios Goya na s\u00faa II edici\u00f3n por este \u00faltimo papel, perdendo fronte a Landa polo seu papel en \"El bosque animado\".\nEn 1988 regresa \u00e1s Illas Canarias, para participar na rodaxe de \"Guarapo\", dirixida polos irm\u00e1ns R\u00edos, interpretando o papel de \"Don Virgilio\"."}
{"id": "537821", "revid": "23204", "url": "https://gl.wikipedia.org/wiki?curid=537821", "title": "Wikipedia en taxico", "text": "A Wikipedia en taxico (en ) \u00e9 a edici\u00f3n da enciclopedia libre Wikipedia en lingua taxica. Esta edici\u00f3n da Wikipedia ten a opci\u00f3n de ler os artigos en dous alfabetos, latino e cir\u00edlico.\nEsta versi\u00f3n da enciclopedia cont\u00e9n artigos e usuarios, dos cales son activos."}
{"id": "537822", "revid": "23204", "url": "https://gl.wikipedia.org/wiki?curid=537822", "title": "Wikipedia en birmano", "text": "A Wikipedia en birmano (en ) \u00e9 a edici\u00f3n da enciclopedia libre Wikipedia en lingua birmana. Foi creada en xullo de 2004.\nEsta versi\u00f3n da enciclopedia cont\u00e9n artigos e usuarios, dos cales son activos."}
{"id": "537823", "revid": "23204", "url": "https://gl.wikipedia.org/wiki?curid=537823", "title": "Wikipedia en afrikaans", "text": "A Wikipedia en afrikaans (en ) \u00e9 a edici\u00f3n da enciclopedia libre Wikipedia en lingua afrikaans. O proxecto foi creado o 16 de novembro de 2001, e foi a d\u00e9cimo primeira Wikipedia en ser creada. En decembro de 2016, era a 84\u00aa meirande Wikipedia segundo o n\u00famero de artigos. Ademais de en Sur\u00e1frica e Namibia, a Wikipedia en afrikaans \u00e9 usada e mantida por usuarios de Europa, Am\u00e9rica do Norte e Ocean\u00eda. En setembro de 2020 era a meirande Wikipedia das linguas de \u00c1frica. \nEsta versi\u00f3n da enciclopedia cont\u00e9n artigos e usuarios, dos cales son activos."}
{"id": "537824", "revid": "23204", "url": "https://gl.wikipedia.org/wiki?curid=537824", "title": "Wikipedia en bosn\u00edaco", "text": "A Wikipedia en bosn\u00edaco (en ) \u00e9 a edici\u00f3n da enciclopedia libre Wikipedia en lingua bosn\u00edaca. Foi creada o 12 de decembro de 2002, e en novembro de 2019, superou os 80\u00a0000 artigos. O seu primeiro artigo foi \"\".\nEsta versi\u00f3n da enciclopedia cont\u00e9n artigos e usuarios, dos cales son activos."}
{"id": "537827", "revid": "23204", "url": "https://gl.wikipedia.org/wiki?curid=537827", "title": "Wikipedia en malgaxe", "text": "A Wikipedia en malgaxe (en ) \u00e9 a edici\u00f3n da enciclopedia libre Wikipedia en lingua malgaxe. Esta versi\u00f3n, completamente escrita en malgaxe oficial (en gran parte na s\u00faa variedade \"merina\"), emprega o c\u00f3digo de lingua \u00abmg\u00bb, se ben o c\u00f3digo ISO 639-3 destinado ao malgaxe st\u00e1ndard \u00e9 \u00abplt\u00bb.\nEsta versi\u00f3n da enciclopedia cont\u00e9n artigos e usuarios, dos cales son activos."}
{"id": "537832", "revid": "23204", "url": "https://gl.wikipedia.org/wiki?curid=537832", "title": "Wikipedia en baixo sax\u00f3n", "text": "A Wikipedia en baixo sax\u00f3n (en ) \u00e9 a edici\u00f3n da enciclopedia libre Wikipedia en lingua baixo saxoa. Foi creada no ano 2003. En setembro de 2010, contaba con 16\u00a0400 artigos e 3\u00a0500 usuarios rexistrados.\nEsta versi\u00f3n da enciclopedia cont\u00e9n artigos e usuarios, dos cales son activos."}
{"id": "537833", "revid": "89787", "url": "https://gl.wikipedia.org/wiki?curid=537833", "title": "Wikipedia en marathi", "text": "A Wikipedia en marathi (en ) \u00e9 a edici\u00f3n da enciclopedia libre Wikipedia en lingua marathi. Foi creada o 1 de maio de 2003. O proxecto \u00e9 unha das versi\u00f3ns m\u00e1is destacadas entre as do sur de Asia en termos de calidade. At\u00f3pase entre as p\u00e1xinas web marathi m\u00e1is visitadas, clasific\u00e1ndose no 2016 no posto n\u00famero 10 de Alexa.\nEsta versi\u00f3n da enciclopedia cont\u00e9n artigos e usuarios, dos cales son activos."}
{"id": "537834", "revid": "23204", "url": "https://gl.wikipedia.org/wiki?curid=537834", "title": "Wikipedia en kirguiz", "text": "A Wikipedia en kirguiz (en ) \u00e9 a edici\u00f3n da enciclopedia libre Wikipedia en lingua kirguiz. Foi lanzada o 2 de xu\u00f1o de 2002.\nEsta versi\u00f3n da enciclopedia cont\u00e9n artigos e usuarios, dos cales son activos."}
{"id": "537835", "revid": "22570", "url": "https://gl.wikipedia.org/wiki?curid=537835", "title": "C\u00e9baco", "text": "C\u00e9baco \u00e9 unha illa localizada ao suroeste de Panam\u00e1, especificamente ao sur do golfo de Montijo, no Oc\u00e9ano Pac\u00edfico; ao sur da provincia de Veraguas e a uns 15 km ao oeste da pen\u00ednsula de Azuero. Administrativamente forma parte do distrito de Montijo. Ten unha \u00e1rea de 80 km\u00b2 e \u00e9 a terceira illa m\u00e1is grande do pa\u00eds (superada s\u00f3 por Coiba e a Illa del Rey).\nXeograficamente pos\u00fae unha forma alongada, dunha anchura de entre 2 e 5 km e 25 km de longo, estend\u00e9ndose de leste a oeste. No oeste at\u00f3panse as m\u00e1ximas elevaci\u00f3ns, resaltando o Cerro Chichica (349 m). Tam\u00e9n cabe destacar alg\u00fans accidentes xeogr\u00e1ficos tales como Punta Surrones (punto extremo occidental); Punta Chichica e Punta Puerto Hondo, na costa sur; e Punta Campana (punto extremo oriental).\nA uns 3 km ao noroeste de C\u00e9baco at\u00f3pase a Illa Gobernadora, de menor tama\u00f1o e onde se localiza o pobo de Gobernadora, cabeceira do correxemento de Gobernadora, ao cal pertence C\u00e9baco. Tam\u00e9n ao oeste de C\u00e9baco at\u00f3pase a illa de Coiba, a maior do pa\u00eds.\nNa illa existe unha pequena poboaci\u00f3n local que se dedica especialmente \u00e1 pesca; a\u00ednda que en anos recentes, a pesca deportiva, promocionada polos turistas, tam\u00e9n se practica nesta zona."}
{"id": "537836", "revid": "23204", "url": "https://gl.wikipedia.org/wiki?curid=537836", "title": "Provincia de Veraguas", "text": "Veraguas \u00e9 unha das dez provincias de Panam\u00e1. A s\u00faa capital \u00e9 a cidade de Santiago de Veraguas. Ten unha superficie de 10\u00a0629\u00a0km\u00b2, e unha \u00e1rea de 10.587,6 km\u00b2 e no ano 2019 ti\u00f1a unha poboaci\u00f3n estimada de 247.644.\nLimita ao norte co mar Caribe, ao sur co oc\u00e9ano Pac\u00edfico, ao leste coas provincias de Col\u00f3n, Cocl\u00e9, Herrera, Los Santos e ao oeste coa provincia de Chiriqu\u00ed e a Comarca Ng\u00e4be-Bugl\u00e9. \u00c9 a \u00fanica provincia de Panam\u00e1 que ten costas nos oc\u00e9anos Atl\u00e1ntico e Pac\u00edfico.\nToponimia.\nOrixe do nome\nA palabra Veraguas poidera provir da pen\u00ednsula ib\u00e9rica, onde intervi\u00f1eron considerable n\u00famero de grupos \u00e9tnicos coas s\u00faas respectivas linguas, e probablemente a palabra Veraguas te\u00f1a influencias \u00e1rabes, da ra\u00edz \"gua\" que aparece nos r\u00edos de Andaluc\u00eda, de \"wada\" ou \"wadi\", \"guad\" ou \"uad\", que significa r\u00edo.\nExiste o top\u00f3nimo Beragua en Navarra, que se lle sup\u00f3n unha orixe vasca, pois tam\u00e9n existe o apelido Beragua de orixe vasca, polo que o nome de Veragua tam\u00e9n poder\u00eda provir desta voz.\nUtilizaci\u00f3n do nome por parte dos espa\u00f1ois\nNo novo mundo a palabra Veragua foi utilizada por primeira vez polo Almirante Cristovo Col\u00f3n durante a s\u00faa cuarta viaxe.\nNa s\u00faa calidade de \"Vicerrei e Almirante e Gobernador Xeral\" das Indias, Crist\u00f3vo Col\u00f3n escribiu aos reis de Espa\u00f1a unha carta desde Xamaica, logo de concretar o que foi a s\u00faa cuarta traves\u00eda.\n\"A Historia do Almirante\" foi escrita por Fernando Col\u00f3n entre os anos 1537 e 1539. Baseouse nas fontes do seu pai e doutros protagonistas dos feitos. Nel describe o paso do Almirante pola rexi\u00f3n de Veraguas.\nO certo \u00e9 que a palabra Veragua empezou a aparecer en documentaci\u00f3n espa\u00f1ola desde 1504, oficializ\u00e1ndose a s\u00faa formaci\u00f3n como Gobernaci\u00f3n o 9 de xu\u00f1o de 1508. Usouse primeiro na s\u00faa forma orixinal en singular, Veragua, que designou sucesivamente a Gobernaci\u00f3n de Veragua, o Ducado de Veragua, a Veragua Real e a Provincia de Veragua. Non foi sen\u00f3n moito tempo despois que empezou a prevalecer a forma plural \"Veraguas\".\nHistoria.\nA provincia de Veraguas, tam\u00e9n chamada goberno de Veragua durante a \u00e9poca imperial espa\u00f1ola, creouse como unha entidade administrativa e territorial dentro do Vicerreinado de Nova Espa\u00f1a, sendo m\u00e1is tarde trasladada a s\u00faa xurisdici\u00f3n ao Vicerreinado do Per\u00fa. Foi erixida en 1560 nos territorios do antigo ducado do mesmo nome, cuxo primeiro gobernador foi Francisco V\u00e1zquez.\nAs primeiras poboaci\u00f3ns en fundarse no territorio de Veraguas foron Santa Cruz (posteriormente denominada Villa de Los Santos), a beiras do r\u00edo Cubita; Santa Elena (hoxe Santo Domingo de Parita), en inmediaci\u00f3ns do r\u00edo Parita; e Santiago de Ol\u00e1, a unhas d\u00faas leguas da cidade de Nat\u00e1. A idea tras estas fundaci\u00f3ns, todas ocorridas entre 1550 e 1570, era a de inducir os ind\u00edxenas a vivir congregados en pobos, tarefa na cal prestou a s\u00faa axuda o frade dominico Pedro de Santa Mar\u00eda.\nOs habitantes de Santiago de Ol\u00e1 propux\u00e9ronlle a Lu\u00eds Col\u00f3n conquistar e poboar o Ducado de Veragua para incorporalo \u00e1 Gobernaci\u00f3n de Tierra Firme, o cal despois dun arranxo arbitral coa coroa espa\u00f1ola, quedou incorporado \u00e1 esta \u00faltima en 1557. Foi ent\u00f3n cando o gobernador Juan Ruiz de Monjaraz encargou ao capit\u00e1n Francisco V\u00e1zquez a conquista e poboaci\u00f3n do territorio inclu\u00edndo o ducado, quen na s\u00faa ruta fundou as poboaci\u00f3ns de Santa Fe e Concepci\u00f3n. A rivalidade entre Monjaraz e V\u00e1zquez polas tenencias destas terras manifestouse na batalla a beiras do r\u00edo Gat\u00fa, onde Monjaraz quedou preso; esta situaci\u00f3n levou a que os ind\u00edxenas abandonasen os pobos xa establecidos, algunhas cidades sufrisen incendios e toda sorte de conmoci\u00f3ns, as\u00ed como o traballo das minas. Tras ser acusados as autoridades de Lima, estas nomearon un ministro da Real Audiencia para que puxese orde na rexi\u00f3n; este destitu\u00edu a Monjaraz e encargou a Rafael de Figuerola a conquista e colonizaci\u00f3n de Veraguas tras a morte de Francisco V\u00e1squez.\nO territorio do ducado, lixeiramente ampliado cara ao oeste e o sur, pasou despois a depender da Real Audiencia de Panam\u00e1 (establecida en 1563) no Vicerreinado do Per\u00fa, cuxa xurisdici\u00f3n abarcaba desde o porto de Buenaventura at\u00e9 o golfo de Fonseca en Nicaragua, e polo norte desde os conf\u00edns da Provincia de Veraguas at\u00e9 o r\u00edo Atrato. A provincia viuse afectada durante todo o s\u00e9culo XVII pola invasi\u00f3n de piratas que arrasaron as s\u00faas costas e saquearon cidades, entre eles Pedro o Picardo, Mois\u00e9s Vanclein, Henry Morgan quen tentou tomar Portobelo, e Townley, que atacou as cidades de Alanje e da Vila de Los Santos.\nO 20 de agosto de 1739 restableceuse o Vicerreinado de Nova Granada por medio dunha Real C\u00e9dula, o cal inclu\u00eda os territorios de Nova Granada, Venezuela, Quito e Panam\u00e1. A xurisdici\u00f3n correspondente aos maxistrados seccionais quedou da mesma forma que antes, conservando o Gobernador da Provincia de Panam\u00e1 a supremac\u00eda sobre os portos de Portobelo, Veraguas e Dari\u00e9n. A Audiencia permaneceu subordinada ao Vicerreinado e mantivo os seus privilexios no local e a mesma configuraci\u00f3n no persoal, sendo o seu presidente o gobernador e capit\u00e1n xeneral de todo o territorio. En 1751 foi extinguida a Real Audiencia de Panam\u00e1 debido aos gastos nos que esta incorr\u00eda e para p\u00f3r fin ao case permanente estado de axitaci\u00f3n en que se manti\u00f1a a rexi\u00f3n. O istmo quedou rexido por un goberno netamente militar, a cargo de Manuel Montiano, form\u00e1ndose as\u00ed a Comandancia Xeral de Tierra Firme que comprend\u00eda o territorio desde o r\u00edo Atrato at\u00e9 os lindeiros da Capitan\u00eda xeneral de Guatemala, e inclu\u00eda as provincias de Panam\u00e1, Dari\u00e9n, Veraguas e Portobelo. Dita Comandancia depend\u00eda do Vicerrei da Nova Granada e, no contencioso, da Audiencia que funcionaba en Santaf\u00e9.\nDurante a emancipaci\u00f3n das colonias americanas Veraguas permaneceu nun principio fiel \u00e1 coroa espa\u00f1ola, polo cal rexeitou a s\u00faa uni\u00f3n \u00e1s Provincias Unidas da Nova Granada e serviu xunto con Panam\u00e1 como dep\u00f3sito de tropas e de elementos de guerra que se organizaban e preparaban para combater os patriotas da revoluci\u00f3n en Quito e na costa atl\u00e1ntica da Nova Granada, e para socorrer a praza fiel de Santa Marta. Con todo cara ao 1815 a situaci\u00f3n cambiou e os patriotas empezaron a ga\u00f1ar terreo comandados por Jos\u00e9 de F\u00e1brega, tanto as\u00ed que a provincia declarouse independente en 1821 e declarouse anexada \u00e1 Rep\u00fablica de Colombia do libertador Sim\u00f3n Bol\u00edvar.\nA incorporaci\u00f3n espont\u00e1nea do territorio paname\u00f1o \u00e1 Gran Colombia motivou a que o Congreso de devandito pa\u00eds expedise o decreto do 9 de febreiro de 1822, por medio do cal se creou o Departamento do Istmo cos mesmos l\u00edmites que ti\u00f1a a antiga Comandancia Xeral de Panam\u00e1. F\u00e1brega en tanto foi designado gobernador da provincia de Veraguas, cargo que ostentou at\u00e9 o final da Gran Colombia. O panorama pol\u00edtico deste pa\u00eds era turbio, e no ano 1827 o xeneral Jos\u00e9 Antonio P\u00e1ez rebelouse en Venezuela, pois desexaba a secesi\u00f3n dese territorio, e en 1829 fixo o mesmo o xeneral Juan Jos\u00e9 Fl\u00f3rez en Ecuador, o que levou levou \u00e1 disoluci\u00f3n deste pa\u00eds. Posteriormente a este feito o istmo tam\u00e9n se declarou independente cun goberno primeiro \u00e1 cabeza de Jos\u00e9 Domingo Espinar e logo con Juan Eligio Alzuru, quen pronunciou a secesi\u00f3n o 9 de xullo de 1831. Para tranquilizar este movemento e volver \u00e1 orde no istmo, o goberno da Nova Granada confioulle ao xeneral Tom\u00e1s Herrera enfrontar a Alzuru e reincorporar as provincias baixo o seu mandato \u00e1 Rep\u00fablica, invest\u00edndoo co grao de \"Comandante Xeral do Istmo\". Herrera alzouse vitorioso, polo que lle foi encomendado a organizaci\u00f3n deste territorio.\nA provincia de Veraguas formou ent\u00f3n parte da Rep\u00fablica da Nova Granada, do mesmo xeito que a de Panam\u00e1, ambas as divididas en cant\u00f3ns e estes \u00e1 s\u00faa vez en distritos parroquiais. Veraguas ent\u00f3n s\u00f3 contaba con 2 cant\u00f3ns: Santiago e Alanje; Jos\u00e9 de F\u00e1brega foi nomeado gobernador da provincia. Cara ao 1840, tras estalar no territorio central da Nova Granada unha guerra civil, o gobernador Carlos de Icaza de Panam\u00e1 decidiu subtraer os seus conx\u00e9neres da loita e declarar a independencia como Estado Libre do Istmo. Carlos F\u00e1bre, gobernador de Veraguas, rexeitou secundar o movemento, pero tras chegar Tom\u00e1s Herrera con tropas a Santiago, aceptouno. O Estado Libre con todo non durou m\u00e1is que trece meses, pois un convenio celebrado o 31 de decembro de 1841 reincorporou o Istmo \u00e1 Nova Granada.\nAntes de 1849 Veraguas sempre ocupara todo o sector occidental do que hoxe \u00e9 a Rep\u00fablica de Panam\u00e1; con todo ese ano foi segregado o cant\u00f3n de Alanje para formar con el a provincia de Chiriqu\u00ed, e en 1850 coa parte sur a provincia de Azuero, composta polos cant\u00f3ns de Parita, Los Santos e o distrito de Santa Mar\u00eda. Mais esta \u00faltima foi bastante convulsiva, polo que foi eliminada polo Congreso en 1855 e agregando a maior parte do seu territorio \u00e1 de Veraguas. O 27 de febreiro dese mesmo ano creouse o Estado Federal de Panam\u00e1, que ti\u00f1a dereito a darse leis en todos os asuntos de administraci\u00f3n, excepto aqueles referentes \u00e1 mari\u00f1a de guerra, ao ex\u00e9rcito permanente, as relaci\u00f3ns exteriores, as rendas, cr\u00e9ditos e gastos p\u00fablicos sobre os cales lexislaba a Naci\u00f3n, e que territorialmente comprend\u00eda as provincias de Azuero, Chiriqu\u00ed, Panam\u00e1 e Veraguas, que a finais do mesmo ano foron substitu\u00eddas polos departamentos de Cocl\u00e9, Col\u00f3n, Chiriqu\u00ed, F\u00e1brega, Herrera, Los Santos e Panam\u00e1; o primeiro presidente do estado foi Justo Arosemena. En 1864 dividiuse o Estado en seis departamentos: Cocl\u00e9, Col\u00f3n, Chiriqu\u00ed, Los Santos, Panam\u00e1 e Veraguas coas seguintes cabeceiras: Penonom\u00e9, Col\u00f3n, David, Los Santos, Panam\u00e1 e San Francisco de La Monta\u00f1a, respectivamente.\nCoa chegada da Rexeneraci\u00f3n do presidente Rafael N\u00fa\u00f1ez en 1885 e a subseguinte guerra civil, que pretend\u00eda pasar do modelo federal ao modelo centralista, viv\u00edronse momentos moi tensos no istmo, pois varias facci\u00f3ns dos partidos liberal e conservador pretend\u00edan tomar o poder, e mesmo se deron alg\u00fans movementos secesionistas que proclamaban a Rep\u00fablica de Panam\u00e1. Os revolucionarios foron vencidos en 1886, derogouse a constituci\u00f3n de 1863, convocando unha Asemblea Xeral que redactou unha constituci\u00f3n ese mesmo ano. Nela o pa\u00eds pasaba de nomearse Estados Unidos de Colombia por Rep\u00fablica de Colombia e quedaban os Estados transformados en Departamentos, sendo un deles o Departamento de Panam\u00e1.\nNeste per\u00edodo iniciouse a construci\u00f3n da canle de Panam\u00e1, que se viu afectada pola quebra da empresa de Fernando de Lesseps e aos escasos recursos econ\u00f3micos do goberno colombiano para proseguir co proxecto. A finais do s\u00e9culo XIX produciuse a cruenta Guerra dos Mil D\u00edas, cuxa consecuencia m\u00e1is perdurable foi a separaci\u00f3n de Panam\u00e1 de Colombia producida o 3 de novembro de 1903.\nXeograf\u00eda.\nAspecto f\u00edsico.\nA provincia de Veraguas ten forma alongada, ocupando unha estreita franxa entre o golfo de Los Mosquitos, ao norte, e o golfo de Montijo na pen\u00ednsula de Azuero, ao sur.\nA provincia de Veraguas caracter\u00edzase por ser a \u00fanica na Rep\u00fablica en ter costas no Mar Caribe e o Oc\u00e9ano Pac\u00edfico, contando cuns 60 km de costas no Mar Caribe e m\u00e1is de 350 km de costas no Pac\u00edfico, sen contar a gran cantidade de illas que lle pertencen, entre elas as m\u00e1is grandes do pa\u00eds, Coiba e C\u00e9baco. \u00c1 parte destas, as illas con maior superficie son Leones, Gobernadora e Jicar\u00f3n, todas localizadas no oc\u00e9ano Pac\u00edfico.\nA serran\u00eda de Tabasar\u00e1, que se considera parte da de Talamanca, percorre a provincia na s\u00faa zona norte, case paralela \u00e1 costa caribe\u00f1a. A altura m\u00e1xima \u00e9 un cerro sen nome de 1964 m s. n. m., a\u00ednda que outras alturas importantes son os cerros Negro (1518 m s. n. m.) e Chic\u00fa (1764), no l\u00edmite coa provincia de Cocl\u00e9. Ao sur, na pen\u00ednsula de Azuero, as alturas m\u00e1is prominentes son os cerros Hoya (1559 m s. n. m.), G\u00fcera (1068) e Caraca\u00f1ado (997).\nVeraguas pos\u00fae un exclave (parte do correxemento de El Prado no distrito de Las Palmas) que est\u00e1 separado do resto da provincia pola comarca Ng\u00e4be-Bugl\u00e9 (distrito de M\u00fcna). \u00c1 s\u00faa vez, dentro de Veraguas at\u00f3p\u00e0nse dous enclaves da comarca Ng\u00e4be: unha no distrito da Las Palmas e outra no distrito de Ca\u00f1azas (ambos enclaves pertencen ao distrito de \u00d1\u00fcr\u00fcm).\nHidrograf\u00eda.\nA provincia de Veraguas est\u00e1 ba\u00f1ada por numerosos r\u00edos, que cobren en total seis concas hidrogr\u00e1ficas:\nEstas concas poden agruparse en d\u00faas: a que vai ao Mar Caribe e a que vai ao oc\u00e9ano Pac\u00edfico. No Caribe desembocan os r\u00edos Calov\u00e9bora, Concepci\u00f3n, Gu\u00e1zaro, Bel\u00e9n e Veraguas, que descenden da serran\u00eda de Tabasar\u00e1; no Pac\u00edfico desembocan os r\u00edos Santa Mar\u00eda, San Pablo, San Pedro, Tabasar\u00e1, Quebro, Ponuga, Suay, Mariato, Pavo, Varadero, Playita, Cobre e Cat\u00e9.\nA maior lagoa \u00e9 a de La Yeguada (pr\u00f3xima ao volc\u00e1n hom\u00f3nimo), na cal desemboca o r\u00edo San Juan e outros regatos. A auga deste corpo de auga \u00fasase para a produci\u00f3n de enerx\u00eda el\u00e9ctrica que requiren as provincias centrais, a trav\u00e9s da central hidroel\u00e9ctrica La Yeguada.\n\u00c1reas protexidas.\nVeraguas ten oito \u00e1reas protexidas, as cales son:\nClima.\nO clima de Veraguas \u00e9 tropical h\u00famido nas terras baixas, pr\u00f3ximas a ambas as costas, e t\u00e9pedo moi h\u00famido de altura na \u00e1rea da cordilleira. A temperatura media m\u00e1is baixa \u00e9 duns 25 \u00b0C (na cordilleira), en tanto a temperatura media m\u00e1is alta \u00e9 duns 27 \u00b0C (zonas costeiras).\nA precipitaci\u00f3n pluvial anual \u00e9 dun pouco m\u00e1is de 1500 a m\u00e1is de 5000 mm, posto que o territorio est\u00e1 situado na s\u00faa maior\u00eda dentro do clima tropical h\u00famido. Os valores m\u00e1is altos ocorren ao norte e oeste da vertente do Caribe e no l\u00edmite coa provincia de Chiriqu\u00ed, preto da desembocadura do r\u00edo Tabasar\u00e1; e os menores valores local\u00edzanse nos l\u00edmites coas provincias de Cocl\u00e9 e Herrera.\nVexetaci\u00f3n.\nO tipo de vexetaci\u00f3n depende da altura e da localizaci\u00f3n do territorio respecto ao ecuador terrestre. Tendo en conta estes aspectos, at\u00f3panse bosques h\u00famidos nas costas do Caribe e do Pac\u00edfico, que ocupan a maior parte das terras baixas da provincia; bosques montanos na cordilleira Central, o macizo de cerro Hoya e na pen\u00ednsula ds Las Palmas; bosques secos nas zonas situadas entre o bosque h\u00famido prealpino e bosque seco tropical.\nDivisi\u00f3n administrativa.\nA provincia de Veraguas est\u00e1 dividida en doce distritos e 105 correxementos\nEconom\u00eda.\nA capital Santiago \u00e9 un dos centros bancarios m\u00e1is grandes do pa\u00eds, ademais conta con moitos comercios.\nA agricultura constit\u00fae a m\u00e1is importante das actividades que se desenvolve en Veraguas, cando as terras son arrendadas, o campesi\u00f1o paga o uso das mesmas en di\u00f1eiro e con parte da colleita da terra. Os cultivos m\u00e1is estendidos son: cana de azucre, banana, millo, laranxa, pl\u00e1tano verde e arroz. Outra actividade moi desenvolvida \u00e9 a cr\u00eda de gando vac\u00fan e porcino, que ocupa grandes extensi\u00f3ns de terra de Veraguas, que presenta grandes chairas. De igual forma desenv\u00f3lvese con gran facilidade a cr\u00eda de aves de curral, existindo familias enteiras dedicadas \u00e1 cr\u00eda de gali\u00f1as, pavos e parrulos."}
{"id": "537841", "revid": "23204", "url": "https://gl.wikipedia.org/wiki?curid=537841", "title": "Mil\u00f3n de Crotone", "text": "Mil\u00f3n de Crotone (en grego antigo \u039c\u03af\u03bb\u03c9\u03bd\")\", nado en Crotone no s\u00e9culo VI a.C., foi un loitador da Magna Grecia e un dos atletas m\u00e1is destacados da Grecia antiga. Foi seis veces campi\u00f3n dos Xogos Ol\u00edmpicos, sete veces dos Xogos P\u00edticos, dez dos Xogos \u00cdstmicos e nove dos Xogos Nemeos. Ademais das s\u00faas vitorias deportivas, segundo o historiador Diodoro S\u00edculo, liderou aos seus concidad\u00e1ns a un triunfo militar sobre a veci\u00f1a Sybaris no ano 510\u00a0a. C.\nDesco\u00f1\u00e9cese a data da s\u00faa morte, que segundo a lenda, aconteceu mentres intentaba desgarrar unha \u00e1rbore coas s\u00faas mans, quedando estas atrapadas nunha fenda do seu tronco, e sendo devorado por unha manda de lobos (ou por un le\u00f3n nalgunhas versi\u00f3ns posteriores). Esta historia foi representada en obras de arte de Pierre Puget, \u00c9tienne-Maurice Falconet e outros artistas. Alusi\u00f3ns literarias desta historia aparecen en obras como \"Gargantua e Pantagruel\" de Rebelais, \"Troilus e Cressida\" de Shakespeare ou \"Le Vicomte de Bragelonne\" de Alexandre Dumas.\nTraxectoria.\nCarreira atl\u00e9tica.\nO seu pai cham\u00e1base Diotimo (\u0394\u03b9\u03bf\u03c4\u03af\u03bc\u03bf\u03c2).\nMil\u00f3n foi seis veces campi\u00f3n ol\u00edmpico. Ga\u00f1ou o seu primeiro t\u00edtulo na proba de loita xuvenil, probablemente nos Xogos Ol\u00edmpicos do 540\u00a0a.C. Xa como adulto, proclamouse campi\u00f3n ol\u00edmpico en cinco ocasi\u00f3ns consecutivas entre os anos 536 e 520 a.C. Tam\u00e9n ga\u00f1ou sete coroas nos Xogos P\u00edticos de Delfos (unha de neno), dez nos Xogos \u00cdstmicos e nove nos Xogos Nemeos. Mil\u00f3n foi cinco veces \"periodonikis\", isto \u00e9, campi\u00f3n dos catro xogos panhel\u00e9nicos nun mesmo ciclo. A carreira de Mil\u00f3n ao m\u00e1is alto nivel de competici\u00f3n durou uns 24 anos.\nSegundo as cr\u00f3nicas, para intimidar aos seus adversarios, consum\u00eda diante deles carne de touro cr\u00faa e beb\u00eda sangue de touro para obter enerx\u00eda e vitalidade.\nFoi derrotado (ou empatado) no seu intento de lograr un s\u00e9timo t\u00edtulo ol\u00edmpico no ano 516\u00a0a. C., por un novo loitador de Crotone que practicaba a t\u00e9cnica do \"akrocheirismos\", coa que evitou o aplastante abrazo de Mil\u00f3n. O simple cansazo pasou factura a Mil\u00f3n.\nA cidade natal de Mil\u00f3n ti\u00f1a a reputaci\u00f3n de producir excelentes atletas. Na Olimp\u00edada do 576\u00a0BC, por exemplo, os primeiros sete clasificados na proba do estadio eran todos homes de Crotone. Despois da carreira de Milo, Crotone aparentemente non produciu outros atletas de renome.\nExperiencia militar.\nSobre o 510 a.C. xurdiron hostilidades entre Crotone e Sybaris cando Telys, un tirano sibarita, desterrou aos 500 cidad\u00e1ns m\u00e1is ricos de Sybaris despois de apoderarse das s\u00faas propiedades. Cando os sibaritas desprazados buscaron refuxio en Crotone e Telys esixiu o seu regreso, presentouse a oportunidade para os crotoniatos de destru\u00edr a un poderoso veci\u00f1o. Nun relato aparecido cincocentos anos despois do suceso, Diodoro S\u00edculo escribiu que o fil\u00f3sofo Pit\u00e1goras, que pasou gran parte da s\u00faa vida en Crotone, instou \u00e1 asemblea de Crotone a protexer aos desterrados cidad\u00e1ns de Sybaris. Cando se tomou a decisi\u00f3n de facelo, a disputa entre as d\u00faas cidades agravouse, tomaron as armas, e Mil\u00f3n dirixiu a carga crotoniana contra Sybaris.\nDiodoro indica que Milo dirixiu o ataque contra os sibaritas vestindo as s\u00faas coroas ol\u00edmpicas, envolto nunha pel de le\u00f3n e brandindo unha porra, de xeito semellante ao m\u00edtico heroe Heracles.\nMorte.\nOs antigos gregos acostumaban a atribu\u00edr mortes notables a persoas c\u00e9lebres segundo os seus caracteres. Desco\u00f1\u00e9cese a data da morte de Mil\u00f3n, pero segundo Estrab\u00f3n e Pausanias, aconteceu un d\u00eda que cami\u00f1aba por un bosque e atopou un tronco de \u00e1rbore dividido con cu\u00f1as. No que probablemente pretend\u00eda ser unha mostra de forza, Mil\u00f3n introduciu as mans na fenda para arrincar a \u00e1rbore. As cu\u00f1as caeron da fenda e a \u00e1rbore pechouse darredor das s\u00faas mans, atrap\u00e1ndoo. Incapaz de liberarse, o loitador foi devorado por lobos. Un historiador moderno suxeriu que \u00e9 m\u00e1is probable que Mil\u00f3n estivese viaxando s\u00f3, cando foi atacado por lobos. Incapaz de escapar, foi devorado por estes, sendo atopados os seus restos ao p\u00e9 dunha \u00e1rbore.\nVida persoal.\nSegundo Pausanias era fillo de Diotimo. Os comentaristas antigos mencionan unha relaci\u00f3n de amizade entre Mil\u00f3n e o fil\u00f3sofo Pit\u00e1goras, que viviu en Crotone ou preto, durante moitos anos. \u00c9 posible que os comentaristas confundisen ao fil\u00f3sofo cun adestrador atl\u00e9tico chamado tam\u00e9n Pit\u00e1goras, pero tam\u00e9n \u00e9 posible que o adestrador e o fil\u00f3sofo fosen a mesma persoa.\nC\u00f3ntase que Milo salvou a vida de Pit\u00e1goras cando un piar dun sal\u00f3n de banquetes se derrubou. Mil\u00f3n sostivo o teito ata que Pit\u00e1goras puido po\u00f1erse a salvo. \u00c9 posible que casase con Myia, unha pitag\u00f3rica ou posiblemente filla de Pit\u00e1goras. Di\u00f3xenes Laercio afirmou que Pit\u00e1goras morrera nun incendio na casa de Mil\u00f3n, pero segundo Dicearco de Messina (citado por Di\u00f3xenes Laercio) faleceu no templo das Musas no Metapontum de fame autoimposta. O fil\u00f3sofo e historiador Porf\u00edrio escribiu que a casa de Mil\u00f3n en Crotone fora queimada e os pitag\u00f3ricos lapidados.\nHer\u00f3doto, que viviu alg\u00fans anos despois da morte de Mil\u00f3n, contaba que o loitador aceptou unha gran cantidade de di\u00f1eiro do distinguido m\u00e9dico Democedes polo privilexio de casar coa filla de Mil\u00f3n. Se Her\u00f3doto estaba no certo, ent\u00f3n Mil\u00f3n probablemente non fose membro da nobreza de Crotone porque tal acordo cun m\u00e9dico asalariado estar\u00eda baixo a dignidade dun nobre grego. Democedes era natural de Crotone e gozou dunha exitosa carreira como m\u00e9dico en Crotone, Exina, Atenas e Samos. Foi capturado por Dar\u00edo na derrota do tirano samiano Pol\u00edcrates e levado \u00e1 capital persa de Susa como escravo. Al\u00ed coidou coidadosamente ao rei e \u00e1 ra\u00ed\u00f1a e finalmente foi autorizado a visitar Crotone, pero baixo garda. Fuxiu dos seus gardas persas e dirixiuse el mesmo a Crotone, onde casou coa filla de Mil\u00f3n. O m\u00e9dico enviou unha mensaxe sobre o seu matrimonio a Dar\u00edo, que era un admirador do loitador e que s\u00f3 puido saber del a trav\u00e9s de Democedes durante o seu cativerio en Susa.\nRepresentaci\u00f3ns culturais.\nSitio de campi\u00f3ns en cultura grega.\nComo os tr\u00e1xicos protagonistas do teatro grego, os atletas gregos ti\u00f1an unha calidade \"maior que a vida\". En Olimpia, por exemplo, separ\u00e1ronse da poboaci\u00f3n xeral durante longos per\u00edodos de adestramento e a observaci\u00f3n dunha serie complexa de prohibici\u00f3ns que inclu\u00edan a abstinencia do coito. Unha vez que se completou o adestramento e os atletas foron levados ante os seus concidad\u00e1ns recortados, en forma, espidos e brillantes con aceite, deberon parecer semi-divinos.\nA admiraci\u00f3n reverencial que se ti\u00f1a aos atletas en Grecia levou \u00e1 esaxeraci\u00f3n nos contos que rodeaban as s\u00faas vidas. No caso de Mil\u00f3n, Arist\u00f3teles na s\u00faa \"\u00c9tica a Nic\u00f3maco\", iniciou o proceso de creaci\u00f3n do mito comparando a Mil\u00f3n con Heracles polo seu enorme apetito, e Ateneo de Naucratis continuou o proceso coa historia de Mil\u00f3n carrexando un touro, unha faza\u00f1a tam\u00e9n asociada a Heracles. Foi a s\u00fabita morte de Mil\u00f3n o que o asemellou m\u00e1is aos heroes: hai un chisco de Hybris no seu intento de romper a \u00e1rbore e un sorprendente contraste entre os seus gloriosos logros atl\u00e9ticos e a s\u00faa s\u00fabita morte innobre.\nFaza\u00f1as de forza.\nSon numerosas as an\u00e9cdotas sobre a forza e o estilo de vida case sobrehumanos de Mil\u00f3n. A s\u00faa dieta diaria supostamente consist\u00eda en 9 kg de carne, 9 kg de pan e 10 litros de vi\u00f1o. Plinio o Vello e Solino atrib\u00faen a invencibilidade de Mil\u00f3n nas competici\u00f3ns ao consumo das \"alectoriae\", os gastr\u00f3litos dos galos. As lendas din que carrexou el mesmo a s\u00faa propia estatua de bronce \u00e1 s\u00faa localizaci\u00f3n en Olimpia, e que unha vez transportou un touro de catro anos sobre os ombreiros antes de matalo, asalo e devoralo nun d\u00eda. Dise que logrou a faza\u00f1a de levantar o touro comezando mentres este era un becerro acabado de nacer, repetindo a operaci\u00f3n a diario a medida que medraba.\nC\u00f3ntase que o loitador foi capaz de soster na man unha granada sen danala mentres varias persoas intentaban quitarlle os dedos da froita, e tam\u00e9n que pod\u00eda romper unha cinta suxeita ao redor da s\u00faa fronte inhalando aire e facendo que as s\u00faas veas se inchasen. Dic\u00edase que manti\u00f1a o seu p\u00e9 nun disco aceitado mentres outros intentaban empuxalo. Estas faza\u00f1as son atribu\u00eddas a malas interpretaci\u00f3ns das estatuas que representan a Mil\u00f3n coa cabeza atada nas cintas do vencedor, a man sostendo a maz\u00e1 da vitoria e os p\u00e9s colocados nun disco redondo que ter\u00eda cabido nun pedestal ou nunha base.\nCando participou nos Xogos Ol\u00edmpicos por s\u00e9tima vez e lle tocou enfrontarse na final contra o loitador de dezaoito anos , que de neno admiraba a Mil\u00f3n e que aprendeu del moitos movementos, este inclinouse antes do comezo en sinal de respecto. Este foi o \u00fanico caso da historia da antiga Grecia no que se recorda o nome do home que quedou segundo nunha competici\u00f3n atl\u00e9tica. Dameas de Crotone realizou unha estatua de Mil\u00f3n e colocouna no estadio de Olimpia, onde foi representado de p\u00e9 nun disco cos p\u00e9s unidos.\nEn contraposici\u00f3n a estas historias, Claudio Aeliano conta que unha vez desafiou a un campesi\u00f1o chamado Titormus a unha proba de forza. O campesi\u00f1o afirmou que ti\u00f1a pouca forza, pero levantou unha rocha ata os ombreiros, moveuna varios metros e deixouna caer. Mil\u00f3n non foi quen de levantala.\nArte moderna e literatura.\nA s\u00faa lendaria forza e a s\u00faa morte convert\u00e9rono en tema habitual da arte e da literatura modernas. A s\u00faa morte foi un tema popular na arte do s\u00e9culo XVIII, e en moitas imaxes deste per\u00edodo \u00e9 retratado sendo devorado por un le\u00f3n en vez de lobos. Na escultura de Pierre Puget \"Mil\u00f3n de Crotone\", de 1682, os temas da obra son a perda de forza coa idade e a ef\u00e9mera natureza da gloria, simbolizada por un trofeo ol\u00edmpico tirado no po.\nA escultura de m\u00e1rmore de \u00c9tienne-Maurice Falconet \"Mil\u00f3n de Crotone\", de 1754, asegurou o seu ingreso na Academia de Belas Artes de Par\u00eds, pero m\u00e1is tarde foi criticada por falta de nobreza. A obra chocou co ideal cl\u00e1sico que requir\u00eda un heroe moribundo para expresar a contenci\u00f3n estoica. Da mesma \u00e9poca \u00e9 unha escultura de m\u00e1rmore do atleta realizada por Edme Dumont.\nFoi obxecto dun bronce de Alessandro Vittoria ao redor de 1590, e outro bronce que se atopa agora en Holland Park, Londres, por un artista desco\u00f1ecido do s\u00e9culo XIX. John Graham Lough realizou outra escultura que se exhibe na Royal Academy, e o propio artista ingl\u00e9s foi representado nunha pintura de Ralph Hedley realizando a escultura de Mil\u00f3n.\nA s\u00faa morte foi tam\u00e9n representada en pinturas do s\u00e9culo XVIII do flamengo Joseph-Beno\u00eet Suv\u00e9e e o irland\u00e9s James Barry.\nMil\u00f3n de Crotone ten aparecido tam\u00e9n en obras literarias. Fran\u00e7ois Rabelais compara a s\u00faa forza coa de Gargantua en \"Gargantua e Pantagruel\", e Shakespeare menciona anacronisticamente a historia de Mil\u00f3n levantando o touro no acto 2 de \"Troilus e Cressida\". Tam\u00e9n se refiren a el Emily Bront\u00eb, en \"Cumes Torboentos\", e Johann Wyss en \"The Swiss Family Robinson\". En \"Os tres mosqueteiros\", de Alexandre Dumas, a personaxe de Porthos afirma ter replicado todas as demostraci\u00f3ns de forza de Mil\u00f3n, excepto a de romper un cord\u00f3n atado \u00e1 cabeza."}
{"id": "537842", "revid": "23204", "url": "https://gl.wikipedia.org/wiki?curid=537842", "title": "Wikipedia en malayalam", "text": "A Wikipedia en malayalam (en ) \u00e9 a edici\u00f3n da enciclopedia libre Wikipedia en lingua malayalam. Foi lanzada o 21 de decembro de 2002. O proxecto \u00e9 unha das edici\u00f3ns de Wikipedia m\u00e1is destacadas entre as dos sur de Asia en termos de calidade.\nEsta versi\u00f3n da enciclopedia cont\u00e9n artigos e usuarios, dos cales son activos."}
{"id": "537845", "revid": "23204", "url": "https://gl.wikipedia.org/wiki?curid=537845", "title": "Wikipedia en telugu", "text": "A Wikipedia en telugu (en ) \u00e9 a edici\u00f3n da enciclopedia libre Wikipedia en lingua telugu. Foi creada o 10 de decembro de 2003 por Venna Nagarjuna, quen \u00e9 co\u00f1ecido por Padma (un sistema que transforma texto en escritos indios entre formatos de c\u00f3digo aberto). O 28 de agosto de 2016, contaba con 65\u00a0048, situ\u00e1ndose no quinto posto nas Wikipedias orixinarias da India, despois da Wikipedia en hindi, da Wikipedia en urd\u00fa, da Wikipedia en t\u00e1mil e a Wikipedia en newari.\nEsta versi\u00f3n da enciclopedia cont\u00e9n artigos e usuarios, dos cales son activos."}
{"id": "537848", "revid": "23204", "url": "https://gl.wikipedia.org/wiki?curid=537848", "title": "Wikipedia en newari", "text": "A Wikipedia en newari (en ) \u00e9 a edici\u00f3n da enciclopedia libre Wikipedia en lingua newari.\nEsta versi\u00f3n da enciclopedia cont\u00e9n artigos e usuarios, dos cales son activos."}
{"id": "537851", "revid": "23204", "url": "https://gl.wikipedia.org/wiki?curid=537851", "title": "Wikipedia en suahili", "text": "A Wikipedia en suahili (en ) \u00e9 a edici\u00f3n da enciclopedia libre Wikipedia en lingua suahili. \u00c9 a meirande edici\u00f3n de Wikipedia nunha lingua n\u00edxer-congo ou nilo-sahariana, seguida pola Wikipedia en yoruba. \nEsta versi\u00f3n da enciclopedia cont\u00e9n artigos e usuarios, dos cales son activos.\nHistoria.\nFoi mencionada o 27 de agosto de 2006 en artigos de \"International Herald Tribune\" e \"New York Newsday\" sobre as loitas de edici\u00f3ns nas Wikipedais m\u00e1is pequenas. En 2009, Google patrocinou a creaci\u00f3n de artigos na Wikipedia en suahili. O 20 de xu\u00f1o de 2009, a Wikipedia en suahili redese\u00f1ou a s\u00faa p\u00e1xina principal.\nEn xaneiro de 2021, a Wikipedia en suahili era a segunda m\u00e1is popular en Tanzania e Kenya despois da versi\u00f3n en ingl\u00e9s, obtendo o 14% e 4% das visitas neses pa\u00edses respectivamente."}
{"id": "537854", "revid": "23204", "url": "https://gl.wikipedia.org/wiki?curid=537854", "title": "Wikipedia en piemont\u00e9s", "text": "A Wikipedia en piemont\u00e9s (en ) \u00e9 a edici\u00f3n da enciclopedia libre Wikipedia en lingua piemontesa. En marzo de 2009, contaba con 20\u00a0230 artigos e 1\u00a0700 usuarios rexistrados, as\u00ed como nove administradores. \u00c9 a Wikipedia nunha lingua italiana, ademais da propia Wikipedia en italiano, con maior n\u00famero de artigos.\nEsta versi\u00f3n da enciclopedia cont\u00e9n artigos e usuarios, dos cales son activos."}
{"id": "537855", "revid": "25871", "url": "https://gl.wikipedia.org/wiki?curid=537855", "title": "Jedet", "text": "Carmen Jedet Izquierdo S\u00e1nchez, m\u00e1is co\u00f1ecida simplemente como Jedet, nada o 7 de xullo de 1992 en Xirona, \u00e9 unha actriz, cantante, celebridade de internet e activista do colectivo LGTB espa\u00f1ola. Pola s\u00faa interpretaci\u00f3n de Cristina Ortiz \"La Veneno\" na serie de televisi\u00f3n \"Veneno\" recibiu o Premio Ondas 2020 na categor\u00eda de mellor int\u00e9rprete feminina en ficci\u00f3n nacional."}
{"id": "537856", "revid": "23204", "url": "https://gl.wikipedia.org/wiki?curid=537856", "title": "Wikipedia en xavan\u00e9s", "text": "A Wikipedia en xavan\u00e9s (en ) \u00e9 a edici\u00f3n da enciclopedia libre Wikipedia en lingua xavanesa. Foi creada o 8 de marzo de 2004, e acadou os 10\u00a0000 artigos o 3 de maio de 2007. Malia que o logo de Wikipedia estaba escrito en alfabeto xavan\u00e9s dende o comezo da edici\u00f3n, os artigos s\u00f3 pod\u00edan ser escritos en alfabeto latino at\u00e9 o ano 2013, cando se introduciu a opci\u00f3n de escribilos tam\u00e9n en alfabeto xavan\u00e9s.\nEsta versi\u00f3n da enciclopedia cont\u00e9n artigos e usuarios, dos cales son activos."}
{"id": "537859", "revid": "35560", "url": "https://gl.wikipedia.org/wiki?curid=537859", "title": "Observatorio Palomar", "text": "O Observatorio Palomar \u00e9 un observatorio de investigaci\u00f3n astron\u00f3mica no condado de San Diego, California, na cordilleira Palomar. \u00c9 propiedade e est\u00e1 operado polo Instituto Tecnol\u00f3xico de California (Caltech). O tempo de investigaci\u00f3n no observatorio conc\u00e9dese a Caltech e aos seus socios de investigaci\u00f3n, que incl\u00faen o Jet Propulsion Laboratory (JPL), a Universidade Yale, e os Observatorios \u00d3pticos Nacionais da China.\nO observatorio opera varios telescopios, inclu\u00eddo o Telescopio Hale de 5,1\u00a0m, o Telescopio Samuel Oschin de 1,2\u00a0m, e o Telescopio Palomar de 1,5\u00a0m. Ademais, alox\u00e1ronse outros instrumentos e proxectos no observatorio, como o Palomar Testbed Interferometer e o hist\u00f3rico telescopio Schmidt de 0,46\u00a0m, o primeiro telescopio do Observatorio Palomar, que data de 1936. A partir de 2021, o observatorio tam\u00e9n alberga os proxectos Zwicky Transient Facility (ZTF) e Gattini-IR.\nHistoria.\nA visi\u00f3n de Hale sobre os grandes telescopios e o Observatorio Palomar.\nO astr\u00f3nomo George Ellery Hale, cuxa visi\u00f3n creou o Observatorio Palomar, constru\u00edu o telescopio m\u00e1is grande do mundo catro veces consecutivas. Publicou un artigo de 1928 propo\u00f1endo o que se converter\u00eda no reflector Palomar de 200 polgadas; foi unha invitaci\u00f3n ao p\u00fablico estadounidense para co\u00f1ecer como os grandes telescopios poder\u00edan axudar a responder preguntas relacionadas coa natureza fundamental do universo. Hale seguiu este artigo cunha carta ao International Education Board (posteriormente absorbido polo Consello Xeral de Educaci\u00f3n) da Fundaci\u00f3n Rockefeller con data do 16 de abril de 1928 en que solicitou financiamento para este proxecto. Na s\u00faa carta, Hale afirmaba:\nTelescopio Hale.\nO telescopio Hale, de 200 polgadas, leva o nome do astr\u00f3nomo e construtor de telescopios George Ellery Hale. Foi constru\u00eddo por Caltech cunha subvenci\u00f3n de 6 mill\u00f3ns de d\u00f3lares da Fundaci\u00f3n Rockefeller, usando un can\u00f3n de Pyrex fabricado por Corning Glass Works baixo a direcci\u00f3n de George McCauley. Dr. J.A. Anderson foi o xestor de proxectos inicial, asignado a principios da d\u00e9cada de 1930. O telescopio (o m\u00e1is grande do mundo nese momento) viu a primeira luz o 26 de xaneiro de 1949 dirixida a NGC 2261. O astr\u00f3nomo estadounidense Edwin Powell Hubble foi o primeiro astr\u00f3nomo que empregou o telescopio.\nO telescopio Hale foi o m\u00e1is grande do mundo desde 1949 ata 1975, cando o telescopio ruso BTA-6 viu a primeira luz. Os astr\u00f3nomos que usaron o telescopio Hale descubriron obxectos afastados chamados qu\u00e1sares (un subconxunto do que se \u00eda co\u00f1ecer como n\u00facleos gal\u00e1cticos activos) a distancias cosmol\u00f3xicas. Estudaron a qu\u00edmica das poboaci\u00f3ns estelares, o que permitiu comprender a nucleos\u00edntese estelar sobre a orixe dos elementos do universo coas s\u00faas observaci\u00f3ns e descubriron milleiros de asteroides. Un modelo de enxe\u00f1ar\u00eda a unha d\u00e9cima escala do telescopio no Corning Community College en Corning, Nova York, sede do Corning Glass Works (agora Corning Incorporated), empregouse para descubrir polo menos un planeta menor, 34419 Corning.\nArquitectura e dese\u00f1o.\nRussell W. Porter dese\u00f1ou a arquitectura Art Deco dos edificios do observatorio, inclu\u00edda a c\u00fapula do telescopio Hale. Porter tam\u00e9n foi responsable de gran parte do dese\u00f1o t\u00e9cnico do telescopio Hale e das c\u00e1maras Schmidt, producindo unha serie de debuxos de enxe\u00f1ar\u00eda de secci\u00f3n transversal. Porter traballou nos dese\u00f1os en colaboraci\u00f3n con moitos enxe\u00f1eiros e membros do comit\u00e9 de Caltech.\nMax Mason dirixiu a construci\u00f3n e Theodore von Karman estivo involucrado na enxe\u00f1ar\u00eda."}
{"id": "537860", "revid": "47401", "url": "https://gl.wikipedia.org/wiki?curid=537860", "title": "Observatorio do Monte Palomar", "text": ""}
{"id": "537861", "revid": "47401", "url": "https://gl.wikipedia.org/wiki?curid=537861", "title": "Observatorio Monte Palomar", "text": ""}
{"id": "537862", "revid": "47401", "url": "https://gl.wikipedia.org/wiki?curid=537862", "title": "Observatorio de Monte Palomar", "text": ""}
{"id": "537863", "revid": "47401", "url": "https://gl.wikipedia.org/wiki?curid=537863", "title": "Observatorio de Palomar", "text": ""}
{"id": "537873", "revid": "23204", "url": "https://gl.wikipedia.org/wiki?curid=537873", "title": "Aramides axillaris", "text": "Aramides axillaris \u00e9 unha especie de ave gruiforme da familia Rallidae. \u00c9 nativa de Belize, Colombia, Costa Rica, Ecuador, O Salvador, Guatemala, G\u00fciana Francesa, G\u00fciana, Honduras, M\u00e9xico, Nicaragua, Panam\u00e1, Per\u00fa, Suriname, Trinidad e Tobago e Venezuela. O seu h\u00e1bitat consiste en bosques tropicais e subtropicais e mangleirais. \nNon ten subespecies reco\u00f1ecidas."}
{"id": "537875", "revid": "23204", "url": "https://gl.wikipedia.org/wiki?curid=537875", "title": "Provincia de Cocl\u00e9", "text": "Cocl\u00e9 \u00e9 unha provincia do centro de Panam\u00e1. A s\u00faa superficie \u00e9 de 4,927km\u00b2 e conta con 260 292 habitantes (2010). A s\u00faa capital \u00e9 Penonom\u00e9. Limita ao norte coa provincia de Col\u00f3n, ao leste coa provincia de Panam\u00e1 Oeste, ao sur coa de Herrera e o golfo de Parita e ao oeste coa de Veraguas. O centro e norte da provincia est\u00e1n accidentados pola cordilleira central; no sur at\u00f3panse as chairas centrais, terras baixas moi f\u00e9rtiles que se estenden at\u00e9 o litoral. Tam\u00e9n \u00e9 unha provincia de grande riqueza natural e material.\nToponimia.\nO seu nome orix\u00ednase probablemente do caudaloso R\u00edo Cocl\u00e9 do Norte e R\u00edo Cocl\u00e9 do Sur, que atravesan estas terras. Localmente ch\u00e1maselle \"cocl\u00e9\" a un paxaro, o \"Aramides axillaris\". Outra orixe posible d\u00e9bese ao cacique Cocl\u00e9, \"quev\u00ed\" que dominaba a Chaira Central. Por outra banda, s\u00e1bese que a rexi\u00f3n foi o territorio hist\u00f3rico dos chamados \u201cindios cocl\u00e9\", gobernados polos seus \"quevi\" ou caciques.\nHistoria.\nA provincia de Cocl\u00e9 foi creada mediante Acta do 12 de setembro de 1855, co t\u00edtulo de departamento, sendo presidente do Estado Federal o estadista Justo Arosemena. Polo decreto N\u00ba 190 do 20 de outubro de 1886, o antigo departamento tomou o nome definitivo de provincia de Cocl\u00e9, ratificado pola Constituci\u00f3n Pol\u00edtica da Rep\u00fablica de Panam\u00e1 de 13 de febreiro de 1904, sendo presidente Pablo Arosemena.\nXeograf\u00eda.\nO norte da provincia \u00e9 atravesada pola Cordilleira Central de Panam\u00e1, con escarpadas elevaci\u00f3ns de orixe volc\u00e1nica que van desde os 200 m s. n. m. at\u00e9 os 1.185 m s. n. m., ao sur at\u00f3pase a gran chaira que se estende at\u00e9 a costa. O clima \u00e9 tropical chuvioso, con precipitaci\u00f3ns da orde dos 2500 mm anuais, que nalg\u00fans puntos do norte das provincias alcanza os 4.000 mm. Os r\u00edos principais da provincia pertencen \u00e1 vertente do Pac\u00edfico (Grande, Chico) e no l\u00edmite norte do territorio te\u00f1en orixe algunhas correntes que, a trav\u00e9s do Cocl\u00e9 do Norte, van dar ao Mar Caribe.\nDivisi\u00f3n administrativa.\nA provincia de Cocl\u00e9 est\u00e1 dividida en seis distritos e 47 correxementos:"}
{"id": "537880", "revid": "89787", "url": "https://gl.wikipedia.org/wiki?curid=537880", "title": "Discograf\u00eda de Sleater-Kinney", "text": "Sleater-Kinney \u00e9 unha banda estadounidense de rock alternativo formada en Olympia, Washington en 1994. A discograf\u00eda do grupo est\u00e1 formada por 10 \u00e1lbums de estudio, un \u00e1lbum ao vivo, unha caixa recompilatoria, 16 sinxelos e 10 v\u00eddeos musicais. A banda publicou o seu \u00e1lbum de estrea, \"Sleater-Kinney\", en 1995 a trav\u00e9s do selo independente Chainsaw Records. O seu segundo \u00e1lbum, \"Call the Doctor\", apareceu en 1996 coa aclamaci\u00f3n da cr\u00edtica, cementando a reputaci\u00f3n da banda como un dos grandes artistas do Noroeste do Pac\u00edfico. \"Dig Me Out\", o terceiro \u00e1lbum de Sleater-Kinney, editouse o ano seguinte a trav\u00e9s de Kill Rock Stars. Este converteuse nun dos seus traballos m\u00e1is exitosos, aparecendo en varias listas de mellores \u00e1lbums.\nSleater-Kinney lanzou o seu cuarto \u00e1lbum, \"The Hot Rock\", en 1999. \"The Hot Rock\" converteuse no seu primeiro disco en entrar na lista estadounidense \"Billboard\" \"200\". O seu seguinte traballo, \"All Hands on the Bad One\", lanzouse en 2000 e recibiu unha nomeaci\u00f3n ao Outstanding Music Album na 12\u00ba edici\u00f3n dos premios da Gay and Lesbian Alliance Against Defamation. \"One Beat\", o sexto \u00e1lbum de Sleater-Kinney, apareceu en 2002 sendo loado pola cr\u00edtica. Sleater-Kinney publicou o seu s\u00e9timo disco, \"The Woods\", en 2005 a trav\u00e9s de Sub Pop. O \u00e1lbum produciu os sinxelos \"Entertain\" e \"Jumpers\". No ano 2006 a banda anunciou un hiato indefinido.\nTras dez anos de hiato, Sleater-Kinney publicou o seu oitavo \u00e1lbum de estudio, \"No Cities to Love\", en 2015. En 2019 apareceu o seu noveno traballo, \"The Center Won't Hold\", a trav\u00e9s do selo Mom + Pop Music. O seu derradeiro \u00e1lbum ata a data, \"Path of Wellness\", apareceu en xu\u00f1o de 2021."}
{"id": "537885", "revid": "25871", "url": "https://gl.wikipedia.org/wiki?curid=537885", "title": "Alfreda Markowska", "text": "Alfreda Noncia Markowska, nada o 10 de maio de 1926 e finada o 30 de xaneiro de 2021, foi unha muller polaca de etnia xitana que durante a segunda guerra mundial salvou a vida duns cincuenta nenos xudeus e xitanos do Holocausto e do xenocidio de Porraimos.\nTraxectoria.\nMarkowska naceu nun \"tabor xitano\" que recorr\u00eda unha zona de Stanis\u0142aw\u00f3w, na rexi\u00f3n de Kresy da Segunda Rep\u00fablica Polaca. En 1939, a invasi\u00f3n alem\u00e1 de Polonia sorprendeuna en Lviv (actualmente parte de Ucra\u00edna). Despois de que a Uni\u00f3n Sovi\u00e9tica invadise tam\u00e9n Polonia como parte do pacto Ribbentrop-Molotov entre Iosif Stalin e Adolf Hitler, o su tabor trasladouse \u00e1 parte de Polonia ocupada polos alem\u00e1ns. En 1941, os alem\u00e1ns asasinaron a todos os membros da s\u00faa familia (entre 65 e 85 persoas), inclu\u00eddos os seus pais e irm\u00e1ns, nunha masacre preto de Bia\u0142a Podlaska, onde ela foi a \u00fanica supervivente. \nPasou varios d\u00edas buscando nos bosques locais a fosa com\u00fan da s\u00faa familia. Dirixiuse a Rozwad\u00f3w, onde en 1942, \u00e1 idade de 16 anos, casou. Mentres visitaban Stanis\u0142aw\u00f3w, ela e o seu home foron capturados nunha redada na r\u00faa pola polic\u00eda ucra\u00edna, que os entregou aos alem\u00e1ns, pero a parella logrou escapar. Posteriormente, v\u00edronse na obriga de trasladarse a guetos xitanos en Lublin, Lodz e Be\u0142\u017cec, pero tam\u00e9n fuxiron deles e establec\u00e9ronse en Rozwad\u00f3w, onde os alem\u00e1ns organizaran un campo de traballo para xitanos.\nMisi\u00f3ns de rescate.\nEn Rozwad\u00f3w, Alfreda foi contratada no ferrocarril e logrou obter un permiso de traballo (\"Kennkarte\") que lle deu certa protecci\u00f3n contra novas detenci\u00f3ns. Dedicouse a salvar a xudeus e xitanos, especialmente nenos, da morte a mans dos nazis. Viaxaba a lugares onde se produc\u00edan masacres de poboaci\u00f3ns xud\u00edas ou xitanas, e buscaba superviventes. Markowska lev\u00e1baos \u00e1 s\u00faa casa, agoch\u00e1baos e obti\u00f1a documentos falsos que os protex\u00edan dos alem\u00e1ns. Calc\u00falase que salvou persoalmente uns 50 nenos. Anos m\u00e1is tarde, cando se lle preguntou por que non tivera medo de axudar, declarou que naquel momento non esperaba superar a guerra ela mesma, polo que o medo non fora un problema.\nEn 1944, os sovi\u00e9ticos liberaron a zona. Por mor da pol\u00edtica do Ex\u00e9rcito Vermello de recrutar \u00e1 forza para as s\u00faas filas aos xitanos, Markowska xunto co seu marido e alg\u00fans dos nenos que salvara (inclu\u00eddos alg\u00fans nenos alem\u00e1ns que intentaron fuxir dos soldados sovi\u00e9ticos) fuxiu cara ao oeste, primeiro ao centro de Polonia e logo aos chamados \"Territorios Recuperados\" na actual Polonia occidental.\nTrala guerra, as autoridades comunistas da Rep\u00fablica Popular de Polonia iniciaron unha campa\u00f1a para obrigar aos xitanos a asentarse e abandonar o seu estilo de vida tradicional. Como resultado, ela e a s\u00faa familia viviron primeiro preto de Poznan, en Prze\u017amierowo e posteriormente, despois de morrer o seu marido, en Gorz\u00f3w Wielkopolski.\nEn outubro de 2006, Alfreda Markowska foi condecorada coa Cruz de Comandante con Estrela da Orde Polonia Restituta por salvar nenos xudeus e xitanos durante a segunda guerra mundial. O daquela presidente de Polonia, Lech Kaczy\u0144ski, gabouna \"polo seu hero\u00edsmo e a s\u00faa valent\u00eda f\u00f3ra do com\u00fan, polo seu excepcional m\u00e9rito ao salvar vidas humanas\".\nMarkowska morreu o 30 de xaneiro de 2021, \u00e1 idade de 94 anos."}
{"id": "537886", "revid": "85894", "url": "https://gl.wikipedia.org/wiki?curid=537886", "title": "Col\u00f3n, Panam\u00e1", "text": "Col\u00f3n \u00e9 a capital da provincia paname\u00f1a de Col\u00f3n, situada na costa caribe\u00f1a de Panam\u00e1. A poboaci\u00f3n estimada para 2016 \u00e9 dunhas 206\u00a0553 persoas na s\u00faa conurbaci\u00f3n, sendo a terceira concentraci\u00f3n urbana m\u00e1is poboada do pa\u00eds despois da cidade de Panam\u00e1 e San Miguelito. Est\u00e1 comunicada coa capital por medio da Estrada Trans\u00edsmica (autoestrada Panam\u00e1-Col\u00f3n), que a une coa costa do oc\u00e9ano Pac\u00edfico en 78,9\u00a0km. \u00c9 a segunda cidade m\u00e1is poboada do Caribe de Centroam\u00e9rica. O seu centro urbano ten uns 79\u00a0000 habitantes. Pos\u00fae un dos portos m\u00e1is grandes de Am\u00e9rica Latina.\nCol\u00f3n est\u00e1 situada preto da entrada caribe\u00f1a da Canle de Panam\u00e1. \u00c9 de importancia comercial para o pa\u00eds debido \u00e1 Zona Libre de Col\u00f3n (a segunda m\u00e1is grande do mundo) e pola actividade nos diferentes portos. \u00c9 a principal entrada ao pa\u00eds polo Caribe.\nHistoria.\nA Compa\u00f1\u00eda do ferrocarril de Panam\u00e1 necesitaba unha terminal no Atl\u00e1ntico para constru\u00edr o primeiro ferrocarril interoce\u00e1nico no Novo Mundo e decidiron constru\u00edr a terminal na illa de Manzanillo no lado leste da ba\u00eda de Lim\u00f3n, a illa contaba con 650 acres (263\u00a0ha) ou aproximadamente unha milla cadrada. En maio de 1850 comezou a limpeza do terreo para a terminal Atl\u00e1ntica onde se localizar\u00eda no futuro Col\u00f3n; non houbo ningunha cerimonia ou celebraci\u00f3n pola iniciaci\u00f3n dos traballos; os traballadores atop\u00e1ronse cun pantano virxe, e o aire estaba ateigado de mosquitos de d\u00eda e de noite. Nos traballos do ferrocarril vi\u00f1eron traballadores xamaicanos, espa\u00f1ois, antillanos, italianos, entre outros. Durante os seguintes meses non foi f\u00e1cil o traballo na illa, pois acheg\u00e1base a \u00e9poca chuviosa e os homes enfermaron de malaria ou disenter\u00eda. En agosto de 1850 comezaron en firme os traballos da construci\u00f3n do ferrocarril na terminal do Atl\u00e1ntico.\nDurante dous anos, o terminal Atl\u00e1ntico na illa de Manzanillo permaneceu sen nome. John Lloyd Stephens suxeriu chamala Aspinwall, por William Henry Aspinwall, un dos directores da Pacific Mail, empresa que financiaba a compa\u00f1\u00eda do ferrocarril de Panam\u00e1. O 27 de febreiro de 1852 bautizouse e fundouse formalmente Col\u00f3n. Encheuse unha secci\u00f3n pantanosa da illa, trazaron r\u00faas, erixiron edificios e instalouse un tanque para o almacenamento de auga pura. Con todo, este porto bulicioso, por onde pasaban miles de viaxeiros cada ano, presentaba unha aparencia deplorable de abandono.\nO nome do pobo deu lugar a unha longa e prolongada disputa. O Goberno e os cidad\u00e1ns insist\u00edan en chamalo Col\u00f3n, mentres que os estadounidenses aferr\u00e1banse \u00e1 s\u00faa elecci\u00f3n. O nome Aspinwall-Col\u00f3n non satisfac\u00eda a ningunha das partes e este desacordo persistiu at\u00e9 1890 cando o goberno colombiano terminou a controversia ao dar instruci\u00f3ns aos carteiros de regresar aos seus remitentes toda correspondencia dirixida a Aspinwall. Desde ent\u00f3n o nome oficial foi o de Col\u00f3n.\nGran parte de Col\u00f3n foi queimada durante a guerra civil colombiana de 1885, e de novo nun incendio en 1915.\nA poboaci\u00f3n en 1900 era de 3.000 persoas, pero creceu substancialmente pola construci\u00f3n da Canle de Panam\u00e1 (31\u00a0203 habitantes en 1920).\nEn 1953, Col\u00f3n foi transformado desde a r\u00faa 16 cara aos Cuatro Altos nunha zona segregada para o comercio internacional sendo Zona Libre de Col\u00f3n a primeira zona libre do mundo. As compa\u00f1\u00edas que funcionan nela mercan produtos de Oriente e Europa e os seus maiores clientes prove\u00f1en de Am\u00e9rica Central e de Am\u00e9rica do Sur.\nA partir do final da d\u00e9cada de 1960, Col\u00f3n entrou nunha brutal depresi\u00f3n econ\u00f3mica. Durante o lustro de 2000-2005 mellorou o comercio e ampliouse a Zona Libre de Col\u00f3n sobre todo na \u00e1rea de adegas de France Field. \nCon todo, Col\u00f3n \u00e9 as cidade m\u00e1is desenvolvida do Caribe paname\u00f1o e do Caribe centroamericano.\nOrganizaci\u00f3n pol\u00edtico-administrativa.\nCol\u00f3n div\u00eddese en dous correxementos: Barrio Norte e Barrio Sur. Un sector desde a r\u00faa 13 e avenida Mel\u00e9ndez cara ao suroccidente foi dada \u00e1 zona libre, que administra esta \u00e1rea comercial. Col\u00f3n comprende ademais o sector de 4 Altos, Crist\u00f3bal e a parte noroccidental do correxemento de Cativ\u00e1. \nClima.\nO clima \u00e9 tropical h\u00famido cunha curta estaci\u00f3n seca entre decembro e marzo, mentres que a h\u00famida vai de marzo a decembro. De feito a estaci\u00f3n seca non o \u00e9 tanto pois no mes de xaneiro (o m\u00e1is seco) cae 39 mm de choiva, convert\u00e9ndoa na cidade m\u00e1is chuviosa de Panam\u00e1. "}
{"id": "537887", "revid": "23204", "url": "https://gl.wikipedia.org/wiki?curid=537887", "title": "Provincia de Col\u00f3n", "text": "Col\u00f3n \u00e9 unha das 10 provincias da Rep\u00fablica de Panam\u00e1. A s\u00faa extensi\u00f3n territorial \u00e9 de 4.868,4 km\u00b2. A s\u00faa poboaci\u00f3n \u00e9 de 294.060 habitantes (2019) e a s\u00faa densidade \u00e9 de 60,4 habitantes por km\u00b2 (2019). No seu territorio local\u00edzase a secci\u00f3n norte da canle de Panam\u00e1. Limita ao norte co mar Caribe, ao sur coas provincias de Panam\u00e1, Panam\u00e1 Oeste e Cocl\u00e9, ao leste coa Comarca de Guna Yala e ao oeste coa provincia de Veraguas.\nA provincia de Col\u00f3n est\u00e1 situada no Caribe \u00e1 entrada da canle de Panam\u00e1, a s\u00f3 55 minutos por estrada do Pac\u00edfico, e \u00e9 o principal porto para o tr\u00e1fico de case toda a mercador\u00eda de importaci\u00f3n e reexportaci\u00f3n do pa\u00eds. En importancia, Col\u00f3n \u00e9 a segunda cidade da Rep\u00fablica.\nDivisi\u00f3n administrativa.\nA provincia de Col\u00f3n est\u00e1 dividida en seis distritos e 43 correxementos:\nEconom\u00eda.\nO sector terciario da econom\u00eda (fundamentalmente o turismo) \u00e9 un dos principais piares da econom\u00eda de Col\u00f3n. Tam\u00e9n destacan as vendas na Zona Libre de Col\u00f3n e o movemento de carga nos portos. Cun PIB per c\u00e1pita de 34.884 de d\u00f3lares, similar a un pa\u00eds como Estonia, \u00e9 o m\u00e1is alto da rexi\u00f3n de Am\u00e9rica Central e Panam\u00e1 segundo o INEC (2017).\nZona Libre de Col\u00f3n.\nAo finalizar o mes de decembro do 2008, a actividade comercial acumulada na Zona Libre de Col\u00f3n rexistrou un total de B/.18.209,9 mill\u00f3ns, representando un crecemento acumulado do 18.7% en relaci\u00f3n ao mesmo per\u00edodo do ano anterior, o cal foi de B/.16.159,9% mill\u00f3ns, o que significa en termos absolutos un aumento de 3.050 mill\u00f3ns.\nAs importaci\u00f3ns acumuladas pola s\u00faa banda rexistraron un total de B/.9.335,7 mill\u00f3ns, que ao comparalas co total de importaci\u00f3ns rexistradas para o mesmo per\u00edodo do 2007 que foron de B/.7.625 mill\u00f3ns, reflicten un crecemento do 22,7%, o que significa en cifras un aumento de 1.710,7 mill\u00f3ns.\nEn canto \u00e1s reexportaci\u00f3ns acumuladas as mesmas rexistran un total de B/.9.874,2 mill\u00f3ns que ao comparalas co mesmo per\u00edodo do 2007, que foi de B/.8.534,9 mill\u00f3ns reflicten un crecemento do 15,8%, o que significa en cifras un aumento de 1.339,3 mill\u00f3ns.\nAo finalizar o ano 2013 rexistr\u00e1ronse na \u00e1rea un total de 29.396 empregos permanentes. A xeraci\u00f3n de empregos na zona foise incrementando a trav\u00e9s dos anos, debido m\u00e1is que todo ao incremento xerado polas construci\u00f3ns de novas edificaci\u00f3ns que crea o establecemento de novas empresas; pero, m\u00e1is que todo ao crecemento da actividade comercial da \u00e1rea que require a utilizaci\u00f3n un maior volume de man de obra.\nCultura.\nA provincia de Col\u00f3n, caracter\u00edzase pola convivencia de varias vertentes culturais de ascendencia africana, europea e asi\u00e1tica. A afroantillana, que xorde coa chegada dos norteamericanos ao pa\u00eds ao iniciar a construci\u00f3n da Canle de Panam\u00e1. Eles trouxeron consigo gran cantidade de negros antillanos, principalmente de Xamaica, Barbados, Trinidad e Tobago e as Antillas menores, para realizar o traballo pesado nestas construci\u00f3ns. Estes inmigrantes trouxeron a s\u00faa cultura antillana angloparlante e manif\u00e9stase at\u00e9 o d\u00eda de hoxe na gastronom\u00eda, relixi\u00f3n e m\u00fasica. Cabe destacar que debido a que os afroantillanos provenientes do Caribe a Panam\u00e1 eran na s\u00faa gran maior\u00eda xamaicanos, quedou un legado cultural como \u00e9 o rastafarismo, unha fe relixiosa que a\u00ednda segue moi vixente en moitos sectores dentro da poboaci\u00f3n da cidade de Colon.\nTam\u00e9n est\u00e1 a cultura \"afrocolonial\", que existe desde a conquista espa\u00f1ola e est\u00e1 ligada a trata de escravos africanos. Deixaron como legado os \"Bailes Congos\", onde predomina a seduci\u00f3n e sensualidade entre o home e a muller, pero esta \u00faltima debe evitar que o cabaleiro logre bicala. Os seus vestidos son confeccionados con anacos de tea que lle deixaban os seus antigos amos (tradici\u00f3n realizada polos seus antepasados). O baile \u00e9 ante todo un modo de burla aos amos brancos, xa que os mesmos adoitaban insinuar pactos entre congos e o demo.\nTam\u00e9n son moi notables gregos, chineses, xudeus, palestinos, estadounidenses, hind\u00fas, franceses, brit\u00e1nicos e irlandeses, atra\u00eddos pola construci\u00f3n do ferrocarril e a canle de Panam\u00e1. \nGastronom\u00eda.\nA s\u00faa comida \u00e9 moi popular no pa\u00eds, polo seu sabor caribe\u00f1o e condimentada con pemento \"Capsicum chinense\", sendo a especialidade as frituras e os mariscos (caracois, cambombias, camar\u00f3ns, centolas, cangrexos), rond\u00f3n, acompa\u00f1ados con arroz con coco, patac\u00f3ns con peixe frito, carima\u00f1olas, patties (pasteli\u00f1os de carne), plantain tarts (pasteli\u00f1os de pl\u00e1tano maduro), dumplings, johnny cake (yahny cake), pan bon entre outras comidas. Tam\u00e9n \u00e9 famoso o saus (feito con pata de porco, cebola, cogombro e picante)."}
{"id": "537888", "revid": "89787", "url": "https://gl.wikipedia.org/wiki?curid=537888", "title": "Aramides", "text": "Aramides \u00e9 un x\u00e9nero de aves gruiformes da familia Rallidae que habitan en Am\u00e9rica, desde M\u00e9xico a Arxentina, os seus membros reciben o nome com\u00fan de \"cotara\"s en castel\u00e1n ou \"saracuras\" en portugu\u00e9s.\nNon deben ser confundidas coa familia Aramidae, que ten unha soa especie, \"Aramus guarauna\", co que s\u00f3 te\u00f1en en com\u00fan un nome similar.\nCaracter\u00edsticas.\nA parte superior destas aves adoita ser de cor oliv\u00e1cea, as plumas das \u00e1s de cor casta\u00f1a avermellada, as patas e o iris son avermellados, e o pico amarelo verdoso.\nBiolox\u00eda.\nSon aves pouco ligadas \u00e1 auga, de ambientes terrestres, que divagan entre os arbustos, preferindo correr que voar. Os seus cantos son fortes voces a d\u00fao ou en coro. Parecen gali\u00f1as de pico longo. Balancean con rapidez a s\u00faa cola curta, erecta e xeralmente negra.\nEspecies.\nO x\u00e9nero \"Aramides\" incl\u00fae sete especies:"}
{"id": "537891", "revid": "5863", "url": "https://gl.wikipedia.org/wiki?curid=537891", "title": "Fernando M. Cimadevila Botana", "text": ""}
{"id": "537892", "revid": "5863", "url": "https://gl.wikipedia.org/wiki?curid=537892", "title": "Fernando Cimadevila Botana", "text": ""}
{"id": "537893", "revid": "23204", "url": "https://gl.wikipedia.org/wiki?curid=537893", "title": "Wikipedia en punjabi occidental", "text": "A Wikipedia en punjabi occidental (en ) \u00e9 a edici\u00f3n da enciclopedia libre Wikipedia en lingua punjabi occidental.\nEsta versi\u00f3n da enciclopedia cont\u00e9n artigos e usuarios, dos cales son activos.\nHistoria.\nA edici\u00f3n en punjabi occidental comezou o 24 de oubro de 2008 a trav\u00e9s de Wikimedia Incubator, e o seu dominio comezou a existir o 13 de agosto de 2009. O proxecto foi impulsado por Khalid Mahmood, un profesor universitario de Islamabad."}
{"id": "537894", "revid": "5863", "url": "https://gl.wikipedia.org/wiki?curid=537894", "title": "Fernando Manuel Cimadevila", "text": ""}
{"id": "537895", "revid": "5863", "url": "https://gl.wikipedia.org/wiki?curid=537895", "title": "Fernando Manuel Cimadevila Botana", "text": ""}
{"id": "537899", "revid": "23204", "url": "https://gl.wikipedia.org/wiki?curid=537899", "title": "Wikipedia en crioulo haitiano", "text": "A Wikipedia en crioulo haitiano (en ) \u00e9 a edici\u00f3n da enciclopedia libre Wikipedia en crioulo haitiano. Foi creada en agosto de 2004. En febreiro de 2009, contaba con 51\u00a0200 artigos e 2\u00a0200 usuarios rexistrados. \u00c9 a maior edici\u00f3n de Wikipedia escrita nunha lingua crioula.\nEsta versi\u00f3n da enciclopedia cont\u00e9n artigos e usuarios, dos cales son activos."}
{"id": "537902", "revid": "89787", "url": "https://gl.wikipedia.org/wiki?curid=537902", "title": "Bucellarii", "text": "Bucellarii (o plural latino de \"Bucellarius\"; literalmente \"comedor de galletas\", grego: \"\u0392\u03bf\u03c5\u03ba\u03b5\u03bb\u03bb\u03ac\u03c1\u03b9\u03bf\u03b9\") foron formaci\u00f3ns de tropas de escolta empregadas no Imperio romano na antig\u00fcidade tard\u00eda, durante o reinado de Teodosio (379-395) e continuaron no Imperio romano de Oriente. A palabra derivaba do tipo de raci\u00f3ns de pan que com\u00edan estas tropas, o chamado \"buccellatum\" \nHistoria.\nSegundo Jon Coulston, os rexementos de \"bucellarii\" xa aparecen na \"Notitia Dignitatum\". A s\u00faa orixe, posiblemente, estivese nunha tradici\u00f3n de orixe xerm\u00e1nica pero que a partir do 395, est\u00e1n perfectamente presentes no Imperio romano no costume de empregar xermanos ou godos como garda persoal dos emperadores ou dos xenerais. Estaban ao servizo particular de figuras militares de alto rango (como Flavio Aecio e Belisario) ou de cargos civ\u00eds; polo tanto, non estaban ao servizo, propiamente, do estado. O poeta Claudiano tam\u00e9n describiu aos \"bucellarii\" como un ex\u00e9rcito de b\u00e1rbaros empregados por figuras militares, pol\u00edticos e xefes militares como Estilic\u00f3n e o seu rival o prefecto do pretorio Rufino (os cales pasan por ser os primeiros en recrutalos para as s\u00faas leas) ou Aecio. \nA s\u00faa creaci\u00f3n reflectiu un aumento no \"uso de comitiva armadas por parte dos funcionarios p\u00fablicos\" no Imperio romano. Estes ex\u00e9rcitos estaban, polo tanto, asociados ao declive da autoridade imperial porque demostraban que xa non ti\u00f1a o monopolio da violencia. O \"bucellarius\" ti\u00f1a estreitos lazos co seu comandante, apoi\u00e1ndoo na s\u00faa pelexa contra outros comandantes e incluso contra o Imperio, a corte e o emperador. Isto p\u00f3dese ver no ex\u00e9rcito que empregou Heracliano no seu intento de apoderarse da Italia romana do emperador Honorio; de tal xeito, que durante o reinado deste, do 395 ao 423, o termo \"bucelarii\", pasou a se converter nun termo de uso com\u00fan.\nCoulston sinala que os \"bucellarii\" proporcionaron a mellor cabaler\u00eda nos ex\u00e9rcitos romanos dos s\u00e9culos V e VI, e foron \"recrutados entre romanos, persas, godos e hunos, entre outros\". O recrutamento de soldados de orixe b\u00e1rbara est\u00e1 ben documentado, como se demostra na descrici\u00f3n do ex\u00e9rcito herdado pola vi\u00fava de Constancio III, Gala Placidia. Xo\u00e1n de Antioqu\u00eda, informou que os xefes dos bucelarii de Aecio eran de orixe huna e que vingaron ao seu se\u00f1or matando a Valentiniano III, despois de que este mandase matar a Aecio.\nOs \"bucellarii,\" xeralmente, recib\u00edan os salarios m\u00e1is altos e estaban armados co mellor equipo das f\u00e1bricas do imperio e tam\u00e9n recib\u00edan dos seus xefes unhas roupas especiais que os diferenciaban do resto. Algunhas fontes afirman que os \"bucellarii\" eran mercenarios e describen aos seus l\u00edderes como soldados de fortuna. Este foi particularmente o caso das compa\u00f1\u00edas militares que operaron en Italia dos s\u00e9culos VI a VII.\nEvoluci\u00f3n.\nOs \"bucellarii\" formaron tropas de cabaler\u00eda de elite que foron contratadas por individuos. A principios do s\u00e9culo VII, constitu\u00edan unha divisi\u00f3n de elite das forzas terrestres do Thema Opsiciano e estaban baixo a autoridade dun dom\u00e9stico. Cando no s\u00e9culo VII, se estableceron as \u00e1reas de recrutamento militar que constitu\u00edan a base do sistema de \"Themas\" ou divisi\u00f3ns civ\u00eds e militares do imperio romano de oriente, un dos primeiros \"themas\" creados en Anatolia foi o de Bucelario, que agrupaba a Paflagonia e parte de Galacia e de Frixia, en Anatolia, e ti\u00f1a a capital en Ancira (actual Ancara).\nHispania.\nEn Hispania, a\u00ednda que ao final da \u00e9poca romana xa aparec\u00edan unhas milicias privadas dos grandes propietarios, foi durante o reino visigodo, en que os \"bucellarii\" se converten nun auxiliar militar dun magnate visigodo, que o defend\u00eda e, mesmo, \u00eda a batalla con el. Despois, se converteron nun grupo que administraba un terreo concedido polo seu se\u00f1or dentro dos dous terzos das terras que lle correspond\u00eda a cada magnate."}
{"id": "537903", "revid": "98629", "url": "https://gl.wikipedia.org/wiki?curid=537903", "title": "Mike Ansley", "text": "Michael Antonio Ansley, nado o 8 de febreiro de 1967 en Birmingham, Alabama, \u00e9 un ex-xogador profesional de baloncesto estadounidense. Xogaba na pocisi\u00f3n de ala-pivote cunha altura de 2,01 m. Foi o MVP da final da ACB co Unicaja na temporada 1994\u221295, sendo un caso excepcional de xogador que ga\u00f1a o galard\u00f3n sen que o seu equipo fose o ga\u00f1ador da competici\u00f3n."}
{"id": "537904", "revid": "23204", "url": "https://gl.wikipedia.org/wiki?curid=537904", "title": "Wikipedia en sundan\u00e9s", "text": "A Wikipedia en sundan\u00e9s (en ) \u00e9 a edici\u00f3n da enciclopedia libre Wikipedia en lingua sundanesa. Foi creada o 15 de marzo de 2004.\nEsta versi\u00f3n da enciclopedia cont\u00e9n artigos e usuarios, dos cales son activos.\nHistoria.\nO 5 de marzo de 2015, contaba con 17\u00a0857 artigos e 12\u00a0983 usuarios rexistrados, o que a situaba no posto 107 das edici\u00f3ns da Wikipedia segundo o n\u00famero de artigos, e no posto 117 segundo o n\u00famero de usuarios rexistrados."}
{"id": "537905", "revid": "23204", "url": "https://gl.wikipedia.org/wiki?curid=537905", "title": "Wikipedia en luxemburgu\u00e9s", "text": "A Wikipedia en luxemburgu\u00e9s (en ) \u00e9 a edici\u00f3n da enciclopedia libre Wikipedia en lingua luxemburguesa. Foi creada o 21 de xullo de 2004. En marzo de 2021, esta versi\u00f3n da Wikipedia ti\u00f1a m\u00e1is de 59\u00a0000 artigos.\nEsta versi\u00f3n da enciclopedia cont\u00e9n artigos e usuarios, dos cales son activos."}
{"id": "537906", "revid": "23204", "url": "https://gl.wikipedia.org/wiki?curid=537906", "title": "Wikipedia en baskir", "text": "A Wikipedia en bashkir (en ) \u00e9 a edici\u00f3n da enciclopedia libre Wikipedia en lingua baskir. Foi creada o 16 de abril de 2005.\nEsta versi\u00f3n da enciclopedia cont\u00e9n artigos e usuarios, dos cales son activos.\nHistoria.\nO 9 de febreiro de 2015, contaba con 33\u00a0816 artigos e 11\u00a0411 usuarios rexistrados, o que o situaba no posto 82 das edici\u00f3ns de Wikipedia segundo o n\u00famero de artigos, e no posto 134 segundo o n\u00famero de usuarios rexistrados."}
{"id": "537907", "revid": "23204", "url": "https://gl.wikipedia.org/wiki?curid=537907", "title": "Wikipedia en bashkir", "text": ""}
{"id": "537915", "revid": "89787", "url": "https://gl.wikipedia.org/wiki?curid=537915", "title": "Wikipedia en silesiano", "text": "A Wikipedia en silesiano (en ) \u00e9 a edici\u00f3n da enciclopedia libre Wikipedia en lingua silesiana. Foi creada o 26 de maio de 2008.\nEsta versi\u00f3n da enciclopedia cont\u00e9n artigos e usuarios, dos cales son activos.\nHistory.\nO primeiro intento de crear unha Wikipedia en silesiano produciuse en marzo de 2006, mais por mor dos comentarios negativos na secci\u00f3n de debate, a proposta foi rexeitada. O 18 de xullo de 2007, a SIL International e a International Organization for Standardization (ISO) asignaron un c\u00f3digo ISO para a lingua: \"szl\".\nO segundo intento por crear a Wikipedia en silesiano foi presentado o 19 de marzo de 2008 como resultado dun debate por eliminar os artigos escritos en silesiano que permanec\u00edan na edici\u00f3n da Wikipedia en polaco (dentro do Wikiproxecto Silesia). Logo da aceptaci\u00f3n inicial da proposta (100% votos positivos e 0% negativos) o 31 de marzo de 2008, creouse un proxecto test en Incubator Wikimedia. O mes seguinte, conti\u00f1a 100 artigos en silesiano, inclu\u00edndo m\u00e1is de 1\u00a0800 p\u00e1xinas. Despois de dous meses, o proxecto cumpriu os requisitos necesarios e a Wikipedia en silesiano foi creada finalmente o 26 de maio de 2008. O artigo n\u00famero 1\u00a0000 foi inclu\u00eddo o 15 de novembro de 2008.\nEn outubro de 2010, a Wikipedia en silesiano foi mencionada como un dos argumentos para converter o silesiano nunha das linguas rexionais de Polonia. O proxecto de lei para a aprobaci\u00f3n do silesiano como lingua rexional foi presentado en Sejm polo membro do parlamento Marek Plura."}
{"id": "537920", "revid": "23204", "url": "https://gl.wikipedia.org/wiki?curid=537920", "title": "Wikipedia en kurdo", "text": "A Wikipedia en kurdo (en ) \u00e9 a edici\u00f3n da enciclopedia libre Wikipedia en lingua kurda. Foi creada o 7 de xaneiro de 2004. Esta edici\u00f3n est\u00e1 escrita na variedade kurda setentrional (ou \"kurmanji\") e usa o alfabeto latino. Tam\u00e9n existe outra versi\u00f3n de Wikipedia na variedade central, a Wikipedia en kurdo central, escrita en alfabeto persa.\nEsta versi\u00f3n da enciclopedia cont\u00e9n artigos e usuarios, dos cales son activos.\nHistoria.\nA Wikipedia en kurdo foi estabelecida o 7 de xaneiro de 2004, e estaba dese\u00f1ada orixinalmente para conter artigos nas variedades setentrional (\"kurmanji\") e central (\"sorani\") ao mesmo tempo. O 12 de agosto de 2009, a Wikipedia en kurdo separouse en d\u00faas versi\u00f3ns debido a raz\u00f3ns t\u00e9cnicas e ling\u00fc\u00edsticas. A versi\u00f3n orixinal (ku.) permaneceu para a lingua setentrional, e a nova versi\u00f3n (ckb.) creouse para a Wikipedia en kurdo central."}
{"id": "537921", "revid": "5132", "url": "https://gl.wikipedia.org/wiki?curid=537921", "title": "Rokas Jokubaitis", "text": "Rokas Jokubaitis, nado o 19 de novembro de 2000 en Ma\u017eeikiai, \u00e9 un xogador de baloncesto profesional lituano que xoga no FC Barcelona da Liga ACB.\nTraxectoria.\nO 21 de xullo de 2021, Jokubaitis asinou un contrato por catro anos co FC Barcelona da Liga ACB.\nJokubaitis foi escollido na 34\u00aa posici\u00f3n do Draft da NBA de 2021 polos Oklahoma City Thunder. Ese mesmo d\u00eda, os seus dereitos foron traspasados \u00f3s New York Knicks."}
{"id": "537922", "revid": "89787", "url": "https://gl.wikipedia.org/wiki?curid=537922", "title": "Santi Aldama", "text": "Santiago Aldama Toledo, nado o 10 de xaneiro de 2001 nas Palmas de Gran Canaria, \u00e9 un xogador de baloncesto profesional espa\u00f1ol que xoga nos Memphis Grizzlies da National Basketball Association (NBA).\nTraxectoria profesional.\nO 31 de xullo de 2021, Aldama foi escollido na 30\u00aa posici\u00f3n do Draft da NBA de 2021 polos Utah Jazz, e os seus dereitos foron traspasados \u00f3s Memphis Grizzlies."}
{"id": "537923", "revid": "7523", "url": "https://gl.wikipedia.org/wiki?curid=537923", "title": "Santiago Aldama Toledo", "text": ""}
{"id": "537924", "revid": "23204", "url": "https://gl.wikipedia.org/wiki?curid=537924", "title": "Wikipedia en kurdo central", "text": "A Wikipedia en kurdo central (en ) \u00e9 a edici\u00f3n da enciclopedia libre Wikipedia en lingua kurda central. Foi creada o 12 de agosto de 2009. \nEsta versi\u00f3n da enciclopedia cont\u00e9n artigos e usuarios, dos cales son activos.\nHistoria.\nA Wikipedia en kurdo foi estabelecida o 7 de xaneiro de 2004, e estaba dese\u00f1ada orixinalmente para conter artigos nas variedades setentrional (\"kurmanji\") e central (\"sorani\") ao mesmo tempo. O 12 de agosto de 2009, a Wikipedia en kurdo separouse en d\u00faas versi\u00f3ns debido a raz\u00f3ns t\u00e9cnicas e ling\u00fc\u00edsticas. A versi\u00f3n orixinal (ku.) permaneceu para a lingua setentrional, e a nova versi\u00f3n (ckb.) creouse para a Wikipedia en kurdo central."}
{"id": "537928", "revid": "5863", "url": "https://gl.wikipedia.org/wiki?curid=537928", "title": "Josep Piera Rubio", "text": ""}
{"id": "537929", "revid": "5863", "url": "https://gl.wikipedia.org/wiki?curid=537929", "title": "Josep Piera i Rubio", "text": ""}
{"id": "537930", "revid": "23204", "url": "https://gl.wikipedia.org/wiki?curid=537930", "title": "Wikipedia en chuvaxo", "text": "A Wikipedia en chuvaxo (en ) \u00e9 a edici\u00f3n da enciclopedia libre Wikipedia en lingua chuvaxa. Foi fundada o 22 de novembro de 2004, e o seu artigo n\u00famero 5\u00a0000 foi creado en xaneiro de 2007.\nEsta versi\u00f3n da enciclopedia cont\u00e9n artigos e usuarios, dos cales son activos."}
{"id": "537934", "revid": "23204", "url": "https://gl.wikipedia.org/wiki?curid=537934", "title": "Wikipedia en fris\u00f3n occidental", "text": "A Wikipedia en fris\u00f3n occidental (en ) \u00e9 a edici\u00f3n da enciclopedia libre Wikipedia en lingua frisoa occidental. Tam\u00e9n existen outras d\u00faas edici\u00f3ns de Wikipedias nas d\u00faas variedades restantes da lingua frisoa, a Wikipedia en fris\u00f3n setentrional e a Wikipedia en fris\u00f3n oriental.\nEsta versi\u00f3n da enciclopedia cont\u00e9n artigos e usuarios, dos cales son activos.\nHistoria.\nEn maio de 2011, contaba con 20\u00a0000 artigos e 8\u00a0534 usuarios rexistrados."}
{"id": "537935", "revid": "23204", "url": "https://gl.wikipedia.org/wiki?curid=537935", "title": "Wikipedia en fris\u00f3n setentrional", "text": "A Wikipedia en fris\u00f3n setentrional \u00e9 a edici\u00f3n da enciclopedia libre Wikipedia en lingua frisoa setentrional. Tam\u00e9n existen outras d\u00faas edici\u00f3ns de Wikipedias nas d\u00faas variedades restantes da lingua frisoa, a Wikipedia en fris\u00f3n occidental e a Wikipedia en fris\u00f3n oriental.\nEsta versi\u00f3n da enciclopedia cont\u00e9n artigos e usuarios, dos cales son activos."}
{"id": "537939", "revid": "23204", "url": "https://gl.wikipedia.org/wiki?curid=537939", "title": "Wikipedia en fris\u00f3n oriental", "text": "A Wikipedia en fris\u00f3n oriental (en ) \u00e9 a edici\u00f3n da enciclopedia libre Wikipedia en lingua frisoa oriental. Tam\u00e9n existen outras d\u00faas edici\u00f3ns de Wikipedias nas d\u00faas variedades restantes da lingua frisoa, a Wikipedia en fris\u00f3n occidental e a Wikipedia en fris\u00f3n setentrional.\nEsta versi\u00f3n da enciclopedia cont\u00e9n artigos e usuarios, dos cales son activos.\nHistoria.\nEn agosto de 2015, contaba con 3\u00a0600 artigos e 6\u00a0800 usuarios rexistrados."}
{"id": "537948", "revid": "23204", "url": "https://gl.wikipedia.org/wiki?curid=537948", "title": "Wikipedia en tagalo", "text": "A Wikipedia en tagalo (en ) \u00e9 a edici\u00f3n da enciclopedia libre Wikipedia en lingua tagala.\nEsta versi\u00f3n da enciclopedia cont\u00e9n artigos e usuarios, dos cales son activos."}
{"id": "537953", "revid": "23204", "url": "https://gl.wikipedia.org/wiki?curid=537953", "title": "Wikipedia en wu", "text": "A Wikipedia en wu (en ) \u00e9 a edici\u00f3n da enciclopedia libre Wikipedia en lingua wu. Est\u00e1 activa dende o 6 de outubro de 2006. En decembro de 2010 contaba con 2\u00a0800 artigos e 13\u00a0700 usuarios rexistrados.\nEsta versi\u00f3n da enciclopedia cont\u00e9n artigos e usuarios, dos cales son activos."}
{"id": "537959", "revid": "23204", "url": "https://gl.wikipedia.org/wiki?curid=537959", "title": "Wikipedia en scots", "text": "A Wikipedia en scots (en ) \u00e9 a edici\u00f3n da enciclopedia libre Wikipedia en lingua scots. Foi creada o 23 de xu\u00f1o de 2005, e acadou os 1\u00a0000 artigos en febreiro de 2006, e os 5\u00a0000 en novembro de 2010. A Wikipedia en scorts \u00e9 unha das oito Wikipedias escritas nunha lingua \u00e1nglica ou nun pidgin/crioulo baseado no ingl\u00e9s, sendo as outras a Wikipedia en ingl\u00e9s, a Wikipedia en ingl\u00e9s simple, a Wikipedia en anglosax\u00f3n, a Wikipedia en pitcairn\u00e9s, a Wikipedia en tok pisin, a Wikipedia en patois xamaicano e a Wikipedia en sranan tongo.\nEn agosto de 2020, esta edici\u00f3n en scots recibiu o escrutinio dos medios de comunicaci\u00f3n pola mala calidade dos seus escritos e descubriuse de que polo menos 20.000 artigos foran escritos por un editor que non falaba o idioma. Esta atenci\u00f3n levou a unha revisi\u00f3n m\u00e1is ampla do contido da wiki por falantes escoceses e editores da comunidade Wikipedia. Elimin\u00e1ronse a maior\u00eda dos artigos deste usuario, o que levou a unha diminuci\u00f3n do n\u00famero total de artigos do proxecto de preto de 55\u00a0000 en 2018 a arredor de 40\u00a0000 en 2021.\nEsta versi\u00f3n da enciclopedia cont\u00e9n artigos e usuarios, dos cales son activos."}
{"id": "537961", "revid": "23204", "url": "https://gl.wikipedia.org/wiki?curid=537961", "title": "Wikipedia en zazaki", "text": "A Wikipedia en zazaki (en ) \u00e9 a edici\u00f3n da enciclopedia libre Wikipedia en lingua zazaki.\nEsta versi\u00f3n da enciclopedia cont\u00e9n artigos e usuarios, dos cales son activos.\nHistoria.\nEn febreiro de 2009, contaba con 2\u00a0650 artigos e 1\u00a0100 usuarios rexistrados."}
{"id": "537964", "revid": "22570", "url": "https://gl.wikipedia.org/wiki?curid=537964", "title": "Sau", "text": "Sau foi un grupo de m\u00fasica \"rock\" de Catalu\u00f1a, con canci\u00f3ns moi populares en Catalu\u00f1a tales como \u00abBoig per tu\u00bb, \u00abEnvia'm un \u00e0ngel\u00bb ou \u00abEl tren de mitjanit\u00bb. Os seus principais compo\u00f1entes foron Carles Sabater, cantante e Pep Sala, que tocaba a guitarra e, en ocasi\u00f3ns, os teclados. O grupo formouse o 1987 e desapareceu en 1999, ano da morte de Carles Sabater. \nPep Sala era o compositor das canci\u00f3ns, que tam\u00e9n escribiu as letras xunto a Carles Sabater e o representante do grupo, Joan Capdevila, nos primeiros discos.\nHistoria.\nPrimeiros discos: 1986-1989.\nTras a s\u00faa formaci\u00f3n en 1986, o grupo decidiu chamarse Sau debido a que este era o lugar onde ensaiaban habitualmente. En 1988 conseguiron gravar unha maqueta e un primeiro disco titulado \"Non puc deixar de fumar\" a medio cami\u00f1o entre o pop e o rock e con moito predominio dos teclados. Tras a xira de presentaci\u00f3n deste disco, en 1989 publicaron o seu segundo disco, \"Per la porta de servei.\"\n\u00c9xito comercial: 1990-1992.\nFoi en 1990 cando Sau acadou reco\u00f1ecemento masivo grazas ao seu disco \"Quina nit\", publicado nese ano e que cont\u00e9n o seu maior \u00e9xito comercial: \u00abBoig per tu\u00bb. Na xira do devandito disco fix\u00e9ronse m\u00e1is de 100 concertos e tras acabar a xira, xa en 1991, o grupo publicou un \u00e1lbum dobre titulado \"El m\u00e9s gran dels pecadors\" que tivo un \u00e9xito rotundo e co que chegaron a un disco de ouro polas 50.000 copias vendidas en pouco tempo. 1992 foi un ano importante para o grupo e no cal chegaron a tocar na Praza de touros Monumental de Barcelona con todas as entradas esgotadas e de cuxo concerto se publicou un dobre disco en directo titulado \"Concert de mitjanit\", con colaboraci\u00f3ns de Phil Manzanera, Robbie Robertson, Rebeldes e Luz Casal.\n\u00c9poca transicional: 1993-1995.\n1993 supuxo un ano sab\u00e1tico para o grupo, no cal Carles Sabater centrouse na s\u00faa profesi\u00f3n de actor, mentres que \"Pep Sala\" publicou o seu primeiro disco en solitario baixo o nome Pep Sala &amp; la Banda del Bar. 1994 foi o regreso aos escenarios de Sau e a publicaci\u00f3n dun novo disco titulado \"Junts de nou per primer cop\". Ao ano seguinte realizaron unha xira por teatros tocando temas ac\u00fasticos e publicaron un disco de rarezas baixo o nome de \"Can\u00e7ons perdudes, rareses, remescles\".\nNova xira e ac\u00fastico: 1996-1997.\nEn 1996 volveron \u00e1 actividade habitual publicando un novo disco titulado \"Set\", co que fixeron unha ampla xira por todo o territorio catal\u00e1n baixo o nome \"Set de gira\", para culminar en decembro dese mesmo ano nun concerto de despedida no Palau d'Esports de Barcelona. Nese mesmo mes publicaron un disco ac\u00fastico gravado durante a xira de teatros que fixeran o ano anterior, disco que se titulou \"B\u00e0sic\". En 1997 o grupo volveu tomarse un ano sab\u00e1tico similar o de 1993 no que Sala publicou un disco en solitario e no que Sabater se centrou na s\u00faa profesi\u00f3n de actor.\n\u00daltimo disco e morte de Carles Sabater: 1998-1999.\nEn 1998 volveron \u00e1 escena cun novo disco titulado \"Amb a lluna a l'esquena\", o cal os levou de xira todo o ano present\u00e1ndoo por escenarios catal\u00e1ns. Tras esta xira, e xa en 1999, o grupo decidiu empezar unha xira para celebrar os seus 12 anos xuntos, xira que se titulou \"XII\", que deu comezo e finalizou o 12 de febreiro en Villafranca del Panad\u00e9s debido a que o seu vocalista, Carles Sabater faleceu tras dar o concerto despois de desmaiarse nos camerinos. A morte de Sabater ese d\u00eda supuxo o final do grupo tal cal declarou Sala nos medios de comunicaci\u00f3n.\nConcertos.\nSau participou no concerto hist\u00f3rico do 14 de xu\u00f1o de 1991 no Palau Sant Jordi, xunto con Els Pets, Sopa de Cabra e Sangtra\u00eft, onde se logrou a marca europea de asistencia en local pechado, con 22.104 espectadores. Outra das actuaci\u00f3ns m\u00e1is importantes foi a que tivo lugar na praza de touros Monumental de Barcelona, en xullo de 1992, gravada para o \u00e1lbum \"Concert de mitjanit\". Neste concerto colaboraron Dani Nel\u00b7o, Carles Segarra, Phil Manzanera, Robbie Robertson e Luz Casal. Precisamente Luz Casal inclu\u00edu nun disco seu a versi\u00f3n castel\u00e1 de \u00abBoig per a t\u00faa\u00bb, a canci\u00f3n m\u00e1is popular de Sau.\nMembros.\nO bin\"o\"mio Sabater-Sala encabezaron Sau desde a s\u00faa formaci\u00f3n en 1986 at\u00e9 o seu final en 1999 coa morte do primeiro, a\u00ednda que este binomio non se empezou a definir at\u00e9 a publicaci\u00f3n do disco \"Quina nit\" (1990) e perpetuouse con \"El m\u00e9s gran dels pecadors\" (1992). Sabater levaba o peso art\u00edstico do grupo e Sala a direcci\u00f3n musical e compositiva.\nSau estivo integrado ademais por Joan Capdevila na composici\u00f3n das letras at\u00e9 1994 coa publicaci\u00f3n do disco \"Junts de nou per primer cop\", \u00e1lbum onde empezou a perder importancia no terreo compositivo para centrarse m\u00e1is no aspecto mercantil como representante da banda.\nO grupo foi variando de formaci\u00f3n ao longo da s\u00faa discograf\u00eda, a pesar diso tivo un cadro de persoal bastante fixo de m\u00fasicos con esta formaci\u00f3n: o teclista Ramon Altimir, o bater\u00eda Quim \"Ben\u00edtez\" Vilaplana e o baixista Josep S\u00e1nchez.\nPremios.\nSau obtivo en 1991 o Premio Nacional de M\u00fasica outorgado pola Generalitat de Catalu\u00f1a polo seu \u00e1lbum \"Quina nit\". O seu seguinte disc\"o\" \"El m\u00e9s gran dels pecadors\", publicado en 1992, foi disco de ouro con 50.000 copias vendidas."}
{"id": "537966", "revid": "23204", "url": "https://gl.wikipedia.org/wiki?curid=537966", "title": "Wikipedia en punjabi", "text": "A Wikipedia en punjabi (en ) \u00e9 a edici\u00f3n da enciclopedia libre Wikipedia en lingua punjabi. Tam\u00e9n existe outra versi\u00f3n de Wikipedia en punjabi, a edici\u00f3n en punjabi occidental, que comezou o 24 de oubro de 2008 a trav\u00e9s de Wikimedia Incubator, e o seu dominio comezou a existir o 13 de agosto de 2009.\nEsta versi\u00f3n da enciclopedia cont\u00e9n artigos e usuarios, dos cales son activos."}
{"id": "537968", "revid": "17467", "url": "https://gl.wikipedia.org/wiki?curid=537968", "title": "Pasacorredoiras", "text": ""}
{"id": "537969", "revid": "17467", "url": "https://gl.wikipedia.org/wiki?curid=537969", "title": "Pasacalle", "text": ""}
{"id": "537971", "revid": "119275", "url": "https://gl.wikipedia.org/wiki?curid=537971", "title": "Wikipedia en nepal\u00e9s", "text": "A Wikipedia en nepal\u00e9s (en ) \u00e9 a edici\u00f3n da enciclopedia libre Wikipedia en lingua nepalesa.\nEsta versi\u00f3n da enciclopedia cont\u00e9n artigos e usuarios, dos cales son activos."}
{"id": "537973", "revid": "23204", "url": "https://gl.wikipedia.org/wiki?curid=537973", "title": "Lingua b\u00e1vara", "text": ""}
{"id": "537976", "revid": "23204", "url": "https://gl.wikipedia.org/wiki?curid=537976", "title": "Wikipedia en bavar\u00e9s", "text": "A Wikipedia en bavar\u00e9s (en ) \u00e9 a edici\u00f3n da enciclopedia libre Wikipedia en lingua bavaresa. En febreiro de 2009, contaba cuns 2\u00a0300 artigos e 3\u00a0000 usuarios rexistrados.\nEsta versi\u00f3n da enciclopedia cont\u00e9n artigos e usuarios, dos cales son activos."}
{"id": "537979", "revid": "23204", "url": "https://gl.wikipedia.org/wiki?curid=537979", "title": "Wikipedia en ido", "text": "A Wikipedia en ido \u00e9 a edici\u00f3n da enciclopedia libre Wikipedia en ido. \u00c9 a terceira meirande Wikipedia nunha lingua artificial despois da Wikipedia en esperanto e da Wikipedia en volap\u00fck.\nEsta versi\u00f3n da enciclopedia cont\u00e9n artigos e usuarios, dos cales son activos."}
{"id": "537984", "revid": "23204", "url": "https://gl.wikipedia.org/wiki?curid=537984", "title": "Wikipedia en gujarati", "text": "A Wikipedia en gujarati \u00e9 a edici\u00f3n da enciclopedia libre Wikipedia en lingua gujarati. Foi creada en xullo de 2004.\nEsta versi\u00f3n da enciclopedia cont\u00e9n artigos e usuarios, dos cales son activos.\nHistoria.\nEn febreiro de 2009, contaba con 2\u00a0800 artigos e 2\u00a0000 usuarios rexistrados."}
{"id": "537985", "revid": "23204", "url": "https://gl.wikipedia.org/wiki?curid=537985", "title": "Wikipedia en alem\u00e1nico", "text": "A Wikipedia en alem\u00e1nico (en ) \u00e9 a edici\u00f3n da enciclopedia libre Wikipedia en alem\u00e1nico. O proxecto comezou o 13 de novembro de 2003 como unha edici\u00f3n da lingua alsaciana. Un ano despois, expandiuse para acoller t\u00f3dolos dialectos alem\u00e1nicos por causa da s\u00faa baixa actividade durante o primeiro ano. Dende 2004, t\u00f3dalas variedades alem\u00e1nicas est\u00e1n recollidas nesta Wikipedia.\nEsta versi\u00f3n da enciclopedia cont\u00e9n artigos e usuarios, dos cales son activos."}
{"id": "537987", "revid": "23204", "url": "https://gl.wikipedia.org/wiki?curid=537987", "title": "Wikipedia en kanar\u00e9s", "text": "A Wikipedia en kanar\u00e9s (en ) \u00e9 a edici\u00f3n da enciclopedia libre Wikipedia en lingua kanaresa. Foi creada en xu\u00f1o de 2003, ten unha actividade moderada. \u00c9 a d\u00e9cimo segunda edici\u00f3n de Wikipedia m\u00e1is popular no subcontinente indio.\nEsta versi\u00f3n da enciclopedia cont\u00e9n artigos e usuarios, dos cales son activos."}
{"id": "537990", "revid": "25871", "url": "https://gl.wikipedia.org/wiki?curid=537990", "title": "Henrya", "text": "Henrya pode referirse a:"}
{"id": "537992", "revid": "23204", "url": "https://gl.wikipedia.org/wiki?curid=537992", "title": "Wikipedia en bishnupriya manipuri", "text": "A Wikipedia en bishnupriya manipuri (\u0989\u0987\u0995\u09bf\u09aa\u09bf\u09a1\u09bf\u09af\u09bc\u09be) \u00e9 a edici\u00f3n da enciclopedia libre Wikipedia en lingua bishnupriya manipuri. Foi creada en novembro de 2006.\nEsta versi\u00f3n da enciclopedia cont\u00e9n artigos e usuarios, dos cales son activos.\nHistoria.\nO 5 de marzo de 2015, contaba con 25\u00a0130 artigos e 13\u00a0798 usuarios rexistrados, o que a situou no posto 98 das edici\u00f3ns de Wikipedia segundo o n\u00famero de artigos, e no posto 109 segundo o n\u00famero de usuarios rexistrados."}
{"id": "537993", "revid": "88215", "url": "https://gl.wikipedia.org/wiki?curid=537993", "title": "Astilo de Crotone", "text": "Astilo de Crotone (en grego antigo: \u1f0c\u03c3\u03c4\u03c5\u03bb\u03bf\u03c2 ou \u1f08\u03c3\u03c4\u03cd\u03b1\u03bb\u03bf\u03c2), nado en Crotone no s\u00e9culo VI a.C. e finado en Siracusa despois do 480 a.C., foi un atleta da Grecia antiga.\nTraxectoria.\nAstilo triunfou en tres edici\u00f3ns consecutivas dos Xogos Ol\u00edmpicos da Antig\u00fcidade, do ano 488 ao 480 a.C. En 488 a.C. competiu pola s\u00faa cidade natal, Crotone, e ga\u00f1ou na proba do ag\u00f3n do estadio e no diaulo, sendo o \u00faltimo atleta de Crotone en ga\u00f1ar os Xogos Ol\u00edmpicos.\nA continuaci\u00f3n, nos Xogos do 484 a.C. e do 480 a.C., participou como cidad\u00e1n de Siracusa, obtendo cinco vitorias ol\u00edmpicas: d\u00faas no estadio, d\u00faas no diaulo e unha no hoplit\u00f3dromo ou carreira con armas. \nSegundo Pausania, Astilo competiu como cidad\u00e1n siracusano para agradar ao tirano Hier\u00f3n I. Non obstante, c\u00f3mpre ter en conta que no 484 a. C., as\u00ed como no 480 a. C., o tirano de Siracusa era Gel\u00f3n I (e ser\u00edao ininterrompidamente ata o 478 a.C.), mentres o seu irm\u00e1n Hier\u00f3n I a\u00ednda era tirano de Gela, por iso parece imposible que Astilo competise por Hier\u00f3n como l\u00edder da polis siciliota. A fonte principal neste caso p\u00f3dese considerar incorrecta ou polo menos ambigua.\nOs crotonianos non aceptaron este cambio de cidade, ata o punto de destru\u00edren a estatua de Astilo que se erguera no templo de Hera Lacinia, alegando que fora corrompido pola cidade siciliana para competir baixo o seu nome."}
{"id": "537996", "revid": "23204", "url": "https://gl.wikipedia.org/wiki?curid=537996", "title": "Wikipedia en interlingua", "text": "A Wikipedia en interlingua (en ) \u00e9 a edici\u00f3n da enciclopedia libre Wikipedia en interlingua. \u00c9 a cuarta meirande Wikipedia nunha lingua artificial despois da Wikipedia en esperanto, da Wikipedia en volap\u00fck e da Wikipedia en ido.\nEsta versi\u00f3n da enciclopedia cont\u00e9n artigos e usuarios, dos cales son activos."}
{"id": "537997", "revid": "15490", "url": "https://gl.wikipedia.org/wiki?curid=537997", "title": "Henrya (gaster\u00f3podo)", "text": "Henrya \u00e9 un x\u00e9nero de moluscos gaster\u00f3podos da subclase dos heterobranquios, infraclase dos alogaster\u00f3podos, superfamilia dos murquisoneloideos, familia dos murquison\u00e9lidos, un dos catro inclu\u00eddos na subfamilia dos murquisonelinos.\nTaxonom\u00eda.\nDescrici\u00f3n.\nO x\u00e9nero foi descrito en 1875 polo malac\u00f3logo estadounidense de orixe alem\u00e1 Paul Bartsch, no seu traballo \"A monograph of the West Atlantic mollusks of the family Aclididae\". \"Smithsonian Miscellaneous Collections\" 106 (20): 1-29.\nEspecies.\nNo x\u00e9nero reco\u00e9cense as seguintes tres especies:"}
{"id": "537998", "revid": "89787", "url": "https://gl.wikipedia.org/wiki?curid=537998", "title": "Erat\u00f3stenes de Crotone", "text": "Erat\u00f3stenes de Crotone (en greco antigo: \u0388\u03c1\u03b1\u03c4\u03bf\u03c3\u03b8\u03ad\u03bd\u03b7\u03c2 \u039a\u03c1\u03bf\u03c4\u03c9\u03bd\u03b9\u03ac\u03c4\u03b7\u03c2), nado en Crotone, foi un atleta da Grecia antiga.\nTraxectoria.\nNos Xogos Ol\u00edmpicos do 576 a.C., logrou a vitoria no estadio, nunha final na que os primeiros sete clasificados foron atletas crotonianos. Segundo Estrab\u00f3n, na \u00e9poca na que venceu Erat\u00f3stenes, deuse a circunstancia de que houbera moitos vencedores desa cidade, o que deu orixe \u00f3 famoso proverbio: \"O \u00faltimo dos crotonianos, o primeiro dos gregos\"."}
{"id": "538000", "revid": "23204", "url": "https://gl.wikipedia.org/wiki?curid=538000", "title": "Wikipedia en mongol", "text": "A Wikipedia en mongol (en ) \u00e9 a edici\u00f3n da enciclopedia libre Wikipedia en lingua mongol. Foi creada o 28 de febreiro de 2004.\nEsta versi\u00f3n da enciclopedia cont\u00e9n artigos e usuarios, dos cales son activos."}
{"id": "538001", "revid": "23204", "url": "https://gl.wikipedia.org/wiki?curid=538001", "title": "Wikipedia en cingal\u00e9s", "text": "A Wikipedia en cingal\u00e9s (en ) \u00e9 a edici\u00f3n da enciclopedia libre Wikipedia en lingua cingalesa.\nEsta versi\u00f3n da enciclopedia cont\u00e9n artigos e usuarios, dos cales son activos.\nHistoria.\nO 5 de marzo de 2015, contaba con 12\u00a0391 artigos e 20\u00a0299 usuarios rexistrados, o que a situou no posto 120 entre as edici\u00f3ns de Wikipedia segundo o n\u00famero de artigos, e no posto 94 segundo o n\u00famero de usuarios rexistrados."}
{"id": "538002", "revid": "23204", "url": "https://gl.wikipedia.org/wiki?curid=538002", "title": "CB Salamanca", "text": "O Club Baloncesto Salamanca foi un club profesional de baloncesto espa\u00f1ol con sede na cidade de Salamanca, Castela e Le\u00f3n. Fundado en 1993, existiu durante tres temporadas, d\u00faas das cales competiu na Liga ACB, m\u00e1xima categor\u00eda do baloncesto espa\u00f1ol.\nHistoria.\nO Club Baloncesto Salamanca foi fundado en 1993 comprando a praza na 1\u00aa Divisi\u00f3n, naquela altura segunda categor\u00eda do baloncesto espa\u00f1ol, ao Askatuak SBT de Donostia. Na s\u00faa primeira temporada o equipo finaliza en segundo lugar, clasificando \u00e1 fase de ascenso \u00e1 Liga ACB. Nos playoffs consegue ga\u00f1ar na final ao Club Baloncesto Canarias no R\u00edos Tejera de Tenerife no quinto e definitivo xogo da eliminatoria.\nNa temporada 1994\u221295 o Salamanca debuta na ACB, terminando a temporada con apuros na d\u00e9cimo sexta posici\u00f3n da t\u00e1boa clasificatoria. Na segunda temporada o club mellora os seus resultados e consegue finalizar a temporada en novena pocisi\u00f3n, adquirindo as\u00ed o dereito a participar na seguinte temporada na Copa Kora\u0107. Por\u00e9n, debido a problemas financeiros, o club acaba por vender a s\u00faa praza, tanto na ACB como na Kora\u0107 ao Club Baloncesto Granada. Al\u00e9n da ACB, o Salamanca foi campi\u00f3n da Copa de Castela e Le\u00f3n en 1994 e subcampi\u00f3n en 1995.\nAdestradores.\nA seguinte \u00e9 unha lista con todos os adestradores do Salamanca.\nPalmar\u00e9s.\nTrofeo Castela e Le\u00f3n"}
{"id": "538003", "revid": "5132", "url": "https://gl.wikipedia.org/wiki?curid=538003", "title": "Club Baloncesto Salamanca", "text": ""}
{"id": "538004", "revid": "89787", "url": "https://gl.wikipedia.org/wiki?curid=538004", "title": "Wikipedia en samoxiciano", "text": "A Wikipedia en samoxiciano (en ) a edici\u00f3n da enciclopedia libre Wikipedia en samoxiciano. Esta edici\u00f3n da Wikipedia foi creada en 2006 pola iniciativa de (Arnas Udovi\u010dius).\nEsta versi\u00f3n da enciclopedia cont\u00e9n artigos e usuarios, dos cales son activos."}
{"id": "538005", "revid": "5132", "url": "https://gl.wikipedia.org/wiki?curid=538005", "title": "Baloncesto Salamanca", "text": ""}
{"id": "538006", "revid": "88215", "url": "https://gl.wikipedia.org/wiki?curid=538006", "title": "Atyanas", "text": "Atyanas (en grego antigo: \"\u0391\u03c4\u03c5\u03ac\u03bd\u03b1\u03c2\") finado no ano 62, foi un nobre e p\u00faxil de Adramyttion, na Grecia antiga. \nTraxectoria.\nO seu pai cham\u00e1base Hip\u00f3crates. Atyanas ga\u00f1ou a competici\u00f3n de puxilato nos Xogos Ol\u00edmpicos do 72\u00a0a.C. e aparece no resumo de Fleg\u00f3n sobre a 177\u00aa Olimp\u00edada. Cicer\u00f3n di que foi asasinado por piratas mentres Lucius Valerius Flaccus era gobernador da provincia de Asia."}
{"id": "538008", "revid": "23204", "url": "https://gl.wikipedia.org/wiki?curid=538008", "title": "Wikipedia en kotava", "text": "A Wikipedia en kotava \u00e9 a edici\u00f3n da enciclopedia libre Wikipedia en kotava. Foi creada o 29 de xullo de 2020.\nEsta versi\u00f3n da enciclopedia cont\u00e9n artigos e usuarios, dos cales son activos.\nHistoria.\nLogo de pasar tres anos en fase de desenvolvemento en Wikimedia Incubator, o proxecto da Wikipedia en kotava, que daquela contaba con 7\u00a0800 artigos, foi oficialmente aceptado o 29 de xullo de 2020."}
{"id": "538011", "revid": "23204", "url": "https://gl.wikipedia.org/wiki?curid=538011", "title": "Wikipedia en mingreliano", "text": "A Wikipedia en mingreliano (en ) \u00e9 a edici\u00f3n da enciclopedia libre Wikipedia en lingua mingreliana.\nEsta versi\u00f3n da enciclopedia cont\u00e9n artigos e usuarios, dos cales son activos.\nHistoria.\nO 10 de marzo de 2015, contaba con 4\u00a0936 artigos e 5\u00a0547 usuarios rexistrados, o que a situou no posto 155 entre todas as edici\u00f3ns de Wikipedia segundo o n\u00famero de artigos, e no posto 213 segundo o n\u00famero de usuarios rexistrados."}
{"id": "538013", "revid": "5863", "url": "https://gl.wikipedia.org/wiki?curid=538013", "title": "Manuel Fouce Fern\u00e1ndez", "text": "Manuel Fouce Fern\u00e1ndez, nado en Lugo e finado na mesma cidade o 4 de xu\u00f1o de 1944, foi un militar galego.\nTraxectoria.\nFillo de Jos\u00e9 Fouce Fern\u00e1ndez e Manuela Fern\u00e1ndez L\u00f3pez. Cabo da garda civil da comandancia de Lugo. Morreu \"en acto de servizo\" o 4 de xu\u00f1o de 1944.\nVida persoal.\nCasou con Juana Gonz\u00e1lez Castro."}
{"id": "538015", "revid": "23204", "url": "https://gl.wikipedia.org/wiki?curid=538015", "title": "Wikipedia en oriya", "text": "A Wikipedia en oriya (en ) \u00e9 a edici\u00f3n da enciclopedia libre Wikipedia en lingua oriya. Foi creada en xu\u00f1o de 2002, acadando os 1\u00a0000 artigos en maio de 2011.\nEsta versi\u00f3n da enciclopedia cont\u00e9n artigos e usuarios, dos cales son activos."}
{"id": "538016", "revid": "23204", "url": "https://gl.wikipedia.org/wiki?curid=538016", "title": "Ast\u00e9rix e o grif\u00f3n", "text": "Ast\u00e9rix e o grif\u00f3n (en ) \u00e9 o trix\u00e9simo noveno volume da serie de banda dese\u00f1ada Ast\u00e9rix, sendo o quinto libro en ser escrito por Jean-Yves Ferri e ilustrado por Didier Conrad. O libro foi publicado internacionalmente en 17 linguas o 21 de outubro de 2021, cunha tirada inicial de m\u00e1is de 5 mill\u00f3ns de copias. \u00c9 o primeiro libro de Ast\u00e9rix en ser lanzado dende a morte do co-creador da serie Albert Uderzo. \nFoi traducido \u00f3 galego por Xavier Sen\u00edn, Isabel Soto e Alejandro Tobar e publicado por Edici\u00f3ns Xerais o 21 de outubro de 2021."}
{"id": "538017", "revid": "23204", "url": "https://gl.wikipedia.org/wiki?curid=538017", "title": "Ast\u00e9rix et le Griffon", "text": ""}
{"id": "538019", "revid": "5863", "url": "https://gl.wikipedia.org/wiki?curid=538019", "title": "Teresa Ingl\u00e9s", "text": "Teresa Garc\u00eda Ingl\u00e9s, nada en Barcelona en 1949 e finada en Granollers en 2009, foi unha escritora e pintora catal\u00e1, co\u00f1ecida como Teresa Ingl\u00e9s e co pseud\u00f3nimo Cordelia.\nTraxectoria.\nTeresa Ingl\u00e9s ingresou no Institut do Teatre de Barcelona, onde dirixiu a obra de ciencia ficci\u00f3n \"Sodom\u00e1quina\" (1968), do escritor Carlo Frabetti. Con este autor iniciou unha relaci\u00f3n art\u00edstica e literaria e converteuse na coautora de gran parte da s\u00faa obra nos anos 70.\nOutra obra do mesmo autor, \"Erob\u00f3tica\", preparouse para a s\u00faa escenificaci\u00f3n na HispaCon de 1970, o segundo congreso da s\u00faa historia. Ser\u00eda protagonizada por Frabbetti no papel de paria e Teresa Ingl\u00e9s como Nefelia, con todo, o evento non se chegou a celebrar por non conseguir a autorizaci\u00f3n administrativa.\n1970 foi un ano decisivo para o teatro de ciencia ficci\u00f3n en Espa\u00f1a e Teresa Ingl\u00e9s, entre as s\u00faas m\u00faltiples actividades, foi part\u00edcipe e impulsora dunha publicaci\u00f3n monogr\u00e1fica dedicada ao teatro en \"Yorick\", recollendo textos nos que se combinaban reflexi\u00f3n e creaci\u00f3n.\nAo mesmo tempo, formou parte da liga Antipatriarcal de Mujeres Antiautoritarias y Radicales (LAMAR), xurdido en 1975 da escisi\u00f3n do Colectivo Feminista de Barcelona, que despois se converteu no partido Feminista. Despois de ler un artigo de Carlo Frabetti titulado \"K\u00e1rate y fascismo\" publicado na revista \"El viejo topo\", contact\u00e1rono interesadas en co\u00f1ecer onde pod\u00edan aprender t\u00e9cnicas de defensa persoal. Finalmente foi Frabetti quen adestrou ao colectivo ao non atopar a ning\u00fan instrutor disposto a ensinar a mulleres nesas t\u00e9cnicas, debido ao machismo da \u00e9poca. Foi unha aprendizaxe mutua e reco\u00f1eceu que \"cobrei conciencia do xeneralizado que estaba o machismo en todas as s\u00faas manifestaci\u00f3ns, mesmo no seo da esquerda (e na mi\u00f1a propia conduta, por suposto)\".\nTeresa Ingl\u00e9s xunto \u00e1s s\u00faas compa\u00f1eiras de LAMAR, adestradas na defensa persoal, formaron un comando de mulleres co que realizaron diversas acci\u00f3ns en Barcelona, que impactaron na cidadan\u00eda da \u00e9poca.\nEn 1970 publicou a obra dram\u00e1tica Complemento: Un home, escrita con Lu\u00eds Vigil, en Nueva Dimensi\u00f3n. Dous anos despois foi reeditada como relato en \"Antolog\u00eda Espa\u00f1ola de ciencia ficci\u00f3n 2\", de Ra\u00fal Torres.\nEscribiu o relato \"O xard\u00edn de alabastro\" en 1977 e foi seleccionado para unha antolox\u00eda intenacional, Twenty Houses of the Zodiac, realizada para a XXXVII Worldcon (New English Library, 1979; edici\u00f3n de Maxim Jakubowski).\nAdemais da escritura, cultivou a m\u00fasica, a danza, a pintura e o c\u00f3mic co pseud\u00f3nimo Ramonetta. Na revista Nuevo Fotogramas traballou como cr\u00edtica teatral.\nEn 2018, \"El jard\u00edn de alabastro\" publicouse en \"Dist\u00f3picas\", un dos dous volumes que compo\u00f1en a \"Antolog\u00eda de escritoras espa\u00f1olas de ciencia ficci\u00f3n\" realizada polas escritoras e estudosas do x\u00e9nero Teresa L\u00f3pez-Pellisa e Lola Robles. Teresa Ingl\u00e9s, xunto a outras autoras do x\u00e9nero de ciencia ficci\u00f3n foron inclu\u00eddas na que foi a primeira antolox\u00eda dedicada a esta tem\u00e1tica e a creadoras femininas. \nViviu no campo, a partir de finais dos anos 70, despois de sufrir unha crise persoal. Nos \u00faltimos anos da s\u00faa vida dedicouse \u00e1 pintura.\nPremios e reco\u00f1ecementos.\n1977: Premio Nueva Dimensi\u00f3n, polo seu relato \"El jard\u00edn de alabastro\"."}
{"id": "538020", "revid": "47401", "url": "https://gl.wikipedia.org/wiki?curid=538020", "title": "Lu\u00eds-Filipe I de Francia", "text": ""}
{"id": "538021", "revid": "72012", "url": "https://gl.wikipedia.org/wiki?curid=538021", "title": "Neuse", "text": "A neuse \u00e9 un m\u00e9todo de construci\u00f3n xeom\u00e9trica, no que se emprega unha regra na que se marca unha distancia que debe encaixarse entre d\u00faas curvas, e que ademais debe pasar por un punto dado. Foi utilizado na antig\u00fcidade por matem\u00e1ticos gregos, a\u00ednda que era considerado un recurso at\u00edpico que s\u00f3 se deb\u00eda empregar para abordar determinados problemas cuxa resoluci\u00f3n non parec\u00eda posible usando exclusivamente regra e comp\u00e1s (nos que non se admite valerse dunha regra cunha marca de distancia).\nConstruci\u00f3n xeom\u00e9trica.\nA construci\u00f3n neuse (do grego \u03bd\u03b5\u1fe6\u03c3\u03b9\u03c2 de \u03bd\u03b5\u03cd\u03b5\u03b9\u03bd neuein \"direcci\u00f3n de inclinaci\u00f3n\"; plural: \u03bd\u03b5\u03cd\u03c3\u03b5\u03b9\u03c2 \"neuseis\") consiste en axustar a posici\u00f3n dun segmento rectil\u00edneo de lonxitude prefixada (denominada \"diastema\", da palabra grega \"\u03b4\u03b9\u03ac\u03c3\u03c4\u03b7\u03bc\u03b1\", que significa \"distancia\") entre d\u00faas curvas dadas (denominadas curva directriz e curva de axuste), de maneira que o segmento ou a s\u00faa extensi\u00f3n, pasa a trav\u00e9s dun punto dado denominado \"polo\". Dito doutra forma, a posici\u00f3n buscada debe verificar tres condici\u00f3ns: un dos extremos do segmento ten que situarse sobre a curva directriz; o outro extremo ten que situarse sobre a curva de axuste e o segmento ou a s\u00faa prolongaci\u00f3n debe pasar polo polo.\nUnha construci\u00f3n neuse d\u00e9bese realizar mediante o uso da 'regra neusis': unha regra que pode facer rotaci\u00f3ns arredor do polo (o que se pode realizar pondo unha chincheta no polo e despois presionando a regra contra a chincheta). Na figura, unha das terminaci\u00f3ns da regra est\u00e1 marcada cun c\u00edrculo amarelo, cuxo centro coincide coa orixe da divisi\u00f3n da escala da regra. Unha segunda marca na regra (o c\u00edrculo azul) indica a distancia dada, denominada diastema. A marca amarela m\u00f3vese ao longo da curva directriz, ata que a marca azul coincide coa curva de axuste. A posici\u00f3n do segmento atopado desta forma m\u00f3strase na figura co punto remarcado en azul e o punto remarcado en vermello.\nUsos da neuse.\nA \"neuse\" foi importante porque pode fornecer unha forma de resolver problemas xeom\u00e9tricos que non se poden solucionar a trav\u00e9s de construci\u00f3ns con regra e comp\u00e1s unicamente. Exemplos son a trisecci\u00f3n de calquera \u00e1ngulo en tres partes iguais, ou a construci\u00f3n dun hept\u00e1gono regular. Matem\u00e1ticos tales como Arqu\u00edmedes de Siracusa (287\u2013212 a.C.) utilizaban \"neuse\" libremente. S\u00e9culos despois Isaac Newton continuaba empregando este procedemento. Con todo, a t\u00e9cnica caeu en desuso gradualmente.\nS\u00e1bese que u\"n\" n-\u00e1gono regular \u00e9 construible mediante neuse para n=\nBenjamin e Snyder descubriron en 2014 que o endec\u00e1gono regular \u00e9 neuse-construible.\nDesuso.\nO historiador das matem\u00e1ticas Thomas Little Heath, suxeriu que Oen\u00f3pides (440 a.C.) foi o primeiro dos matem\u00e1ticos gregos en p\u00f3r as construci\u00f3ns con regra e comp\u00e1s por encima das \"neuses\". O principio de evitar a \"neuse\" sempre que fose posible, puido ser difundido por Hip\u00f3crates de Qu\u00edos (430 a.C.), orixinario da mesma illa que Oenopides, e quen foi \u2014polo que se sabe\u2014 o primeiro en escribir libros sobre xeometr\u00eda sistem\u00e1tica e ordenada. Cen anos despois del, Euclides tam\u00e9n evitou a \"neuse\" no seu moi influente libro, \"Os Elementos\".\nO seguinte ataque \u00e1 \"neuse\" veu cando, desde o s\u00e9culo IV a.C., o idealismo de Plat\u00f3n ga\u00f1ou terreo. Baixo a s\u00faa influencia desenvolveuse unha xerarqu\u00eda de tres tipos de construci\u00f3ns xeom\u00e9tricas. Descendendo desde o \"abstracto e nobre\" at\u00e9 o \"mec\u00e1nico e terreal\", as tres clases eran:\nAo final o uso de \"neuse\" foi aceptado soamente cando as outras d\u00faas categor\u00edas de construci\u00f3n m\u00e1is elevadas non ofrec\u00edan unha soluci\u00f3n. A \"neuse\" converteuse nun tipo de recurso de \u00faltima necesidade que se utilizaba cando fallaban todos os demais e m\u00e1is respectables m\u00e9todos. Empregar a \"neuse\" cando alg\u00fan dos outros m\u00e9todos pod\u00edan ser utilizados foi cualificado polo matem\u00e1tico grego Pappus de Alexandr\u00eda (325 d.C.) como un \"erro a considerar\"."}
{"id": "538022", "revid": "98629", "url": "https://gl.wikipedia.org/wiki?curid=538022", "title": "Charles-Maurice de Talleyrand-P\u00e9rigord", "text": "Charles-Maurice de Talleyrand-P\u00e9rigord, nado en Par\u00eds o 2 de febreiro de 1754 e finado na mesma cidade o 17 de maio de 1838, foi un sacerdote, pol\u00edtico, diplom\u00e1tico e estadista franc\u00e9s. Est\u00e1 considerado un dos pol\u00edticos m\u00e1is salientables e influentes de finais do s\u00e9culo XVIII e principios do s\u00e9culo XIX, especialmente como diplom\u00e1tico encargado do Ministerio de Asuntos Estranxeiros de Francia, cargo que ocupou en catro ocasi\u00f3ns, antes do ascenso de Napole\u00f3n Bonaparte, durante o imperio napole\u00f3nico, inmediatamente despois da ca\u00edda de Napole\u00f3n e durante a restauraci\u00f3n borb\u00f3nica.\nTalleyrand polariza as opini\u00f3ns dos estudosos. Alg\u00fans consid\u00e9rano o diplom\u00e1tico m\u00e1is vers\u00e1til, habilidoso e influente da historia de Europa, mentres que outros o conideran un traidor, sucesivamente ao Antigo R\u00e9xime, \u00e1 Revoluci\u00f3n Francesa, a Napole\u00f3n e \u00e1 Restauraci\u00f3n.\nTraxectoria.\nOrixes.\nTalleyrand naceu en Par\u00eds, fillo do conde Charles Daniel Talleyrand, e herdou o seu dereito como primox\u00e9nito cando morreu o seu irm\u00e1n m\u00e1is vello. A s\u00faa familia era unha das li\u00f1axes m\u00e1is poderosas e influentes da Francia do seu tempo; os seus antepasados \u200b\u200bocuparan importantes cargos durante o reinado de Lu\u00eds XV. A pesar de ser o herdeiro, tivo que renunciar aos t\u00edtulos de primox\u00e9nito porque non pod\u00eda realizar os exercicios militares dun arist\u00f3crata por mor dunha doenza, a s\u00edndrome de Marfan, que o fixo coxo o resto da s\u00faa vida.\nComo segunda opci\u00f3n orientouse \u00e1 carreira eclesi\u00e1stica, coa esperanza de suceder o seu t\u00edo, Alexandre Ang\u00e9lique de Talleyrand-P\u00e9rigord, ent\u00f3n arcebispo de Reims, unha das m\u00e1is prestixiosas e ricas dioceses de Francia. Aos oito anos entrou no Coll\u00e8ge d'Harcourt, baixo a direcci\u00f3n do seu t\u00edo, e despois no Seminario de San Sulpicio, e aos vinte e un anos entrou na abad\u00eda de Saint-Denis. Da s\u00faa educaci\u00f3n aristocr\u00e1tica sempre conservou un refinamento e unha sutileza que lle resultaron moi \u00fatiles como diplom\u00e1tico.\nEn 1780 obtivo o cargo de axente xeral do clero, cargo en que tivo a oportunidade de distinguirse pola s\u00faa intelixencia e capacidade. En 1780 foi nomeado axente xeral do clero de Francia e en 1788 bispo de Autun. Como membro da Asemblea Nacional de 1789, contribu\u00edu \u00e1 introduci\u00f3n dun salario fixo para o clero, \u00e1 abolici\u00f3n do d\u00e9cimo, ao alugamento dos bens eclesi\u00e1sticos e \u00e1 unificaci\u00f3n de pesos e medidas en toda Francia, entre outros asuntos. O 13 de febreiro de 1790 foi elixido presidente da Asemblea Constitu\u00ednte. A festa do 14 de xullo de 1790 celebrou a misa no altar da patria, no Campo de Marte, e foi un dos primeiros bispos que xurou a constituci\u00f3n civil do clero, recomendando tam\u00e9n aos sacerdotes da a s\u00faa diocese que fixesen o mesmo.\nExcomungado polo papa P\u00edo VI, renunciou ao bispado de Autun e, o 24 de febreiro de 1791, consagrou os bispos elixidos de Aisne e de Finist\u00e8re, neg\u00e1ndose despois a optar ao bispado de Par\u00eds, vacante pola negativa a tomar o xuramento de monse\u00f1or de Suigne. Mentres tanto fixera grandes protestas de submisi\u00f3n filial \u00e1 Santa S\u00e9, a\u00ednda que, para dicir a verdade, non parec\u00eda preocuparse moito pola excomu\u00f1\u00f3n da que fora obxecto.\nMembro do Directorio do departamento de Par\u00eds, participou principalmente en discusi\u00f3ns financeiras, especialidade en que chegara a adquirir unha gran competencia. Tam\u00e9n presentou un proxecto de instruci\u00f3n p\u00fablica que conti\u00f1a as bases do ensino moderno. En 1792 foi enviado a Inglaterra para acadar a s\u00faa neutralidade, obxectivo que logrou, mais acusado sen grandes fundamentos de favorecer a causa realista, tivo que emigrar a Norteam\u00e9rica, onde se dedicou \u00e1 industria e aumentou considerablemente a s\u00faa fortuna.\nImperio franc\u00e9s.\nEn 1795, unha vez abolido o reinado do Terror, regresou a Francia. Despois do golpe de estado do 18 de fructidor de 1797, uniuse a Napole\u00f3n Bonaparte e axudouno para o golpe de estado do 18 de brumario de 1799, encarg\u00e1ndose da carteira de asuntos estranxeiros. Desde ent\u00f3n foi o seu asesor m\u00e1is h\u00e1bil, sendo a alma das negociaci\u00f3ns de paz nos tratados de Lun\u00e9ville, Amiens, Presburgo, Pozna\u0144 e Tilsit. Tam\u00e9n foi en parte obra de Talleyrand o concordato de 1801, que restableceu o catolicismo en Francia (1802). En agradecemento por esta xesti\u00f3n, o papa P\u00edo VII eximiuno dos votos eclesi\u00e1sticos e concedeu validez can\u00f3nica ao matrimonio civil contra\u00eddo por Talleyrand con Madame Grant.\nEn 1804 Napole\u00f3n nomeouno gran camarlengo de Francia, en 1806, pr\u00edncipe soberano de Benevento e en 1807, vice-grande elector do imperio. Non obstante, ao declararse contrario \u00e1 guerra de conquista, caeu en desgraza e perdeu o seu posto de ministro, retir\u00e1ndose (1808) \u00e1 s\u00faa propiedade en Valen\u00e7ay. Cando a cat\u00e1strofe das armas napole\u00f3nicas no Imperio Ruso, mantivo negociaci\u00f3ns secretas cos Borb\u00f3ns e despois da entrada dos aliados en Francia animou \u00e1 restauraci\u00f3n francesa. Cando Lu\u00eds XVIII subiu ao trono, Talleyrand foi nomeado pr\u00edncipe, par e ministro de asuntos exteriores. Onde reuniu os seus m\u00e1is brillantes logros diplom\u00e1ticos foi no Congreso de Viena, que se converteu no centro de todas as negociaci\u00f3ns co principio de lexitimidade introducido por el. Xa conseguira atraer Austria e Inglaterra a unha alianza secreta con Francia contra Rusia e Prusia (5 de xaneiro de 1815) cando o regreso de Napole\u00f3n puxo fin a todas estas combinaci\u00f3ns.\nDespois da Segunda Restauraci\u00f3n, Talleyrand volveu estar \u00e1 fronte da carteira de asuntos estranxeiros xunto coa presidencia do Consello, mais mesmo antes da Segunda Paz de Par\u00eds deixou o seu posto porque o tribunal reaccionario o odiaba e loitaba como revolucionario. Cando Carlos X chegou ao trono de Francia (1824), Talleyrand militou na oposici\u00f3n na C\u00e1mara dos Pares.\nDurante a Monarqu\u00eda de Xullo aceptou con reticencia o cargo de embaixador en Londres, onde negociou intelixencia sobre os asuntos grego e belga. O seu \u00faltimo acto diplom\u00e1tico foi a sinatura da Cu\u00e1drupla Alianza (1834), en virtude da cal o principio constitucional deb\u00eda manterse en Europa Occidental.\nFaleceu o 17 de maio de 1838 e foi enterrado na capela de Nosa Se\u00f1ora, pretou do seu castelo de Valen\u00e7ay. \u00c1 s\u00faa morte deixou unha fortuna de 18 mill\u00f3ns de francos, que pasou na s\u00faa maior parte \u00e1 s\u00faa sobri\u00f1a, a duquesa de Dino.\nAs s\u00faas memorias p\u00f3stumas foron publicadas polo duque de Broglie (Par\u00eds, 1891-1892), mais foron mutiladas e ampliadas por Bacourt, executor testamentario de Talleyrand. Pallain publicou a correspondencia co rei Lu\u00eds XVIII durante o Congreso de Viena (1881) e a s\u00faa correspondencia diplom\u00e1tica (Par\u00eds, 1889-91). As cartas in\u00e9ditas de Talleyrand a Napole\u00f3n entre 1800 e 1809 foron publicadas por Bertran (Par\u00eds, 1889)."}
{"id": "538023", "revid": "98629", "url": "https://gl.wikipedia.org/wiki?curid=538023", "title": "Paul Bartsch", "text": "Paul Bartsch, nado o 14 de agosto de 1871 en Tuntschendorf, Silesia, Imperio alem\u00e1n, e finado o 24 de abril de 1960, foi un malac\u00f3logo e carcin\u00f3logo estadounidense, co\u00f1ecido por ser o \u00faltimo dos pertencentes \u00e1 \"Idade Descritiva da Malacolox\u00eda\".\nTraxectoria.\nPaul Bartsch emigrou cos seus pais aos Estados Unidos en 1880, primeiro a Missouri e logo a Burlington, Iowa. Cando era neno comezou a traballar no seu tempo libre en varios empregos. Pronto se interesou pola natureza, primeiro mantendo un pequeno taller na casa e, durante os seus anos de instituto, recolleu paxaros e preparou peles. Estableceu un club de historia natural na s\u00faa casa cun pequeno museo e o taller. Cando ingresou na Universidade de Iowa, en 1893, xa recollera 2 000 peles.\nEntre os seus profesores da Universidade estaban o xe\u00f3logo Samuel Calvin, os bot\u00e1nicos Thomas H. Macbride e Bohumil Shimek e o zo\u00f3logo Charles C. Nutting. Acadou o B.S. en 1896, o M.S. en 1899 e o doutoramento en 1905.\nFoi profesoror da Universidade George Washington e comisario da Smithsonian Institution de 1914 a 1945. \nInventou, en 1922, unha das primeiras c\u00e1maras subacu\u00e1ticas.\nTaxons nomeados por Bartsch.\nPaul Bartsch propuxo 3 278 taxons, dos cales 2 979 foron de novas especies e subespecies e 299 son nomes supraespec\u00edficos. Destes, 1 257 public\u00e1ronse xunto con outros autors. Estes taxons, excepto tres, eran todos de moluscos.\nTaxons nomeados en homenaxe a Paul Bartsch.\nA especie lura de Bartsch (\"Uroteuthis bartschi\") foi nomeada na s\u00faa honra por Harald A. Rehder.\nO WoRMS enumera 61 taxa co ep\u00edteto, bartschi, moitos dos cales convert\u00e9ronse en sin\u00f3nimos.\nUnha especie e unha subespecie de lagartos do Caribe foron nomeadas na s\u00faa honra: \"Anolis bartschi\" e \"Cyclura carinata bartschi\".\nAbreviatura.\nA abreviatura Bartsch empr\u00e9gase para reco\u00f1ecer a Paul Bartsch como autoridade na descrici\u00f3n e taxonom\u00eda en zoolox\u00eda. "}
{"id": "538025", "revid": "89787", "url": "https://gl.wikipedia.org/wiki?curid=538025", "title": "Melankomas", "text": "Melankomas ou Melancomas (en ), que significa \"Un co pelo negro\", nado en Caria no s\u00e9culo I, foi un p\u00faxil da Grecia antiga, campi\u00f3n ol\u00edmpico no ano 49.\nTraxectoria.\nMelankomas naceu en Caria, sendo fillo dun campi\u00f3n de puxilato do mesmo nome, que viviu durante o s\u00e9culo I. F\u00edxose un nome como un dos mellores boxeadores da Antiga Grecia, e foi campi\u00f3n ol\u00edmpico no ano 49. \nSupostamente ti\u00f1a un estilo de boxeo \u00fanico, bloqueando e evitando os golpes do rival sen lanzar el ning\u00fan golpe. Unha vez que os seus adversarios se esgotaban, perd\u00edan, quedando Melankomas como vencedor. Di\u00f3n Cris\u00f3stomo relatou que era capaz de loitar as\u00ed adestrando moito m\u00e1is que os seus contempor\u00e1neos e grazas a unha resistencia inigualable, sendo capaz de loitar durante un d\u00eda enteiro ou manter os brazos levantados durante dous d\u00edas.\nMelankomas morreu novo, ao redor do ano 70 d.C., durante os Xogos de N\u00e1poles.\nLegado.\nMelankomas \u00e9 co\u00f1ecido principalmente polos discursos 28 e 29 de Di\u00f3n Cris\u00f3stomo, nos que o escritor usa a s\u00faa vida como lenzo para discutir sobre o atleta ideal e o home ideal. Di\u00f3n eloxia o seu atletismo, boa aparencia e coraz\u00f3n valente. Segundo este, Melankomas nunca perdeu un combate, golpeou a un rival ou foi golpeado por un rival. Temistio conta que o emperador Tito era o seu amante (\"\").\nAlg\u00fans eruditos cren que Melankomas foi unha persoa real, mentres que outros cren que el ou a s\u00faa historia foi un invento de Di\u00f3n. Non hai nada que permita unha conclusi\u00f3n firme en ning\u00fan dos dous sentidos."}
{"id": "538026", "revid": "47401", "url": "https://gl.wikipedia.org/wiki?curid=538026", "title": "Charles Maurice de Talleyrand-P\u00e9rigord", "text": ""}
{"id": "538027", "revid": "47401", "url": "https://gl.wikipedia.org/wiki?curid=538027", "title": "Charles Maurice de Talleyrand", "text": ""}
{"id": "538028", "revid": "1131", "url": "https://gl.wikipedia.org/wiki?curid=538028", "title": "Rosa Garc\u00eda Rayego", "text": "Rosa Garc\u00eda Rayego, nada en C\u00f3rdoba en 1953, \u00e9 unha escritora, poeta e fil\u00f3loga espa\u00f1ola profesora do Departamento de Estudos Ingleses e directora do Instituto de Investigaci\u00f3ns Feministas da Universidade Complutense de Madrid desde 1999 at\u00e9 2008.\nTraxectoria.\nEn 1989 Rayego doutorouse en Filolox\u00eda Inglesa e desde 1993 \u00e9 Profesora Titular na Universidade Complutense de Madrid.\nDesde 1999 at\u00e9 2008 foi directora do Instituto de Investigaci\u00f3ns Feministas da Universidade Complutense onde dirixiu cursos centrados todos eles en literatura angloamericana, abarcando os x\u00e9neros de poes\u00eda, teatro e narrativa escrita por mulleres no s\u00e9culo XX. \n\u00c9 colaboradora de \"Poetas en la radio\" un programa de Radio UNED dedicado a poetas espa\u00f1olas do s\u00e9culo XX e XXI. Como investigadora coeditou varias antolox\u00edas de poes\u00eda espa\u00f1ola e ingl\u00e9s visibilizando e reivindicando as achegas de mulleres no campo po\u00e9tico espa\u00f1ol con antolox\u00edas como \"Huerga y Fierro editores\", ed. (2016). \"20 con 20, di\u00e1logos con mujeres poetas.\"\nPublicou artigos en revistas e libros arredor da literatura escrita por mulleres.\nAlg\u00fans dos seus Libros publicados:\nAlg\u00fans dos seus Poemarios:\nTraduci\u00f3ns nas que participou:\n(\"Routledge International Encyclopedia of Women\" por Cheris Kramarae e D\u00e1lle Spender -five volumes-)."}
{"id": "538030", "revid": "88215", "url": "https://gl.wikipedia.org/wiki?curid=538030", "title": "Melancomas", "text": ""}
{"id": "538032", "revid": "88215", "url": "https://gl.wikipedia.org/wiki?curid=538032", "title": "Aurelios Zopyros", "text": "Aurelios Zopyros, nado en Atenas no s\u00e9culo IV, foi o \u00faltimo atleta co\u00f1ecido que participou nos Xogos Ol\u00edmpicos da Antig\u00fcidade, antes de que estes fosen prohibidos por Teodosio I no ano 393. Foi campi\u00f3n ol\u00edmpico en \"puxilato junior\" no 385. O seu irm\u00e1n Eukarpid\u00eas foi campi\u00f3n ol\u00edmpico de pancracio no 381."}
{"id": "538033", "revid": "98629", "url": "https://gl.wikipedia.org/wiki?curid=538033", "title": "Henrya (planta)", "text": "Henrya \u00e9 un x\u00e9nero de plantas con flores pertencente \u00e1 familia das acant\u00e1ceas.\nTaxonom\u00eda.\nDescrici\u00f3n.\nO x\u00e9nero foi descrito en 1845 por Christian Gottfried Daniel Nees von Esenbeck e Jeremy Bentham nun traballo publicado en \"The Botany of the Voyage of H.M.S. Sulphur\".\nEtimolox\u00eda.\nO nome do x\u00e9nero \u00e9 na honra de Aim\u00e9 Constant Fid\u00e8le Henry (1801-1875), libreiro alem\u00e1n de orixe francesa, membro da Academia Nacional de Ciencias Leopoldina.\nSin\u00f3mimos.\nAdemais de polo nome actualmente v\u00e1lido, o x\u00e9nero co\u00f1eceuse tam\u00e9n polos sin\u00f3nimos:\nEspecies.\nReco\u00f1\u00e9cense no x\u00e9nero as seguintes tres especies:\nCaracter\u00edsticas.\nAs s\u00faas especies son herbas ou plantas sufruticosas, de at\u00e9 1 m de alto; talos m\u00e1is xoves cuadrangulares. Follas ovadas de 3 a 9 cm de longo e de 1,8 a 5,5 cm de ancho, co \u00e1pice agudo a acuminado, a base obtusa a aguda e as marxes enteiras. Inflorescencias en espigas densas ou laxas, terminais ou axilares, de 2 a 10 cm de longo, br\u00e1cteas caulinares laxamente imbricadas; corola bilabiada, angostamente infundibuliforme, de 10 a 15 mm de longo, de cor de amarelo p\u00e1lida a crema. Froitos claviformes.\n\u00c1rea de distribuci\u00f3n.\nA \u00e1rea de distribuci\u00f3n nativa das especies do x\u00e9nero est\u00e9ndese desde Arizona a Centroam\u00e9rica. Na actualidade at\u00f3panse en Costa Rica, O Salvador, Guatemala, Honduras, M\u00e9xico, Nicaragua e Panam\u00e1."}
{"id": "538034", "revid": "98629", "url": "https://gl.wikipedia.org/wiki?curid=538034", "title": "Aim\u00e9 Constant Fid\u00e8le Henry", "text": "Aim\u00e9 Constant Fid\u00e8le Henry (tam\u00e9n co\u00f1ecido como \"Aim\u00e9 Constantin Fidelius Henry\"), nado o 13 de xu\u00f1o de 1801 en Douai (Francia), e finado o 23 de febreiro de 1875 en Bonn (Alema\u00f1a), foi un lit\u00f3grafo, libreiro, editor, bot\u00e1nico e naturalista alem\u00e1n de orixe franco-alem\u00e1 que traballou en Bonn. \nTraxectoria.\nAim\u00e9 Henry era fillo dun membro do ex\u00e9rcito revolucionario franc\u00e9s, Charles Albert Joseph Henry, e de Anna Rebekka Mayer, que nacera en D\u00fcsseldorf. Aim\u00e9 Henry chegou a D\u00fcsseldorf (Reino de Prusia) contra 1816 e formouse como lit\u00f3grafo na Compa\u00f1\u00eda Arnz &amp; Winckelmann, que traballa na industria editorial desde 1817. Despois da s\u00faa formaci\u00f3n e o posterior traballo para Arnz &amp; Winckelmann, Aim\u00e9 Henry fundou m\u00e1is tarde o seu propio instituto litogr\u00e1fico o 24 de novembro de 1828, xunto con Maximilian Cohen en Bonn e, uns meses despois instalouse nunha tenda composta por un instituto litogr\u00e1fico, unha tenda de arte e unha tenda de materiais de escritura e debuxo. En 1833 a compa\u00f1\u00eda recibiu o t\u00edtulo de membro do Instituto litogr\u00e1fico da Rheinische Friedrich-Wilhelms-Universit\u00e4t de Bonn e, o 6 de maio de 1835, a\u00ednda que ning\u00fan dos dous socios comerciais era libreiro adestrado, conced\u00e9uselle a Henry a licenza de libreiro. \nEn 1842 Hemry casou con Maria Anna Josepha Eiler, coa qur tivo tres fillos, Joseph, Carl Johann Hubert e Albert.\nO 31 de decembro de 1861, a compa\u00f1\u00eda dividiuse, e Henry dirixiu a partir deste momento un instituto de libros, arte e litograf\u00eda. \nHenry ti\u00f1a unha excelente reputaci\u00f3n como lit\u00f3grafo, e foi considerado un experto neste campo. Nos seus \u00faltimos anos Henry tam\u00e9n traballou como bibliotecario na Academia alem\u00e1 das ciencias naturais Leopoldina, e en 1843 foi elixido membro desta douta instituci\u00f3n.\nXunto con Theodor Friedrich Ludwig Nees von Esenbeck, Philipp Wirtgen e Karl Wilhelm Arnoldi, Johann Carl Fuhlrott, Ludwig Clamor Marquart e outros, fundou a Asociaci\u00f3n Bot\u00e1nica no Medio e Baixo Rin en 1834, a posterior Asociaci\u00f3n de Historia Natural da Renania e a Westfalia prusianas, coas que revitalizaron significativamente a exploraci\u00f3n bot\u00e1nica da Renania. Tam\u00e9n foi membro da Sociedade de Cient\u00edficos e M\u00e9dicos alem\u00e1ns.\nNa s\u00faa honra, Christian Gottfried Daniel Nees von Esenbeck nomeou o x\u00e9nero \"Henrya\" da familia das acant\u00e1ceas.\nHenry faleceu en Bonn o 23 de febreiro de 1875, e foi enterrado no vello cemiterio desta cidade.\nAbreviatura.\nA abreviatura Henry empr\u00e9gase para reco\u00f1ecer a Aim\u00e9 Constant Fid\u00e8le Henry como autoridade na descrici\u00f3n e taxonom\u00eda en bot\u00e1nica."}
{"id": "538035", "revid": "89787", "url": "https://gl.wikipedia.org/wiki?curid=538035", "title": "Charles Oman", "text": "Charles William Chadwick Oman, m\u00e1is co\u00f1ecido como Charles Oman, nado en Muzaffarpur, na India Brit\u00e1nica, o 12 de xaneiro de 1860 e finado en Oxford, Inglaterra, o 23 de xu\u00f1o de 1946, foi un historiador militar, numism\u00e1tico e pol\u00edtico brit\u00e1nico, especializado na reconstruci\u00f3n de batallas medievais e da \u00e9poca napole\u00f3nica.\nTraxectoria.\nOman naceu o 12 de xaneiro de 1860 no distrito de Muzaffarpur, na India Brit\u00e1nica, fillo dun predicador brit\u00e1nico, a\u00ednda que xa de neno se educou no \"Winchester College\", en Winchester, Hampshire, Inglaterra, e posteriormente cursou os seus estudos superiores na Universidade de Oxford, onde se formou co historiador e bispo anglicano William Stubbs. En Oxford foi convidado a participar como fundador na \"Stubbs Society\", para a defensa dos asuntos exteriores.\nEn 1881 acadou unha bolsa de estudos no \"All Souls College\", de Oxford, ao que se mantivo vinculado o resto da s\u00faa carreira acad\u00e9mica.\nEn 1905 foi nomeado profesor de Historia Moderna na Universidade de Oxford e ese mesmo ano foi elixido membro da Academia Brit\u00e1nica. \nA s\u00faa carreira acad\u00e9mica viuse interrompida por mor da primeira guerra mundial, cando serviu como empregado da Oficina de Prensa do Goberno e no Ministerio de Asuntos Exteriores. Recuperada a actividade docente, entre as materias impartidas por Oman en Oxford estivo a de Historia Militar, xunto a C. T. Atkinson, do \"Exeter College\", centrada na Guerra da Independencia espa\u00f1ola.\nParalelamente \u00e1 vida acad\u00e9mica, Charles Oman foi membro do Parlamento Brit\u00e1nico pertencente ao Partido Conservador, entre 1919 e 1935, pola circunscrici\u00f3n da Universidade de Oxford.\nComo coleccionista, Oman conformou unha colecci\u00f3n de moeda de prata da Antiga Grecia, as\u00ed como de moeda romana e de moeda inglesa. A colecci\u00f3n de moeda grega acabou finalmente no Departamento de Moedas e Medallas do Museo Brit\u00e1nico e no Museo Ashmolean, logo da s\u00faa venda a estas instituci\u00f3ns en 1947 por parte dos seus herdeiros.\nEntre outras entidades acad\u00e9micas e asociativas, Oman foi o presidente da \"Royal Historical Society\" (1917-1921), da \"Royal Numismatic Society\" (1919-1930) e do \"Royal Archaeological Institute\".\nVida familiar.\nDous dos fillos de Oman foron tam\u00e9n escritores; a s\u00faa filla Carolina escribiu sobre historia, biograf\u00edas e ficci\u00f3n para nenos e adultos, e o seu fillo Charles C. escribiu varios volumes acerca das dos xogos de cubertos brit\u00e1nicos e outros artigos do fogar, e traballou como conservador de metalurxia no \"Victoria and Albert Museum\".\nOman faleceu o 26 de xu\u00f1o de 1946 aos 86 anos.\nReco\u00f1ecementos.\nEntre outras honras, Oman foi nomeado comendador da Orde do Imperio Brit\u00e1nico, membro de honra do \"New College\" de Oxford (1936) e doutor \"honoris causa\" pola Universidade de Edimburgo (1911), pola de Oxford (1926) e pola de Cambridge (1927). \nPublicaci\u00f3ns.\nEsta \u00e9 unha escolma dos traballos monogr\u00e1ficos m\u00e1is salientables dos publicados por Charles Oman ao longo da s\u00faa traxectoria:"}
{"id": "538036", "revid": "15490", "url": "https://gl.wikipedia.org/wiki?curid=538036", "title": "Rexi\u00f3n de \u00dast\u00ed nad Labem", "text": "A Rexi\u00f3n de \u00dast\u00ed nad Labem (; , //) \u00e9 unha unidade administrativa (\"kraj\") da Rep\u00fablica Checa. Sit\u00faase no noroeste da rexi\u00f3n hist\u00f3rica de Bohemia. A s\u00faa capital \u00e9 \u00dast\u00ed nad Labem. No ano 2020 contaba cunha poboaci\u00f3n de 820.965 habitantes."}
{"id": "538037", "revid": "65337", "url": "https://gl.wikipedia.org/wiki?curid=538037", "title": "C. Oman", "text": ""}
{"id": "538038", "revid": "65337", "url": "https://gl.wikipedia.org/wiki?curid=538038", "title": "Oman, Charles", "text": ""}
{"id": "538039", "revid": "65337", "url": "https://gl.wikipedia.org/wiki?curid=538039", "title": "Oman, C.", "text": ""}
{"id": "538041", "revid": "98629", "url": "https://gl.wikipedia.org/wiki?curid=538041", "title": "Laurel Blair Salton Clark", "text": "Laurel Clark, nada o 10 de marzo de 1961 en Ames (Iowa) e finada o 1 de febreiro de 2003, foi unha cirurxi\u00e1 aeron\u00e1utica estadounidense, capit\u00e1 da Mari\u00f1a dos Estados Unidos, astronauta da NASA e especialista en misi\u00f3ns de transbordador espacial. Clark morreu xunto cos seus seis compa\u00f1eiros de tripulaci\u00f3n no Accidente do transbordador espacial Columbia, e foi galardoada postumamente coa Medalla de Honra Espacial do Congreso.\nTraxectoria.\nClark obtivo unha licenciatura en zoolox\u00eda da Universidade de Wisconsin- Madison en 1983 e un doutoramento en medicina da mesma universidade no ano 1987.\nNa escola de medicina adestrouse no Departamento de Medicina de Mergullo. Unha vez terminados os seus estudos, Clark seguiu cun posgrao en medicina con especializaci\u00f3n en pediatr\u00eda desde 1987-1988 no Hospital Naval de Bethesda, Maryland. Despois de dous anos de experiencia operacional, Clark foi designada Oficial M\u00e9dico Submarino da Mari\u00f1a e Oficial M\u00e9dico de Mergullo. No Instituto M\u00e9dico Aeroespacial da Mari\u00f1a, en Pensacola, Florida, Laurel Clark pasou seis meses de adestramento aerom\u00e9dico e foi designada como Cirurxi\u00e1n de Voo. O seu escuadr\u00f3n ga\u00f1ou o premio Escuadr\u00f3n Mari\u00f1o de Ataque do Ano polo seu exitoso desempe\u00f1o. Neste momento foi asignada como Cirurxi\u00e1n de Voo do Grupo para o Grupo A\u00e9reo da Mari\u00f1a ( MAG 13). Antes da s\u00faa selecci\u00f3n como candidata a astronauta, serviu como Cirurxi\u00e1n de Voo para un escuadr\u00f3n de adestramento da Mari\u00f1a en Pensacola, Florida. \nExperiencia na NASA.\nA doutora Clark foi seleccionada pola NASA en abril de 1996 e presentouse ao Johnson Space Center en agosto de 1996 . Despois de completar dous anos de adestramento e avaliaci\u00f3n, foi cualificada para a asignaci\u00f3n de voo como especialista en misi\u00f3ns. De xullo de 1997 a agosto de 2000, Clark traballou na Divisi\u00f3n de Carga e Habitabilidade da Oficina de Astronautas. \nA doutora Clark voou a bordo da misi\u00f3n STS-107 e rexistrou 15 d\u00edas, 22 horas e 20 minutos no espazo. Esta misi\u00f3n de 16 d\u00edas de duraci\u00f3n estivo dedicada \u00e1 investigaci\u00f3n cient\u00edfica \u00e1 cal se lle destinou as 24 horas do d\u00edas en d\u00faas quendas alternantes. A tripulaci\u00f3n levou a cabo e de maneira exitosa preto de 80 experimentos. A misi\u00f3n terminou en traxedia cando o Transbordador Espacial Columbia se desintegrou durante a reentrada sobre o ceo do suroeste dos Estados Unidos cando s\u00f3 faltaban 16 minutos para a aterraxe. A causa desta traxedia tivo orixe o d\u00eda do lanzamento cando un anaco de escuma illante do Tanque Externo desprendeuse e danou a parte inferior do \u00e1 esquerda do Orbitador arrincando algunhas lousas de protecci\u00f3n t\u00e9rmica. No d\u00eda da reentrada a ausencia destas lousas ocasionaron o recalentamiento da estrutura interna provocando a desestabilizaci\u00f3n e consecuentemente desintegraci\u00f3n da nave matando aos seus 7 tripulantes.\nReco\u00f1ecementos.\nO asteroide 51827 recibiu o seu nome.\nL. Clark, un cr\u00e1ter interior do cr\u00e1ter lunar Apolo, leva o seu nome."}
{"id": "538042", "revid": "104999", "url": "https://gl.wikipedia.org/wiki?curid=538042", "title": "Laurel Clark", "text": ""}
{"id": "538043", "revid": "89787", "url": "https://gl.wikipedia.org/wiki?curid=538043", "title": "Parque Nacional dos Everglades", "text": "O Parque Nacional dos Everglades \u00e9 un parque nacional americano que protexe o vinte por cento do sur dos Everglades orixinais en Florida. O parque \u00e9 o deserto tropical m\u00e1is grande dos Estados Unidos e o deserto m\u00e1is grande de calquera tipo ao leste do r\u00edo Mississippi. Unha media dun mill\u00f3n de persoas visita o parque cada ano. Everglades \u00e9 o terceiro parque nacional m\u00e1is grande dos Estados Unidos continentais despois de Death Valley e Yellowstone. A UNESCO declarouno Everglades &amp; Dry Tortugas Biosphere Reserve en 1976 e listou o parque como Patrimonio da Humanidade en 1979, e o Convenio Ramsar inclu\u00edu o parque na s\u00faa lista de Zonas h\u00famidas de importancia internacional en 1987. Os Everglades \u00e9 un dos \u00fanicos tres lugares do mundo que aparecen nas tres listas.\nA maior\u00eda dos parques nacionais conservan caracter\u00edsticas xeogr\u00e1ficas \u00fanicas; O Parque Nacional dos Everglades foi o primeiro creado para protexer un fr\u00e1xil ecosistema. Os Everglades son unha rede de zonas h\u00famidas e bosques alimentados por un r\u00edo que fl\u00fae 0\u00b440 km. por d\u00eda desde o lago Okeechobee, ao suroeste da ba\u00eda de Florida. O parque \u00e9 o caldo de cultivo m\u00e1is significativo de aves zancudas tropicais de Am\u00e9rica do Norte e cont\u00e9n o maior ecosistemas de mangleiros do hemisferio occidental. Trinta e seisespecies ameazadas ou especies protexidas habitan no parque, inclu\u00edndo a pantera de Florida, o crocodilo americano e o Manat\u00ed do Caribes, xunto con 350 especies de aves, 300 especies de peixes de auga doce e salgada, 40 especies de mam\u00edferos e 50 especies de r\u00e9ptiles. a maior\u00eda da auga doce do sur de Florida, que almac\u00e9nase no acu\u00edfero biscaino, rec\u00e1rgase no parque.\nOs humanos viviron miles de anos nos Everglades ou arredor deles. En 1882 xurdiron plans para drenar os zonas h\u00famidas e desenvolver o terreo para uso agr\u00edcola e residencial. A medida que avanzaba o s\u00e9culo XX, o fluxo de auga do lago Okeechobee foise controlando e desviando cada vez m\u00e1is para permitir o crecemento explosivo da \u00e1rea metropolitana do sur de Florida. O parque creouse en 1934, para protexer os Everglades que desaparec\u00edan rapidamente, e inaugurouse en 1947, cando inici\u00e1ronse grandes proxectos de construci\u00f3n de canles en todo o sur de Florida. Os ecosistemas do parque nacional dos Everglades sufriron de xeito significativo a actividade humana, e a restauraci\u00f3n dos Everglades \u00e9 un problema con carga pol\u00edtica no sur de Florida.\nXeograf\u00eda.\nO Parque Nacional dos Everglades abrangue 6,106.6 km\u00b2, en todo o condado de Dade,Monroe eCollier na Florida, no extremo sur da chaira costeira do Atl\u00e1ntico. A elevaci\u00f3n normalmente oscila entre 0 e 2\u00b44 m. por riba do nivel do mar, pero unha calusa constru\u00edda na costa do golfo sobea 6\u00b41 m. sobre o nivel do mar.\nXeolox\u00eda.\nO terreo do sur de Florida \u00e9 relativamente consistente e plano. A pedra calcaria que subxace nos Everglades \u00e9 parte dos diversos ecosistemas do parque. Florida foi unha vez parte da porci\u00f3n africana do supercontinente Gondwana. Despois de separarse, as condici\u00f3ns permitiron que un ambiente mari\u00f1o raso depositase carbonato c\u00e1lcico na area, cunchas e coral para convertelo en pedra calcaria. Pequenos anacos de cunchas, area e briozoos comprimidos sobre varias capas formando estruturas na pedra calcaria chamadas ooides, que crearon condici\u00f3ns permeables que conte\u00f1en a auga. \nA pen\u00ednsula de Florida apareceu por riba do nivel do mar hai entre 100.000 e 150.000 anos. Cando o nivel do mar subiu ao final da glaciaci\u00f3n de Wisconsin, o nivel fre\u00e1tico apareceu m\u00e1is preto da terra. O lago Okeechobee comezou a inundarse e cre\u00e1ronse treboadas de convecci\u00f3n. Os dep\u00f3sitos vastos turba ao sur do lago Okeechobee indican que se produciron inundaci\u00f3ns regulares hai uns 5.000 anos. As plantas comezaron a migrar, as subtropicais da parte norte de Florida e os tropicais transportados como sementes por aves das illas do Caribe. A plataforma de pedra calcaria parece plana, pero hai lixeiras subidas (chamadas pin\u00e1culos) e depresi\u00f3ns causadas pola erosi\u00f3n da pedra calcaria polas propiedades \u00e1cidas da auga. A cantidade de tempo ao longo do ano que a auga est\u00e1 presente nun lugar dos Everglades determina o tipo de solo, dos cales s\u00f3 hai dous nos Everglades: a turba, creada por moitos anos de materia vexetal en descomposici\u00f3n e marga, o resultado de per\u00edfiton seco, ou anacos de algas e microorganismos que crean un barro agrisado. Porci\u00f3ns dos Everglades que permanecen inundadas durante m\u00e1is de nove meses ao ano adoitan estar cubertas de turba. As zonas inundadas durante seis meses ou menos est\u00e1n cubertas por marga. As comunidades vexetais est\u00e1n determinadas polo tipo de solo e a cantidade de auga presente. \nClima.\nSegundo o sistema de clasificaci\u00f3n clim\u00e1tica de K\u00f6ppen, o parque nacional Royal Palm at Everglades ten un clima monz\u00f3nico tropical (\" Am \"). Os ver\u00e1ns son longos, calorosos e moi h\u00famidos e os invernos son c\u00e1lidos e secos."}
{"id": "538044", "revid": "5132", "url": "https://gl.wikipedia.org/wiki?curid=538044", "title": "Bitci Baskonia", "text": ""}
{"id": "538053", "revid": "7523", "url": "https://gl.wikipedia.org/wiki?curid=538053", "title": "Juancho Hernang\u00f3mez", "text": "Juan Alberto \"Juancho\" Hernang\u00f3mez Geuer, nado o 28 de setembro de 1995 en Madrid, \u00e9 un xogador de baloncesto profesional espa\u00f1ol que xoga no Panathinaikos BC grego.\nTraxectoria profesional.\nEn 2012, Hernang\u00f3mez asinou o seu primeiro contrato profesional co CB Estudiantes, e xogou no segundo equipo ata 2014, cando foi ascendido \u00f3 primeiro equipo. Na tempada 2015-16, Hernang\u00f3mez acadou 9.7 puntos e 5.7 rebotes en 34 partidos, e foi elixido coma mellor xogador novo da ACB.\nO 24 de xu\u00f1o de 2016, Hernang\u00f3mez foi escollido na 15\u00aa posici\u00f3n do Draft da NBA de 2016 polos Denver Nuggets. O 9 de agosto de 2016, asinou o seu contrato de rookie cos Nuggets.\nO 5 de febreiro de 2020, Hernang\u00f3mez foi traspasado \u00f3s Minnesota Timberwolves nun traspaso entre catro equipos no que tam\u00e9n participaron os Atlanta Hawks e os Brooklyn Nets.\nO 25 de agosto de 2021, Hernang\u00f3mez e Jarrett Culver foron traspasados \u00f3s Memphis Grizzlies a cambio de Patrick Beverley. Pouco despois, o 15 de setembro, foi traspasado de novo, desta vez \u00f3s Boston Celtics, a cambio de Kris Dunn, Carsen Edwards e o dereito a intercambiar elecci\u00f3ns da segunda rolda do Draft de 2026.\nO 19 de xaneiro de 2022, Hernang\u00f3mez foi traspasado \u00f3s San Antonio Spurs nun traspaso entre tres equipos no que tam\u00e9n participaron os Denver Nuggets. Tras participar en tan s\u00f3 5 partidos cos Spurs, foi traspasado de novo o 9 de febreiro de 2022, desta vez \u00f3s Utah Jazz.\nO 9 de febreiro de 2022, Hernang\u00f3mez foi traspasado \u00f3s Utah Jazz nun traspaso entre tres equipos. O 30 de xu\u00f1o de 2022, foi cortado polos Jazz.\nO 27 de xu\u00f1o de 2022, Hernang\u00f3mez asinou un contrato dun ano cos Toronto Raptors."}
{"id": "538054", "revid": "7523", "url": "https://gl.wikipedia.org/wiki?curid=538054", "title": "Juan Alberto Hernang\u00f3mez Geuer", "text": ""}
{"id": "538055", "revid": "7523", "url": "https://gl.wikipedia.org/wiki?curid=538055", "title": "Juan Hernang\u00f3mez", "text": ""}
{"id": "538056", "revid": "98629", "url": "https://gl.wikipedia.org/wiki?curid=538056", "title": "Varazdat", "text": "Varazdat (en ), foi rei da Armenia ars\u00e1cida desde o 374 at\u00e9 o 378.\nDerivado do persa medio \"war\u0101z\", que significa \"xabaril\", e combinado con \"d\u0101tan\", que significa \"dar\", o nome Varazdat (en ) significa aproximadamente \"dado por xabar\u00eds\" ou \"o que da xabar\u00eds\".\nTraxectoria.\nOrixe.\nVarazdat foi o sobri\u00f1o e sucesor do anterior rei ars\u00e1cida de Armenia, Pap, que reinou desde o 370 ata o 374. Segundo San Mesrop Mashtots, o sacerdote e histori\u00f3grafo de Nerses I, o pai de Varazdat era Anob, mentres que a identidade da nai \u00e9 desco\u00f1ecida. Anob que era un pr\u00edncipe ars\u00e1cida, era medio irm\u00e1n por parte de pai de Pap. Ademais, segundo Fausto de Bizancio, Varazdat procl\u00e1mabase como sobri\u00f1o de Papas e o historiador revela as relaci\u00f3ns de Varazdat cos ars\u00e1cidas armenios.O av\u00f3 paterno de Varazdat era o monarca ars\u00e1cida Arsaces II, que gobernou como rei monicreque de Armenia dende o 350 ata o 368, mentres que a s\u00faa avoa paterna era unha muller de nome desco\u00f1ecido coa que Arsaces II casou antes do seu reinado, e que morreu antes do ano 358. Pouco se sabe dos primeiros anos da vida de Varazdat.\nCampi\u00f3n dos Xogos Ol\u00edmpicos.\nAlg\u00fan tempo antes do comezo do seu reinado, Varazdat participou nos Xogos Ol\u00edmpicos de Grecia. Est\u00e1 considerado como un dos \u00faltimos competidores nos Xogos antes de que os prohibise Teodosio I. A vitoria de Varazdat na proba do puxilato foi rexistrada na \"Historia de Armenia\" de Mois\u00e9s de Corene. Xa que reinou do 374 ao 378, crese que a s\u00faa vitoria aconteceu na d\u00e9cada de 360. Varazdat \u00e9 o segundo armenio co\u00f1ecido en participar nos Xogos Ol\u00edmpicos, despois de que o fixese o seu antepasado Tiridates III de Armenia. A vitoria de Varazdat tam\u00e9n \u00e9 co\u00f1ecida por un memorando que se conserva no Museo Ol\u00edmpico de Olimpia.\nPor iniciativa do Comit\u00e9 Ol\u00edmpico Nacional de Armenia o 8 de maio de 1998 instalouse un busto de Varazdat na Academia Ol\u00edmpica Internacional en Olimpia. O autor da escultura foi Levon Tokmajyan.\nProclamaci\u00f3n no trono ars\u00e1cida.\nDespois do asasinato do seu t\u00edo Pap, o emperador romano Valente enviou a Armenia a Varazdat, que daquela viv\u00eda en Roma, para que ocupase o trono ars\u00e1cida. Varazdat comezou a gobernar baixo a rexencia de Mushegh I Mamikonian, cuxa familia era prorromana. Varazdat, de igual xeito que o seu t\u00edo, promoveu agresivamente o arianismo.\nDescenso e desterro.\nA situaci\u00f3n en Armenia, disputada entre romanos e persas sas\u00e1nidas, foise deteriorando. Alg\u00fan tempo despois da retirada das forzas romanas, Varazdat matou o rexente Mushegh Mamikonian. O posto vacante de sparapet foi rapidamente cuberto por Manuel Mamikonian que servira baixo Shapur II na \u00faltima guerra cuxana. Manuel tomou as armas contra Varazdat e obrigouno a fuxir de Armenia no 378, despois de catro anos de reinado. Varazdat buscou refuxio en Roma. Manuel xunto coa vi\u00fava de Pap, Zarmandukht, e o seu primeiro fillo, Arsaces III, formaron un novo goberno provisional aliado con Persia. Shapur II guarneceu un ex\u00e9rcito de 10.000 homes en Armenia ao mando de Suren, ao igual que Valente no 377. Finalmente Manuel sublevouse contra Persia e defendeu a soberan\u00eda armenia contra Roma e Persia ao longo da d\u00e9cada de 380 ata a s\u00faa morte.\nValente enviou a Varazdat \u00e1s illas brit\u00e1nicas. Probablemente Varazdat morreu no exilio e desco\u00f1\u00e9cese a data da s\u00faa morte.\nFamilia.\nAs evidencias arqueol\u00f3xicas e as antigas fontes hist\u00f3ricas armenias e romanas do per\u00edodo non indican que Varazdat tivese muller ou fillos. Con todo, as xenealox\u00edas modernas presentan a Varazdat como o pai de Khosrov IV e Vramshapuh."}
{"id": "538057", "revid": "23204", "url": "https://gl.wikipedia.org/wiki?curid=538057", "title": "Wikipedia en min dong", "text": "A Wikipedia en min dong (en ) \u00e9 a edici\u00f3n da enciclopedia libre Wikipedia en lingua min dong. Foi creado en xullo de 2006.\nEsta versi\u00f3n da enciclopedia cont\u00e9n artigos e usuarios, dos cales son activos.\nHistoria.\nO 12 de marzo de 2015, contaba con 2\u00a0563 artigos e 8\u00a0925 usuarios rexistrados o que a situou no posto n\u00famero 194 entre as edici\u00f3ns de Wikipedia segundo o n\u00famero de artigos, e no posto 160 segundo o n\u00famero de usuarios rexistrados."}
{"id": "538062", "revid": "7523", "url": "https://gl.wikipedia.org/wiki?curid=538062", "title": "NBA Draft", "text": ""}
{"id": "538063", "revid": "7523", "url": "https://gl.wikipedia.org/wiki?curid=538063", "title": "Jarrett Culver", "text": "Jarrett Culver, nado o 20 de febreiro de 1999 en Dallas, Texas, \u00e9 un xogador de baloncesto profesional estadounidense que xoga nos Rio Grande Valley Vipers da NBA G League.\nTraxectoria profesional.\nCulver foi escollido na 6\u00aa posici\u00f3n do Draft da NBA de 2019 polos Phoenix Suns, e os seus dereitos foron traspasados \u00f3s Minnesota Timberwolves, a cambio de Dario \u0160ari\u0107 e a 11\u00aa elecci\u00f3n dese Draft, nun traspaso que se fixo oficial o 6 de xullo de 2019. Dous d\u00edas m\u00e1is tarde, o 8 de xullo, Culver asinou cos Timberwolves. O 23 de outubro de 2019, Culver debutou na NBA, facendo catro puntos e d\u00faas asistencias na vitoria dos Timberwolves por 127\u2013126 contra os Brooklyn Nets.\nO 25 de agosto de 2021, Culver e Juancho Hernang\u00f3mez foron traspasados \u00f3s Memphis Grizzlies a cambio de Patrick Beverley.\nO 12 de setembro de 2022, Culver asinou cos Atlanta Hawks. O 14 de xaneiro de 2023, os Hawks cortaron a Culver."}
{"id": "538064", "revid": "98629", "url": "https://gl.wikipedia.org/wiki?curid=538064", "title": "Liga Xuvenil da UEFA", "text": "A Liga Xuvenil da UEFA \u00e9 unha competici\u00f3n anual de clubs de f\u00fatbol organizada pola UEFA dende 2013. No seu formato actual, disp\u00fatana os equipos xuven\u00eds dos clubs que compiten na fase de grupos da Liga de Campi\u00f3ns da UEFA, ademais dos campi\u00f3ns das ligas xuven\u00eds das 32 federaci\u00f3ns nacionais con mellor coeficiente UEFA.\nAs semifinais e as finais disput\u00e1nse no estadio Colovray de Nyon, Su\u00edza. Os ga\u00f1adores reciben o Trofeo Lennart Johansson, chamado as\u00ed en homenaxe ao expresidente da UEFA.\nOs equipos m\u00e1is laureados son o FC Barcelona e o Chelsea, con dous t\u00edtulos cada un. O Chelsea foi o primeiro equipo en ga\u00f1ar dous t\u00edtulos consecutivos en 2015 e 2016, mentres que o Barcelona sa\u00edu vencedor na tempada inaugural da competici\u00f3n e conseguiu o seu segundo trofeo en 2018. O campi\u00f3n actual \u00e9 o Real Madrid.\nHistoria.\nEn maio de 2010 a UEFA organizou un partido, co\u00f1ecido como o \"Desaf\u00edo UEFA sub-18\", entre os equipos sub-18 do Bayern de M\u00fanic e do Inter de Mil\u00e1n, tres d\u00edas antes da final da Liga de Campi\u00f3ns entre os respectivos primeiros equipos dos dous clubs. O Inter ga\u00f1ou o encontro por 2-0 con dous goles de Denis Alibec. O partido serviu de inspiraci\u00f3n para a Liga Xuvenil da UEFA.\nFinalmente na tempada 2013/14 organizouse a primeira edici\u00f3n da Liga Xuvenil da UEFA. Os equipos xogaron unha fase de grupos coa mesma composici\u00f3n e calendario que a fase de grupos da Liga de Campi\u00f3ns 2013-14. Os dous primeiros clasificados de cada grupo participaron logo na fase eliminatoria. A diferenza da Liga de Campi\u00f3ns, a fase de eliminatorias foi a partido \u00fanico, disput\u00e1ndose as semifinais e a final en campo neutral, en Nyon.\nEn abril de 2014, o FC Barcelona converteuse no primeiro campi\u00f3n, derrotando na final ao Benfica por 3-0.\nDespois dun per\u00edodo de proba de dous anos, a Liga Xuvenil da UEFA converteuse nunha competici\u00f3n permanente da UEFA a partir da tempada 2015-16, expand\u00edndose o torneo de 32 a 64 equipos para dar entrada aos campi\u00f3ns nacionais xuven\u00eds das 32 mellores federaci\u00f3ns segundo o seu coeficiente UEFA. Os 32 equipos xuven\u00eds dos clubs da fase de grupos da Liga de Campi\u00f3ns conservan o formato da fase de grupos, pero clasific\u00e1ndose para oitavos de final s\u00f3 o primeiro de cada grupo, mentres que os segundos clasificados deben xogar uns play-offs. Os 32 campi\u00f3ns nacionais disputan d\u00faas roldas eliminatorias a ida de volta, e os oito vencedores pasan ao play-offs, onde xogan un \u00fanico partido na casa contra os segundos clasificados dos grupos. A partir dos oitavos de final mantense o mesmo formato de eliminatorias a partido \u00fanico.\nO Chelsea converteuse no primeiro equipo en repetir t\u00edtulo, ao ga\u00f1ar as edici\u00f3ns 2014/15 e 2015/16. Na edici\u00f3n 2016/17 proclamouse campi\u00f3n o Red Bull Salzburgo austr\u00edaco, un ano antes de que o Barcelona ga\u00f1ase fronte ao Chelsea o seu segundo t\u00edtulo. O Chelsea repetiu subcampionato na edici\u00f3n 2018/19, onde perdeu na final contra o Porto, mentres que ao ano seguinte o vencedor foi o Real Madrid. O equipo branco ga\u00f1ou o t\u00edtulo contra o Benfica nunha final que se adiou dende abril ata agosto, por mor da pandemia de COVID-19, mesmo motivo polo que a competici\u00f3n non se celebrou na tempada 2020/21."}
{"id": "538065", "revid": "23204", "url": "https://gl.wikipedia.org/wiki?curid=538065", "title": "Wikipedia en ilocano", "text": "A Wikipedia en ilocano \u00e9 a edici\u00f3n da enciclopedia libre Wikipedia en lingua ilocana.\nEsta versi\u00f3n da enciclopedia cont\u00e9n artigos e usuarios, dos cales son activos.\nHistoria.\nO 5 de marzo de 2015, contaba con 7\u00a0276 artigos e 7\u00a0368 usuarios rexistrados, o que a situou no posto 136 entre as edici\u00f3ns de Wikipedia segundo o n\u00famero de artigos, e no posto 180 segundo o n\u00famero de usuarios rexistrados."}
{"id": "538066", "revid": "88215", "url": "https://gl.wikipedia.org/wiki?curid=538066", "title": "UEFA Youth League", "text": ""}
{"id": "538068", "revid": "82922", "url": "https://gl.wikipedia.org/wiki?curid=538068", "title": "Ser\u00e1n", "text": ""}
{"id": "538069", "revid": "23204", "url": "https://gl.wikipedia.org/wiki?curid=538069", "title": "Wikipedia en yiddish", "text": "A Wikipedia en yiddish (en ) \u00e9 a edici\u00f3n da enciclopedia libre Wikipedia en lingua yiddish. Foi creada o 3 de marzo de 2004, e o primeiro artigo foi escrito o 28 de novembro dese mesmo ano.\nEsta versi\u00f3n da enciclopedia cont\u00e9n artigos e usuarios, dos cales son activos."}
{"id": "538072", "revid": "98629", "url": "https://gl.wikipedia.org/wiki?curid=538072", "title": "Emiliano Rodr\u00edguez", "text": "Emiliano Rodr\u00edguez Rodr\u00edguez, nado o 10 de xu\u00f1o de 1937 nas San Feliz de Tor\u00edo, Le\u00f3n, \u00e9 un ex-xogador profesional de baloncesto internacional espa\u00f1ol. Foi un dos xogadores m\u00e1is destacados do Real Madrid e do baloncesto europeo da d\u00e9cada de 1960. Xogaba na pocisi\u00f3n de ala cunha altura de 1,87 m."}
{"id": "538073", "revid": "1093", "url": "https://gl.wikipedia.org/wiki?curid=538073", "title": "O Quintero", "text": ""}
{"id": "538074", "revid": "23204", "url": "https://gl.wikipedia.org/wiki?curid=538074", "title": "Wikipedia en amh\u00e1rico", "text": "A Wikipedia en amh\u00e1rico \u00e9 a edici\u00f3n da enciclopedia libre Wikipedia en lingua amh\u00e1rica. Foi creada en decembro de 2002.\nEsta versi\u00f3n da enciclopedia cont\u00e9n artigos e usuarios, dos cales son activos.\nHistoria.\nEn marzo de 2012, contaba con arredor de 11\u00a0500 artigos."}
{"id": "538075", "revid": "1093", "url": "https://gl.wikipedia.org/wiki?curid=538075", "title": "Isidro Dubert Garc\u00eda", "text": ""}
{"id": "538077", "revid": "23204", "url": "https://gl.wikipedia.org/wiki?curid=538077", "title": "Wikipedia en sindhi", "text": "A Wikipedia en sindhi (en ) \u00e9 a edici\u00f3n da enciclopedia libre Wikipedia en lingua sindhi. Foi creada o 6 de febreiro de 2006. Dende 2014, a enciclopedia experimentou un crecemento considerable nos seus contidos.\nEsta versi\u00f3n da enciclopedia cont\u00e9n artigos e usuarios, dos cales son activos."}
{"id": "538078", "revid": "89787", "url": "https://gl.wikipedia.org/wiki?curid=538078", "title": "Yulimar Rojas", "text": "Yulimar del Valle Rojas Rodr\u00edguez, nada en Caracas o 21 de outubro de 1995, \u00e9 unha atleta venezolana especializada en triplo salto. Foi campioa nesta disciplina nos Xogos Ol\u00edmpicos de Toquio en 2021 cunha marca de 15,67 (marca do mundo) e bicampioa mundial en 2017 e 2019. En 2020 foi elixida a mellor atleta feminina do ano poa Asociaci\u00f3n Internacional de Federaci\u00f3ns de Atletismo (World Athletics).\nTraxectoria.\nAo principio estaba interesada no voleibol, que xogou como afecci\u00f3n uns anos. Emocionada pola selecci\u00f3n venezolana que se clasificou para os Xogos Ol\u00edmpicos de 2008 en Pequ\u00edn, foi ao polideportivo onde adestraban. Al\u00ed non hab\u00eda adestradores, mais os t\u00e9cnicos de atletismo v\u00edrona e interes\u00e1ronse nela.\nAos 15 anos participou nos XVIII Xogos Nacionais en Lara, en que ga\u00f1ou a proba de salto de altura con 1,70 metros. Conseguiu o seu primeiro \u00e9xito internacional no Campionato Suramericano Xuvenil de Atletismo de 2011, onde ga\u00f1ou o salto de altura con 1,78 metros en Medell\u00edn (Colombia).\nNos XVI Xogos Nacionais Estudant\u00eds de 2012 ga\u00f1ou os 100 metros con obst\u00e1culos, cun tempo de 14,81 segundos.\nEn 2013, no Grand Prix Ximena Restrepo, conseguiu o ouro en salto de altura cunha marca de 1,76 metros. Ese mesmo ano mellorou a s\u00faa marca persoal de 1,87 m (6 p\u00e9s 11/2 polgadas) cun salto en Barquisimeto, o cal foi unha marca suramericana xuvenil. Tam\u00e9n en 2013 logrou d\u00faas medallas de prata internacionais, no Campionato Panamericano Xuvenil de Atletismo e mais nos Xogos Bolivarianos, onde foi segunda tras Kashani R\u00edos. Tam\u00e9n competiu no salto de lonxitude neste \u00faltimo caso, a colocaci\u00f3n da sexta. A mellora no seu novo evento, que tivo un mellor tempo de 6,23 m (20 p\u00e9s) en 51/4 en salto de lonxitude dese ano.\nRojas estabeleceuse como a mellor saltadora do seu pa\u00eds no Campionato de Venezuela de 2015, deixou as marcas nacionais de 6,57 m (21 p\u00e9s) e 61/2 de 14,17 m (46 p\u00e9s) de 53/4 para ga\u00f1ar en lonxitude e triplo salto. Aos 19 anos ga\u00f1ou o ouro de triplo salto no Campionato Suramericano de Atletismo de 2015, no seu debut na competici\u00f3n.\nEn 2015 mudouse a Guadalaxara, Espa\u00f1a, para continuar o seu adestramento atl\u00e9tico co exatleta cubano Iv\u00e1n Pedroso.\nO 14 de agosto de 2016 obtivo a medalla de prata en triplo salto nos Xogos Ol\u00edmpicos de R\u00edo de Xaneiro, con 14,98 m. Ficou detr\u00e1s da colombiana Caterine Ibarg\u00fcen, quen se fixo co ouro logo dun salto sobre os 15,17 metros, co cal bateu a s\u00faa marca persoal.\nO 7 de agosto de 2017 ga\u00f1ou o seu primeiro campionato mundial ao aire libre. Venceu nun duelo \u00e9pico a Ibarg\u00fcen, bicampioa mundial e vixente campioa ol\u00edmpica naquel momento. Rojas converteuse, as\u00ed, na primeira atleta venezolana da historia en conseguir unha medalla de ouro en devandito certame. No seu quinto intento, Rojas saltou at\u00e9 os 14,91 metros, s\u00f3 2 cent\u00edmetros por encima da colombiana. Nos seus \u00faltimos dous saltos, Ibarg\u00fcen foi incapaz de superar esa marca, co que ficou coa medalla de prata e non logrou o que ser\u00eda o seu terceiro ouro consecutivo, tras os logrados en Moscova 2013 e Pequ\u00edn 2015.\nO 9 de agosto de 2019 obtivo o ouro de triplo salto nos Xogos Panamericanos de Lima. Cunha distancia de 15,11 m, rompeu a marca anterior de 14,92 m de Ibarg\u00fcen, e tam\u00e9n a s\u00faa marca persoal de 15,06 metros. Unhas semanas despois, nun meeting celebrado en And\u00fajar (Espa\u00f1a), conseguiu un salto de 15,41 metros, a segunda mellor marca mundial da historia. Un mes m\u00e1is tarde case conseguiu repetir esa marca no Mundial de Doha, o que lle reportou unha nova medalla de ouro.\nO 21 de febreiro de 2020, no Meeting de Madrid, bateu a marca mundial de triplo salto en pista cuberta. Con 15,43 metros, superou a marca anterior de 15,36 que obtivera a rusa Tatiana Lebedeva en 2004.\nO 1 de agosto de 2021 obtivo a medalla de ouro de triplo salto nos Xogos Ol\u00edmpicos de Toquio. Co seu primeiro salto, de 15,41 metros, bateu a marca ol\u00edmpica que a camerunesa Fran\u00e7oise Mbango Etone lograra en Pequ\u00edn 2008. No sexto salto alcanzou unha distancia de 15,67 metros. Superou as\u00ed a s\u00faa propia marca ol\u00edmpica e estabeleceu unha nova marca mundial na disciplina ao superar os 15,50 metros logrados pola ucra\u00edna Inessa Kravets en 1995."}
{"id": "538079", "revid": "89787", "url": "https://gl.wikipedia.org/wiki?curid=538079", "title": "Jos\u00e9 Manuel B\u00e9rtolo Ballesteros", "text": "Jos\u00e9 Manuel B\u00e9rtolo Ballesteros, nado en Soutelo de Montes (Forcarei) en 1949, \u00e9 un profesor, historiador e escritor galego.\nTraxectoria.\nCatedr\u00e1tico de grego no ensino secundario, xubilouse en 2011. Investigador sobre xenealox\u00eda e her\u00e1ldica, colaborou en \"Bolet\u00edn de Estudios de Genealog\u00eda, Her\u00e1ldica y Nobiliaria de Galicia\", \"A Estrada. Miscel\u00e1nea Hist\u00f3rico y cultural\", \"Nalgures\", \"Metacios\", \"Anuario Brigantino\", \"Capic\u00faa\", \"Faro de Vigo\" e \"La Voz de Galicia\". \u00c9 presidente da Asociaci\u00f3n de Estudos Hist\u00f3ricos de Galicia.\nObras.\n\u00c9 autor de varios libros de texto de Grego para o Bacharelato."}
{"id": "538080", "revid": "23204", "url": "https://gl.wikipedia.org/wiki?curid=538080", "title": "Wikipedia en napolitano", "text": "A Wikipedia en napolitano (en ) \u00e9 a edici\u00f3n da enciclopedia libre Wikipedia en lingua napolitana. Foi creado o 21 de decembro de 2006.\nEsta versi\u00f3n da enciclopedia cont\u00e9n artigos e usuarios, dos cales son activos.\nHistoria.\nEn febreiro de 2009, contaba con 13\u00a0000 artigos e 2\u00a0300 usuarios rexistrados."}
{"id": "538081", "revid": "23204", "url": "https://gl.wikipedia.org/wiki?curid=538081", "title": "Wikipedia en oseto", "text": "A Wikipedia en oseto (en ) \u00e9 a edici\u00f3n da enciclopedia libre Wikipedia en lingua oseta. Foi creada o 28 de febreiro de 2005. Dende a s\u00faa creaci\u00f3n, a Wikipedia en oseto foi considerada \"a que \u00e9 quizais a \u00fanica p\u00e1xina web escrita completamente en oseto\". O 3 de marzo de 2010, a Wikipedia en oseto tivo repercusi\u00f3n nos medios de comunicaci\u00f3n locais por superar dous fitos, cumprir cinco anos e superar os 5\u00a0000 artigos.\nEsta versi\u00f3n da enciclopedia cont\u00e9n artigos e usuarios, dos cales son activos."}
{"id": "538085", "revid": "23204", "url": "https://gl.wikipedia.org/wiki?curid=538085", "title": "Wikipedia en alto sorabo", "text": "A Wikipedia en alto sorabo \u00e9 a edici\u00f3n da enciclopedia libre Wikipedia en alto sorabo. Foi creada o 2 de outubro de 2006.\nEsta versi\u00f3n da enciclopedia cont\u00e9n artigos e usuarios, dos cales son activos.\nHistoria.\nEn febreiro de 2009, contaba con 5\u00a0300 artigos e 2\u00a0000 usuarios rexistrados."}
{"id": "538087", "revid": "23204", "url": "https://gl.wikipedia.org/wiki?curid=538087", "title": "Wikipedia en banyumasan", "text": "A Wikipedia en banyumasan (en banyumasan: \"Wikip\u00e9dia basa Banyumasan\") \u00e9 a edici\u00f3n da enciclopedia libre Wikipedia en banyumasan. Foi creada en 2005.\nEsta versi\u00f3n da enciclopedia cont\u00e9n artigos e usuarios, dos cales son activos."}
{"id": "538088", "revid": "23204", "url": "https://gl.wikipedia.org/wiki?curid=538088", "title": "Wikipedia en maithili", "text": "A Wikipedia en maithili (en ) \u00e9 a edici\u00f3n da enciclopedia libre Wikipedia en lingua maithili. Foi creada o 6 de novembro de 2014. No presente, a lingua maithili \u00e9 escrita en alfabeto devan\u00e1gari e da mesma maneira \u00e9 escrita na edici\u00f3n de Wikipedia. O maithili \u00e9 unha lingua indoaria falada nos estados de Bihar e Jharkhand, na India, e \u00e9 unha das 22 linguas reco\u00f1ecidas polo pa\u00eds. Tam\u00e9n \u00e9 falada no leste de Terai, no Nepal, sendo a segunda lingua m\u00e1is prevalente do pa\u00eds. \u00c9 unha das 122 linguas reco\u00f1ecidas do Nepal.\nEsta versi\u00f3n da enciclopedia cont\u00e9n artigos e usuarios, dos cales son activos.\nHistoria.\nO proceso de creaci\u00f3n da Wikipedia en maithili comezou no ano 2008."}
{"id": "538094", "revid": "25871", "url": "https://gl.wikipedia.org/wiki?curid=538094", "title": "Elena del Rivero", "text": "Elena del Rivero, nada en Valencia en 1949, \u00e9 unha artista espa\u00f1ola que dedicou os \u00faltimos 15 anos ao traballo con papel. Vive en Nova York desde 1991.\nFormaci\u00f3n.\nDespois de terminar estudos de grao medio, matriculouse na Facultade de Filosof\u00eda na Universidade de Valencia en 1971. En 1974 trasladouse a Madrid onde retomou a s\u00faa inclinaci\u00f3n pola pintura e conclu\u00edu os seus estudos en Filolox\u00eda Inglesa. A principios os anos 80, viuse influ\u00edda polo traballo de Anselm Kiefer, expo\u00f1ente do neoexpresionismo, movemento art\u00edstico que pretende retomar o primitivismo da figuraci\u00f3n mediante a pincelada longa e o contraste de cores e que est\u00e1 relacionado co Minimal Art. En 1988 entrou en contacto coa obra de Agnes Martin, de quen tomou as formas xeom\u00e9tricas e o seu interese pola abstracci\u00f3n. Despois de mudarse a Nova York en 1991 empezou coa produci\u00f3n de series minimalistas de grafito e a pintura ao \u00f3leo.\nObra.\nA s\u00faa obra conc\u00e9ntrase en tres temas fundamentais: o literario (tanto o formato f\u00edsico como o puramente escrito), a escultura e o \"feminino\". O seu traballo vira ao redor do pr\u00e1ctico, onde d\u00e1 cabida a varios tipos de materiais (papel, farrapos, vimes). Na pintura ao \u00f3leo adoita utilizar aceite de oliva, mentres que, de forma m\u00e1is aut\u00f3noma, utiliza teas como compo\u00f1ente art\u00edstico. Participou en varias exposici\u00f3ns tanto temporais como permanentes,como a celebrada en 2001 no \"The Drawing Center\" de Nova York, onde segue achegando m\u00e1is obras de forma peri\u00f3dica e en 2016 no \"The Christodora Building\" en East Village, onde a obra se incl\u00fae no exterior do edificio.\nA s\u00faa obra fundamental \u00e9 \"Cartas a la Madre\", sobre a que empezou a traballar cando acababa de chegar a Nova York, inspirada na posibilidade de analizar m\u00e1is de cerca o rol da muller artista. A obra recolle en forma de revista a vida enteira da artista tanto como filla e como nai xuntando vida e arte nunha soa manifestaci\u00f3n pl\u00e1stica. A partir de 1992 as cartas insp\u00edranse no traballo de Kafka e, sucesivamente, exp\u00e1ndese con traballos en serie. Unha selecci\u00f3n destas Cartas estivo exposta no Instituto de Arte Moderna IVAM de Valencia, vinte anos despois da s\u00faa \u00faltima aparici\u00f3n en Espa\u00f1a.\nEn \"La perfecta casada\", instalaci\u00f3n que realiza por primeira vez no ano 2000 e no marco dun taller de costura, aparecen cosidas as p\u00e1xinas da obra hom\u00f3nima de Frei Lu\u00eds de Le\u00f3n sobre un xigantesco tule. No ano 2016 exp\u00faxoa na Biblioteca P\u00fablica Municipal de Madrid Eugenio Tr\u00edas, como artista convidada \u00e1 Feira do Libro de Artista.\nEn 2018 a s\u00faa obra \"Letters to the Mother III\" (Cartas \u00e1 Nai III,1993) formou parte da exposici\u00f3n \"El poder del arte\", organizada con motivo da conmemoraci\u00f3n do 40 aniversario da Constituci\u00f3n espa\u00f1ola. As obras procedentes do Museo Nacional Centro de arte Reina Sof\u00eda situ\u00e1ronse nas sedes do Congreso dos Deputados e do Senado. Ese mesmo ano participou na exposici\u00f3n colectiva \"La NO comunidad\" en CentroCentro, Madrid. A mostra ofrec\u00eda unha mirada poli\u00e9drica \u00e1 idea da soidade desde o cuestionamento da comunidade.\nAs s\u00faas obras at\u00f3panse en colecci\u00f3ns de diferentes instituci\u00f3ns de Europa e os Estados Unidos, por exemplo, Colby College Museum of Art en Waterville, Museum of Modern Art en Nova York, National Gallery of Art en Washington, Pollock Gallery at Southern Methodist University en Dallas, Fundaci\u00f3n La Caixa, ou o Museo Nacional Centro Arte Ra\u00ed\u00f1a Sof\u00eda, entre outros.\nReco\u00f1ecementos.\nDel Rivero recibiu diferentes bolsas e premios durante o transcurso da s\u00faa carreira: Premio Joan Mitchell de pintura en 2015, Residencia da Fundaci\u00f3n Rockefeller en Bellagio (Italia), Premio da New York Foundation for the Arts, Bolsa da Fundaci\u00f3n Pollock-Krasner, Premio da Fundaci\u00f3n Creative Capital, Premio Navarra de Pintura, Bolsa para novos artistas do Ministerio de Cultura de Espa\u00f1a e o Premio de Roma do Goberno Franc\u00e9s, entre outros."}
{"id": "538097", "revid": "88215", "url": "https://gl.wikipedia.org/wiki?curid=538097", "title": "Miguel \u00c1ngel Costas Pe\u00f3n", "text": ""}
{"id": "538100", "revid": "133525", "url": "https://gl.wikipedia.org/wiki?curid=538100", "title": "Final da Copa do Rei de f\u00fatbol 2001/02", "text": "A final da Copa do Rei de f\u00fatbol 2001/02 foi a cent\u00e9sima final desde a creaci\u00f3n da competici\u00f3n. Tivo lugar o 6 de marzo de 2002 no estadio Santiago Bernab\u00e9u, en Madrid, e foi disputada entre o Real Madrid e o Deportivo da Coru\u00f1a, con arbitraxe de Manuel Mejuto Gonz\u00e1lez. O Deportivo levantou o trofeo por segunda vez na s\u00faa historia cunha vitoria por 1-2, nun partido que pasou \u00e1 historia como o \"Centenariazo\", pois ese d\u00eda cumpr\u00edanse cen anos da fundaci\u00f3n do Real Madrid.\nAntecedentes.\nFoi a 35\u00aa final de Copa do Rei para o Real Madrid, que contaba naquel momento con 17 t\u00edtulos nas s\u00faas vitrinas. Fac\u00eda dez anos dende a s\u00faa \u00faltima presenza nunha final de Copa, a que perdera contra o Atl\u00e9tico de Madrid na campa\u00f1a 1991/92. Para o Deportivo da Coru\u00f1a foi a segunda final, sete anos despois da conquista do seu primeiro t\u00edtulo contra o Valencia no mesmo estadio, o Santiago Bernab\u00e9u. No campionato de liga, o Real Madrid, vixente campi\u00f3n, ocupaba naquel momento a segunda posici\u00f3n, a un punto do l\u00edder, o Valencia; mentres que o Deportivo era terceiro.\nO Real Madrid chegou \u00e1 final eliminando polo cami\u00f1o ao P\u00e1jara Playas, a UD Lanzarote, o N\u00e0stic, o Rayo Vallecano e o Athletic de Bilbao. Pola s\u00faa banda, o Deportivo derrotou a Marino de Luanco, Cultural Leonesa, L'Hospitalet, Valladolid e Figueres. Por petici\u00f3n do Real Madrid, a RFEF elixiu como sede da final o Estadio Santiago Bernab\u00e9u e como data o 6 de marzo, o d\u00eda no que o club cumpr\u00eda 100 anos de historia.\nA final.\nResumo do partido.\nO Deportivo sa\u00edu cun xogo ofensivo dende o primeiro momento e aos 2 minutos Diego Trist\u00e1n tivo a primeira ocasi\u00f3n de gol, cun lanzamento dende a beira da \u00e1rea que puxo nun apuro a C\u00e9sar. Cando a\u00ednda non se cumpriran 6 minutos, chegou o primeiro gol para o equipo galego, obra de Sergio nunha xogada individual na que lle realizou un caneo a Fernando Hierro antes de internarse na \u00e1rea e superar ao porteiro do Real Madrid. Aos 38 minutos o Deportivo anotou o segundo, despois de que Diego Trist\u00e1n rematase \u00e1 porter\u00eda un pase de Valer\u00f3n. No descanso Vicente del Bosque retirou a Pav\u00f3n e deu entrada a Solari. O equipo conseguiu recortar distancias cun gol de Ra\u00fal a pase de Morientes, pero o Deportivo continuou dominando e o partido acabou co 1-2 no marcador.\nNa cultura popular.\nO partido pasou \u00e1 historia co alcume de \"Centenariazo\", xa que ese d\u00eda cumpr\u00edanse cen anos da fundaci\u00f3n do Real Madrid, e o club ti\u00f1a preparada unha gran celebraci\u00f3n, que pensaba culminar co t\u00edtulo de Copa. Agard\u00e1base que o equipo branco ga\u00f1ase a final con comodidade, xa que nese momento era un dos equipos m\u00e1is competitivos de Europa (dous meses despois proclamouse campi\u00f3n de Europa) e a final disput\u00e1base no seu estadio, o Santiago Bernab\u00e9u."}
{"id": "538102", "revid": "23204", "url": "https://gl.wikipedia.org/wiki?curid=538102", "title": "Wikipedia en fero\u00e9s", "text": "A Wikipedia en fero\u00e9s (en ) \u00e9 a edici\u00f3n da enciclopedia libre Wikipedia en lingua feroesa. Foi creada o 30 de maio de 2004.\nEsta versi\u00f3n da enciclopedia cont\u00e9n artigos e usuarios, dos cales son activos."}
{"id": "538104", "revid": "23204", "url": "https://gl.wikipedia.org/wiki?curid=538104", "title": "Wikipedia en limburgu\u00e9s", "text": "A Wikipedia en limburgu\u00e9s (en ) \u00e9 a edici\u00f3n da enciclopedia libre Wikipedia en lingua limburguesa. Foi creada no ano 2004.\nEsta versi\u00f3n da enciclopedia cont\u00e9n artigos e usuarios, dos cales son activos.\nHistoria.\nEn xu\u00f1o de 2019, contaba con 2\u00a0400 artigos."}
{"id": "538107", "revid": "23204", "url": "https://gl.wikipedia.org/wiki?curid=538107", "title": "Wikipedia en iacut", "text": "A Wikipedia en iacut (en ) \u00e9 a edici\u00f3n da enciclopedia libre Wikipedia en lingua iacut. Foi creado o 26 de maio de 2008.\nEsta versi\u00f3n da enciclopedia cont\u00e9n artigos e usuarios, dos cales son activos."}
{"id": "538110", "revid": "23204", "url": "https://gl.wikipedia.org/wiki?curid=538110", "title": "Wikipedia en mazanderani", "text": "A Wikipedia en mazanderani (en ) \u00e9 a edici\u00f3n da enciclopedia libre Wikipedia en lingua mazanderani.\nEsta versi\u00f3n da enciclopedia cont\u00e9n artigos e usuarios, dos cales son activos.\nHistoria.\nEn febreiro de 2009, contaba con 1\u00a0300 artigos e 700 usuarios rexistrados."}
{"id": "538115", "revid": "23204", "url": "https://gl.wikipedia.org/wiki?curid=538115", "title": "Wikipedia en emiliano-roma\u00f1olo", "text": "A Wikipedia en emiliano-roma\u00f1olo \u00e9 a edici\u00f3n da enciclopedia libre Wikipedia en lingua emiliano-roma\u00f1ola.\nEsta versi\u00f3n da enciclopedia cont\u00e9n artigos e usuarios, dos cales son activos.\nHistoria.\nEn febreiro de 2009, contaba con 640 artigos e 1\u00a0000 usuarios rexistrados. O 31 de maio de 2016, a edici\u00f3n posu\u00eda 6\u00a0829 artigos."}
{"id": "538119", "revid": "23204", "url": "https://gl.wikipedia.org/wiki?curid=538119", "title": "Wikipedia en hausa", "text": "A Wikipedia en hausa (en ) \u00e9 a edici\u00f3n da enciclopedia libre Wikipedia en lingua hausa. \u00c9 a \u00fanica edici\u00f3n de Wikipedia nunha lingua chadiana.\nEsta versi\u00f3n da enciclopedia cont\u00e9n artigos e usuarios, dos cales son activos."}
{"id": "538125", "revid": "23204", "url": "https://gl.wikipedia.org/wiki?curid=538125", "title": "Wikipedia en aceh", "text": "A Wikipedia en aceh (en ) \u00e9 a edici\u00f3n da enciclopedia libre Wikipedia en lingua achinesa.\nEsta versi\u00f3n da enciclopedia cont\u00e9n artigos e usuarios, dos cales son activos."}
{"id": "538127", "revid": "23204", "url": "https://gl.wikipedia.org/wiki?curid=538127", "title": "Wikipedia en paxto", "text": "A Wikipedia en paxto (en ) \u00e9 a edici\u00f3n da enciclopedia libre Wikipedia en lingua paxta.\nEsta versi\u00f3n da enciclopedia cont\u00e9n artigos e usuarios, dos cales son activos.\nHistoria.\nEn febreiro de 2009, contaba con 5\u00a0400 artigos e 1\u00a0340 usuarios rexistrados."}
{"id": "538135", "revid": "5863", "url": "https://gl.wikipedia.org/wiki?curid=538135", "title": "Douai", "text": "Douai (\"Dowaai\" en neerland\u00e9s), \u00e9 unha cidade e comuna francesa situada no departamento de Norte, na rexi\u00f3n Norte-Paso de Calais, que \u00e9 a capital da comarca do \"douaisis\".\nDouai, que tivo a s\u00faa orixe no asentamento romano de \"Castellum Duacum\" ou \"Duacum\", desenvolveuse como cidade sede dunha importante universidade cat\u00f3lica e un rico centro t\u00e9xtil de Flandres durante o dominio dos Habsburgo espa\u00f1ois desde o s\u00e9culo XVI at\u00e9 o s\u00e9culo XVII. \nTras incorporarse \u00e1 coroa de Francia no s\u00e9culo XIX creceu impulsada pola revoluci\u00f3n industrial e, tras a segunda guerra mundial, como centro da industria mineira do norte de Francia. A crise econ\u00f3mica do sector e a reconversi\u00f3n industrial dos anos 1980 causou unha perda da poboaci\u00f3n, que se recuperou a finais dos anos 1990 tras a orientaci\u00f3n econ\u00f3mica da cidade cara ao sector da automoci\u00f3n.\nO \"Beffroi de Douai\", un edificio ricamente ornamentado do s\u00e9culo XVI, forma parte do conxunto de \"beffrois\", un tipo de torres c\u00edvicas, campanarios municipais de B\u00e9lxica e Francia clasificados Patrimonio UNESCO da Humanidade. \nAs\u00ed mesmo, o desfile procesional dos xigantes \"Gayant\", manifestaci\u00f3n do folclore de Flandres, est\u00e1 catalogado como unha das obras mestras do Patrimonio Cultural Inmaterial da Humanidade."}
{"id": "538142", "revid": "23204", "url": "https://gl.wikipedia.org/wiki?curid=538142", "title": "Vilas Medici", "text": "As vilas Medici son unha serie de complexos de edificios rurais na Toscana que foron propiedade de membros da familia Medici entre o s\u00e9culo XV e o s\u00e9culo XVII. As vilas desempe\u00f1aron varias funci\u00f3ns: eran os pazos dos Medici, espallados polo territorio que gobernaban, demostrando o seu poder e riqueza. Tam\u00e9n foron resorts recreativos para o lecer e o pracer dos seus donos, e, m\u00e1is prosaicamente, eran o centro das actividades agr\u00edcolas nas leiras circundantes. En 2013, as vilas dos M\u00e9dici foron engadidas \u00f3 Patrimonio Mundial da UNESCO.\nHistoria.\nAs primeiras vilas dos Medici foron a Villa del Trebbio e a de Cafaggiolo, ambas casas grandemente fortificadas constru\u00edronse no s\u00e9culo XIV na rexi\u00f3n do Mugello, o berce orixinal da familia Medici. No s\u00e9culo XV, Cosme de Medici constru\u00edu vilas dese\u00f1adas por Michelozzo en Careggi e Fiesole, edificios a\u00ednda bastantes severos, pero con espazos recreativos adicionais: patios, balc\u00f3ns, e xard\u00edns. Lorenzo de Medici pasou longos per\u00edodos na Villa di Careggi. Gradualmente, Florencia foi rodeada por unha colecci\u00f3n de vilas dos M\u00e9dici, con outras en partes m\u00e1is afastadas do Gran Ducado de Toscana. A finais do s\u00e9culo XVI, hab\u00eda polo menos 16 grandes propiedades, con polo menos outras 11 de interese secundario (principalmente agr\u00edcolas ou propiedade da familia Medici durante un curto per\u00edodo de tempo), xunto cunha constelaci\u00f3n de granxas e pavill\u00f3ns de caza en toda a Toscana. Giusto Utens pintou unha serie de lunetas que representan as principais vilas dos Medici no s\u00e9culo XVII, que agora est\u00e1n en mans da Vila La Petraia.\nAs \u00faltimas vilas dos Medici foron a Villa di Montevettolini e a Villa di Artimino, compradas en 1595/6 por Ferdinando I mentres estaba a ampliar a Villa di Castello, Villa La Petraia e Villa dell'Ambrogiana.\nAs vilas posteriores son exemplos destacados do Renacemento e arquitectura barroca, e a mi\u00fado estaban acompa\u00f1adas por xard\u00edns. O xard\u00edn da Villa di Castello, creado para Cosme I de Medici, gran duque da Toscana, foi o primeiro en Italia de Niccol\u00f2 Tribolo, que m\u00e1is tarde dese\u00f1ou os xard\u00edns de Boboli para a Nova residencia florentina de Cosme, o Palazzo Pitti.\nCada membro significativo da familia Medici posu\u00eda unha propiedade. O duque mud\u00e1base de casa en casa. Cando estaba nunha residencia, a vila convert\u00edase nun microcosmos da corte dos Medici. Para cazar, poder\u00eda visitar a Villa del Trebbio, Villa di Cafaggiolo ou Villa di Pratolino, na primavera resid\u00eda na Villa dell'Ambrogiana e traslad\u00e1base \u00e1 Villa di Artimino, para pasar o ver\u00e1n pola s\u00faa posici\u00f3n m\u00e1is fresca e elevada.\nDespois da morte de Gian Gastone de Medici en 1737, o Gran Ducado da Toscana e os bens dos Medici, inclu\u00eddas as s\u00faas vilas, foron adquiridos por Francisco, Duque de Lorena (m\u00e1is tarde emperador do Sacro Imperio Romano Xerm\u00e1nico). Francisco s\u00f3 visitou a Toscana unha vez en 1739 e durante os seguintes vinte e seis anos as vilas quedaron desatendidas. En consecuencia, cando Leopoldo II herdou o ducado en 1765, moitas estaban nun pobre estado e derub\u00e1ronse. O resto continuou en uso polos Lorena ata 1860 cando Toscana foi absorbida polo novo Reino de Italia. A Casa de Savoia optou por vender todas as vilas Medici (La Petraia e Poggio a Caiano), ag\u00e1s d\u00faas, que permaneceron no seu poder ata o final da monarqu\u00eda en 1946. Hoxe en d\u00eda, algunhas das vilas Medici son museos, outras est\u00e1n ocupados por instituci\u00f3ns, e algunhas son propiedade privada, e adoitan ser alugadas de forma privada ou usadas \u200b\u200bpara organizar eventos p\u00fablicos.\nEn 2006, o goberno italiano presentou as vilas Medici para que as designasen como Patrimonio da Humanidade da UNESCO. Na 37\u00aa Comit\u00e9 do Patrimonio Mundial da UNESCO en 2013 en Phnom Penh, \"As vilas e xard\u00edns dos M\u00e9dici na Toscana\" engadiuse \u00e1 lista do Patrimonio Mundial.\nLista.\nVilas e xard\u00edns na lista da UNESCO.\nDoce vilas e dous xard\u00edns forman parte do Patrimonio Mundial da UNESCO: \nGaler\u00eda.\nAdemais das s\u00faas casas rurais, os Medici tam\u00e9n ocuparon os seguintes edificios en Florencia:\ne a Villa Medici en Roma."}
{"id": "538145", "revid": "15490", "url": "https://gl.wikipedia.org/wiki?curid=538145", "title": "Centenariazo", "text": ""}
{"id": "538146", "revid": "1131", "url": "https://gl.wikipedia.org/wiki?curid=538146", "title": "Universidade de Bonn", "text": "A Rheinische Friedrich-Wilhelms-Universit\u00e4t Bonn \u00e9 o nome completo da universidade de Bonn (Alema\u00f1a), co\u00f1ecida popularmente como Universidade de Bonn.\nFoi creada en 1818 polo rei Frederico Guillerme III de Prusia, e \u00e9 a m\u00e1is grande e unha das m\u00e1is prestixiosas universidades p\u00fablicas do pa\u00eds. En 2013 ti\u00f1a m\u00e1is de 31\u00a0000 estudantes, inclu\u00eddos 5\u00a0000 estranxeiros, e 520 profesores. \nA universidade \u00e9 o primeiro centro xerador de emprego da cidade. Dela depende o Xard\u00edn Bot\u00e1nico de Bonn, e \u00e9 especialmente reco\u00f1ecida pola s\u00faa Facultade de Dereito, que destaca, especialmente, na \u00e1rea do dereito penal, onde ensinan reco\u00f1ecidos xuristas como G\u00fcnther Jakobs, Ingeborg Puppe e Urs Kindh\u00e4user."}
{"id": "538149", "revid": "75439", "url": "https://gl.wikipedia.org/wiki?curid=538149", "title": "Dee O'Hara", "text": "Dolores B. \" Dee\" O'Hara, nada o 9 de agosto de 1935 en Nampa (Idaho), foi a primeira enfermeira aeroespacial da NASA, sentando as bases do campo da enfermer\u00eda espacial. O'Hara foi a enfermeira oficial dos sete astronautas do Mercury e as s\u00faas familias, e continuou prestando apoio ao programa Gemini, aos astronautas do Apollo e ao Skylab.\nTraxectoria.\nEn 1956 graduouse na Escola de Enfermer\u00eda do Hospital Providence de Portland, Oreg\u00f3n. Tras a s\u00faa gradaci\u00f3n, entre 1956 e 1957 O'Hara realizou cursos de t\u00e9cnica de quir\u00f3fano na Universidade de Oreg\u00f3n. Traballou como enfermeira cir\u00farxica na Facultade de Medicina da Universidade de Oreg\u00f3n. Debido a problemas de costas, pasou a traballar con tres diagnosticadores en Portland, Oreg\u00f3n, e aprendeu a realizar traballos de laboratorio e radiograf\u00edas.\nForzas A\u00e9reas.\nConvencida pola s\u00faa compa\u00f1eira de cuarto, decidiu alistarse nas Forzas A\u00e9reas, algo que non era habitual para as mulleres naquela \u00e9poca. O'Hara completou a formaci\u00f3n de oficiais na base a\u00e9rea de Maxwell, Alabama, co grao de tenente segundo. \nEn maio de 1959, O'Hara foi asignada \u00e1 Base Patrick da Forza A\u00e9rea en Cabo Ca\u00f1averal, Florida, en apoio do Programa Mercurio. En 1963 foi asignada oficialmente como enfermeira de oficina en Cocoa Beach, Florida.\nO'Hara dimitiu das Forzas A\u00e9reas de EE. UU. en 1964, para trasladarse ao centro espacial tripulado (m\u00e1is tarde o Centro Espacial Johnson) para establecer a Cl\u00ednica de Medicina de Voo.\nEnfermeira espacial.\nEn novembro de 1959, O'Hara converteuse na primeira enfermeira do Programa Mercury. O seu traballo consist\u00eda en preparar o laboratorio de Aeromed, os dormitorios da tripulaci\u00f3n, a zona de exames para os astronautas no Hangar S, e estar con eles como enfermeira. O Coronel George Knauf, Comandante do Centro da Base da Forza A\u00e9rea Patrick, quer\u00eda ter unha enfermeira no equipo do programa Mercury porque pensaba que os astronautas estar\u00edan m\u00e1is dispostos a compartir informaci\u00f3n coa enfermeira do persoal que co cirurxi\u00e1n de voo que poder\u00eda deixalos en terra. Ademais, a enfermeira estar\u00eda o suficientemente preto como para identificar cando non se sentisen ben.\nO'Hara ga\u00f1ou a confianza dos astronautas. Chegara a un acordo con eles de que non lle ocultar\u00edan informaci\u00f3n, e ela non traizoar\u00eda a s\u00faa confianza, a menos que pensase que poder\u00eda po\u00f1elos en perigo a eles ou \u00e1 misi\u00f3n. Era a \u00fanica enfermeira asignada aos astronautas. O'Hara achegouse aos astronautas e \u00e1s s\u00faas familias. Antes de cada lanzamento, realizaba os exames f\u00edsicos previos ao voo, inclu\u00edndo a altura, o peso, a temperatura e as medici\u00f3ns da presi\u00f3n arterial. Os astronautas non aceptaban que ningu\u00e9n m\u00e1is que O'Hara lles sacase sangue antes do lanzamento.\nO'Hara Tam\u00e9n axudou montando o hospital port\u00e1til no Gran Bahama para apoiar exame de voo do correo e, se necesitado, trata astronautas feridos ap\u00f3s aterraxe (especialmente no sub orbital voos). \nEn 1964, trasladouse a Houston para establecer a Cl\u00ednica de Medicina de Voo no Centro Espacial Johnson. Foi enfermeira de sa\u00fade laboral ata 1967, e directora da Oficina de Medicina Preventiva entre 1967 e 1971. \nDurante o Programa Gemini traballou cos astronautas e as s\u00faas familias, sendo a \u00fanica enfermeira xunto aos cinco cirurxi\u00e1ns de voo. O'Hara realizaba todas as comprobaci\u00f3ns previas ao voo, voaba a Cabo Ca\u00f1averal e permanec\u00eda al\u00ed ata que a tripulaci\u00f3n se recuperaba e era levada de volta a Cabo, para realizar os exames posteriores ao voo. En Houston realizou todas as revisi\u00f3ns rutineiras e os exames m\u00e1is detallados, xunto con todas as tarefas administrativas e a atenci\u00f3n \u00e1s familias dos astronautas. Ademais de atender \u00e1s familias dos astronautas, a cl\u00ednica tam\u00e9n se ocupaba dos pilotos de operaci\u00f3ns dos avi\u00f3ns da NASA e de todo o persoal da tripulaci\u00f3n. O'Hara apoiou aos astronautas do Programa Apolo, tanto nas traxedias (como o incendio do Apolo 1) como nos logros (como as aluaxes). \nEntre 1971 e 1974, O'Hara foi a directora da Divisi\u00f3n de Operaci\u00f3ns M\u00e9dicas na Rama de Medicina de Voo ata que se trasladou ao Centro de Investigaci\u00f3n Ames. Participou na decisi\u00f3n de deixar en terra ao astronauta Ken Mattingly do Apolo 13 debido \u00e1 preocupaci\u00f3n de que puidese contraer o sarampelo alem\u00e1n. \nO'Hara participou en todos os lanzamentos dos programas Mercury, Gemini e Apollo. Despois do Skylab, tam\u00e9n foi convidada a participar no Programa de Probas Apolo- Soyuz ( ASTP) e no primeiro voo do transbordador en 1981. Durante a s\u00faa etapa como enfermeira dos astronautas, recibiu moito correo dos fans.\nAmes Centro Investigador.\nEn 1974, O'Hara trasladouse ao Centro de Investigaci\u00f3n Ames, onde dirixiu o Centro de Investigaci\u00f3n Humana ata a s\u00faa xubilaci\u00f3n en 1997. Entre os seus proxectos, estivo a cargo dos estudos de repouso en cama que descubriron paralelismos fisiol\u00f3xicos entre o repouso en cama e as condici\u00f3ns dos voos espaciais, achados que foron fundamentais para os estudos en terra sobre a sa\u00fade orbital dos astronautas. \nTras a s\u00faa xubilaci\u00f3n, O'Hara seguiu traballando como voluntaria no Centro de Investigaci\u00f3n Humana de Ames. Tam\u00e9n \u00e9 membro externo da Human Research Institutional Review Board."}
{"id": "538150", "revid": "1888", "url": "https://gl.wikipedia.org/wiki?curid=538150", "title": "Rita Sampedro Rodr\u00edguez", "text": "Mar\u00eda Rita Sampedro Rodr\u00edguez, nada en Fonte de Ai\u00e1n (Sarria) o 26 de xu\u00f1o de 1910, foi unha mestra galega.\nTraxectoria.\nFilla de Antonio Sampedro Montero e Marcelina Rodr\u00edguez Garc\u00eda. Estudou Maxisterio na Escola Normal de Lugo, rematando en 1929. Foi mestra de Baamonde (Begonte) en 1930, e de Guiti\u00e1n (Sarria) en 1933. Aprobou os cursos de selecci\u00f3n de mestres de 1933. Mestra nacional de Filgueira (Palas de Rei) dende 1936, militaba no PCE e nos anos corenta mantivo relaci\u00f3ns con Marcelino Rodr\u00edguez Fern\u00e1ndez. Nos anos cincuenta era mestra en Ai\u00e1n (Samos)."}
{"id": "538155", "revid": "23204", "url": "https://gl.wikipedia.org/wiki?curid=538155", "title": "Christian Gottfried Daniel Nees von Esenbeck", "text": "Christian Gottfried Daniel Nees von Esenbeck, tam\u00e9n co\u00f1ecido polo seu nome latinizado, \"Christianus Godofredus Nees ab Esenbeck\", nado o 14 de febreiro de 1776 en Erbach, daquela unha aldea do Odenwaldkreis, no sur de Hessen, e finado o 16 de marzo de 1858 en Breslau, actualmente Wroc\u0142aw, Polonia, foi un bot\u00e1nico alem\u00e1n.\nTraxectoria.\nNees von Esenbeck, despois de conseguir o seu doutoramento en medicina en 1800, foi profesor de bot\u00e1nica na Universidade de Erlangen en 1818, despois na Universidade de Bonn en 1819 e, finalmente na de Berl\u00edn, desde 1848.\nNees dirixiu o Xard\u00edn bot\u00e1nico de Erlangen, e despois fundou e dirixiu o Xard\u00edn Bot\u00e1nico de Bonn (de 1818 a 1830). \nEn 1816 foi elixido membro da Academia Leopoldina, unha das m\u00e1is prestixiosas Sociedades cient\u00edficas de Europa, da que, en 1818, foi nomeado presidente, posto que conservou at\u00e9 a s\u00faa morte.\nEstudou especialmente as algas de auga doce e os cogomelos.\nEn 1848 implicouse na vida pol\u00edtica do seu pa\u00eds e, debido \u00e1 s\u00faa oposici\u00f3n ao goberno, este destitu\u00edno do seu posto de profesor e retiroulle a s\u00faa pensi\u00f3n, polo que morreu na pobreza.\nAbreviatura.\nA abreviatura Nees empr\u00e9gase para reco\u00f1ecer a Christian Gottfried Daniel Nees von Esenbeck como autoridade na descrici\u00f3n e taxonom\u00eda en bot\u00e1nica. "}
{"id": "538156", "revid": "5132", "url": "https://gl.wikipedia.org/wiki?curid=538156", "title": "Liga ACB 1995-96", "text": "A temporada 1995\u201396 da Liga ACB, celebrada entre o 10 de setembro de 1995 e o 2 de xu\u00f1o de 1996, foi a d\u00e9cimo terceira temporada da m\u00e1xima categor\u00eda do baloncesto espa\u00f1ol desde a creaci\u00f3n da Asociaci\u00f3n de Clubs de Baloncesto (ACB) para substitu\u00edr \u00e1 antiga Primeira Divisi\u00f3n. O campi\u00f3n desta edici\u00f3n foi por segundo ano consecutivo o FC Barcelona Banca Catalana.\nNesta edici\u00f3n mant\u00edvose o n\u00famero de equipos da edici\u00f3n anterior, 20. Tam\u00e9n se mantivo o sistema de competici\u00f3n, xogando os playoffs polo t\u00edtulo os oito primeiros clasificados e os playoffs pola permanencia os catro \u00faltimos. Ap\u00f3s o final desta temporada desapareceron o Amway Zaragoza e o Baloncesto Salamanca, mentres que o Grupo AGB Huesca vendeu a maior\u00eda das s\u00faas acci\u00f3ns ao Fuenlabrada.\nPlayoffs.\nPlayoff pola permanencia.\nFestina Andorra e Gij\u00f3n Baloncesto descenden \u00e1 Liga LEB."}
{"id": "538157", "revid": "5132", "url": "https://gl.wikipedia.org/wiki?curid=538157", "title": "Liga ACB 1995\u201396", "text": ""}
{"id": "538159", "revid": "23204", "url": "https://gl.wikipedia.org/wiki?curid=538159", "title": "Odenwaldkreis", "text": "O distrito da Selva de Oden (en alem\u00e1n Odenwaldkreis) \u00e9 un \"Landkreis\" (distrito rural) no Regierungsbezirk de Darmstadt, no Land de Hesse. \nCon case 100 000 habitantes \u00e9 o distrito m\u00e1is poboado de Hesse. \nA capital administrativa \u00e9 Erbach."}
{"id": "538161", "revid": "98629", "url": "https://gl.wikipedia.org/wiki?curid=538161", "title": "John Morton", "text": "John Morton, nado o 18 de maio de 1967 no Bronx, Nova York, \u00e9 un ex-xogador e adestrador profesional de baloncesto estadounidense. Actualmente traballa como adestrador asistente nos Saint Peter's Peacocks da NCAA. Como xogador desenvolv\u00edase na pocisi\u00f3n de base cunha altura de 1,90 m. Foi d\u00faas veces m\u00e1ximo anotador da Liga ACB co Gran Canaria. A primeira vez foi na temporada 1995\u221296 cunha media 26,3 puntos por partido, mentres que a segunda foi na temporada 1996\u221297 con 23,6."}
{"id": "538162", "revid": "98629", "url": "https://gl.wikipedia.org/wiki?curid=538162", "title": "Michael Anderson (baloncesto)", "text": "Michael Levin Anderson, nado o 23 de marzo de 1966 en Filadelfia, Pensilvania, \u00e9 un ex-xogador e adestrador profesional de baloncesto estadounidense. Actualmente traballa como adestrador asistente nos Saint Peter's Peacocks da NCAA. Como xogador desenvolv\u00edase na pocisi\u00f3n de base cunha altura de 1,86 m. Foi MVP e m\u00e1ximo asistente da ACB na temporada 1995\u221296 sendo xogador do Caja San Fernando."}
{"id": "538164", "revid": "5132", "url": "https://gl.wikipedia.org/wiki?curid=538164", "title": "Michael Levin Anderson", "text": ""}
{"id": "538165", "revid": "5132", "url": "https://gl.wikipedia.org/wiki?curid=538165", "title": "Mike Anderson", "text": ""}
{"id": "538166", "revid": "89787", "url": "https://gl.wikipedia.org/wiki?curid=538166", "title": "Era da informaci\u00f3n", "text": "A era da informaci\u00f3n, tam\u00e9n co\u00f1ecida como era dos computadores, era dixital ou era dos novos medios \u00e9 un per\u00edodo hist\u00f3rico que comezou a mediados do s\u00e9culo XX, caracterizado por un r\u00e1pido cambio na industria tradicional establecida pola Revoluci\u00f3n Industrial a unha econom\u00eda baseada principalmente na tecnolox\u00eda da informaci\u00f3n. O comezo da era da informaci\u00f3n pode asociarse co desenvolvemento da tecnolox\u00eda dos transistores.\nSegundo a Rede de Administraci\u00f3ns P\u00fablicas das Naci\u00f3ns Unidas, a era da informaci\u00f3n formouse ao capitalizar os avances na microminiaturizaci\u00f3n por computador, o que levar\u00eda a unha informaci\u00f3n modernizada e a procesos de comunicaci\u00f3n tras un uso m\u00e1is amplo dentro da sociedade, convert\u00e9ndose no motor da evoluci\u00f3n social.\nHistoria.\nO desenvolvemento da comunicaci\u00f3n e da transmisi\u00f3n de informaci\u00f3n \u00e9 unha das caracter\u00edsticas especiais da nosa civilizaci\u00f3n desde que se inventou a imprenta de tipos m\u00f3biles cara ao ano 1450 por Johannes Gutenberg. Ao permitir producir libros de xeito masivo supuxo un gran pulo \u00e1 conservaci\u00f3n e \u00e1 transmisi\u00f3n de informaci\u00f3n, ideas e cultura.\nEste pulo viuse reforzado no s\u00e9culo XIX coa aparici\u00f3n da prensa escrita e a comunicaci\u00f3n por cable (tel\u00e9grafo e tel\u00e9fono), seguido no s\u00e9culo XX pola aparici\u00f3n dos medios de comunicaci\u00f3n de masas como a radio e a televisi\u00f3n, e finalmente a inform\u00e1tica e internet, que dan lugar a unha sociedade baseada no co\u00f1ecemento (e paralelamente unha econom\u00eda do co\u00f1ecemento). \nA nivel acad\u00e9mico desenv\u00f3lvense as teor\u00edas da informaci\u00f3n, a teor\u00eda xeral de sistemas e a teor\u00eda da cibern\u00e9tica, que te\u00f1en como funci\u00f3n estudar como lograr facer chegar as mensaxes con maior eficaci\u00f3n a un p\u00fablico cada vez m\u00e1is grande, m\u00e1is cr\u00edtico, esixente ou simplemente saturado e insensible. A uni\u00f3n das telecomunicaci\u00f3ns e o tratamento da informaci\u00f3n crearon a disciplina co\u00f1ecida como telem\u00e1tica."}
{"id": "538167", "revid": "47401", "url": "https://gl.wikipedia.org/wiki?curid=538167", "title": "Era da Informaci\u00f3n", "text": ""}
{"id": "538168", "revid": "47401", "url": "https://gl.wikipedia.org/wiki?curid=538168", "title": "Era dixital", "text": ""}
{"id": "538169", "revid": "54334", "url": "https://gl.wikipedia.org/wiki?curid=538169", "title": "Matilde Huici", "text": "Matilde Huici Navaz, nada en Pamplona o 3 de agosto de 1890 e finada en Santiago de Chile o 13 de abril de 1965, foi unha mestra, avogada, pedagoga e sufraxista espa\u00f1ola. Colaborou con Mar\u00eda de Maeztu na organizaci\u00f3n da Residencia de Se\u00f1oritas e o Lyceum Club Femenino. Xunto con Victoria Kent e Clara Campoamor, fundou a Asociaci\u00f3n Espa\u00f1ola de Mujeres Universitarias en 1928 e foi delegada de Espa\u00f1a na Comisi\u00f3n Consultiva de Cuesti\u00f3ns Sociais e Humanitarias da Sociedade de Naci\u00f3ns.\nEn Chile, pa\u00eds no que se exiliou en 1940, creou en 1944 a Escuela Educadora de P\u00e1rvulos da Universidade de Chile e desenvolveu unha intensa actividade pedag\u00f3xica. Faleceu na capital chilena o 13 de abril de 1965 aos 74 anos.\nTraxectoria.\nMatilde, a terceira do catro fillos de Ascensi\u00f3n e Juan, medrou nun fogar liberal de ideolox\u00eda republicana e economicamente pr\u00f3spero. Con 17 anos conseguiu en Bilbao o t\u00edtulo de Mestra de Primeiro Ensino Superior. En 1909 obtivo praza no Grupo Escolar do barrio de Ategorrieta de Donostia, do que ser\u00eda nomeada directora dous anos despois. \nEn 1916 ingresou na Residencia de Se\u00f1oritas en Madrid. Entre outras materias, formouse en ingl\u00e9s, franc\u00e9s e taquigraf\u00eda. Tres anos m\u00e1is tarde titulouse na Escola de Estudos Superiores de Maxisterio e comezou estudos de Dereito. En 1922 foi nomeada inspectora de Primeiro Ensino en Santa Cruz de Tenerife e o ano seguinte obtivo unha bolsa da Junta de Ampliaci\u00f3n de Estudios (JAE) no College de Middlebury (Vermont, EUA). Al\u00ed impartiu clases de espa\u00f1ol desde setembro de 1923. \nA s\u00faa excedencia no posto de inspectora permitiulle finalizar os estudos de Dereito en 1926. Nas estad\u00edas en Chicago e Nova York co\u00f1eceu e estudou o funcionamento do Tribunal de Menores desas cidades. Ao seu regreso a Espa\u00f1a, en 1925, ingresou na Real Academia de la Jurisprudencia.\nContinuou a exercer a s\u00faa profesi\u00f3n e a dar aulas na Residencia de Se\u00f1oritas. De xeito paralelo, participou no Tribunal de Menores de Madrid (1927), as\u00ed como no debate p\u00fablico e pol\u00edtico para a reforma da Xustiza respecto \u00e1 situaci\u00f3n da muller. \nPor outra banda, promove a creaci\u00f3n da Juventud Universitaria Femenina (JUF), logo co\u00f1ecida como Asociaci\u00f3n Espa\u00f1ola de Mujeres Universitarias (AEMU), integrada na International Federation University of Women. En 1928 formou parte do equipo que promoveu a errada Agrupaci\u00f3n Liberal Socialista e en 1931 afiliouse ao PSOE.\nTras a proclamaci\u00f3n da Segunda Rep\u00fablica Espa\u00f1ola, Matilde Huici ingresou na Subcomisi\u00f3n de Dereito Penal da Comisi\u00f3n Xur\u00eddica Asesora do Ministerio de Xustiza. Tam\u00e9n lle foi encomendada a inspecci\u00f3n dos Tribunais Tutelares de Menores do Estado, dentro do Consello Superior da Protecci\u00f3n da Infancia. Formou parte da Subcomisi\u00f3n penal da Comisi\u00f3n Xur\u00eddica Asesora, participou na redacci\u00f3n do C\u00f3digo Penal en 1932 e impulsou a creaci\u00f3n do Centro de Estudios Penales. \nEn 1933 visitou a Uni\u00f3n Sovi\u00e9tica para estudar as s\u00faas pol\u00edticas sobre a infancia. En 1935 foi nomeada delegada de Espa\u00f1a na Comisi\u00f3n de Protecci\u00f3n \u00e1 Infancia e \u00e1 Mocidade, con sede en Xenebra. \nNo eido do xornalismo, colaborou entre 1935 e 1938 en publicaci\u00f3ns como o semanario \"Democracia\", dirixido por Andr\u00e9s Saborit, en \"El Socialista\" e na revista \"Mujeres\" do Comit\u00e9 de Mulleres contra a Guerra e o Fascismo. Amais, escribiu \"La reacci\u00f3n, el cura y la mujer\" no xornal \"El Sol\" o 3 de outubro de 1931. Neste artigo expuxo os seus argumentos a favor do sufraxio feminino. \nCo triunfo da Fronte Popular, Matilde Huici propuxo \"a substituci\u00f3n dos relixiosos por mestres\" coa creaci\u00f3n dun Instituto de Investigaci\u00f3n Psicol\u00f3xica do Menor \"para a formaci\u00f3n de educadores especializados\". Un dos obxectivos era secularizar a educaci\u00f3n e protexer a infancia \u00ab\u00e1 marxe da estrutura relixiosa dominante\u00bb. Ademais, formou parte do Comit\u00e9 Nacional da Asociaci\u00f3n de Mulleres Antifascistas. \nNo decurso da Guerra civil espa\u00f1ola seguiu ao goberno republicano, primeiro a Valencia o 11 de marzo de 1937 e logo a Barcelona. Cruzou a fronteira a Francia nos primeiros meses de 1939 e colaborou no Comit\u00e9 de Axuda aos Refuxiados desde Par\u00eds e Xenebra. \nChegou a Chile o 14 de maio de 1940 a bordo do transatl\u00e1ntico \"Ordu\u00f1a\". Non lle foi reco\u00f1ecida a s\u00faa titulaci\u00f3n de Dereito, polo que traballou como tradutora. Dese\u00f1ou e organizou a Escuela Educadora de P\u00e1rvulos da Universidade de Chile, que dirixiu desde a s\u00faa creaci\u00f3n en 1944 at\u00e9 1962. Durante ese per\u00edodo de docente, foi nomeada directora do Directorio Cultural Chileno-Espa\u00f1ol en 1947.\nHomenaxes.\nEn marzo de 1933, o Preventorio Feminino de Vigo, o primeiro que funcionou en Espa\u00f1a, foi bautizado co seu nome.\nA finais do s\u00e9culo XX inaugurouse en Pe\u00f1alol\u00e9n, na Rexi\u00f3n Metropolitana de Santiago de Chile, a Escuela \"Matilde Huici\".\nV\u00e9xase tam\u00e9n.\nBibliograf\u00eda.\n "}
{"id": "538172", "revid": "98629", "url": "https://gl.wikipedia.org/wiki?curid=538172", "title": "Gran Premio de M\u00e9xico de 2021", "text": "O Gran Premio da Cidade de M\u00e9xico de 2021 (oficialmente co\u00f1ecido como Formula 1 Gran Premio de la Ciudad de M\u00e9xico 2021) foi unha carreira de motor de F\u00f3rmula Un que se disputou o 7 de novembro de 2021 no Aut\u00f3dromo Hermanos Rodr\u00edguez na Cidade de M\u00e9xico. A carreira foi a d\u00e9cimo novena carreira do Gran Premio de M\u00e9xico, e a vix\u00e9sima primeira vez que a carreira disputouse como un evento do Campionato Mundial desde a tempada inaugural en , a\u00ednda que \u00e9 a primeira carreira nomeada como Gran Premio da Cidade de M\u00e9xico.\nAntecedentes.\n\u00c9 a primeira edici\u00f3n do Gran Premio de M\u00e9xico con este nome despois de denominarse \u00abGran Premio de M\u00e9xico\u00bb durante cinco anos. \nCualificaci\u00f3n.\nA fin de semana tivo tres sesi\u00f3ns de pr\u00e1ctica, as d\u00faas primeiras o 5 de novembro \u00e1s 11:30 e \u00e1s 15:00 hora local respectivamente (), sendo a \u00faltima sesi\u00f3n de pr\u00e1cticas a que comezou \u00e1s 11:00:00 do 6 de novembro. As tres sesi\u00f3ns de pr\u00e1ctica duraron unha hora. A primeira sesi\u00f3n de pr\u00e1cticas comezou \u00e1s 11:30 hora local () o 5 de novembro, e rematou con Valtteri Bottas o m\u00e1is r\u00e1pido no Mercedes, por diante do seu compa\u00f1eiro de equipo Lewis Hamilton e do piloto de Red Bull Max Verstappen. A segunda sesi\u00f3n de adestramentos comezou \u00e1s 15:00 hora local, tam\u00e9n o 5 de novembro , e rematou con Verstappen como o m\u00e1is r\u00e1pido por diante de Bottas e Hamilton.\nA cualificaci\u00f3n comezou as 14:00 hora local do 6 de novembro.\nCarreira.\nA carreira comezou as 13:00 hora local o 7 de novembro.\nPosici\u00f3ns logo da carreira.\nClasificaci\u00f3n do campionato de construtores"}
{"id": "538173", "revid": "5863", "url": "https://gl.wikipedia.org/wiki?curid=538173", "title": "Deluxe", "text": ""}
{"id": "538175", "revid": "23204", "url": "https://gl.wikipedia.org/wiki?curid=538175", "title": "Gran Premio do Brasil de 2021", "text": "O Gran Premio do Brasil de 2021 (oficialmente co\u00f1ecida como o F\u00f3rmula 1 Heineken Grande Pr\u00eamio de S\u00e3o Paulo 2021) foi unha carreira de F\u00f3rmula Un que se disputou o 14 de novembro de 2021 no Aut\u00f3dromo Jos\u00e9 Carlos Pace en S\u00e3o Paulo, Brasil. A carreira marcou o cuadrax\u00e9sima novena edici\u00f3n do Gran Premio do Brasil, e o cuadrax\u00e9simo oitava vez que a carreira disputouse como unha proba do Campionato Mundial desde a tempada inaugural en . \u00c9 a primeira vez que o evento foi co\u00f1ecido como o Gran Premio de S\u00e3o Paulo, sendo as edici\u00f3ns anteriores o Gran Premio do Brasil.\nAntecedentes.\nA carreira marca o seu debut no calendario do Campionato de F\u00f3rmula Un co nome de Gran Premio de S\u00e3o Paulo, sendo as edici\u00f3ns anteriores co\u00f1ecidas como Gran Premio do Brasil. En novembro de 2020 asinouse un acordo polo que a F\u00f3rmula Un seguir\u00eda correndo en Interlagos ata 2025, a\u00ednda que baixo o t\u00edtulo de Gran Premio de S\u00e3o Paulo. O \u00f3rgano de goberno, a FIA levantou o toque de queda nos l\u00edmites de traballo durante a noite despois de que as condici\u00f3ns meteorol\u00f3xicas fixeron que o equipo chegase tarde ao lugar. Esta \u00e9 a trix\u00e9sima oitava vez que Interlagos recibe a visita do campionato. A carreira ti\u00f1a lugar orixinalmente nesta data, pero en primeiro lugar reprogramouse para o 7 de novembro debido ao aprazamento do Gran Premio de Australia, despois reprogramouse de novo \u00e1 s\u00faa data orixinal debido \u00e1 reduci\u00f3n do n\u00famero total de Grandes Premios no calendario, de 23 a 22.\nPr\u00e1ctica.\nA fin de semana tivo d\u00faas sesi\u00f3ns de pr\u00e1ctica, cada unha cunha duraci\u00f3n dunha hora. A primeira tivo lugar o 12 de novembro \u00e1s 12:30 hora local (UTC-3) e a segunda tivo lugar \u00e1s 12:00 horas do 13 de novembro.\nClasificaci\u00f3n.\nA cualificaci\u00f3n tivo lugar \u00e1s 16:00 horas do 12 de novembro, cos resultados determinando a orde de sa\u00edda para a cualificaci\u00f3n ao sprint.\nPost-cualificaci\u00f3n.\nDespois da sesi\u00f3n de clasificaci\u00f3n, Hamilton foi remitido aos comisarios por unha presunta infracci\u00f3n t\u00e9cnica. O informe do delegado t\u00e9cnico indicaba que o espazo de apertura do sistema de reduci\u00f3n de arrastre de Hamilton era 85 mm. maior que o permitido. O conxunto do aler\u00f3n traseiro do coche de Hamilton retirouse e incautouse para as investigaci\u00f3ns pendentes. Posteriormente descualificouse da clasificaci\u00f3n, o que obrigouno a comezar na parte traseira da grella para a clasificaci\u00f3n ao sprint.\nVerstappen foi remitido aos comisarios por unha suposta violaci\u00f3n do artigo 2.5.1 do C\u00f3digo Deportivo Internacional da FIA, despois de que parecera tocar o coche de Hamilton durante o parque pechado. Como resultado, Verstappen recibiu unha multa de 50.000 euros.\nClasificaci\u00f3n ao sprint.\nA cualificaci\u00f3n ao sprint tivo lugar o 13 de novembro \u00e1s 16:30 e disputouse a 24 voltas, sendo os resultados que determinen a orde de sa\u00edda da carreira.\nCarreira.\nPosici\u00f3ns logo da carreira.\nClasificaci\u00f3n do campionato de construtores"}
{"id": "538176", "revid": "89787", "url": "https://gl.wikipedia.org/wiki?curid=538176", "title": "Pobreza menstrual", "text": "A pobreza menstrual, pobreza do per\u00edodo ou precariedade menstrual \u00e9 a dificultade ou falta de acceso das persoas que menstr\u00faan \u00e1s protecci\u00f3ns hixi\u00e9nicas por mor da pobreza. Est\u00edmase que uns 500\u00a0mill\u00f3ns de persoas en todo o mundo sofren precariedade menstrual. Esta situaci\u00f3n est\u00e1 orixinada principalmente polo custo dos produtos hixi\u00e9nicos ou as dificultades para acceder a estes. A consecuencia principal desta situaci\u00f3n \u00e9 a exclusi\u00f3n das persoas que menstr\u00faan.\nCalc\u00falase que unha persoa en idade f\u00e9rtil gasta arredor de 240 euros ao ano nestes produtos menstruais, basicamente compresas e tamp\u00f3ns, os m\u00e1is empregados. Isto supor\u00eda m\u00e1is de 8&amp;nbs;000 euros en toda a s\u00faa vida f\u00e9rtil.En 2020, Escocia foi o primeiro pa\u00eds do mundo en ofrecer produtos de hixiene menstrual de balde en edificios p\u00fablicos.\nOrixe.\nA precariedade menstrual ten orixe na falta de informaci\u00f3n e de infraestruturas adaptadas, coma o acceso a auga pot\u00e1bel. O custo dos produtos hixi\u00e9nicos \u00e9 tam\u00e9n un atranco. De feito, no mundo, unha de cada dez persoas no mundo non ten acceso a estes produtos. Nos denominados \"pa\u00edses occidentais\", as persoas sen teito, aquelas en situaci\u00f3n de pobreza, e mais as estudantes conforman os colectivos particularmente afectados por que non dispo\u00f1en dos medios econ\u00f3micos necesarios para afrontar o custo destes produtos. As mulleres cis, as persoas non binarias e os homes trans poden sufrir este tipo de precariedade.\nConsecuencias.\nSegundo a Federaci\u00f3n Internacional de Xinecolox\u00eda e Obstetricia, a pobreza menstrual pode supo\u00f1er unha diminuci\u00f3n de oportunidades a nivel mundial nas persoas que menstr\u00faan. Estas son decote obrigadas a elaborar os seus propios m\u00e9todos de protecci\u00f3n, que \u00e1s veces poden resultar ineficaces e de pouco ou nada hixi\u00e9nicas. A falta de acceso a protecci\u00f3ns hixi\u00e9nicas ten como principal consecuencia a exclusi\u00f3n social, e en particular o abandono escolar entre a mocidade.\nA pobreza menstrual tam\u00e9n est\u00e1 presente nos centros penitenciarios. Nestes espazos, polo xeral, s\u00f3 se fornece un xogo de produtos b\u00e1sicos de hixiene que consta principalmente de compresas. Malia teren, polo com\u00fan, acceso a produtos suplementarios, adoitan ser m\u00e1is custosos ca nas grandes superficies. **subscrici\u00f3n Hai mulleres que empregan t\u00e9cnicas de seu, sobre todo, copas menstruais fabricadas con botellas recicladas, polo que non cumpren as medidas sanitarias.\nEn moitos pa\u00edses do mundo, as persoas que menstr\u00faan non asisten \u00e1s aulas en canto te\u00f1en a regra por non dispo\u00f1eren de produtos hixi\u00e9nicos. Por exemplo, no Reino Unido hai unha diferenza de absentismo de at\u00e9 145 d\u00edas entre nenas e nenos. Pola s\u00faa banda, un estudo publicado en 2019 afirmaba que en Francia hab\u00eda 1,7\u00a0mill\u00f3ns de mulleres con carencias de produtos de hixiene menstrual. Este informe sinalaba que a falta de produtos de hixiene menstrual pode causar dificultades na reinserci\u00f3n no mundo laboral ou escolar: o17% das mulleres que recib\u00edan produtos de hixiene xeral e menstrual grazas a algunha das asociaci\u00f3ns implicadas no estudo declaraba que en ocasi\u00f3ns faltara ao seu traballo, mentres que o 12% dic\u00edan que non foran \u00e1s aulas. Nese mesmo ano outro medio franc\u00e9s daba visibilidade \u00e1s persoas que mesmo se v\u00edan na obriga de escoller entre aliment\u00e1rense ou comprar os produtos de hixiene menstrual: nalg\u00fans casos opt\u00e1base por empregar pe\u00fagos, papel de xornal ou hixi\u00e9nico.\nAs deficiencias de hixiene asociadas \u00e1 pobreza menstrual poden causar infecci\u00f3ns, entre elas a s\u00edndrome de choque t\u00f3xico.\nIniciativas en Galicia.\nEn marzo de 2021 a Universidade de Vigo converteuse na primeira universidade espa\u00f1ola na que as mulleres poden acceder de xeito gratu\u00edto a produtos de hixiene feminina.\nEn xullo de 2021 unha iniciativa centrada na pobreza menstrual, realizada por unha alumna do IES O Milladoiro foi reco\u00f1ecida como a mellor idea para a axenda 2030 da ONU na cuarta edici\u00f3n da Youth Mun Madrid. "}
{"id": "538177", "revid": "98629", "url": "https://gl.wikipedia.org/wiki?curid=538177", "title": "Warren Kidd", "text": "Warren Lynn Kidd, nado o 9 de setembro de 1970 en Harpersville, Alabama, \u00e9 un ex-xogador profesional de baloncesto estadounidense. Xogaba na pocisi\u00f3n de pivote cunha altura de 2,05 m. Foi o m\u00e1ximo reboteador da Liga ACB co Caja San Fernando na temporada 1995\u221296"}
{"id": "538178", "revid": "98629", "url": "https://gl.wikipedia.org/wiki?curid=538178", "title": "Palacio Real de Caserta", "text": "O Pazo real de Caserta (en ; en ) \u00e9 unha antiga residencia real en Caserta, sur de Italia, constru\u00edda pola Casa de Borb\u00f3n-D\u00faas Sicilias como a s\u00faa principal residencia comoreis de N\u00e1poles. \u00c9 o palacio m\u00e1is grande erixido en Europa durante o s\u00e9culo XVIII. En 1997, o palacio foi designado Patrimonio da Humanidade pola UNESCO o seu nomeamento describiuno como \"o canto do cisne da espectacular arte do Barroco, a partir da cal adoptou todas as caracter\u00edsticas necesarias para crear as ilusi\u00f3ns do espazo multidireccional\". En termos de volume, o Palacio Real de Caserta \u00e9 a residencia real m\u00e1is grande do mundo con m\u00e1is de 1 mill\u00f3n dem\u00b3 e cunha superficie de 47.000 m\u00b2. \nHistoria.\nA construci\u00f3n do palacio comezou en 1752 para Carlos VII de N\u00e1poles (Carlos III de Espa\u00f1a), que traballou estreitamente co seu arquitecto, Luigi Vanvitelli. Cando Carlos viu o modelo a grande escala de Vanvitelli para Caserta, encheuno de emoci\u00f3n \"apto para arrincarlle o coraz\u00f3n do peito\". Ao final, nunca durmiu unha noite na Reggia, xa que abdicou en 1759 para converterse en rei de Espa\u00f1a, e o proxecto levouse a cabo s\u00f3 parcialmente polo seu terceiro fillo e sucesor, Fernando de N\u00e1poles.\nO modelo pol\u00edtico e social do palacio de Vanvitelli foi Versalles, que, a\u00ednda que \u00e9 sorprendentemente diferente na s\u00faa variedade e disposici\u00f3n, resolve problemas semellantes de reunir e prover para o rei, a corte e o goberno nun enorme edificio coa estrutura dunha pequena cidade, fronte a unha visi\u00f3n barroca dunha natureza altamente subordinada, \"la nature forc\u00e9e\". Isto formaba parte de todo o concepto de palacio cando Mario Gioffredo o propuxo por primeira vez nalg\u00fan momento de 1750. Segundo Hersey, a proposta contemplaba un palacio \"que fose unha cidade virtual, que alberga non s\u00f3 a corte e o rei, sen\u00f3n todas as principais elites pol\u00edticas e culturais do Reino das D\u00faas Sicilias: universidade, museo, biblioteca, gabinetes, altos mandos militares etc.\nA poboaci\u00f3n de Caserta Vecchia foi desprazada 10 quil\u00f3metros para proporcionar unha forza de traballo m\u00e1is pr\u00f3xima ao palacio. Unha f\u00e1brica de seda no complexo de San Leucio disfrazouse como pavill\u00f3n no inmenso parque.\nOutro dos principais obxectivos do rei era ter unha nova corte real e un centro administrativo magn\u00edfico para o reino nun lugar protexido contra o ataque mar\u00edtimo e afastado da conxestionada cidade de N\u00e1poles. Para proporcionar ao rei unha protecci\u00f3n adecuada, alox\u00e1ronse cuarteis de tropas dentro do palacio.\nO Palacio Real de Madrid, onde Carlos medrara, que fora ideado por Filippo Juvarra para o pai de Carlos, Filipe V de Espa\u00f1a, e o Palacio de Charlottenburg proporcionaron modelos. Un amplo vest\u00edbulo octogonal parece estar inspirado na Basilica di Santa Maria della Salute de Venecia, mentres que a capela palatina \u00e9 m\u00e1is frecuentemente comparada coa Capela Real de Versalles. Vanvitelli morreu en 1773, a construci\u00f3n continuouna o seu fillo Carlo e logo por outros arquitectos, pero o proxecto orixinal do anci\u00e1n Vanvitelli, que inclu\u00eda un vasto par de \u00e1s frontais semellantes \u00e1s de Bernini en San Pedro, nunca se rematou.\nDe 1923 a 1943 o palacio foi a sede da Accademia Aeronautica, a Academia da Forza A\u00e9rea Italiana. A partir de 1943, durante a invasi\u00f3n aliada, o palacio real serviu de Cuartel Xeral da Forza Aliada ao Comandante Supremo Aliado na zona mediterr\u00e1nea, Sir Maitland Wilson e m\u00e1is tarde Sir Harold Alexander. En abril de 1945 o palacio foi o lugar onde se asinaron as condici\u00f3ns da rendici\u00f3n incondicional das forzas alem\u00e1s en Italia. O acordo abarcaba entre 600.000 e 900.000 soldados ao longo da fronte italiana, inclu\u00edndo tropas en secci\u00f3ns de Austria. O primeiro xu\u00edzo por crimes de guerra dos aliados tivo lugar no palacio en 1945. O xeneral alem\u00e1n Anton Dostler foi condenado a morte e executado nas proximidades, en Aversa. No arco esquerdo detr\u00e1s da fachada constru\u00edronse un conxunto de cuarteis. Durante a segunda guerra mundial, os soldados do Quinto Ex\u00e9rcito estadounidense recuper\u00e1ronse aqu\u00ed nun \"centro de descanso\".\nEn 1998, o palacio foi un lugar de rodaxe de \"\", especificamente como o interior do Palacio Naboo de Theed City. Usouse como lugar durante catro d\u00edas despois de que fora pechado aos visitantes. Escenas con explosi\u00f3ns foron filmadas en r\u00e9plicas nos estudos Leavesden para evitar danar o palacio real.\nDisposici\u00f3n do palacio.\nO palacio ten 5 plantas, 1.200 habitaci\u00f3ns, inclu\u00edndo d\u00faas ducias de apartamentos estatais, 1742 fiestras, 34 escaleiras, 1026 lareiras, unha gran biblioteca e un teatro inspirado no Teatro San Carlo de N\u00e1poles. Unha avenida monumental que percorrer\u00eda 20 quil\u00f3metros entre o palacio e N\u00e1poles planificouse pero nunca se realizou. \nO palacio ten unha planta rectangular, mide 247 \u00d7 184 m, e os catro lados est\u00e1n conectados por dous brazos ortogonais, formando catro patios interiores.\nA escaleira principal sit\u00faase no lado dereito do vest\u00edbulo e conduce ao interior do edificio: conta con cento dezaseis chanzos en m\u00e1rmore branco de Carrara, cada chanzo est\u00e1 feito dun s\u00f3 bloque de m\u00e1rmore. A escaleira presenta unha espl\u00e9ndida rampla central que conduce a un descanso, dende onde parten outras d\u00faas ramplas paralelas que conducen ao vest\u00edbulo superior. Todo o ambiente \u00e9 moi pintoresco. Ten m\u00e1rmore de cores nas paredes, coa adici\u00f3n de columnas de m\u00e1rmore de Biliemi. A luz v\u00e9n de 24 fiestras. A rampla central est\u00e1 adornada coas estatuas de dous le\u00f3ns, feitas por Paolo Persico e Tommaso Solari. Aleg\u00f3ricamente simbolizan a forza das armas e a raz\u00f3n\nMesmo sen a superficie dos patios internos, Caserta \u00e9 de lonxe o o maior palacio real resultante dun \u00fanico proxecto orixinal do mundo en termos de volume, con m\u00e1is de 1 mill\u00f3n demetros c\u00fabicos. Detr\u00e1s das fachadas das s\u00faas gamas segmentadas de dependencias que flanquean o xigantesco patio, xurdiu unha chea de edificios para facilitar o negocio diario. O palacio incl\u00fae catro patios que presentan o que os estudosos describen como un interior ben proporcionado que evoca unha dignidade mon\u00f3tona, \u00fanica no seu tempo. \nDe todas as residencias reais inspiradas no Palacio de Versalles, a Reggia de Caserta \u00e9 a que ten maior parecido co modelo orixinal: o horizonte ininterrompido con balaustradas e a lixeira rotura que proporcionan os pavill\u00f3ns dentro da longa, algo mon\u00f3tona fachada. Como en Versalles, necesitouse un gran acueduto para traer auga para as magnificas fontes de auga. Do mesmo xeito que o seu predecesor franc\u00e9s, o palacio ti\u00f1a a intenci\u00f3n de amosar o poder e a grandeza dunha monarqu\u00eda borb\u00f3nica absoluta. Un solecismo en Caserta \u00e9 que por riba do \"piano reale\", o piso do rei, hai outro piso de igual magnificencia. Os \"saloni\" enfileirados do barroco tardio foron o coraz\u00f3n e sede do goberno, as\u00ed como unha mostra da riqueza nacional. Caserta proporcionou un refuxio real contra o lixo e as molestias da capital, do mesmo xeito que Versalles liberara a Lu\u00eds XIV de Par\u00eds. O palacio real ten m\u00e1is de 40 salas monumentais completamente decoradas con frescos cando, en comparaci\u00f3n, Versalles s\u00f3 conta con 22 salas monumentais.\nO parque.\nO xard\u00edn, un exemplo t\u00edpico da extensi\u00f3n barroca de vistas formais, est\u00e9ndese por 120 ha, en parte en terreos monta\u00f1osos. Tam\u00e9n est\u00e1 inspirado no parque de Versalles. O parque parte da fachada traseira do palacio, flanqueando unha longa r\u00faa con fontes artificiais e fervenzas. Hai un xard\u00edn bot\u00e1nico, chamado \"O xard\u00edn ingl\u00e9s\", na parte superior dese\u00f1ado na d\u00e9cada de 1780 por Carlo Vanvitelli e o bot\u00e1nico, viveirista, dese\u00f1ador de plantas, John Graefer, formado en Londres e recomendado a Sir William Hamilton por Sir Joseph Banks. \u00c9 un exemplo continental inicial dun \"xard\u00edn ingl\u00e9s\" no esvelto gusto naturalista de Capability Brown.\nO Xard\u00edn Ingl\u00e9s comeza atravesando unha porta de ferro \u00e1 dereita da espl\u00e9ndida fonte de Diana e Acte\u00f3n. No seu interior hai moitas avenidas con plantas e flores de todo o mundo; \u00e9 un espect\u00e1culo de cores e olores.\nAs obras comezaron en 1785 e en pouco tempo constru\u00edronse regatos, outeiros e lagos, que abarcaban unha superficie total dunhas 24 hect\u00e1reas. O xard\u00edn enriqueceuse con diversos elementos: pequenos recunchos para descansar durante o percorrido e invernadoiros para o estudo e conservaci\u00f3n dalgunhas plantas moi raras. \u00c9 admirable o Cryptoporticus, un ninfeo situado arredor do Ba\u00f1o de Venus, composto por ru\u00ednas falsas dun templo romano, deliberadamente sen teito, para rastrexar as ru\u00ednas dun aut\u00e9ntico templo e permitir a penetraci\u00f3n da luz e da vexetaci\u00f3n. At\u00f3pase embellecida con columnas, muros e pisos rachados e desconectados, nichos con estatuas romanas e pinturas das escavaci\u00f3ns de Pompeia e Herculano e da colecci\u00f3n Farnese.\nAs fontes e fervenzas, cada unha enchendo unha \"vasca\" (conca), con arquitectura e hidr\u00e1ulica de Luigi Vanvitelli a intervalos ao longo dunha ampla canle recta que se dirixe ao horizonte, rivalizaron coas de Peterhof nas af\u00f3ras de San Petersburgo. Incl\u00faen:\nUnha gran cantidade de figuras da Antig\u00fcidade cl\u00e1sica foron modeladas por Gaetano Salomone para os xard\u00edns da Reggia e executadas por grandes talleres.\nOs observadores contempor\u00e1neos observaron que Caserta superou a todos os outros palacios reais de Europa, inclu\u00eddos os seus modelos, nun aspecto particular: a combinaci\u00f3n de integridade e elegancia. Isto atrib\u00faese \u00e1 ampla praza ovalada fronte ao lado sur do edificio.\nPatrimonio da Humanidade pola UNESCO.\nO palacio foi clasificado como patrimonio da humanidade en 1997. Segundo o fundamento, o palacio \"a\u00ednda que est\u00e1 fundido no mesmo molde que outros establecementos reais do s\u00e9culo XVIII, \u00e9 excepcional polo seu amplo dese\u00f1o, incorporando non s\u00f3 un impo\u00f1ente palacio e parque, pero tam\u00e9n gran parte da paisaxe natural circundante e unha ambiciosa cidade nova dese\u00f1ada segundo os preceptos urban\u00edsticos do seu tempo.\""}
{"id": "538179", "revid": "5132", "url": "https://gl.wikipedia.org/wiki?curid=538179", "title": "Lagisa Gij\u00f3n", "text": ""}
{"id": "538180", "revid": "98629", "url": "https://gl.wikipedia.org/wiki?curid=538180", "title": "Charly L\u00f3pez Rodr\u00edguez", "text": "Juan Carlos L\u00f3pez Rodr\u00edguez, m\u00e1is co\u00f1ecido como Charly L\u00f3pez Rodr\u00edguez, nado o 10 de xu\u00f1o de 1957 en Le\u00f3n, \u00e9 un ex-xogador profesional de baloncesto espa\u00f1ol. Internacional coa selecci\u00f3n espa\u00f1ola, xogaba na pocisi\u00f3n de escolta cunha altura de 1,94 m."}
{"id": "538182", "revid": "785", "url": "https://gl.wikipedia.org/wiki?curid=538182", "title": "Galician Giant Pock Mark", "text": ""}
{"id": "538183", "revid": "785", "url": "https://gl.wikipedia.org/wiki?curid=538183", "title": "4242 GGPM", "text": ""}
{"id": "538184", "revid": "15490", "url": "https://gl.wikipedia.org/wiki?curid=538184", "title": "Galician Studies Association", "text": ""}
{"id": "538185", "revid": "785", "url": "https://gl.wikipedia.org/wiki?curid=538185", "title": "Real Audiencia do Reino de Galiza", "text": ""}
{"id": "538193", "revid": "98629", "url": "https://gl.wikipedia.org/wiki?curid=538193", "title": "Goran Grbovi\u0107", "text": "Goran Grbovi\u0107 (en serbio: \u0413\u043e\u0440\u0430\u043d \u0413\u0440\u0431\u043e\u0432\u0438\u045b), nado o 9 de febreiro de 1961 en Kru\u0161evac, Serbia, \u00e9 un ex-xogador profesional intrernacional de baloncesto iugoslavo. Cunha altura de 2,02 metros, xogaba na pocisi\u00f3n de ala. Foi o m\u00e1ximo triplista da Liga ACB co Puleva Granada (Oximesa) na temporada 1988\u201389. Actualmente \u00e9 director executivo do \u0160tark Arena."}
{"id": "538195", "revid": "5132", "url": "https://gl.wikipedia.org/wiki?curid=538195", "title": "Aprimatic Bologna", "text": ""}
{"id": "538200", "revid": "98629", "url": "https://gl.wikipedia.org/wiki?curid=538200", "title": "Valdemaras Chomi\u010dius", "text": "Valdemaras Chomi\u010dius, nado o 4 de maio de 1959 en Kaunas, \u00e9 un ex-xogador e adestrador profesional de baloncesto lituano. Cunha altura de 1,93 metros, xogaba na pocisi\u00f3n de ala. Internacionala coas selecci\u00f3ns da Uni\u00f3n Sovi\u00e9tica e Lituania, entre os seus logros destacan a Medalla de Ouro os Xogos Ol\u00edmpicos de 1988 e o Campionato do Mundo de 1982. A nivel individual, c\u00f3mpre destacar que foi o m\u00e1ximo triplista da Liga ACB co F\u00f3rum Valladolid na temporada 1989\u201390."}
{"id": "538201", "revid": "5132", "url": "https://gl.wikipedia.org/wiki?curid=538201", "title": "Valdemaras Chomicius", "text": ""}
{"id": "538202", "revid": "45576", "url": "https://gl.wikipedia.org/wiki?curid=538202", "title": "Acueduto de Vanvitelli", "text": "O Acueduto de Vanvitelli ou Acueduto Caroline \u00e9 un acueduto de 38 quil\u00f3metros que subministraba auga ao Reggia di Caserta e o complexo San Leucio desde o p\u00e9 do macizo de Taburno e os mananciais de Fizzo Contrada, no territorio de Bucciano.\nPrincipalmente subterr\u00e1neo, o acueduto destaca pola s\u00faa ben conservada secci\u00f3n arqueada de tres pisos, de 529 m. que une o Val de Maddaloni entre o Monte Longano (ao leste) e o Monte Garzano (ao oeste). Este tramo dese\u00f1ouse segundo os acuedutos con arco romano, ten 55,8 m. de altura no seu punto m\u00e1is alto, atravesa o que hoxe \u00e9 a autoestrada SP335 e declarouse Patrimonio da Humanidade en 1997.\nPor encargo de Carlos de Borb\u00f3n, o acueduto dese\u00f1ouno Luigi Vanvitelli. A construci\u00f3n comezou en marzo de 1753 e inaugurouse o 7 de maio de 1762. Est\u00e1 situada en SS265, 81020 Valle di Maddaloni CE, Italia. Constru\u00eduno Luigi Vanvitelli."}
{"id": "538203", "revid": "22570", "url": "https://gl.wikipedia.org/wiki?curid=538203", "title": "San Leucio", "text": "San Leucio \u00e9 unha frazione da comuna de Caserta, na rexi\u00f3n de Campania no sur de Italia. \u00c9 notable por un complexo desenvolvido ao redor dunha antiga f\u00e1brica de seda, designada Patrimonio da Humanidade pola UNESCO en 1997.\nAt\u00f3pase a 3,5 km ao noroeste de Caserta, a 145 m. sobre o nivel do mar.\nHistoria.\nEn 1750 Carlos VII de N\u00e1poles, aconsellado polo ministro Bernardo Tanucci, seleccionou este lugar, orixinariamente o lugar dun pavill\u00f3n de caza real para a familia Acquaviva (agora restaurado, e co\u00f1ecido como \"Palazzo del Belvedere\"), para un experimento social e tecnol\u00f3xico infrecuente, un modelo de produci\u00f3n diferente baseado na innovaci\u00f3n t\u00e9cnica e alerta \u00e1s necesidades dos traballadores. Nos seus inicios, o balneario de San Leucio foi un lugar de pracer e couto real de caza, constru\u00eddo sobre as ru\u00ednas da igrexa de San Leucio, onde un ] acueduto levaba auga ata as fervenzas do Palacio Real de Caserta, dese\u00f1ado por Vanvitelli. O fillo de Carlos, Fernando I, constru\u00edu un pavill\u00f3n de caza neste sitio. Era un cazador moi h\u00e1bil ao que non lle gustaban os praceres e o luxo da vida da corte. Foi aqu\u00ed onde Carlos e o mozo rei Fernando constru\u00edron unha f\u00e1brica de seda. O complexo transformouse nun lugar de produci\u00f3n de seda e engad\u00edronse edificios industriais, o que era bastante \u00fanico a finais do s\u00e9culo XVIII en Europa. O arquitecto Francesco Collecini dese\u00f1ou estes edificios industriais, onde se instalaron ruidosos teares xunto aos apartamentos reais e unha sala de estar converteuse nunha capela para os traballadores.\nConstru\u00eduse unha nova aldea para as residencias de traballadores e unha gran comunidade de tecel\u00e1ns de seda converterona nunha cidade industrial, que en 1789 foi considerada a \"Real Colonia dei Setaioli\" (a Colonia Real dos Tecedores de Seda). O rei ti\u00f1a previsto expandila nunha verdadeira cidade nova, chamada Ferdinandopoli, pero o proxecto det\u00edvose debido \u00e1 invasi\u00f3n francesa.\nEn San Leucio empreg\u00e1ronse as tecnolox\u00edas m\u00e1is avanzadas co\u00f1ecidas en Europa na \u00e9poca para obter os produtos acabados. Os membros da colonia ti\u00f1an un status privilexiado cun moderno sistema de seguridade social. A revoluci\u00f3n de 1799 detivo a realizaci\u00f3n completa de Ferdinandopoli, pero o complexo de San Leucio tivo un maior crecemento durante o dominio franc\u00e9s de 1806 a 1815.\nHoxe.\nO patrimonio do rei Fernando a\u00ednda pervive hoxe en d\u00eda nas firmas locais de seda e t\u00e9xtiles, que traballan a escala internacional para clientes estranxeiros de elite como o Palacio de Buckingham, a Casa Branca, o Quirinale e o Palazzo Chigi.\nO complexo de San Leucio alberga un Museo vivente da Seda con alg\u00fans teares e maquinaria antiga orixinal restaurada e exposta no patio do Belvedere, que mostran todas as fases das produci\u00f3ns de seda, dende os vellos teares e maquinaria ata os produtos acabados. Desde 1997 o complexo de San Leucio est\u00e1 inclu\u00eddo na Lista do Patrimonio Mundial da UNESCO en Europa como parte do sitio \"Palacio barroco de Caserta e xard\u00edns, acueduto de Vanvitelli e complexo arquitect\u00f3nico de San Leucio\". Desde 1999 nos meses de ver\u00e1n en San Leucio cel\u00e9brase o Festival Leuciano, para promocionar o Belvedere de San Leucio e o seu parque."}
{"id": "538204", "revid": "23204", "url": "https://gl.wikipedia.org/wiki?curid=538204", "title": "Erbach", "text": "Erbach \u00e9 un municipio e cidade que \u00e9 a capital do \"Landkreis\" (distrito rural) de Odenwaldkreis, no Regierungsbezirk de Darmstadt, no Land de Hessen.\nEnc\u00f3ntrase situado ao sur do Land, moi cerca das fronteiras cos L\u00e4nder de Baden-W\u00fcrttemberg e Baviera.\nA s\u00faa poboaci\u00f3n estimada a finais de 2016 era de 13 513 habitantes."}
{"id": "538205", "revid": "89787", "url": "https://gl.wikipedia.org/wiki?curid=538205", "title": "William Henry Waddington", "text": "William Henry Waddington, nado en Saint-R\u00e9my-sur-Avre o 11 de decembro de 1826 e finado en Par\u00eds o 13 de xaneiro de 1894, foi un pol\u00edtico, diplom\u00e1tico, arque\u00f3logo e numism\u00e1tico franc\u00e9s, primeiro ministro de Francia en 1879.\nTraxectoria.\nPrimeiros anos e formaci\u00f3n.\nWaddington naceu no castelo de Saint-R\u00e9my, no departamento de Eure-et-Loir, fillo do industrial brit\u00e1nico Thomas Waddington, cuxa familia establecera un negocio de manufactura de algod\u00f3n en Francia, denominado \"\u00c9tablissements Waddington fils et Cie\".\nTanto o seu pai como a s\u00faa nai, Anne Chisholm, naturaliz\u00e1ranse como cidad\u00e1ns franceses, e William Henry recibiu a s\u00faa primeira educaci\u00f3n no instituto \"Louis-le-Grand\" de Par\u00eds. Posteriormente, os seus pais envi\u00e1rono a Inglaterra para estudar na \"Rugby School\" en Rugby, Warwickshire, baixo a supervisi\u00f3n do seu t\u00edo, Walter Shirley. Conclu\u00edda a etapa de educaci\u00f3n secundaria, foi admitido no \"Trinity College\", da Universidade de Cambridge, onde acadou o mestrado en Estudos Cl\u00e1sicos, premiado coa prestixiosa \"Chancellor's Gold Medal\".\nDurante os seus estudos en Cambridge afeccionouse \u00e1s regatas de remos e chegou a participar na co\u00f1ecida competici\u00f3n entre Oxford e Cambridge polo T\u00e1mese en marzo de 1849.\nArque\u00f3logo e numism\u00e1tico.\nDe volta en Francia, Waddington dedicouse durante alg\u00fans anos \u00e1 investigaci\u00f3n arqueol\u00f3xica. Viaxou por Asia Menor, Grecia e Siria na compa\u00f1a de Melchior de Vog\u00fc\u00e9, e detallou as s\u00faas experiencias e as s\u00faas descubertas en varios libros, entre eles \"M\u00e9langes de numismatique et de philologie\" (1861).\nCoa excepci\u00f3n do seu ensaio \"The Protestant Church in France\", publicado en 1856 como artigo dentro de \"Cambridge Essays\", o resto da s\u00faa produci\u00f3n bibliogr\u00e1fica versa sobre a arqueolox\u00eda e a numism\u00e1tica.\nEntre outras entidades acad\u00e9micas neste terreo, Waddington foi membro da Sociedade de Anticuarios de Londres desde 1865 e foi elixido membro da \"Acad\u00e9mie des Inscriptions et Belles-Lettres\", de Par\u00eds.\nCarreira pol\u00edtica.\nDeputado e senador.\nLogo de disputar sen \u00e9xito o escano pola circunscrici\u00f3n de Aisne para a C\u00e1mara de Deputados en 1865 e en 1860, Waddington foi elixido deputado en xaneiro de 1871. En 1873 foi nomeado Ministro de Instruci\u00f3n P\u00fablica dentro do ef\u00e9mero segundo Goberno de Dufaure, do 18 ao 24 de maio dese ano.\nO 30 de xaneiro de 1876 resultou elixido senador por Aisne e foi nomeado novamente ministro de Instruci\u00f3n P\u00fablica por Dufaure, quen lle encargou un proxecto de lei para a transferencia de poderes asicionais ao Estado, que finalmente non logrou sacar adiante no Senado. Waddington continuou ocupando este cargo con Jules Simon como primeiro ministro, ata o seu cesamento durante a crise constitucional do 16 de maio de 1877.\nO triunfo dos republicanos nas seguintes elecci\u00f3ns xerais de outubro de 1877 devolveu a Waddington ao Goberno, como Ministro de Asuntos Exteriores, novamente con Dufaure como primeiro ministro. El foi un dos plenipotenciarios franceses no Congreso de Berl\u00edn (1878). A cesi\u00f3n de Chipre ao Reino Unido foi percibida inicialmente pola prensa francesa como un duro golpe para a s\u00faa reputaci\u00f3n diplom\u00e1tica, mais isto mitigouse co seu papel decisivo no acordo do Reino Unido para permitir que Francia tivese mans libres en Tunisia. En 1885 resultou elixido novamente para o Senado.\nPrimeiro Ministro de Francia.\nA principios de 1879, Waddington acordou substitu\u00edr a Jules Dufaure como primeiro ministro interino, coa anuencia de L\u00e9on Gambetta. Inicialmente mantivo a paz entre os radicais e os reaccionarios ata que o atraso das reformas urxentes fixo que perdese o apoio de todos os partidos pol\u00edticos e, finalmente, dimitiu o 27 de decembro.\nDaquela rexeitou a oferta de ser embaixador en Londres e preferiu asumir, en 1880, o papel de redator da comisi\u00f3n parlamentaria de elecci\u00f3ns.\nCarreira diplom\u00e1tica.\nEn 1883 Waddington aceptou o seu nomeamento como Embaixador de Francia no Reino Unido e ocupou este posto durante unha d\u00e9cada, ata 1893. Durante este per\u00edodo, a s\u00faa esposa, Mary Alsop King, escribiu d\u00faas colleitas das s\u00faas experiencias no \u00e1mbito diplom\u00e1tico, tituladas \"Letters of a Diplomat's Wife, 1883-1900\" (Nova York, 1903) e \"Italian Letters of a Diplomat's Wife\" (1904), publicadas un tempo despois do pasamento do seu home.\nVida persoal.\nWaddington casou en 1850 coa s\u00faa primeira esposa, Mathilde Lutteroth (finada en 1852), filla do banqueiro franc\u00e9s Henri Lutteroth. Tiveron un fillo, chamado Henri (1852-1939), que foi capit\u00e1n da Armada francesa.\nEn 1874 casou en segundas nupcias, en Par\u00eds, con Mary Alsop King (finada en 1923), unha escritora estadounidense natural de Nova York, filla do congresista Charles King. Tiveron un fillo, chamado Francis Richard.\nPublicaci\u00f3ns.\nEsta \u00e9 unha escolma dos traballos monogr\u00e1ficos m\u00e1is salientables dos publicados por William Henry Waddington ao longo da s\u00faa carreira:"}
{"id": "538206", "revid": "65337", "url": "https://gl.wikipedia.org/wiki?curid=538206", "title": "William Waddington", "text": ""}
{"id": "538207", "revid": "89787", "url": "https://gl.wikipedia.org/wiki?curid=538207", "title": "Koovee Naiset (h\u00f3ckey sobre xeo)", "text": "Koovee Naiset \u00e9 un equipo feminino de h\u00f3ckey sobre xeo da cidade de Tampere, Finlandia. Foi fundado en 2008 e realiza as s\u00faas actividades no Hervannan j\u00e4\u00e4halli. Tr\u00e1tase dun equipo completamente afeccionado."}
{"id": "538208", "revid": "65337", "url": "https://gl.wikipedia.org/wiki?curid=538208", "title": "William H. Waddington", "text": ""}
{"id": "538209", "revid": "65337", "url": "https://gl.wikipedia.org/wiki?curid=538209", "title": "W. H. Waddington", "text": ""}
{"id": "538210", "revid": "65337", "url": "https://gl.wikipedia.org/wiki?curid=538210", "title": "Waddington, W. H.", "text": ""}
{"id": "538211", "revid": "65337", "url": "https://gl.wikipedia.org/wiki?curid=538211", "title": "Waddington, William", "text": ""}
{"id": "538214", "revid": "5132", "url": "https://gl.wikipedia.org/wiki?curid=538214", "title": "Filodoro Brescia", "text": ""}
{"id": "538215", "revid": "5132", "url": "https://gl.wikipedia.org/wiki?curid=538215", "title": "Telemarket Brescia", "text": ""}
{"id": "538217", "revid": "98629", "url": "https://gl.wikipedia.org/wiki?curid=538217", "title": "Conner Henry", "text": "Conner David Henry, nado o 21 de xullo de 1963 en Claremont, no Condado dos \u00c1nxeles en California, \u00e9 un ex-xogador e adestrador profesional de baloncesto estadounidense. O seu \u00faltimo equipo foi como adestrador dos Adelaide 36ers australiano. Como xogador desenvolv\u00edase nas pocisi\u00f3ns de ala e escolta cunha altura de 2,00 m. Foi o m\u00e1ximo triplista da Liga ACB co Valencia Basket na temporada 1992\u221293."}
{"id": "538226", "revid": "85894", "url": "https://gl.wikipedia.org/wiki?curid=538226", "title": "Nicomedes", "text": "Nicomedes (/\u02ccn\u026ak\u0259\u02c8mi\u02d0di\u02d0z/; grego: ; c. 280 \u2013 c. 210 a.C) foi un matem\u00e1tico da antiga Grecia.\nVida e traballo.\nNon se sabe case nada sobre a vida de Nicomedes vida ag\u00e1s as referencias aos seus traballos. As investigaci\u00f3ns estableceron que Nicomedes naceu arredor do 280 a.C e morreu polo 210 a.C. \u00c9 sabido que viviu ben canda Erat\u00f3stenes ou ben despois del, porque criticou o seu m\u00e9todo de duplicar o cubo. \u00c9 tam\u00e9n sabido que Apolonio de Perge denominou a unha curva da s\u00faa creaci\u00f3n \"irm\u00e1 da concoide\", suxerindo que a nomeaba ap\u00f3s a famosa curva de Nicomedes.. Consecuentemente, consid\u00e9rase que Nicomedes viviu despois de Erat\u00f3stenes e antes que Apolonio de Perge.\nComo moitos xe\u00f3metras do seu tempo, Nicomedes intentou resolver os problemas de cuplicar o cubo e trisecar o \u00e1ngulo, ambos os dous problemas que agora sabemos imposibles utilizando as ferramentas de xeometr\u00eda cl\u00e1sica. No curso das s\u00faas investigaci\u00f3ns, Nicomedes creou o concoide; un descubrimento que aparece no seu traballo \"Sobre as li\u00f1as concoides.\" Nicomedes descubriu tres tipos distintos de concoides, agora desco\u00f1ecidas. Pappus Escribiu: \"Nicomedes trisecou calquera \u00e1ngulo mediante concoides, a construci\u00f3n, establecida coas propiedades que el mesmo ofreceu, sendo el o descubridor do seu peculiar car\u00e1cter \".\nNicomedes tam\u00e9n utilizou a cuadratriz de Hipias para cadrar o c\u00edrculo, xa que, segundo Pappus, \"Para cadratura do c\u00edrculo foi utilizada por Dinostrato, Nicomedes, e seguro outras persoas posteriores, unha determinada curva que tomou o seu nome desta propiedade, pola que eles a denominaron cuadratriz\". Eutocio menciona que Nicomedes \"enormemente orgulloso do descubrimento desta curva, confrontouno co mecanismo de Erat\u00f3stenes para achar calquera n\u00famero de medias proporcionais, ao cal obxectou que formalmente e na esencia era impracticable e que ficaba completamente f\u00f3ra do esp\u00edrito de xeometr\u00eda\"."}
{"id": "538228", "revid": "785", "url": "https://gl.wikipedia.org/wiki?curid=538228", "title": "Galicia romana", "text": ""}
{"id": "538229", "revid": "785", "url": "https://gl.wikipedia.org/wiki?curid=538229", "title": "Galiza romana", "text": ""}
{"id": "538230", "revid": "785", "url": "https://gl.wikipedia.org/wiki?curid=538230", "title": "Galiza sueva", "text": ""}
{"id": "538231", "revid": "785", "url": "https://gl.wikipedia.org/wiki?curid=538231", "title": "Galicia sueva", "text": ""}
{"id": "538232", "revid": "89787", "url": "https://gl.wikipedia.org/wiki?curid=538232", "title": "Castel del Monte, Apulia", "text": "Castel del Monte (Italiano para \"Castelo do Monte\"; Barese:\u00a0\"Cast\u00ecdde du Monte\") \u00e9 unha cidadela e castelo do s\u00e9culo XIII situados nun outeiro en Andria na rexi\u00f3n de Apulia ao sueste de Italia. Constru\u00eduse durante a d\u00e9cada de 1240 polo Rei Frederico II, que herdara as terras da s\u00faa nai Constanza de Sicilia. No s\u00e9culo XVIII elimin\u00e1ronse os m\u00e1rmores interiores do castelo e o mobiliario restante. Non ten foxo nin ponte levadiza e alg\u00fans consideraron que nunca foi pensado como fortaleza defensiva; con todo, o traballo arqueol\u00f3xico suxeriu que ti\u00f1a orixinalmente unha cortina. Descrito pola \"Enciclopedia Italiana\" como \"o castelo m\u00e1is fascinante constru\u00eddo por Frederico II\", o sitio est\u00e1 protexido como Patrimonio da Humanidade. Tam\u00e9n aparece na versi\u00f3n italiana da moeda de un c\u00e9ntimo de euro. \nLocalizaci\u00f3n.\nCastel del Monte est\u00e1 situado nun pequeno outeiro preto do mosteiro de Santa Mar\u00eda do Monte, a unha altitude de 540 m. Cando se constru\u00edu o castelo, a rexi\u00f3n era f\u00e9rtil e famosa cun abastecemento abundante de auga e vexetaci\u00f3n exuberante. At\u00f3pase na comuna de Andria, provincia de Barletta-Andria-Trani, ocupando o lugar dunha fortaleza anterior da que non existen restos estruturais.\nA construci\u00f3n do castelo s\u00f3 se menciona nunha fonte contempor\u00e1nea, un documento que data de 1240, no que Frederico II ordenaba ao gobernador de Capitanata para rematar algunhas obras nel. \u200b\u200bNunca se rematou e non hai probas de que o usase como pavill\u00f3n de caza como se afirma habitualmente. \u200b\u200bM\u00e1is tarde converteuse nunha prisi\u00f3n, usada como refuxio durante unha peste, e finalmente caeu no abandono. Orixinalmente ti\u00f1a paredes e columnas de m\u00e1rmore, pero todas foron roubadas por v\u00e1ndalos ou reutilizadas en construci\u00f3ns pr\u00f3ximas.\nDescrici\u00f3n.\nDebido ao seu tama\u00f1o relativamente pequeno, noutrora consider\u00e1base que non era m\u00e1is que un \"pavill\u00f3n de caza\", pero agora os eruditos cren que orixinalmente ti\u00f1a un muro cortina e serviu como cidadela. Frederico era responsable da construci\u00f3n de moitos castelos en Apulia, pero o dese\u00f1o xeom\u00e9trico de Castel del Monte foi \u00fanico. A fortaleza \u00e9 un prisma octogonal cunha torre octogonal en cada esquina. As torres orixinariamente eran uns 5 m. m\u00e1is altas que agora e quizais deber\u00edan inclu\u00edr un terceiro andar. \u200b\u200bAmbas plantas te\u00f1en oito habitaci\u00f3ns e un patio de oito lados ocupa o centro do castelo. Cada unha das estancias principais ten teitos abovedados. Tres das torres de esquina conte\u00f1en escaleiras. O castelo ten d\u00faas entradas, unha entrada de servizo discreta e unha entrada principal ornamentada. A entrada principal de Frederico inclu\u00eda elementos do dese\u00f1o cl\u00e1sico e puido estar influenciada polo interese de Frederico pola arquitectura grecorromana.\nO plano octogonal \u00e9 infrecuente nos dese\u00f1os dun castelo. Os historiadores debateron sobre o prop\u00f3sito do edificio e suxeriuse que estaba pensado como un pavill\u00f3n de caza. Outra teor\u00eda \u00e9 que o oct\u00f3gono \u00e9 un s\u00edmbolo intermedio entre un cadrado (que representa a terra) e un c\u00edrculo (que representa o ceo). Frederico II puido inspirarse para constru\u00edr esta forma tanto na C\u00fapula da Roca en Xerusal\u00e9n, que vira durante a Sexta Cruzada, ben na Capela Palatina da Catedral de Aquisgr\u00e1n.\nOcasionalmente utilizado como pavill\u00f3n de caza baixo Manfredo de Sicilia, o castelo conv\u00e9rtese nunha prisi\u00f3n estatal baixo o vencedor deste, Carlos I de Anjou: aqu\u00ed os fillos de Manfredo, Henry, Azzo e Enzo foron mantidos prisioneiros despois de 1266, as\u00ed como outros seguidores de Hohenstaufen. \nA parede principal mide 25 m. de altura e os oito basti\u00f3ns cada un de 26 m. Os lados do oct\u00e1gono principal te\u00f1en unha lonxitude de 16,5 m e os das torres octogonais cada un de 3,1 m. O castelo ten un di\u00e1metro de 56 m. A s\u00faa entrada principal est\u00e1 orientada ao leste.\nEra moderna.\nNo s\u00e9culo XVIII saque\u00e1ronse os m\u00e1rmores do castelo e outras ornamentaci\u00f3ns. Os membros da Casa de Borb\u00f3n tomaron as columnas de m\u00e1rmore e os marcos das fiestras e reutiliz\u00e1ronos no seu palacio de Caserta. O que queda agora incl\u00fae fragmentos dun cabaleiro e un relevo romano reutilizado, mentres que na Galer\u00eda Provincial de Bari hai un fragmento de cabeza e un busto sen cabeza, \u00e1s veces interpretado como Frederico II. \u200b\u200bDespois de estar abandonado durante bastante tempo, o castelo comprouno en 1876 por unha suma de 25.000 liras o Estado italiano, que iniciou o proceso de restauraci\u00f3n en 1928. \nDurante a Ocupaci\u00f3n aliada da segunda guerra mundial, o 15\u00ba Grupo da Forza A\u00e9rea dos Estaados Unidos estableceron unha estaci\u00f3n secreta de axuda \u00e1 navegaci\u00f3n chamada Big Valla no Castel.\nNa d\u00e9cada de 1950 descubriuse que o chan arredor do castelo conti\u00f1a un composto de cor vermello brillante producido por unha cepa da bacteria \"Streptomyces peucetius\". Os cient\u00edficos chamaron \u00e1 droga daunorrubicina e no seu desenvolvemento posterior identificouse un composto relacionado doxorrubicina que se emprega como un axente quimioterap\u00e9utico usado para tratar o cancro. \nO elemento central da trama da novela de Umberto Eco \"O nome da rosa\" \u00e9 unha antiga fortaleza co\u00f1ecida como \"Aedificium\". Isto inspirouse case con certeza en Castel del Monte. Tam\u00e9n foi o escenario da pel\u00edcula \"Tale of Tales\".\nEn 1996 Castel del Monte foi nomeado Patrimonio da Humanidade pola UNESCO, que o describiu como \"unha obra mestra \u00fanica da arquitectura militar medieval\". \nCastel del Monte est\u00e1 representado no reverso da emisi\u00f3n italiana Moeda de 1 c\u00e9ntimo de euro.\nA mi\u00fado o castelo estivo ligado erroneamente aos Cabaleiros Templarios e foi considerado como unha construci\u00f3n \"misteriosa\" incluso por notables historiadores. O historiador italiano Raffaele Licinio a mi\u00fado condenou esas opini\u00f3ns e interpretaci\u00f3ns esot\u00e9ricas, subli\u00f1ando que Castel del Monte era s\u00f3 un dos castelos do sistema de fortificaci\u00f3n desenvolvido por Frederico II, e que non est\u00e1 ligado de ning\u00fan xeito aos templarios. \nCastel del Monte DOC.\nAo redor do castelo, na rexi\u00f3n de Andria at\u00f3pase a Denominaci\u00f3n de orixe de vi\u00f1o italiano de Castel del Monte que produce vi\u00f1os tintos, brancos e rosados. A maior\u00eda dos vi\u00f1os son mesturados pero as variedades poden producirse sempre que polo menos o 90% do vi\u00f1o estea composto pola mesma uva. Os tintos adoitan ser unha mestura de 65-100% Uva di Troia, ata un 35% de Sangiovese, Montepulciano, Pinot noir e Aglianico. Os \"rosados\" incl\u00faen un 65-100% de Uva di Troia e/ou Bombino nero coas outras variedades de uva que enchen o resto. Os brancos comp\u00f3\u00f1ense principalmente de Pampanuto (65-100%) con outras variedades de uva branca local cubrindo o resto. As uvas vermellas e \"rosadas\" lim\u00edtanse a un rendemento de | colleita de 14 toneladas/ha e deben elaborar un vi\u00f1o cun m\u00ednimo do 12% grao alcoh\u00f3lico (11% no caso dos \"rosados\"). As uvas de vi\u00f1o branco est\u00e1n limitadas a un rendemento de colleita de 15 toneladas/ha e deben elaborar un vi\u00f1o cun alcol m\u00ednimo do 11%. Se o vi\u00f1o vai ser etiquetado unha \"Reserva\", o vi\u00f1o debe ser envellecido polo menos dous anos en barrica de madeira de carballo e debe ter un nivel m\u00ednimo de alcol do 12,5%. "}
{"id": "538234", "revid": "45576", "url": "https://gl.wikipedia.org/wiki?curid=538234", "title": "Parque nacional de Cilento e Val de Diano", "text": "O Parque nacional Cilento, Vallo di Diano e Alburni (italiano \"Parco Nazionale do Cilento, Vallo di Diano e Alburni\") \u00e9 un Parque nacional italiano na Provincia de Salerno, na Campania no sur de Italia. Incl\u00fae gran parte do Cilento, o Vallo di Diano e o Monti Alburni. Creouse en 1991 e antigamente era co\u00f1ecido como Parco Nazionale do Cilento e Vallo di Diano.\nHistoria.\nO parque creouse oficialmente o 6 de decembro de 1991 para protexer o territorio de Cilento das especulaci\u00f3ns edificatorias e do turismo masivo. Orixinalmente chamado Parco Nazionale del Cilento e Vallo di Diano, en 1998 converteuse en Patrimonio da Humanidade da UNESCO, tam\u00e9n coas antigas cidades gregas de Paestum, Velia e a Cartuxa de Padula.\nAs outras reservas naturais institu\u00eddas na \u00e1rea do parque son a \"Reserva natural da Fouce do Sele - Tanagro\" (creada en 1993, co Oasis de Persano) e a \"Reserva mar\u00edtima de Punta Licosa\", no concello de Castellabate.\nXeograf\u00eda.\nO territorio do parque nacional, un dos m\u00e1is grandes de Italia, non incl\u00fae todos os municipios das \u00e1reas de Cilento e Vallo di Diano. Incl\u00fae case toda a Costa de Cilentan e a s\u00faa \u00e1rea forestal central \u00e9 Pruno (Cilento). As oficinas administrativas at\u00f3panse en Vallo della Lucania, na praza Santa Caterina n\u00ba 8.\nOs municipios que forman parte do parque son: Agropoli, Aquara, Ascea, Auletta, Bellosguardo, Buonabitacolo, Camerota, Campora, Cannalonga, Capaccio-Paestum, Casalbuono, Casal Velino, Casaletto Spartano, Caselle in Pittari, Castel San Lorenzo, Castelcivita, Castellabate, Castelnuovo Cilento, Celle di Bulgheria, Centola, Ceraso, Cicerale , Controne, Corleto Monforte, Cuccaro Vetere, Felitto, Futani, Gioi, Giungano, Laureana Cilento, Laurino, Laurito, Lustra, Magliano Vetere, Moio della Civitella, Montano Antilia, Montecorice, Monteforte Cilento, Monte San Giacomo, Montesano sulla Marcellana, Morigerati, Novi Velia, Ogliastro Cilento, Omignano , Orria, Ottati, Perdifumo, Perito, Petina, Piaggine, Pisciotta, [ [Polla, Italia | Polla]], Pollica, Postiglio ne, Prignano Cilento, Roccadaspide, Roccagloriosa, Rofrano, Roscigno, Sacco, [[Salento (SA) | Salento] ], [[San Giovanni a Piro]], [[San Mauro Cilento]], [[San Mauro la Bruca]], [[San Pietro al Tanagro]], [[San Rufo]], [[Santa Marina (SA ) | Santa Mari\u00f1a]], [[Sant'Angelo a Fasanella]], [[Sant'Arsenio]], [[Sanza, Campania | Sanza]], [[Sassano]], [[Serramezzana]], [[Sessa Cilento]], [[Sicignano degli Alburni]], [[Stella Cilento]], [[Stio]], [[Teggiano]], [[Torre Orsaia]], [[Torchiara]], [[Tortorella]], [[Trentinara]], [[Valle dell'Angelo]] e [[Vallo della Lucania]].\nV\u00e9xase tam\u00e9n.\nLigaz\u00f3ns externas.\n[[Categor\u00eda:Patrimonio da Humanidade en Italia]]"}
{"id": "538235", "revid": "4817", "url": "https://gl.wikipedia.org/wiki?curid=538235", "title": "Space Technology Research Vehicle", "text": "Space Technology Research Vehicle, tam\u00e9n co\u00f1ecidos polo seu acr\u00f3nimo, STRV, foi unha serie de sat\u00e9lites experimentais do Reino Unido logo.\nCaracter\u00edsticas.\nOs sat\u00e9lites STRV eran sat\u00e9lites experimentais constru\u00eddos pola Axencia de Investigaci\u00f3n de Defensa (DRA) para o Ministerio de Defensa do Reino Unido. Lanz\u00e1ronse catro STRV en d\u00faas parellas, a primeira (STRV 1A e STRV 1B) o 17 de xu\u00f1o de 1994 a bordo dun Ariane 4 e a segunda (STRV 1C e STRV 1D) o 16 de novembro de 2000 a bordo dun Ariane 5.\nTi\u00f1an forma c\u00fabica, cuns 50 cm de lado, e unha masa duns 100 kg. Foron inxectados en \u00f3rbitas de transferencia xeoestacionaria para, entre outras cousas, estudar novas tecnolox\u00edas \u00e1 altura da \u00f3rbita xeoestacionaria. Levaban a bordo experimentos tanto da Organizaci\u00f3n de Defensa de M\u00edsiles Bal\u00edsticos (BMDO), como da ESA, da DRA e de varias universidades."}
{"id": "538236", "revid": "4817", "url": "https://gl.wikipedia.org/wiki?curid=538236", "title": "STRV", "text": ""}
{"id": "538237", "revid": "4817", "url": "https://gl.wikipedia.org/wiki?curid=538237", "title": "STRV 1A", "text": ""}
{"id": "538238", "revid": "4817", "url": "https://gl.wikipedia.org/wiki?curid=538238", "title": "STRV 1B", "text": ""}
{"id": "538239", "revid": "4817", "url": "https://gl.wikipedia.org/wiki?curid=538239", "title": "STRV 1C", "text": ""}
{"id": "538240", "revid": "4817", "url": "https://gl.wikipedia.org/wiki?curid=538240", "title": "STRV 1D", "text": ""}
{"id": "538241", "revid": "98629", "url": "https://gl.wikipedia.org/wiki?curid=538241", "title": "Vila Adriana", "text": "A Vila de Adriano () \u00e9 un Patrimonio da Humanidade da UNESCO que comprende as ru\u00ednas e restos arqueol\u00f3xicos dun gran complexo de vilas constru\u00eddo c. 120 dC polo Emperador romano Hadriano en T\u00edvoli preto de Roma. O sitio \u00e9 propiedade da Rep\u00fablica de Italia e est\u00e1 xestionado desde 2014 polo Polo Museale del Lazio.\nHistoria.\nA vila constru\u00eduse en Tibur (hoxe T\u00edvoli) como un retiro de Roma para o emperador Hadriano durante a segunda e terceira d\u00e9cada do s\u00e9culo II d.C. Dise que a Hadriano non lle gustaba o palacio no Palatino en Roma, o que levouno \u00e1 construci\u00f3n deste retiro. Era tradicional que os emperadores romanos constru\u00edran unha vila como un lugar para relaxarse \u200b\u200bda vida coti\u00e1. Anteriores emperadores e romanos con riqueza, como Traxano, tam\u00e9n constru\u00edran vilas. Moitas destas vivendas tam\u00e9n se autososti\u00f1an con pequenas explotaci\u00f3ns (granxas) e non precisaban importar alimentos.\nA pintoresca paisaxe ao redor de Tibur fixera da zona unha elecci\u00f3n popular entre as casas de campo e retiros rurais. Era popularmente co\u00f1ecido pola xente chegada da pen\u00ednsula espa\u00f1ola que resid\u00eda na cidade de Roma. Isto puido contribu\u00edr \u00e1 elecci\u00f3n da propiedade por parte de Hadriano, que a\u00ednda que nado en Roma, os seus pais vi\u00f1eran de Hispania e quizais estivera familiarizado coa zona durante a s\u00faa vida temper\u00e1.\nTam\u00e9n puido haber unha conexi\u00f3n a trav\u00e9s da s\u00faa muller Vibia Sabina (83-136/137) que era sobri\u00f1a do emperador Traxano. A familia de Sabina posu\u00eda grandes terras e espec\u00falase que a propiedade de Tibur puido ser unha delas. Unha vila da \u00e9poca republicana constitu\u00edu a base para o establecemento de Adriano.\nDurante os \u00faltimos anos do seu reinado, Hadriano gobernou o imperio desde a vila. Hadriano comezou a usar a vila como a s\u00faa residencia oficial ao redor do 128 d.C. Polo tanto, viv\u00eda al\u00ed unha gran corte e un gran n\u00famero de visitantes e bur\u00f3cratas ter\u00edan que ter sido entretidos e aloxados temporalmente no lugar. O servizo postal mant\u00edvoo en contacto con Roma a 29 km. de distancia, onde estaban os distintos departamentos gobernamentais.\nDesco\u00f1\u00e9cese se a muller de Hadriano viv\u00eda na vila de xeito temporal ou permanente; as s\u00faas relaci\u00f3ns con ela aparentemente eran bastante tensas ou distantes, posiblemente debido \u00e1 s\u00faa ambigua sexualidade. Os pais de Hadriano morreran cando era novo, e el e a s\u00faa irm\u00e1 foron adoptados por Traxano. \u00c9 posible que a corte de Hadriano na vila fose predominantemente masculina, pero \u00e9 probable que a s\u00faa nutriz Germana, a quen tomara un profundo apego, estivera probablemente al\u00ed (ela realmente sobreviviuno).\nDespois de Hadriano, a vila foi usada ocasionalmente polos seus diversos sucesores (bustos de Antonino Pio (138-161), Marco Aurelio (161-180), Lucius Verus (161-169) , Septimio Severo e Caracalla atop\u00e1ronse nas instalaci\u00f3ns). Zenobia, a ra\u00ed\u00f1a deposta de Palmira, posiblemente viviu aqu\u00ed nos anos 270.\nDurante o declive do Imperio romano no s\u00e9culo IV, a vila caeu gradualmente en desuso e quedou parcialmente arruinada ao retirarse valiosas estatuas e m\u00e1rmores. A instalaci\u00f3n utilizouse como almac\u00e9n polos dous bandos durante a destrutiva Guerra G\u00f3tica (535-554) entre os ostrogodos e bizantinos. Atop\u00e1ronse restos de fornos de cal, onde se queimaba m\u00e1rmore do complexo para extraer cal para o material de construci\u00f3n. Os cristi\u00e1ns tam\u00e9n reutilizaron o material de construci\u00f3n para constru\u00edr bas\u00edlicas e outros edificios.\nNo s\u00e9culo XVI, o cardeal Ippolito II d'Este colleu gran parte do m\u00e1rmore e das estatuas da Vila de Adriano para decorar a s\u00faa propia Villa d'Este situada nas proximidades. Desde ese per\u00edodo as escavaci\u00f3ns revelaron esporadicamente m\u00e1is fragmentos e esculturas, algunhas das cales mantiv\u00e9ronse in situ ou espo\u00f1ense no lugar nos edificios expositores.\nEstrutura e arquitectura.\nA Vila de Hadriano \u00e9 unha vasta \u00e1rea de terra con moitas piscinas, ba\u00f1os, fontes e arquitectura cl\u00e1sica grega e romana situada no que ser\u00eda unha mestura de xard\u00edns, zonas silvestres e terras de cultivo. Debido \u00e1s viaxes de Hadriano, tam\u00e9n encargou edificios e estatuas de estilo exipcio, nomeando incluso alg\u00fans edificios como cidades ou templos exipcios.\nOs edificios est\u00e1n constru\u00eddos en travertino, ladrillo, cal, pozzolana e toba. O complexo cont\u00e9n m\u00e1is de 30 edificios, que abranguen polo menos un quil\u00f3metro cadrado (unha \u00e1rea m\u00e1is grande que a cidade de Pompeia), dos cales a\u00ednda hai moito sen escavar. As vilas situ\u00e1banse normalmente nos cumes dos outeiros, pero coas s\u00faas fontes, piscinas e xard\u00edns, a vila de Hadriano requir\u00eda abundantes fontes de auga, que eran subministradas polos acuedutos que alimentaban Roma, inclu\u00eddo o Aqua Anio Vetus, Aqua Anio Novus, Aqua Marcia e Aqua Claudia. Para aproveitar esas fontes, a vila ti\u00f1a que estar situada nun terreo inferior ao acueduto.\nO complexo da vila cont\u00e9n moitas estruturas de diferentes culturas. Por exemplo, a vila ten un pequeno r\u00edo Nilo atraves\u00e1ndoa que se relaciona co r\u00edo Nilo exipcio. Ademais, a vila ti\u00f1a Poikilos, que son figuras gregas que se viron na Grecia antiga. Dentro de todas as estruturas da vila, tam\u00e9n hai unha gruta chamada Hades. Todas estas estruturas ref\u00edrense a sitios que visitou o emperador Hadriano durante o seu reinado.\nA arquitectura vai m\u00e1is al\u00e1 do simple nome das s\u00faas estruturas nomeando lugares e monumentos vistos por Adriano nas s\u00faas extensas viaxes polo imperio. Certos edificios intentan claramente recrear caracter\u00edsticas espec\u00edficas de paisaxes ou arquitecturas que tiveron un significado persoal para o emperador. As\u00ed, a zona co\u00f1ecida como Canopus, que leva o nome da cidade exipcia onde afogou Ant\u00ednoo, presenta unha longa e se\u00f1orial piscina reflectora, que representa o Nilo, que estaba revestida de copias de famosas obras de escultura inclu\u00edndo as cari\u00e1tides do Erecteion, unha estatua que representa ao anano exipcio e deus da fertilidade, Bes e un crocodilo. O Pecile est\u00e1 modelado segundo o Stoa Poikile en Atenas, cidade favorecida por hadriano. As estruturas mesturan libremente elementos gregos tradicionais e romanos innovadores. O recinto da illa (co\u00f1ecido como Teatro Mar\u00edtimo) utiliza a orde x\u00f3nica cl\u00e1sica, a\u00ednda que dun xeito novidoso; o triclinium da chamada Piazza d\u2019Oro e o Serapeum cubr\u00edronse con c\u00fapulas segmentadas de formig\u00f3n romanas, probablemente dese\u00f1adas polo propio Hadriano. \nO Pecile de Hadriano situada no interior da Vila era un enorme xard\u00edn rodeado dunha piscina e unha arcada. As dimensi\u00f3ns da piscina miden 232 x 97 m.. Orixinalmente, a piscina estaba rodeada por catro paredes co interior columnado. Estas columnas axudaron a soster o tellado. No centro do cuadriportico hab\u00eda unha gran piscina rectangular. As catro paredes crean unha soidade pac\u00edfica para Hadriano e os h\u00f3spedes.\nUnha das estruturas da vila \u00e9 o chamado \"Teatro Mar\u00edtimo\". Consta dun p\u00f3rtico redondo cunha b\u00f3veda de can\u00f3n sostida por piares. Dentro do p\u00f3rtico hab\u00eda unha piscina en forma de anel cunha illa central. O gran recinto circular de 40 m. de di\u00e1metro ten unha entrada ao norte. Dentro da parede exterior e rodeando o foso hai un anel de columnas i\u00f3nicas sen estr\u00edas. O Teatro Mar\u00edtimo incl\u00fae un sal\u00f3n, unha biblioteca, ba\u00f1os climatizados, tres suites con calefaci\u00f3n por chan radiante, lavabo, unha galer\u00eda de arte e unha gran fonte. Durante a antig\u00fcidade, a illa estaba conectada ao p\u00f3rtico por d\u00faas pontes levadizas de madeira. Na illa at\u00f3pase unha pequena casa romana completa cun atrium, unha biblioteca, un triclinium e pequenos ba\u00f1os. A zona foi probablemente utilizada polo emperador como retiro da movida vida na corte.\nA vila utiliza numerosos estilos arquitect\u00f3nicos e innovaci\u00f3ns. As c\u00fapulas dos ba\u00f1os de vapor te\u00f1en buratos circulares no v\u00e9rtice para permitir a fuga de vapor. Isto recorda ao Pante\u00f3n, tam\u00e9n constru\u00eddo por Adriano. A zona ten unha rede de t\u00faneles e empreg\u00e1base principalmente para transportar servidores e mercador\u00edas dunha zona a outra.\nEn 1998 descubr\u00edronse na Vila os restos do que os arque\u00f3logos afirmaron ser a tumba monumental de Ant\u00ednoo ou un templo para el. Non obstante, isto foi posto en d\u00fabida posteriormente nun estudo no que se observou a falta de probas directas sobre a tumba de Ant\u00ednoo, as\u00ed como unha fonte patr\u00edstica previamente esquecida que indica o enterro en Exipto en Antino\u00f6polis, e que trata a posibilidade dun santuario de Ant\u00ednoo na Vila de Hadriano como veros\u00edmil pero non probada.\nEn setembro de 2013 investigouse unha rede de t\u00faneles enterrados profundamente baixo a vila; probablemente fosen rutas de servizo para o persoal para que a natureza id\u00edlica da paisaxe puidese permanecer intacta. O sitio albergou a varios miles de persoas, inclu\u00edndo persoal, visitantes, criados e escravos. A\u00ednda que durante a ausencia de Hadriano durante moitas visitas de inspecci\u00f3n das provincias se desenvolver\u00eda moita actividade importante, moita xente (e animais) deb\u00e9ronse mover a diario polo xacemento de T\u00edvoli. A actividade de construci\u00f3n case constante ademais das actividades b\u00e1sicas de xardiner\u00eda e dom\u00e9sticas probablemente levou a perrecorrer \u00e1s rutas subterr\u00e1neas.\nA propia vila describ\u00eduse como unha obra mestra arquitect\u00f3nica. Un equipo de especialistas en espeleolox\u00eda descubriu que \u00e9 a\u00ednda m\u00e1is impresionante do que se pensaba. \nEsculturas e obras de arte.\n \nNa Vila desenterr\u00e1ronse e restaur\u00e1ronse moitos fermosos artefactos, como estatuas de m\u00e1rmore de Ant\u00ednoo, o amante deificado de Hadriano, afogado accidentalmente en Exipto e mosaicos do teatro e dos ba\u00f1os.\nUn mosaico realista representaba un grupo de pombas ao redor dunha cunca, cunha bebida, parece ser unha copia dunha obra de S\u00f3so de P\u00e9rgamo tal e como describiu Plinio o Vello. \u00c1 s\u00faa vez copiouse amplamente. \nAtop\u00e1ronse moitas copias de estatuas gregas (como diversos tipos de estatua de Amazona), e incluso interpretaci\u00f3ns ao estilo antigo Exipto dos deuses Romanos e viceversa. \nA maior\u00eda destes foron levados a Roma para a s\u00faa conservaci\u00f3n e restauraci\u00f3n, e p\u00f3dense ver nos Museos Capitolinos ou nos Museos Vaticanos. Non obstante, moitos tam\u00e9n foron escavados no s\u00e9culo XVIII por anticuarios como Piranesi e Gavin Hamilton para vendelos a Grand Touristas e anticuarios como como Towneley Charles, e as\u00ed est\u00e1n nas principais colecci\u00f3ns de antig\u00fcidades noutros lugares de Europa e Am\u00e9rica do Norte.\nAs obras atopadas na vila incl\u00faen:\nImportancia actual.\nA Organizaci\u00f3n das Naci\u00f3ns Unidas para a Educaci\u00f3n, a Ciencia e a Cultura (UNESCO) designou a Vila de Adriano como Patrimonio da Humanidade en 1999. A designaci\u00f3n especificaba os l\u00edmites do sitio e creou unha zona de amortecemento ao seu redor na que non permit\u00edase novas construci\u00f3ns. En 2011, o goberno comunal de T\u00edvoli anunciou os plans, posteriormente cancelados, para constru\u00edr un vertedoiro de residuos nas inmediaci\u00f3ns da vila e aprobou a construci\u00f3n de vivendas p\u00fablicas en 120.000 metros cadrados dentro da zona de amortecemento. Na s\u00faa 36\u00aa reuni\u00f3n anual, a UNESCO abordou formalmente estas invasi\u00f3ns no sitio. Mentres felicitaron ao goberno italiano pola s\u00faa decisi\u00f3n de abandonar a construci\u00f3n dun vertedoiro de residuos na zona de Corcolle, o comit\u00e9 solicitou ao goberno \"que informe ao Centro do Patrimonio Mundial no seu momento sobre calquera proxecto de desenvolvemento importante previsto na zona tamp\u00f3n da propiedade, inclu\u00edda a promoci\u00f3n de vivendas en Comprensorio di Ponte Lucano, para a que se deber\u00eda inclu\u00edr unha avaliaci\u00f3n de impacto patrimonial, de conformidade co par\u00e1grafo 172 das Directrices operativas, antes de que se tome ning\u00fan compromiso irreversible.\" A UNESCO tam\u00e9n solicitou \"que o Estado parte se presente. . . un informe actualizado sobre o estado de conservaci\u00f3n da propiedade\", en febreiro de 2014, que reflicte as preocupaci\u00f3ns polo deterioraci\u00f3n das ru\u00ednas expostas. \nOs motivos para facer da vila un patrimonio mundial son: \u00e9 unha obra mestra que re\u00fane a cultura material do mundo mediterr\u00e1neo, inspirou o per\u00edodo renacentista e barroco, inspirou tam\u00e9n o mundo moderno e a vila ten unha supervivencia excepcional do inicio do Imperio Romano.\nEn 2016, como parte da reorganizaci\u00f3n do Ministero per i Beni e le Attivit\u00e0 Culturali, a Vila de Adriano, a veci\u00f1a Vila d'Este e o Templo de H\u00e9rcules en T\u00edvoli coloc\u00e1ronse baixo a supervisi\u00f3n do recentemente creado Istituto Autonomo di Vila Adriana .\nA Accademia Adrianea di Architettura ed Archeologia1 lanzou unha convocatoria para a comunicaci\u00f3n dunha conferencia titulada Designing the UNESCO Buffer Aobe.\nA Academia da vila situouse na lista dos 100 sitios m\u00e1is ameazados de 2006 do World Monuments Watch debido ao r\u00e1pido deterioraci\u00f3n das ru\u00ednas.\nEn 2019, a UNESCO designou a Vila de Adriano como un sitio con especial inmunidade \u00e1 actividade de guerra debido ao seu profundo valor simb\u00f3lico. Este nivel adicional de seguridade prohibe aos membros da ONU atacar o sitio ou usalo con fins militares en caso de guerra.\nEn febreiro de 2021, arque\u00f3logos dirixidos polo investigador Rafael Hidalgo Prieto da Universidade Pablo de Olavide anunciaron o descubrimento de restos da sala de almorzo de hadriano na que adoitaban amosar o seu poder imperial. Revelaron unha estrutura como un triclinio de auga e un comedor separado que serviu de modelo para o co\u00f1ecido Serapeum. \n\"O emperador quer\u00eda amosar cousas que abrumar\u00edan ao visitante, algo que non se vira en ning\u00fan outro lugar do mundo e que s\u00f3 existe en Vila Adriana\", dixo Prieto."}
{"id": "538242", "revid": "23204", "url": "https://gl.wikipedia.org/wiki?curid=538242", "title": "Wikipedia en t\u00e1rtaro de Crimea", "text": "A Wikipedia en t\u00e1rtaro de Crimea (en ) \u00e9 a edici\u00f3n da enciclopedia libre Wikipedia en lingua t\u00e1rtara de Crimea. Os artigos foron escritos orixinalmente en Wikimedia Incubator, e a edici\u00f3n en t\u00e1rtaro de Crimea foi creada o 12 de xaneiro de 2008.\nEsta versi\u00f3n da enciclopedia cont\u00e9n artigos e usuarios, dos cales son activos."}
{"id": "538243", "revid": "98629", "url": "https://gl.wikipedia.org/wiki?curid=538243", "title": "Valent\u00edn Baeza", "text": "Valent\u00edn Javier Baeza Barrantes, nado o 23 de novembro de 1967 en Pontevedra, \u00e9 un ex-xogador profesional de baloncesto galego. Xogaba na pocisi\u00f3n de pivote cunha altura de 2,00 m. Xogou durante varias temporadas na Liga ACB, principalmente no OAR Ferrol onde era o relevo de Anicet Lavodrama. Tras finalizar a s\u00faa carreira baloncestistica, traballa como empresario de hostaler\u00eda."}
{"id": "538244", "revid": "23204", "url": "https://gl.wikipedia.org/wiki?curid=538244", "title": "Wikipedia en gorontalo", "text": "A Wikipedia en gorontalo (en ) \u00e9 a edici\u00f3n da enciclopedia libre Wikipedia en lingua gorontalo.\nEsta versi\u00f3n da enciclopedia cont\u00e9n artigos e usuarios, dos cales son activos."}
{"id": "538248", "revid": "23204", "url": "https://gl.wikipedia.org/wiki?curid=538248", "title": "Wikipedia en s\u00e1nscrito", "text": "A Wikipedia en s\u00e1nscrito (en ) \u00e9 a edici\u00f3n da enciclopedia libre Wikipedia en lingua s\u00e1nscrita. Fundada en decembro de 2003, acadou os cinco mil artigos en agosto de 2011.\nEsta versi\u00f3n da enciclopedia cont\u00e9n artigos e usuarios, dos cales son activos."}
{"id": "538249", "revid": "5132", "url": "https://gl.wikipedia.org/wiki?curid=538249", "title": "Racing Club Avellaneda", "text": ""}
{"id": "538252", "revid": "98629", "url": "https://gl.wikipedia.org/wiki?curid=538252", "title": "Ronnie Thompkins", "text": "Ronnie Lee Thompkins, nado o 28 de setembro de 1967 en Jackson (M\u00edchigan) e finado o 12 de setembro de 2003 en accidente de tr\u00e1fico, foi un xogador profesional de baloncesto estadounidense. Con 2,02 metros de altura, xogaba na posici\u00f3n de pivote.\nTraxectoria.\nFormado en Fort Hayes State e Eastern Michigan, Thompkins xogou durante toda a s\u00faa carreira en diferentes equipos de todo o planeta. Chegou a xogar na Liga ACB da man do Breog\u00e1n de Lugo. Con todo, a s\u00faa experiencia na categor\u00eda reduciuse a tan s\u00f3 seis partidos, sendo despedido despois dun incidente en M\u00e1laga. O xogador, despois dun encontro ante o Unicaja, acompa\u00f1ado dos seus compa\u00f1eiros Cedric Glover e Tharon Mayes e con s\u00edntomas de embriaguez, negouse a pagar a factura dos seus gastos no hotel. Tras unha discusi\u00f3n cun empregado do estabelecemento hoteleiro, o pivote propinoulle unha pu\u00f1ada e empurrou, que acabou co home no chan. Thompkins colleu despois unha pedra para continuar coa agresi\u00f3n, mais foi detido polos seus compe\u00f1eiros. O empregado declarou que de non ser por Glover e Mayes, Thompkins ter\u00edao matado. O contrato do xogador foi rescindido inmediatamente. Tras xogar noutros moitos pa\u00edses, chegou a ser suspendido por consumo de substancias ilegais. En 2003 faleceu por un accidente de tr\u00e1fico, a\u00ednda que tam\u00e9n hai quen sost\u00e9n que foi atopado morto nun hotel por sobredose."}
{"id": "538253", "revid": "23204", "url": "https://gl.wikipedia.org/wiki?curid=538253", "title": "Wikipedia en bikol central", "text": "A Wikipedia en bikol central (en ) \u00e9 a edici\u00f3n da enciclopedia libre Wikipedia en lingua bikol central.\nEsta versi\u00f3n da enciclopedia cont\u00e9n artigos e usuarios, dos cales son activos."}
{"id": "538257", "revid": "23204", "url": "https://gl.wikipedia.org/wiki?curid=538257", "title": "Wikipedia en val\u00f3n", "text": "A Wikipedia en val\u00f3n (en ) \u00e9 a edici\u00f3n da enciclopedia libre Wikipedia en lingua valoa.\nEsta versi\u00f3n da enciclopedia cont\u00e9n artigos e usuarios, dos cales son activos."}
{"id": "538260", "revid": "23204", "url": "https://gl.wikipedia.org/wiki?curid=538260", "title": "Wikipedia en chin\u00e9s cl\u00e1sico", "text": "A Wikipedia en chin\u00e9s cl\u00e1sico (\u6587\u8a00 \u7dad\u57fa \u5927\u5178) ou Wikipedia en chin\u00e9s cl\u00e1sico e literario (\u53e4\u6587 / \u6587\u8a00\u6587 - \u7dad\u57fa \u5927\u5178) \u00e9 a edici\u00f3n da enciclopedia libre Wikipedia en chin\u00e9s cl\u00e1sico e literario. Foi creada o 31 de xullo de 2006, e ti\u00f1a m\u00e1is de 2\u00a0620 artigos en febreiro de 2012. Os seus artigos est\u00e1n especialmente relacionados coa historia chinesa, e en particular a dinast\u00eda Han e o per\u00edodo dos Tres Reinos da China.\nEsta versi\u00f3n da enciclopedia cont\u00e9n artigos e usuarios, dos cales son activos."}
{"id": "538262", "revid": "104999", "url": "https://gl.wikipedia.org/wiki?curid=538262", "title": "Mareta West", "text": "Mareta N. West, nada en Elk City, Oklahoma, o 9 de agosto de 1915 e finada o 2 de novembro de 1998, foi unha xe\u00f3loga estadounidense que na d\u00e9cada de 1960 escolleu o lugar do primeiro pouso lunar tripulado, o Apollo 11. Foi a primeira muller astroxe\u00f3loga. Os seus restos incinerados foron lanzados ao espazo.\nTraxectoria.\nWest naceu o 9 de agosto de 1915. West era dun pobo de Oklahoma de terceira xeraci\u00f3n pois os seus av\u00f3s se mudaran ao territorio indio en 1889.\nGraduouse cunha licenciatura en xeolox\u00eda na Universidade de Oklahoma, onde foi membro da irmandade Kappa Kappa Gamma. \nCarreira.\nNa d\u00e9cada de 1940, West traballou como xe\u00f3loga na industria do petr\u00f3leo e do gas antes de converterse na primeira muller xe\u00f3loga contratada polo Servizo Xeol\u00f3xico dos Estados Unidos en Arizona. Foi a primeira muller astroxe\u00f3loga. Mareta escolleu o lugar do primeiro pouso lunar tripulado do Apolo 11 e continuou traballando para as posteriores misi\u00f3ns Apolo na selecci\u00f3n de lugares de aluaxe.\nEnterro no espazo.\nOs seus restos incinerados lanz\u00e1ronse ao espazo a bordo dun foguete SpaceLoft-XL o 28 de abril de 2007 como parte do primeiro intento comercial de lanzar restos humanos para un \"enterro\" lunar. Este foi un lanzamento suborbital e os restos foron recuperados m\u00e1is tarde. Un segundo intento de lanzar os cascallos f\u00edxose o 2 de agosto de 2008 a bordo dun foguete Falcon 1. O destino previsto deste voo era a \u00f3rbita baixa da Terra, pero o foguete fallou dous minutos despois do lanzamento."}
{"id": "538264", "revid": "62997", "url": "https://gl.wikipedia.org/wiki?curid=538264", "title": "Lista de composici\u00f3ns de Erik Satie", "text": "Nesta p\u00e1xina figura unha lista de todas as obras compostas por Erik Satie. "}
{"id": "538265", "revid": "7523", "url": "https://gl.wikipedia.org/wiki?curid=538265", "title": "Jaxson Hayes", "text": "Jaxson Reed Hayes, nado o 23 de maio de 2000 en Norman, Oklahoma, \u00e9 un xogador de baloncesto profesional estadounidense que xoga nos New Orleans Pelicans da National Basketball Association (NBA).\nTraxectoria profesional.\nO 20 de xu\u00f1o de 2019, Hayes foi escollido na 8\u00aa posici\u00f3n do Draft da NBA de 2019 polos Atlanta Hawks, e os seus dereitos foron traspasados \u00f3s New Orleans Pelicans xunto \u00f3s dereitos da 17\u00aa elecci\u00f3n Nickeil Alexander-Walker, os dereitos da 35\u00aa elecci\u00f3n Marcos Louzada Silva e unha elecci\u00f3n da primeira rolda do Draft de 2020, a cambio dos dereitos da cuarta elecci\u00f3n do Draft De'Andre Hunter e Solomon Hill. O traspaso f\u00edxose oficial o 7 de xullo de 2019. Debutou na NBA cos Pelicans o 10 de outubro de 2019, facendo 19 puntos na derrota de New Orleans contra os Golden State Warriors."}
{"id": "538266", "revid": "75491", "url": "https://gl.wikipedia.org/wiki?curid=538266", "title": "Nickeil Alexander-Walker", "text": "Nickeil Alexander-Walker, nado o 2 de setembro de 1998 en Toronto, Ontario, \u00e9 un xogador de baloncesto profesional canadense que xoga nos Minnesota Timberwolves da National Basketball Association (NBA).\nTraxectoria profesional.\nO 20 de xu\u00f1o de 2019, Alexander-Walker foi escollido na 17\u00aa posici\u00f3n do Draft da NBA de 2019 polos Brooklyn Nets, e os seus dereitos foron traspasados \u00f3s Atlanta Hawks xunto a Allen Crabbe e unha elecci\u00f3n da primeira rolda do Draft de 2020, a cambio de Taurean Prince e unha elecci\u00f3n da segunda rolda do Draft de 2021. Ese mesmo d\u00eda, Alexander-Walker foi traspasado de novo, desta vez \u00f3s New Orleans Pelicans xunto \u00f3s dereitos da 8\u00aa elecci\u00f3n Jaxson Hayes, os dereitos da 35\u00aa elecci\u00f3n Marcos Louzada Silva e unha elecci\u00f3n da primeira rolda do Draft de 2020, a cambio dos dereitos da cuarta elecci\u00f3n do Draft De'Andre Hunter e Solomon Hill. O traspaso f\u00edxose oficial o 7 de xullo de 2019. O d\u00eda seguinte, Alexander-Walker asinou cos Pelicans. Debutou na NBA cos Pelicans o 22 de outubro de 2019, na derrota de New Orleans por 130\u2013122 contra os Toronto Raptors. \nO 8 de febreiro de 2022, Alexander-Walker foi traspasado xunto a Josh Hart, Tom\u00e1\u0161 Satoransk\u00fd, Didi Louzada e unha elecci\u00f3n da primeira rolda do Draft de 2022 \u00f3s Portland Trail Blazers a cambio de CJ McCollum, Larry Nance Jr. e Tony Snell. Un d\u00eda m\u00e1is tarde, Alexander-Walker foi traspasado de novo, desta vez \u00f3s Utah Jazz nun traspaso entre tres equipos."}
{"id": "538272", "revid": "23204", "url": "https://gl.wikipedia.org/wiki?curid=538272", "title": "Wikipedia en l\u00edgur", "text": "A Wikipedia en l\u00edgur (en ) \u00e9 a edici\u00f3n da enciclopedia libre Wikipedia en lingua l\u00edgur. Foi creada en 2008.\nEsta versi\u00f3n da enciclopedia cont\u00e9n artigos e usuarios, dos cales son activos.\nHistoria.\nEn marzo de 2017, contaba con 3\u00a0520 artigos e 1\u00a0000 usuarios rexistrados."}
{"id": "538273", "revid": "89787", "url": "https://gl.wikipedia.org/wiki?curid=538273", "title": "Miss Bolivia (cantante)", "text": "Mar\u00eda Paz Ferreyra, nada en Buenos Aires o 1 de abril de 1976, m\u00e1is co\u00f1ecida como Miss Bolivia, \u00e9 unha cantante, compositora, psic\u00f3loga, produtora e DJ arxentina. Fusiona estilos como a cumbia, o hip hop, o dance, a cumbia villera ou o reggae. As s\u00faas letras est\u00e1n baseadas, polo xeral, na protesta.\nTraxectoria.\nAntes de dedicarse por completo \u00e1 m\u00fasica, estudou psicolox\u00eda na Universidade de Buenos Aires (UBA). Malia a s\u00faa situaci\u00f3n econ\u00f3mica, abandonou a s\u00faa profesi\u00f3n e dedicouse a escribir canci\u00f3ns. O seu alcume, \"Miss Bolivia\", alude \u00e1 r\u00faa en que viv\u00eda desde moi nova, no barrio bonaerense de Villa del Parque.\nCarreira.\nFerreyra comezou a s\u00faa carreira art\u00edstica a comezos do 2008. En 2011, despois de lanzar un EP \"pirata\", editou o seu primeiro material de estudo, \"Alhaja\", e deu concertos en toda a Arxentina, e tam\u00e9n en Am\u00e9rica Latina e Europa. Deste material destacan os \u00e9xitos \u00abJalame la tanga\u00bb e \u00abAlta yama\u00bb.\nEn outubro do 2013 publica a segunda produci\u00f3n discogr\u00e1fica, \"Miau\", con doce canci\u00f3ns, editada por Sony Music. Este disco cont\u00e9n o tema \u00abTomate el palo\u00bb, a d\u00fao co cantautor Leo Garc\u00eda, que rapidamente se converteu nun \u00e9xito de vendas. Tam\u00e9n participan neste \u00e1lbum Mimi Maura, Pocho La Pantera, e Shazalakazoo. \nDurante 2014 d\u00e1 concertos na Arxentina, amais de visitar o Uruguai, o Brasil e M\u00e9xico. Tam\u00e9n tiveron \u00e9xito os temas \u00abTan distintos\u00bb, \u00abMenea\u00bb e \u00abBien warrior\u00bb. Ademais incl\u00fae o \u00e9xito \u00abRap para las Madres\u00bb, parte da banda sonora da pel\u00edcula de 2015 \"Focus\", con Will Smith.\nEn 2017, Miss Bolivia lanza a s\u00faa nova produci\u00f3n, \"Pantera\", con 12 novas canci\u00f3ns e unha versi\u00f3n de \"Gente Que No\" de Todos Tus Muertos. Participan neste \u00e1lbum Liliana Herrero, Ale Sergi, Hugo Lobo, Andrea Alvarez, Lito Vitale e Matando viejas con un fierro. Durante todo ese ano, a cantante percorre Arxentina, Uruguai, Brasil e M\u00e9xico. Deste \u00e1lbum destacan as canci\u00f3ns \"Paren de Matarnos,\" utilizado polos colectivos feministas, e \"Haciendo Lio\", dedicada ao futbolista Lionel Messi. Cont\u00e9n o \u00e9xito \u00abMar\u00eda Mar\u00eda\u00bb, o tema principal da telenovela \"La Leona\" que emitiu Telefe.\nActuou nos escenarios musicais de m\u00e1is sona da Arxentina, como o Estadio Luna Park, Niceto Club, Ciudad Cultural Konex e o CC Recoleta. Participou en festivais como o Quilmes Rock, Ciudad Emergente, Urban Music Fest, BAFICI e Trimarchi DG. En 2015 formou parte da edici\u00f3n arxentina do Lollapalooza.\nVida persoal e activismo.\nFerreyra \u00e9 abertamente bisexual e est\u00e1 fortemente vencellada ao activismo polos Dereitos humanos. Tam\u00e9n defende a legalizaci\u00f3n da marihuana e o aborto, as\u00ed como a loita a prol do pobo mapuche, co fin de recuperar os seus territorios orixinarios.\nPostura sobre a legalizaci\u00f3n do aborto.\nO 31 de maio de 2018 asistiu \u00e1 d\u00e9cimo quinta xornada de debate pola legalizaci\u00f3n do aborto na Arxentina, no 15\u00ba plenario de comisi\u00f3ns do Congreso da Naci\u00f3n. Miss Bolivia, defensora da legalizaci\u00f3n do aborto, declarou que ela abortou en 1996 porque \u201cti\u00f1a recursos econ\u00f3micos\u201d, e considerou \u201cun privilexio de clase\u201d o que denominou \u201cun aborto expr\u00e9s no barrio de Flores\u201d. Mencionou que, posteriormente, cargou, erradamente, coa \u201cmochila da culpa\u201d, xurdida da clandestinidade e da \u201cmitolox\u00eda relixiosa de corte patriarcal\u201d."}
{"id": "538274", "revid": "104999", "url": "https://gl.wikipedia.org/wiki?curid=538274", "title": "Yi So-yeon", "text": "Yi So-yeon -pron\u00fanciase [i soj\u028cn]-, nada en Gwangju o 2 de xu\u00f1o de 1978, \u00e9 unha cosmonauta surcoreana . O 8 de abril de 2008, converteuse na primeira coreana e unha das primeiras mulleres asi\u00e1ticas en sa\u00edr ao espazo ao participar no voo espacial Soiuz TMA-12. \nTraxectoria.\nYi So-yeon foi ao Instituto Gwanju (\uad11\uc8fc \uacfc\ud559 \uace0\ub4f1\ud559\uad50). M\u00e1is tarde, formouse no Instituto de Ciencia e Tecnolox\u00eda de Daejeon, onde preparou o doutoramento en biotecnolox\u00eda.\nO 7 de marzo de 2008, o Ministerio de Ciencia e Tecnolox\u00eda escolleuna para substitu\u00edr ao seu colega Ko San como participante nun voo espacial organizado pola Axencia Espacial Federal Rusa o 8 de abril de 2008 . "}
{"id": "538275", "revid": "54334", "url": "https://gl.wikipedia.org/wiki?curid=538275", "title": "The Adventures of Jimmy Neutron, Boy Genius", "text": "The Adventures of Jimmy Neutron, Boy Genius \u00e9 unha serie de animaci\u00f3n americana creada por John A. Davis, Keith Alcorn e Steve Oedekerk para a canle Nickelodeon. Foi o d\u00e9cimo programa de televisi\u00f3n m\u00e1is visto do mundo. A serie \u00e9 protagonizado polas voces de Debi Derryberry, Jeffrey Garcia, Rob Paulsen, Carolyn Lawrence, Crystal Scales, Frank Welker, Mark DeCarlo, Megan Cavanagh, Kath Soucie, Phil LaMarr, Andrea Martin, Candi Milo, Rob Paulsen, entre outros.\nSinopse.\nA historia transcorre despois dos acontecementos da pel\u00edcula, onde Jimmy Neutron segue inventando cousas novas para facilitarlle a vida, divertirse ou salvar ao mundo ou \u00e1 xente de Retrovilla cando un dos seus inventos causa problemas. Ao mesmo tempo, trata os problemas que atravesa calquera neno como familia, amizade e escola."}
{"id": "538276", "revid": "5863", "url": "https://gl.wikipedia.org/wiki?curid=538276", "title": "Composici\u00f3ns de Erik Satie", "text": ""}
{"id": "538277", "revid": "5863", "url": "https://gl.wikipedia.org/wiki?curid=538277", "title": "Eric Alfred Satie", "text": ""}
{"id": "538278", "revid": "5863", "url": "https://gl.wikipedia.org/wiki?curid=538278", "title": "Eric Leslie Satie", "text": ""}
{"id": "538279", "revid": "5863", "url": "https://gl.wikipedia.org/wiki?curid=538279", "title": "Alfred Leslie Satie", "text": ""}
{"id": "538284", "revid": "5863", "url": "https://gl.wikipedia.org/wiki?curid=538284", "title": "Loli S\u00e1nchez Palomino", "text": ""}
{"id": "538289", "revid": "89787", "url": "https://gl.wikipedia.org/wiki?curid=538289", "title": "Dennis Nilsen", "text": "Dennis Andrew Nilsen, nado o 23 de novembro de 1945, e finado o 12 de maio de 2018, foi un asasino en serie escoc\u00e9s e necr\u00f3filo que asasinou polo menos doce mozos entre 1978 e 1983 en Londres. Condenado pola corte criminal de Old Bailey por seis cargos de asasinato e dous de intento de asasinato, Nilsen foi sentenciado a cadea perpetua o 4 de novembro de 1983, coa recomendaci\u00f3n de que estivese preso un m\u00ednimo de vinte e cinco anos. Esta recomendaci\u00f3n foi modificada posteriormente a de por vida en decembro de 1994. Nos seus \u00faltimos anos, Nilsen estivo preso no c\u00e1rcere de m\u00e1xima seguridade de Full Sutton.\nT\u00f3dolos asasinatos de Nilsen foron cometidos en dous enderezos do Norte de Londres onde residiu entre 1978 e 1983. As s\u00faas v\u00edtimas foron atra\u00eddas a estes enderezos por engano e foron asasinadas por estrangulamento, \u00e1s veces acompa\u00f1adas de afogamento. Despois de cada morte, Nilsen fac\u00eda un ritual no que ba\u00f1aba e vest\u00eda o corpo da v\u00edtima, que conservaba durante longos per\u00edodos de tempo, antes de facer unha disecci\u00f3n e eliminar os restos queim\u00e1ndoos nunha fogueira ou bot\u00e1ndoos polo retrete.\nNilsen foi co\u00f1ecido como o \"asasino de Muswell Hill\", xa que os seus \u00faltimos asasinatos cometeunos no distrito de Muswell Hill, no norte de Londres. Morreu no hospital de York o 12 de maio de 2018 dunha embolia pulmonar e unha hemorraxia retroperitoneal, que se produciu despois dunha cirurx\u00eda para eliminar un aneurisma a\u00f3rtico abdominal."}
{"id": "538290", "revid": "23204", "url": "https://gl.wikipedia.org/wiki?curid=538290", "title": "Dennis Andrew Nilsen", "text": ""}
{"id": "538291", "revid": "1131", "url": "https://gl.wikipedia.org/wiki?curid=538291", "title": "Luz Campello", "text": "Luz Campello Garc\u00eda, nada na Granxa Vella (Labrada, Guitiriz) en 1966, \u00e9 unha traballadora social e escritora galega.\nTraxectoria.\nEstudou na Universidade Complutense de Madrid e despois fixo Sociolox\u00eda na Universidade da Coru\u00f1a. \n\u00c9 xefa de servizo de Traballo Social no Complexo Hospitalario Universitario A Coru\u00f1a. Colaborou na revista \"Xermolos\" e en 2005 ga\u00f1ou o V Certame Poes\u00eda da Irmandade de Centros Galegos de Euskadi. Membro fundadora da NPG (Nova Poes\u00eda Guitirica) xunto con Ant\u00f3n de Guiz\u00e1n, Pastora Veres e outros.\nVida persoal.\nEnfermou de cancro d\u00faas veces (nunha delas de mama), a primeira con 33 anos. Ten tres fillos."}
{"id": "538292", "revid": "1888", "url": "https://gl.wikipedia.org/wiki?curid=538292", "title": "Luz Campello Garc\u00eda", "text": ""}
{"id": "538293", "revid": "23204", "url": "https://gl.wikipedia.org/wiki?curid=538293", "title": "Du Sie Er &amp; Wir", "text": "Du Sie Er &amp; Wir \u00e9 un filme alem\u00e1n de 2021 dirixido por Florian Gottschick, escrito por Florian von Bornst\u00e4dt e protagonizado por Jonas Nay, Nilam Farooq e Paula Kalenberg. Estreouse en Netflix o 15 de outubro de 2021."}
{"id": "538294", "revid": "785", "url": "https://gl.wikipedia.org/wiki?curid=538294", "title": "Maid (miniserie)", "text": "Maid \u00e9 unha miniserie dram\u00e1tica estadounidense de 2021 creada por Molly Smith Metzler. Est\u00e1 inspirada nas memorias \"Maid: Hard Work, Low Pay, and a Mother's Will to Survive\" da escritora Stephanie Land. Estreouse en li\u00f1a a trav\u00e9s de Netflix o 1 de outubro de 2021.\nAcollida.\nNa p\u00e1xina web Rotten Tomatoes conta cunha valoraci\u00f3n do 97%, cunha nota media de 8,4/10 baseada en 34 recensi\u00f3ns cr\u00edticas. A cr\u00edtica de consenso da p\u00e1xina declara que \"\"Maid\" coida moito un tema delicado para elaborar un drama que non sempre \u00e9 f\u00e1cil de ver, pero innegablemente poderoso, baseado nunha excelente actuaci\u00f3n de Margaret Qualley.\" Metacritic, que usa unha media ponderada, asignou unha puntuaci\u00f3n de 82 sobre 100 en base a 18 cr\u00edticas, o que indica \"aclamaci\u00f3n universal\".\nKristen Lopez de \"IndieWire\" deulle \u00e1 serie unha A e escribiu, \"Necesitamos m\u00e1is historias coma esta e, \"Maid\" merece toda a aclamaci\u00f3n que recibe.\" O cr\u00edtico de \"Rolling Stone\", Alan Sepinwall, deulle unha valoraci\u00f3n de catro sobre cinco estrelas e declarou, \"Algunhas partes son dif\u00edciles de conseguir deliberadamente, mais a serie \u00e9 sorprendente, dada a natureza da historia, e \u00e1s veces incluso lixeira e encantadora. Gran parte disto \u00e9 un cr\u00e9dito para Qualley, que ofrece unha actuaci\u00f3n a nivel de estrela de cine\"."}
{"id": "538295", "revid": "23204", "url": "https://gl.wikipedia.org/wiki?curid=538295", "title": "Wikipedia en zul\u00fa", "text": "A Wikipedia en zul\u00fa \u00e9 a edici\u00f3n da enciclopedia libre Wikipedia en lingua zul\u00fa. Foi creada en novembro de 2003, conseguindo 186 artigos o 13 de maio de 2009, e 766 o 25 de abril de 2016, sendo daquela a edici\u00f3n 247 segundo o n\u00famero de artigos.\nEsta versi\u00f3n da enciclopedia cont\u00e9n artigos e usuarios, dos cales son activos.\nHistoria.\nMalia que foi a terceira lingua africana en chegar aos 100 artigos, o seu progreso foi lento, e foi superada por outras linguas africanas.\nComo a lingua zul\u00fa \u00e9 mutuamente intelixible coa lingua xosa, xa que ambas son linguas nguni, \u00e9 posible que os artigos na edici\u00f3n en xosa sexan facilmente traducidos ao zul\u00fa.\nEn xaneiro de 2012, a Wikipedia en zul\u00fa foi proposta para o seu peche. A proposta foi rexeitada en marzo de 2012."}
{"id": "538298", "revid": "23204", "url": "https://gl.wikipedia.org/wiki?curid=538298", "title": "Wikipedia en mari das monta\u00f1as", "text": "A Wikipedia en mari das monta\u00f1as (en ) \u00e9 a edici\u00f3n da enciclopedia libre Wikipedia en lingua mari das monta\u00f1as. Foi creada o 17 de outubro de 2010.\nEsta versi\u00f3n da enciclopedia cont\u00e9n artigos e usuarios, dos cales son activos."}
{"id": "538300", "revid": "23204", "url": "https://gl.wikipedia.org/wiki?curid=538300", "title": "Wikipedia en mari das pradeiras", "text": "A Wikipedia en mari das pradeiras (en ) \u00e9 a edici\u00f3n da enciclopedia libre Wikipedia en lingua mari das pradeiras. Foi creada o 9 de xullo de 2009.\nEsta versi\u00f3n da enciclopedia cont\u00e9n artigos e usuarios, dos cales son activos."}
{"id": "538301", "revid": "23204", "url": "https://gl.wikipedia.org/wiki?curid=538301", "title": "Wikipedia en hindi de Fidxi", "text": "A Wikipedia en hindi de Fidxi \u00e9 a edici\u00f3n da enciclopedia libre Wikipedia en hindi de Fidxi.\nEsta versi\u00f3n da enciclopedia cont\u00e9n artigos e usuarios, dos cales son activos."}
{"id": "538304", "revid": "98629", "url": "https://gl.wikipedia.org/wiki?curid=538304", "title": "Clifford Luyk", "text": "Clifford Luyk Diem, nado o 28 de xu\u00f1o de 1941 en Syracuse, Estados Unidos, \u00e9 un ex-xogador e adestrador profesional de baloncesto internacional espa\u00f1ol. Foi un dos xogadores m\u00e1is destacados do Real Madrid e do baloncesto europeo das d\u00e9cadas de 1960 e 1970. Xogaba nas pocisi\u00f3ns de pivote e ala-pivote cunha altura de 2,03 m. O seu fillo, Sergio Luyk, tam\u00e9n foi xogador profesional de baloncesto."}
{"id": "538306", "revid": "88215", "url": "https://gl.wikipedia.org/wiki?curid=538306", "title": "Hugo Novoa", "text": "Hugo Novoa Ramos, nado en Bertamir\u00e1ns (Ames) o 24 de xaneiro de 2003, \u00e9 un futbolista galego que xoga de extremo e lateral dereito no Utrecht, da Eredivisie dos Pa\u00edses Baixos, cedido polo RB Leipzig alem\u00e1n. \u00c9 internacional coa selecci\u00f3n espa\u00f1ola sub-21.\nTraxectoria.\nFormouse nas canteiras do Bertamir\u00e1ns e do Deportivo da Coru\u00f1a, e en 2019 entrou na canteira do RB Leipzig. \nDespois de dous anos nas categor\u00edas inferiores do club, o 23 de outubro de 2021 fixo o seu debut na Bundesliga co primeiro equipo, no que xogaba o tam\u00e9n galego Angeli\u00f1o. Foi nun partido contra o Greuther F\u00fcrth no Red Bull Arena de Leipzig, no que o adestrador Jesse Marsch o fixo saltar ao campo no minuto 85 como substituto de Christopher Nkunku. Marcou un gol no primeiro bal\u00f3n que tocou, ao rematar \u00e1s redes un pase do h\u00fangaro Dominik Szoboszlai, facendo o 4-1 definitivo para o seu equipo. Con este tanto converteuse no futbolista m\u00e1is novo en marcar un gol co Leipzig ().\nTres d\u00edas despois xogou o seu primeiro partido como titular, na vitoria por 0-1 sobre o SV Babelsberg 03, correspondente \u00e1 Copa de Alema\u00f1a. O 24 de novembro debutou na Liga de Campi\u00f3ns, na vitoria por 0-5 contra o Club Brugge no estadio Jan Breydel. Pechou a tempada con oito partidos na Bundesliga, un na Liga de Campi\u00f3ns e dous na copa alem\u00e1, competici\u00f3n da que o equipo se proclamou campi\u00f3n na final ante o Freiburg.\nEn xaneiro de 2023 sa\u00edu cedido ao Basel da Super Liga su\u00edza para a seguinte campa\u00f1a e media, na busca de m\u00e1is regularidade. Con todo, permaneceu s\u00f3 medio ano no equipo helv\u00e9tico, disputando 15 partidos e contabilizando un gol e d\u00faas asistencias. Para a tempada 2023/24 volveu sa\u00edr cedido, desta vez ao Utrecht, da Eredivisie. Debutou na m\u00e1xima categor\u00eda dos Pa\u00edses Baixos na quinta xornada, na vitoria por 1-3 sobre o Heracles Almelo.\nSelecci\u00f3n nacional.\nFoi internacional coas selecci\u00f3ns espa\u00f1olas sub-16, sub-17 e sub-19, as\u00ed como coas diferentes categor\u00edas inferiores da selecci\u00f3n galega. O 7 de xu\u00f1o de 2022 debutou coa selecci\u00f3n espa\u00f1ola sub-21, nunha goleada por 7-1 sobre Malta, correspondente \u00e1 clasificaci\u00f3n para a Eurocopa sub-21, onde saltou ao terreo de xogo na segunda parte como substituto de Abel Ruiz."}
{"id": "538310", "revid": "88215", "url": "https://gl.wikipedia.org/wiki?curid=538310", "title": "Hugo Novoa Ramos", "text": ""}
{"id": "538322", "revid": "98629", "url": "https://gl.wikipedia.org/wiki?curid=538322", "title": "Johnny Rogers", "text": "John Bernard Rogers Bakker, nado o 30 de decembro de 1963 en Fullerton, Estados Unidos, \u00e9 un ex-xogador e adestrador profesional de baloncesto internacional espa\u00f1ol. Xogaba na pocisi\u00f3n de ala-pivote cunha altura de 2,08 m."}
{"id": "538328", "revid": "5863", "url": "https://gl.wikipedia.org/wiki?curid=538328", "title": "Kik\u00ed Dimul\u00e1", "text": "Kik\u00ed Dimul\u00e1 (en grego: \u039a\u03b9\u03ba\u03ae \u0394\u03b7\u03bc\u03bf\u03c5\u03bb\u03ac) nada en Atenas o 6 de xu\u00f1o de 1931 e finada na mesma cidade o 22 de febreiro de 2020 foi unha poetisa grega, membro da Academia de Atenas dende o 2002 at\u00e9 a data do seu pasamento. En vida, chegou a ser considerada unha das maiores voces da literatura grega contempor\u00e1nea. \nTraxectoria.\nVasilik\u00ed Rad\u00fa (\u0392\u03b1\u03c3\u03b9\u03bb\u03b9\u03ba\u03ae \u03a1\u03ac\u03b4\u03bf\u03c5, m\u00e1is tarde Kik\u00ed Dimul\u00e1) naceu en 1931 na capital grega. Despois de remata-lo bacharelato, en 1949, comezou a traballar no Banco da Grecia, seguindo a tradici\u00f3n familiar do seu pai e dous t\u00edos, oficio que mantivo at\u00e9 o seu retiro vinte e cinco anos despois.\nO 15 de xu\u00f1o de 1950 a prestixiosa revista literaria \"Nea Hestia\" publicou dous dos seus poemas baixo o nome de Kik\u00ed Chr. Rad\u00fa. En 1952, como agasallo para o d\u00eda da s\u00faa onom\u00e1stica, o seu t\u00edo Panaiotis Kalamariotis ofreceulle o pagamento dunha edici\u00f3n privada da s\u00faa poes\u00eda, titulada \"Poemas\". Pronto rexeitou discretamente este poemario, que non foi inclu\u00eddo nunha obra hom\u00f3nima, publicada o 1998, cuxos poemas eran outros. En 1954 casou co enxe\u00f1eiro civil e poeta, \u00c1thos Dimul\u00e1s, que co\u00f1ecera en 1945. Dimul\u00e1 sempre expresou que foi a s\u00faa uni\u00f3n con el a que a forxou coma poeta. Con Dimul\u00e1s, falecido en 1985, tivo un fillo e unha filla.\nA partir de 1959 participou no comit\u00e9 de redacci\u00f3n da revista literaria \"Ho Kyklos\" (en galego \"O c\u00edrculo\"), escrita por empregados do Banco da Grecia. Al\u00ed publicou contos, que posteriormente foron compilados en libro en 2005.\nDimul\u00e1 entrou na Unidade de Vixilancia Intensiva o 2 de febreiro de 2020 debido a unha insuficiencia respiratoria cr\u00f3nica que sufriu. Faleceu vinte d\u00edas despois, o 22 de febreiro, por paro card\u00edaco. Foi inhumada o 25 de febreiro no Primeiro Cemiterio de Atenas, con honras p\u00fablicas. \u00c1 cerimonia acudiron representantes do mundo das letras e das artes, familiares, e membros da clase pol\u00edtica, entre eles o presidente da Rep\u00fablica e o primeiro ministro gregos. O seu pasamento tivo lugar tan s\u00f3 un mes despois que tam\u00e9n falecera outra grande poetisa grega, Kater\u00edna Anguel\u00e1ki-Rooke. \nA poes\u00eda de Dimul\u00e1.\nN\u00edkos Dim\u00fa afirma que a poes\u00eda de Dimul\u00e1 \u00e9 unha poes\u00eda sen obxecto, porque o seu obxecto \u00e9 o nada; o seu suxeito \u00e9 o paso, progresivo ou s\u00fabito, do ser \u00f3 non-ser, este paso chamado tempo, desgaste ou morte. Os cr\u00edticos sit\u00faana nunha xeraci\u00f3n de posguerra, tam\u00e9n chamada \"intermedia\" porque fica entre os anos 30 e os primeiros anos 70 do s\u00e9culo pasado. Por\u00e9n, Dimul\u00e1 refusa a adscrici\u00f3n a calquera xeraci\u00f3n ou corrente literarias, m\u00e1is al\u00f3 dunha mera referencia cronol\u00f3xica.\n\u00c1 hora de clasifica-lo x\u00e9nero po\u00e9tico cultivado por ela, considerouse pr\u00f3ximo \u00f3 dos poetas metaf\u00edsicos ingleses do s\u00e9culo XVII , Donne, Herbert ou Andrew Marvell, ou a estadounidense Emily Dickinson. Dimul\u00e1, por\u00e9n, ten unha voz de seu, radicalmente independente e dif\u00edcil de clasificar dentro de calquera movemento ou tendencia literaria ou po\u00e9tica. O seu tradutor \u00f3 franc\u00e9s, Michel Volkovitch, descr\u00edbea coma un \"electr\u00f3n libre\". Eurydice Trichon-Milsani, tam\u00e9n a s\u00faa tradutora a ese idioma, consid\u00e9raa sen precedentes e, moi probablemente, sen ep\u00edgonos tampouco.\nSe algo caracteriza a poes\u00eda de Kik\u00ed Dimul\u00e1 \u00e9 o uso extremo e mesmo acrob\u00e1tico da linguaxe e das palabras. O cr\u00edtico N\u00edkos Dim\u00fa ch\u00e1maa unha anarquista das palabras, unha poetisa que \u2014\u00f3 estar aterrorizada pola existencia\u2014 tam\u00e9n aterroriza a linguaxe. Isto non a priva de estar preto do lector e de ter unha inmensa popularidade no seu pa\u00eds.\nTr\u00e1tase dunha autora non demasiado prol\u00edfica (unha ducia de poemarios, non demasiado extensos, \u00f3 longo duns sesenta anos de actividade po\u00e9tica). O t\u00edtulo do seu poemario \"\u03a4\u03bf \u03bb\u03af\u03b3\u03bf \u03c4\u03bf\u03c5 \u03ba\u03cc\u03c3\u03bc\u03bf\u03c5 (\"en galego\", O case nada do mundo\" \")\" apunta xa a ese gusto polo insignificante, polo humilde, as cousas sinxelas.\nObra.\nProsa.\nA poes\u00eda de Kik\u00ed Dimul\u00e1 foi traducida a distintos idiomas coma o ingl\u00e9s, alem\u00e1n, sueco, franc\u00e9s, catal\u00e1n, castel\u00e1n, italiano, polon\u00e9s e b\u00falgaro. En Grecia, numerosos manuais escolares incl\u00faen fragmentos da s\u00faa obra. O seu estilo \u00e9 considerado un pouco complicado por estar atestado de experimentaci\u00f3ns coa linguaxe: palabras raras, par\u00e1frases, metonimias, neoloxismos (adoito de creaci\u00f3n propia) e arca\u00edsmos. Os seus mellores poemas, moi populares, con certeza non se poden musicar doadamente; secas\u00ed, alg\u00fans deles xa foran maxistralmente musicados por grandes artistas gregos como Thanos Mikr\u00fatsikos e M\u00e1nos Xydous.\nProposici\u00f3n oficial \u00f3 Premio Nobel de Literatura.\nNunha carta dirixida \u00e1 Academia Sueca, coa data do 16 de xaneiro de 2020, a ministra de Cultura e Deporte da Grecia, L\u00edna Mend\u00f3ni, propuxo a poetisa para o Premio Nobel de Literatura.\nSegundo a edici\u00f3n en li\u00f1a do xornal ateniense \"Ta Nea\", nun artigo con data do 23 de febreiro daquel ano, un d\u00eda despois do pasamento de Dimul\u00e1, fora con motivo da s\u00faa morte que o Ministerio de Cultura anunciou o nomeamento malia que o Premio Nobel de Literatura s\u00f3 se concede a persoas vivas."}
{"id": "538332", "revid": "23204", "url": "https://gl.wikipedia.org/wiki?curid=538332", "title": "Wikipedia en balin\u00e9s", "text": "A Wikipedia en balin\u00e9s \u00e9 a edici\u00f3n da enciclopedia libre Wikipedia en lingua balinesa. Foi creada o 14 de outubro de 2019.\nEsta versi\u00f3n da enciclopedia cont\u00e9n artigos e usuarios, dos cales son activos."}
{"id": "538335", "revid": "7523", "url": "https://gl.wikipedia.org/wiki?curid=538335", "title": "De'Andre Hunter", "text": "De'Andre James Hunter, nado o 2 de decembro de 1997 en Filadelfia, Pensilvania, \u00e9 un xogador de baloncesto profesional estadounidense que xoga nos Atlanta Hawks da National Basketball Association (NBA).\nTraxectoria profesional.\nO 20 de xu\u00f1o de 2019, Hunter foi elixido na cuarta posici\u00f3n do Draft da NBA de 2019 polos Los Angeles Lakers, e os seus dereitos foron traspasados \u00f3s New Orleans Pelicans no traspaso que mandou a Anthony Davis \u00f3s Lakers, e nese mesmo d\u00eda foi traspasado de novo, desta vez \u00f3s Atlanta Hawks xunto a Solomon Hill, a cambio dos dereitos da 8\u00aa elecci\u00f3n Jaxson Hayes, os dereitos da 35\u00aa elecci\u00f3n Marcos Louzada Silva e unha elecci\u00f3n da primeira rolda do Draft de 2020. O traspaso f\u00edxose oficial o 7 de xullo de 2019. Ese mesmo d\u00eda, Hunter asinou cos Hawks. Debutou na NBA cos Hawks o 24 de outubro de 2019, facendo 14 puntos na vitoria de Atlanta por 117\u2013100 contra os Detroit Pistons."}
{"id": "538336", "revid": "7523", "url": "https://gl.wikipedia.org/wiki?curid=538336", "title": "DeAndre Hunter", "text": ""}
{"id": "538337", "revid": "23204", "url": "https://gl.wikipedia.org/wiki?curid=538337", "title": "Wikipedia en tarentino", "text": "A Wikipedia en tarentino \u00e9 a edici\u00f3n da enciclopedia libre Wikipedia en tarentino. Foi creada en 2003.\nEsta versi\u00f3n da enciclopedia cont\u00e9n artigos e usuarios, dos cales son activos."}
{"id": "538338", "revid": "23204", "url": "https://gl.wikipedia.org/wiki?curid=538338", "title": "Wikipedia en mirand\u00e9s", "text": "A Wikipedia en mirand\u00e9s (en ) \u00e9 a edici\u00f3n da enciclopedia libre Wikipedia en lingua mirandesa. Foi creada o 12 de agosto de 2009.\nEsta versi\u00f3n da enciclopedia cont\u00e9n artigos e usuarios, dos cales son activos.\nHistoria.\nA enciclopedia Wikipedia en mirand\u00e9s foi creada polo colaboraci\u00f3n de Crist\u00f3v\u00e3o Pires e Amadeu Ferreira. Esta enciclopedia est\u00e1 considerada como unha ferramenta para a difusi\u00f3n do mirand\u00e9s, unha lingua que s\u00f3 falan unhas dez mil persoas. O mirand\u00e9s, do mesmo xeito que o asturiano, pertencen ao mesmo grupo ling\u00fc\u00edstico asturleon\u00e9s, mais o mirand\u00e9s ten unha graf\u00eda espec\u00edfica, de a\u00ed o interese para os falantes de mirand\u00e9s de ter a s\u00faa propia edici\u00f3n de Wikipedia."}
{"id": "538339", "revid": "23204", "url": "https://gl.wikipedia.org/wiki?curid=538339", "title": "Wikipedia en shan", "text": "A Wikipedia en shan (en ) \u00e9 a edici\u00f3n da enciclopedia libre Wikipedia en lingua shan. Foi creada o 19 de novembro de 2018.\nEsta versi\u00f3n da enciclopedia cont\u00e9n artigos e usuarios, dos cales son activos."}
{"id": "538345", "revid": "23204", "url": "https://gl.wikipedia.org/wiki?curid=538345", "title": "Wikipedia en assam\u00e9s", "text": "A Wikipedia en assam\u00e9s (en ) \u00e9 a edici\u00f3n da enciclopedia libre Wikipedia en lingua assamesa. O dominio foi creado o 2 de xu\u00f1o de 2002. En xullo de 2015, acadou os 3\u00a0600 artigos.\nEsta versi\u00f3n da enciclopedia cont\u00e9n artigos e usuarios, dos cales son activos."}
{"id": "538347", "revid": "23204", "url": "https://gl.wikipedia.org/wiki?curid=538347", "title": "Wikipedia en armenio occidental", "text": "A Wikipedia en armenio occidental (en ) \u00e9 a edici\u00f3n da enciclopedia libre Wikipedia en armenio occidental. Foi creada o 27 de marzo de 2019.\nEsta versi\u00f3n da enciclopedia cont\u00e9n artigos e usuarios, dos cales son activos.\nHistoria.\nA Wikipedia en armenio lanzou unha opci\u00f3n para ler os contidos, en caso de preferilo, na ortograf\u00eda tradicional (Mesrobian) no canto da ortograf\u00eda reformada (Abeghian). A Wikipedia en armenio tam\u00e9n dispu\u00f1a dalg\u00fans artigos paralelos en armenio occidental, falado amplamente pola di\u00e1pora armenia. Por\u00e9n, o 1 de abril de 2019, lanzouse a Wikipedia en armenio occidental baixo o nome \"\u0540\u0561\u0575\u0565\u0580\u0567\u0576 \u0548\u0582\u056b\u0584\u056b\u0583\u0565\u057f\u056b\u0561\"."}
{"id": "538351", "revid": "23204", "url": "https://gl.wikipedia.org/wiki?curid=538351", "title": "Wikipedia en kapampangan", "text": "A Wikipedia en kapampangan (en ) \u00e9 a edici\u00f3n da enciclopedia libre Wikipedia en lingua kapampangan.\nEsta versi\u00f3n da enciclopedia cont\u00e9n artigos e usuarios, dos cales son activos.\nHistoria.\nEn febreiro de 2009, contaba con 6\u00a0100 artigos e 1\u00a0300 usuarios rexistrados."}
{"id": "538354", "revid": "23204", "url": "https://gl.wikipedia.org/wiki?curid=538354", "title": "Wikipedia en interlingue", "text": "A Wikipedia en interlingue \u00e9 a edici\u00f3n da enciclopedia libre Wikipedia en interlingue.\nEsta versi\u00f3n da enciclopedia cont\u00e9n artigos e usuarios, dos cales son activos."}
{"id": "538355", "revid": "23204", "url": "https://gl.wikipedia.org/wiki?curid=538355", "title": "Wikipedia en sotho do norte", "text": "A Wikipedia en sotho do norte \u00e9 a edici\u00f3n da enciclopedia libre Wikipedia en lingua sotho do norte.\nEsta versi\u00f3n da enciclopedia cont\u00e9n artigos e usuarios, dos cales son activos."}
{"id": "538356", "revid": "25871", "url": "https://gl.wikipedia.org/wiki?curid=538356", "title": "Aar\u00f3n S\u00e1nchez", "text": "Aar\u00f3n S\u00e1nchez S\u00e1nchez, nado na Coru\u00f1a o 5 de febreiro de 1998, \u00e9 un futbolista galego. Xoga na demarcaci\u00f3n de extremo dereito e o seu equipo actual \u00e9 o Coruxo F\u00fatbol Club.\n\u00c9 irm\u00e1n da tam\u00e9n futbolista Carlota S\u00e1nchez e fillo de Jose S\u00e1nchez, que xogou no Deportivo Fabril na d\u00e9cada de 1980.\nTraxectoria.\nFormouse nas categor\u00edas inferiores do Deportivo da Coru\u00f1a, sendo elixido o mellor cadete de Espa\u00f1a en 2014. \nDespois de ser un dos xogadores destacados no Xuvenil, en 2017 disputou a pretempada co primeiro equipo do Deportivo na que marcou un gol en Vilagarc\u00eda. Non obstante, ese ver\u00e1n acabou fichando polo Racing de Ferrol, no que debuta en Segunda Divisi\u00f3n B xogando 9 partidos. \nEn 2018 ficha polo Silva SD, equipo no que xoga 34 partidos e marca 15 goles, convert\u00e9ndose nunha das revelaci\u00f3ns da categor\u00eda.\nEn xu\u00f1o de 2019 regresa ao Deportivo da Coru\u00f1a para xogar no Fabril as seguintes d\u00faas tempadas. A s\u00faa andaina no filial saldouse cun total de 7 goles en 29 partidos.\nEn setembro de 2020 ficha pola SCR Pe\u00f1a Deportiva, equipo eivisenco da Segunda Divisi\u00f3n B.\nEn agosto de 2021 ficha polo Coruxo FC."}
{"id": "538357", "revid": "23204", "url": "https://gl.wikipedia.org/wiki?curid=538357", "title": "Wikipedia en khmer", "text": "A Wikipedia en khmer (en ) \u00e9 a edici\u00f3n da enciclopedia libre Wikipedia en lingua khmer.\nEsta versi\u00f3n da enciclopedia cont\u00e9n artigos e usuarios, dos cales son activos."}
{"id": "538358", "revid": "23204", "url": "https://gl.wikipedia.org/wiki?curid=538358", "title": "Wikipedia en ruteno", "text": "A Wikipedia en ruteno (en ) \u00e9 a edici\u00f3n da enciclopedia libre Wikipedia en lingua rutena. Foi creada o 23 de xaneiro de 2011.\nEsta versi\u00f3n da enciclopedia cont\u00e9n artigos e usuarios, dos cales son activos."}
{"id": "538360", "revid": "15490", "url": "https://gl.wikipedia.org/wiki?curid=538360", "title": "Vasilik\u00ed Rad\u00fa", "text": ""}
{"id": "538361", "revid": "89787", "url": "https://gl.wikipedia.org/wiki?curid=538361", "title": "Wikipedia en saami setentrional", "text": "A Wikipedia en saami setentrional (en ) \u00e9 a edici\u00f3n da enciclopedia libre Wikipedia en lingua saami setentrional. Esta edici\u00f3n foi empregada como exemplo para amosar como funcionan as categor\u00edas de Wikipedia (no contexto de ontolox\u00edas sociais).\nEsta versi\u00f3n da enciclopedia cont\u00e9n artigos e usuarios, dos cales son activos."}
{"id": "538366", "revid": "22570", "url": "https://gl.wikipedia.org/wiki?curid=538366", "title": "Elizabeth Fry", "text": "Elizabeth Fry (de solteira Gurney), nada en Norwich o 21 de maio de 1780 e finada en Ramsgate o 12 de outubro de 1845, foi unha reformista de prisi\u00f3ns e social, fil\u00e1ntropa e cu\u00e1quera inglesa. Fry foi unha das principais impulsoras da nova lexislaci\u00f3n para mellorar o tratamento das persoas presas, especialmente das mulleres, e como tal foi chamado o \"anxo das prisi\u00f3ns\". Foi fundamental na Gaols Act de 1823 que obrigaba \u00e1 segregaci\u00f3n por sexo das prisi\u00f3ns e gardas femininas para reclusas para protexelas da explotaci\u00f3n sexual. Fry gardou extensos diarios en que \u00e9 expl\u00edcita a necesidade de protexer as prisioneiras contra a violaci\u00f3n e a explotaci\u00f3n sexual.\nFoi apoiada nos seus esforzos pola ra\u00ed\u00f1a Vitoria e polos emperadores Alexandre I e Nicolao I e mantivo correspondencia con ambas as s\u00faas esposas e coa emperatriz nai.\nTraxectoria.\nElizabeth Gurney naceu en Norwich, condado de Norfolk, Inglaterra, nunha familia de cu\u00e1queros. Motivada pola lectura dos evanxeos, desde a s\u00faa adolescencia interesouse polos pobres, os enfermos e os prisioneiros. Con vinte anos, casou con Joseph Fry; a parella tivo once fillos en dezaseis anos.\nEn 1812 quedou horrorizada polo que viu nunha visita ao c\u00e1rcere de Newgate. O d\u00eda seguinte, volveu, levando comida e roupa aos prisioneiros. Despois, tras un per\u00edodo de dificultades familiares, especialmente econ\u00f3micas, regresou ao c\u00e1rcere en 1816 e estableceu al\u00ed unha escola para nenos encarcerados cos seus pais.\nEn 1817 converteuse nun membro clave dunha organizaci\u00f3n que axudaba os prisioneiros e os seus fillos e comezou a ser co\u00f1ecida. Traballou para mellorar o tratamento dos presos deportados a Australia. A s\u00faa influencia estendeuse a Francia, Prusia e Rusia. En 1818, informou \u00e1 C\u00e1mara dos Com\u00fans das condici\u00f3ns de vida nas prisi\u00f3ns brit\u00e1nicas, convert\u00e9ndose na primeira muller que falou perante o parlamento brit\u00e1nico.\nTam\u00e9n axudou as persoas sen fogar, establecendo un \"refuxio nocturno\" despois de ver o cad\u00e1ver dun neno durante o inverno de 1819-1820.\nO seu traballo viuse restrinxido pola bancarrota do seu marido en 1828, mais iso non lle impediu continuar. En particular, foi a Francia onde, en 1839, recibiu a autorizaci\u00f3n oficial para visitar todos os c\u00e1rceres para facer unha descrici\u00f3n detallada. Foi durante a s\u00faa xira por Francia cando se detivo en Cong\u00e9nies, no Gard, para co\u00f1ecer a comunidade cu\u00e1quera local.\nMorreu en Ramsgate en 1845 dun derramo cerebral e foi enterrada no cemiterio dos cu\u00e1queros de Barking. Membros do Ramsgate Coast Guard puxeron as bandeiras a medio mastro como respecto a Fry, unha pr\u00e1ctica que ata ese momento se reservara oficialmente para a morte dun monarca reinante. M\u00e1is dun milleiro de persoas permaneceron en silencio durante o enterro.\nLegado.\nO fundador da Cruz Vermella, Henri Dunant, escribiu nas s\u00faas memorias que ademais de Harriet Beecher Stowe e Florence Nightingale, Elizabeth Fry influ\u00edu nel a trav\u00e9s do seu traballo para a mellora da vida nos c\u00e1rceres.\nEn 1952, a oficina de correos alem\u00e1 presentou un selo postal co seu retrato; o seu valor de 4+2 Pfennig inclu\u00eda unha recarga de caridade. En conmemoraci\u00f3n dos seus logros, foi representada no billete de 5 libras esterlinas do Banco de Inglaterra, en circulaci\u00f3n entre 2002 e 2016."}
{"id": "538375", "revid": "1410", "url": "https://gl.wikipedia.org/wiki?curid=538375", "title": "Rafael Orozco Maestre", "text": "Rafael Jos\u00e9 Orozco Maestre, nado en Cesar o 24 de marzo de 1954 e finado en Barranquilla o 11 de xu\u00f1o de 1992, foi un cantautor colombiano de m\u00fasica Vallenato. \u00c9 un dos grandes representantes da m\u00fasica popular colombiana.\nTraxectoria.\nRafael Orozco era o cantante de Luciano Poveda e a s\u00faa banda, pero s\u00f3 para a animaci\u00f3n de festas privadas. Despois diso, tocou con Julio de la Ossa. Orozco gravou por primeira vez en 1975 co acordeonista Emilio Oviedo.\nRafael co\u00f1eceu a Israel Romero, un famoso acordeonista. Dous meses despois, Rafael Orozco Maestre e Israel Romero fundaron o grupo musical Binomio de Oro de Am\u00e9rica e recibiron 16 premios de ouro e 2 de platino."}
{"id": "538376", "revid": "72012", "url": "https://gl.wikipedia.org/wiki?curid=538376", "title": "Diomedes D\u00edaz", "text": "Diomedes Dionisio D\u00edaz Maestre, nado en Cesar o 26 de maio de 1957 e finado en Barranquilla o 22 de decembro de 2013, foi un cantautor colombiano de m\u00fasica vallenato. \u00c9 o maior vendedor de discos da historia de Vallenato. Vendeu ao redor de 20 mill\u00f3ns de copias. \nTraxectoria.\nDesde pequeno interesouse pola m\u00fasica, inspirado na nai e no t\u00edo. Recibiu a s\u00faa educaci\u00f3n primaria no Liceo Colombia de Villanueva. Trasladouse a Valledupar onde se formou no Instituto de Industria e Tecnolox\u00eda Pedro Castro Monsalvo. Foi durante este tempo cando co\u00f1eceu a Rafael Orozco Maestre, que o alcumou \"El Cacique de la Junta\".\nEn 2010, recibiu un Grammy Latino na categor\u00eda cumbia/vallenato."}
{"id": "538379", "revid": "5863", "url": "https://gl.wikipedia.org/wiki?curid=538379", "title": "Juan Carlos Serrano", "text": ""}
{"id": "538380", "revid": "5863", "url": "https://gl.wikipedia.org/wiki?curid=538380", "title": "Xo\u00e1n Carlos Serrano", "text": ""}
{"id": "538382", "revid": "5863", "url": "https://gl.wikipedia.org/wiki?curid=538382", "title": "Senadora", "text": ""}
{"id": "538383", "revid": "85894", "url": "https://gl.wikipedia.org/wiki?curid=538383", "title": "Ver\u00f3nica Casal", "text": "Ver\u00f3nica Mar\u00eda Casal M\u00edguez, nada en Ferrol o 8 de xullo de 1975, \u00e9 unha pol\u00edtica galega do Partido Popular de Galicia.\nTraxectoria.\n\u00c9 licenciada en Ciencias Pol\u00edticas pola Universidade de Santiago de Compostela e especialista en comercio exterior. Traballou dous anos como asesora de empresas. De 2011 a 2019 foi concelleira do Concello de Ferrol. En 2019 traballou como asesora para a Deputaci\u00f3n da Coru\u00f1a. Nas Elecci\u00f3ns xerais de abril e nas de novembro de 2019 presentouse ao Senado pola provincia da Coru\u00f1a, resultando elixida senadora."}
{"id": "538385", "revid": "5863", "url": "https://gl.wikipedia.org/wiki?curid=538385", "title": "Ver\u00f3nica Casal M\u00edguez", "text": ""}
{"id": "538386", "revid": "5863", "url": "https://gl.wikipedia.org/wiki?curid=538386", "title": "Ver\u00f3nica Mar\u00eda Casal", "text": ""}
{"id": "538387", "revid": "5863", "url": "https://gl.wikipedia.org/wiki?curid=538387", "title": "Ver\u00f3nica Mar\u00eda Casal M\u00edguez", "text": ""}
{"id": "538389", "revid": "15490", "url": "https://gl.wikipedia.org/wiki?curid=538389", "title": "Bucelarios", "text": ""}
{"id": "538395", "revid": "1131", "url": "https://gl.wikipedia.org/wiki?curid=538395", "title": "Universidade de Erlangen-N\u00faremberg", "text": "A Universidade de Erlangen-N\u00faremberg (en alem\u00e1n, Friedrich-Alexander-Universit\u00e4t Erlangen-N\u00fcrnberg), \u00e9 a universidade das cidades de Erlangen e N\u00faremberg, en Baviera (Alema\u00f1a). \n\u00c9 a segunda universidade mais importante de Baviera, con cinco facultades, 265 c\u00e1tedras e uns 40.000 estudantes, dos cales dous terzos estudan en Erlangen e un terzo en N\u00faremberg. Ten aproximadamente 2500 estudantes estranxeiros. O seu reitor \u00e9 Karl-Dieter Gr\u00fcske.\nHistoria.\nA universidade foi fundada en 1742 en Bayreuth por Federico III de Brandeburgo-Bayreuth, margrave de Brandeburgo-Bayreuth, e foi trasladada a Erlangen en 1743. Seu fundador (a quen se lle rende honor no nome oficial da instituci\u00f3n) brindou un apoio importante \u00e1 instituci\u00f3n nos seus primeiros pasos.\nDesde a s\u00faa creaci\u00f3n, a universidade foi unha instituci\u00f3n protestante, que se foi secularizando de forma paulatina. Durante a era nazi, a universidade foi unha das primeiras en ter unha maior\u00eda de afiliados ao partido nazi no consello estudiantil. \nEn 1961 o Colexio de Negocios de N\u00faremberg fusionouse coa Universidade de Erlangen, resultando na actualidade unha universidade dividida en d\u00faas cidades. En 1966 inauguroude unha facultade t\u00e9cnica, e o colexio pedag\u00f3xico de N\u00faremberg pasou a formar parte da universidade en 1972.\nFacultades.\nEn febreiro de 2007 o goberno da universidade aprobou unha reestruturaci\u00f3n en cinco facultades.\nDesde outubro dese ano a universidade est\u00e1 formada por:\nFacultades anteriores.\nAs sguintes facultades formaron parte da universidade (ordenadas por data de fundaci\u00f3n):"}
{"id": "538396", "revid": "65337", "url": "https://gl.wikipedia.org/wiki?curid=538396", "title": "Medalla da Batalla de Waterloo (Pistrucci)", "text": "Un dos diversos modelos de Medalla da Batalla de Waterloo \u00e9 o dese\u00f1ado polo medallista italo-brit\u00e1nico Benedetto Pistrucci, que se dedicou a este labor desde 1819 ata 1849, cando presentou as matrices da medalla \u00e1 Casa da Moeda de Londres.\nA medalla fora encargada polo Goberno do Reino Unido en 1819, seguindo instruci\u00f3ns de Xurxo IV, daquela a\u00ednda pr\u00edncipe rexente, que xa suxerira a s\u00faa creaci\u00f3n en 1816. A intenci\u00f3n era que se lles entregase como reco\u00f1ecemento aos xenerais vencedores da Batalla de Waterloo de 1815, as\u00ed como aos gobernantes dos pa\u00edses aliados do Reino Unido. \nA \"Royal Academy\" propuxo como base un dese\u00f1o creado polo ilustrador e debuxante John Flaxman, un dos seus membros, mais o gravador da \"Royal Mint\" Benedetto Pistrucci, que deber\u00eda encargarse da elaboraci\u00f3n dos cu\u00f1os, rexeitou a idea de copiar dese\u00f1os alleos e elaborou uns dese\u00f1os propios. O pr\u00edncipe rexente e o mestre de ceca (o \"master of the mint\" ou director da casa da moeda) William Wellesley-Pole, quedaron impresionados cos modelos propostos por Pistrucci e, finalmente, encomend\u00f3uselle a el o traballo completo.\nPor\u00e9n, o proceso resultou m\u00e1is lento do esperado, malia as presi\u00f3ns sufridas por Pistrucci para a s\u00faa conclusi\u00f3n, e as matrices para os cu\u00f1os non foron entregadas ata 1849. Durante as tres d\u00e9cadas transcorridas, a maior\u00eda dos seus destinatarios faleceran e as relaci\u00f3ns con Francia melloraron considerablemente, polo que a medalla non chegou a servir para a finalidade prevista.\nPor mor do seu gran tama\u00f1o (130 mm de di\u00e1metro), a \"Royal Mint\" non quixo arriscar as matrices no seu proceso de endurecemento para a creaci\u00f3n dos cu\u00f1os, polo que nesa \u00e9poca unicamente se elaboraron electrotipos e se efectuaron algunhas cu\u00f1axes suaves.\nProleg\u00f3menos.\nO 28 de xu\u00f1o de 1815, dez d\u00edas despois da Batalla de Waterloo, o xeneral vitorioso, Arthur Wellesley, duque de Wellington, prop\u00faxolle a Federico de York que se lles entregasen medallas de bronce aos soladados brit\u00e1nicos que participaran nesa batalla, de prata aos oficiais, e de ouro aos soberanos, aos ministros e aos xenerais das naci\u00f3ns aliadas. O irm\u00e1n de Wellington era William Wellesley-Pole, mestre de ceca da \"Royal Mint\", quen ordenou a preparaci\u00f3n dos dese\u00f1os para a produci\u00f3n das medallas destinadas aos soldados. A comezos de 1816 modificouse a idea inicial e determinouse que tanto os oficias como os soldados recibisen a medalla de prata, que foi producida en gran n\u00famero na casa da moeda. A \"Royal Academy\" recibiu a encomenda de propor un dese\u00f1o para a medalla de ouro, e o esbozo escollido foi o elaborado por un dos seus membros, John Flaxman, a\u00ednda que non se tomaron m\u00e1is medidas de xeito inmediato.\nEn 1816, Xurxo, o pr\u00edncipe rexente que despois reinar\u00eda como Xurxo IV, incidiu na idea dunha medalla conmemorativa destinada aos xenerais vencedores e aos m\u00e1ximos representantes das naci\u00f3ns aliadas na Batalla de Waterloo. Esta medalla ter\u00eda unha versi\u00f3n en ouro para os xefes de Estado e en prata para os xenerais, e prev\u00edase tam\u00e9n unha versi\u00f3n en bronce para honrar outras persoas de menor rango. Para as tres versi\u00f3ns deber\u00edase utilizar o dese\u00f1o de Flaxman proposto pola Academia.\nEn 1819, Wellesley-Pole encargoulle a Benedetto Pistrucci o gravado do dese\u00f1o de Flaxman para a creaci\u00f3n das matrices de aceiro. Pistrucci, un gravador italiano que chegara a Londres en 1815, estaba a desempe\u00f1ar daquela en funci\u00f3ns o cargo de gravador xefe da \"Royal Mint\", que levaba uns anos vacante. El consideraba que se lle prometera acceder a ese posto como titular co\u00f1ecendo que, como estranxeiro, non ter\u00eda dereito a ocupalo, o que supor\u00eda un agravio para el durante moito tempo. Decidiu rexeitar o dese\u00f1o de Flaxman, igual que fixera anteriormente co de varias moedas, argumentando que non copiaba traballos alleos. Este rexeitamento contrariou a \"Royal Academy\", mais Wellesley-Pole confiou en Pistrucci e encargoulle un dese\u00f1o propio, do que nun d\u00eda fixo un esbozo en cera que entusiasmou o pr\u00edncipe rexente.\nEn agosto de 1819, Wellesley-Pole recibiu instruci\u00f3ns do Tesouro para contratar a Pistrucci para a produci\u00f3n da medalla, para o que se destinar\u00edan 2.400 libras que se lle entregar\u00edan en pagamentos fraccionados. Wellesley-Pole prometeulle ademais a Pistrucci que poder\u00eda levar a Londres a s\u00faa familia, que permanec\u00eda en Roma. \nDese\u00f1o.\nConsonte Carlo Milano no seu artigo acerca de Pistrucci para a \"Royal Mint\", \"a medalla de Waterloo non se puido comparar con ningunha medalla anterior, era moito m\u00e1is grande e a s\u00faa iconograf\u00eda era m\u00e1is complexa do que xamais se vira na historia da arte da medalla. Mais Pistrucci cr\u00eda que se poder\u00eda facer e inmediatamente comezou a traballar.\"\nAnverso.\nNo seu anverso, o dese\u00f1o de Pistrucci presentaba os bustos agrupados de perfil dos catro xefes de Estado aliados: o pr\u00edncipe rexente Xurxo (non sendo a\u00ednda rei, exerc\u00eda os poderes do monarca por mor da doenza do seu pai, Xurxo III), o emperador Francisco I de Austria, o tsar Alexandre I de Rusia e o rei Federico Guillerme III de Prusia.\nO resto do anverso \u00e9 profundamente aleg\u00f3rico, sobre a idea central do Tratado de Par\u00eds asinado logo da conclusi\u00f3n da Batalla de Waterloo, que formalizaba a paz. Na parte superior, am\u00f3sase a Apolo na s\u00faa carruaxe, restaurando o d\u00eda. Seguindo o carro est\u00e1n C\u00e9firo, que esparexe flores como s\u00edmbolo da paz, e Iris, a deusa do arco da vella. A cuadriga voa polo ceo cara a C\u00e1stor e P\u00f3llux, representativos da constelaci\u00f3n de X\u00e9mini, que simboliza o per\u00edodo do zod\u00edaco en que tivo lugar a Batalla de Waterloo. Os di\u00f3scuros est\u00e1n armados con lanzas e am\u00f3sanse como as apoteoses dos xenerais vencedores, Wellington e Bl\u00fccher. Temis, a deusa da xustiza, aparece ante un dos gobernantes, como lembranza de que a xustiza, m\u00e1is que o poder, asegura o bo goberno. Baixo ela vense as Parcas, representativas do destino, nunha posici\u00f3n subordinada, como indicaci\u00f3n de que o destino humano ser\u00e1 determinado en adiante pola xustiza. Fronte a Temis e detr\u00e1s dos gobernantes hai un home armado cun pau sentado baixo un carballo, que representa o poder, e debaixo del est\u00e1n as Erinias, como s\u00edmbolo de que as acci\u00f3ns e as paix\u00f3ns humanas est\u00e1n suxeitas ao poder. Na parte inferior hai unha figura que representa a noite, que foxe.\nReverso.\nO reverso amosa no seu centro as figuras ecuestres de Wellington e Bl\u00fccher, coa Vitoria entre eles, que os gu\u00eda na batalla. O estilo destas figuras \u00e9 grego, similar ao que Pistrucci utilizara previamente no San Xurxo e o drag\u00f3n na moeda dun soberano. Na parte superior aparece representado X\u00fapiter nunha cuadriga. O resto da circunferencia do reverso est\u00e1 ocupado por dezanove figuras dos xigantes derrubados por X\u00fapiter, en representaci\u00f3n do inimigo derrotado e nun n\u00famero equivalente aos anos de duraci\u00f3n das contendas, desde as campa\u00f1as italianas de Napole\u00f3n de 1796 ata 1815.\nCambios no modelo.\nNo seu modelo en cera presentado inicialmente, Pistrucci situou inscrici\u00f3ns que non se reproduciron no dese\u00f1o final. Por riba os bustos reais do anverso aparec\u00edan os nomes dos pa\u00edses, respectivamente , , e , e por baixo (\"liga conxunta\"). Aquel primeiro modelo inclu\u00eda tam\u00e9n no reverso, por riba e por baixo das figuras ecuestres, e (o d\u00eda da batalla), respectivamente. Estas inscrici\u00f3ns retom\u00e1ronse na versi\u00f3n da medalla producida pola \"Royal Mint\" en 2015, co gallo do seu bicentenario.\nDemora na produci\u00f3n.\nEn 1822, Wellesley-Pole informou a Xurxo IV, xa como rei, de que se lle aboaran 1.700 libras a Pistrucci e de que este ti\u00f1a xa os traballos de elaboraci\u00f3n das matrices para os cu\u00f1os da medalla nun estado avanzado. Mais ao monarca non lle agradou o aspecto que o seu busto adquirira no gravado que estaba a facer Pistrucci e ordenoulle que, no canto del, utilizase como base un retrato do monarca pintado por Francis Chantrey. Como en ocasi\u00f3ns anteriores, Pistrucci rexeitou a posibilidade de traballar sobre modelos creados por outros artistas e negouse a variar o gravado que estaba a facer. A tensi\u00f3n creada por esta negativa puxo en perigo a s\u00faa posici\u00f3n na casa da moeda e provocou a s\u00faa exclusi\u00f3n dos traballos que, en paralelo, estaba a realizar no gravado de moedas. Pistrucci recibiu ent\u00f3n a instruci\u00f3n de concentrarse unicamente na medalla de Waterloo. En 1826, unha parte dunha das d\u00faas faces estaba rematada. Nesta situaci\u00f3n comprometida para Pistrucci no relativo ao seu papel dentro da Casa da Moeda de Londres, consonte o \"Royal Mint Museum\": \"o seu progreso foi deliberadamente lento, xa que [Pistrucci] tem\u00eda que, ao terse situado nunha situaci\u00f3n delicada polo seu comportamento teimudo, a \"Royal Mint\" puidese romper o seu contrato con el tan pronto como entregase as matrices para os cu\u00f1os\". \nConsonte Howard Linecar, no seu traballo sobre os dese\u00f1adores de moeda brit\u00e1nicos, \"Pistrucci utilizou o gravado destas matrices como elemento de presi\u00f3n nos seus incesantes esforzos por acadar o posto de gravador xefe da Royal Mint\". Co paso do tempo, Pistrucci foille pedindo aos mestres de ceca que se foron sucedendo o seu nomeamento como gravador xefe, ata que en 1828, en medio da preocupaci\u00f3n do Tesouro pola cantidade de di\u00f1eiro que se lle pagaba, foi nomeado como medallista xefe (un cargo de nova creaci\u00f3n que contaba cun salario moi reducido), en tanto que William Wyon foi o elixido como gravador xefe. En palabras de Milano: \"o artista italiano tomou isto como un acto de hostilidade por parte dos seus inimigos\". A maiores, nesta \u00e9poca Pistrucci contraeu unha doenza que afectou a s\u00faa vista, o que axudou a demorar a\u00ednda m\u00e1is os traballos.\nO traballo sobre a medalla de Waterloo segu\u00eda a ser moi lento. En 1832, o daquela mestre de ceca, George Eden, Conde de Auckland, sinalou nun informe que os traballos de gravado se demoraran moito. En 1836, un novo mestre de ceca, Henry Labouchere, queixouse tam\u00e9n da demora e considerou que a medalla poder\u00eda estar rematada en 18 meses; para iso, ofreceulle unha paga extraordinaria para a contrataci\u00f3n de catro aprendices, mais Pistrucci declinou o ofrecemento.\nFinalizaci\u00f3n da obra e valoraci\u00f3ns.\nEn 1841 foi nomeado un novo mestre de ceca, William Ewart Gladstone, que ti\u00f1a en grande aprecio a Pistrucci e manti\u00f1a correspondencia con el en italiano, mais non estaba disposto a lle encomendar novas encargas en tanto que non conclu\u00edse a medalla de Waterloo. En 1844, os gastos continuos de Pistrucci eran motivo de preocupaci\u00f3n para o Tribunal de Contas. Gladstone restableceu o que se lle detraera a Pistrucci no seu pagamento por non ter contratado aprendiz ning\u00fan e ofreceulle unha bonificaci\u00f3n de 400 libras para completar os traballos da medalla, coa condici\u00f3n de que seguise dedicado en exclusiva a ese proxecto. Ent\u00f3n Pistrucci abandonou a s\u00faa residencia nas dependencias da \"Royal Mint\" e trasladouse a Old Windsor, onde instalou un obradoiro propio para se dedicar ao remate da medalla. Malia a s\u00faa decidida dedicaci\u00f3n a ese prop\u00f3sito durante alg\u00fan tempo, unha ca\u00edda supuxo unha nova demora nos traballos, ao incapacitalo durante unha boa parte do ano 1846. Finalmente, o 1 de xaneiro de 1849, Pistrucci presentou as matrices da medalla \u00e1 \"Royal Mint\" e recibiu un derradeiro pagamento de 1.500 libras.\nPistrucci enviou unha longa misiva con consellos para o posterior endurecemento das matrices e con outras consideraci\u00f3ns t\u00e9cnicas, e fixo publicar esta carta na prensa numism\u00e1tica. As matrices present\u00e1ranse en d\u00faas pezas, un aro exterior e un n\u00facleo, e el advert\u00eda de que non resultar\u00eda doado fabricar os cu\u00f1os a partir delas con seguranza, xa que \"un accidente provocado por un descoido ou unha falla de atenci\u00f3n poder\u00eda destru\u00edr nun momento todo o traballo, e sen remedio\". As matrices ti\u00f1an un di\u00e1metro de 130 mil\u00edmetros; os empregados da casa da moeda non se cr\u00edan capaces de as endurecer e de as converter en cu\u00f1os sen a probabilidade de que se producisen danos importantes. Fix\u00e9ronse ent\u00f3n alg\u00fans electrotipos a partir das matrices, ademais de varias impresi\u00f3ns brandas, pero non se cu\u00f1ou exemplar ning\u00fan na \u00e9poca. \nA mellora das relaci\u00f3ns entre Gran Breta\u00f1a e Francia fixo, ademais, que a presentaci\u00f3n da medalla de Waterloo estivese exenta de calquera contido pol\u00edtico. Howard W. A. Linecar sinalou que daquela \"todos os grandes homes aos que se lles pretend\u00eda entregar a medalla morreran, ag\u00e1s o propio Duque de Wellington\".\nPistrucci sentiuse amargado pola experiencia. Nunha carta de 1850 dirixida ao diplom\u00e1tico e anticuario William Hamilton, dic\u00edalle:\nLinecar dixo dos dese\u00f1os de medallas de Pistrucci que \"foron un dos exemplos m\u00e1is magn\u00edficos da arte dos gravadores, sen d\u00fabida ningunha\". Roderick Farey, no seu estudo de 2014 sobre o artista, afirmou: \"a xenialidade de Pistrucci evid\u00e9nciase no seu dese\u00f1o\". Milano considerou as matrices de Pistrucci, a\u00ednda en posesi\u00f3n da \"Royal Mint\", como \"indubidablemente entre as mellores pezas da historia da medall\u00edstica europea e testemu\u00f1a da xenialidade do seu creador\". O bi\u00f3grafo de Pistrucci, Michael A. Marsh, describiu a medalla como \"a mellor peza de \"intaglio\" realizada nunca por calquera gravador\". Varios dos modelos de cera de Pistruci, inclu\u00eddas as versi\u00f3ns finais definitivas, cons\u00e9rvanse no Museo da Casa da Moeda de Roma.\nCu\u00f1axes posteriores.\nEn 1990, a \"Royal Mint\" cu\u00f1ou unha versi\u00f3n de tama\u00f1o reducido para coleccionistas con motivo do 175 aniversario da medalla. Novamente, en 2015 cu\u00f1ou en prata, tam\u00e9n para o coleccionismo, outra tiraxe en prata polo 200 aniversario, coas inscrici\u00f3ns concibidas inicialmente por Pistrucci nos seus modelos iniciais en cera. \nEn 2014, como parte dos preparativos do bicentenario da batalla, o Worcestershire Medal Service (medallista oficial da ra\u00ed\u00f1a Isabel II) preparou, en nome da \"London Mint Office\", unha versi\u00f3n a tama\u00f1o completo en prata, cun peso de dous quilogramos, que lles foron presentadas aos embaixadores de Austria, Rusia e Alema\u00f1a (como sucesor do reino de Prusia), as\u00ed como \u00e1 ra\u00ed\u00f1a de Inglaterra. Paralelamente, tam\u00e9n se puxeron exemplares \u00e1 venda ao prezo de 3.900 libras."}
{"id": "538400", "revid": "65337", "url": "https://gl.wikipedia.org/wiki?curid=538400", "title": "Medalla de Waterloo", "text": ""}
{"id": "538401", "revid": "98629", "url": "https://gl.wikipedia.org/wiki?curid=538401", "title": "Jerome Lane", "text": "William Jerome Lane, nado o 4 de decembro de 1966 en Akron, Ohio, \u00e9 un ex-xogador profesional de baloncesto estadounidense. Xogaba na pocisi\u00f3n de ala-pivote cunha altura de 1,98 m. Foi o m\u00e1ximo reboteador da Liga ACB co F\u00f3rum Valladolid na temporada 1996\u221297."}
{"id": "538403", "revid": "19415", "url": "https://gl.wikipedia.org/wiki?curid=538403", "title": "Storhamar Dragons", "text": ""}
{"id": "538405", "revid": "26240", "url": "https://gl.wikipedia.org/wiki?curid=538405", "title": "Andre Turner", "text": "Andre Devalle Turner, nado o 13 de marzo de 1964 en Memphis, Tennessee, \u00e9 un ex-xogador e adestrador profesional de baloncesto estadounidense formado na Universidade de Memphis. Actualmente \u00e9 adestrador na Universidade Lane. Como xogador ocupaba a pocisi\u00f3n de base cunha altura de 1,82 m. Foi o m\u00e1ximo asistente da Liga ACB co Festina Joventut na temporada 1996\u221297."}
{"id": "538406", "revid": "5132", "url": "https://gl.wikipedia.org/wiki?curid=538406", "title": "Llanera Menorca", "text": ""}
{"id": "538408", "revid": "98629", "url": "https://gl.wikipedia.org/wiki?curid=538408", "title": "Andy Toolson", "text": "Andrew Kent Toolson, m\u00e1is co\u00f1ecido como Andy Toolson, nado o 19 de xaneiro de 1966 no Chicago, Illinois, \u00e9 un ex-xogador e adestrador profesional de baloncesto estadounidense. Como xogador ocupaba a pocisi\u00f3n de ala cunha altura de 1,98 m. Foi o m\u00e1ximo triplista da Liga ACB co Festina Joventut na temporada 1996\u221297."}
{"id": "538409", "revid": "90656", "url": "https://gl.wikipedia.org/wiki?curid=538409", "title": "Testemu\u00f1o de Naxira", "text": "O testemu\u00f1o de Naxira foi un falso testemu\u00f1o pronunciado ante o \"caucus\" de Dereitos Humanos do Congreso dos Estados Unidos o 10 de outubro de 1990 por unha rapaza de 15 anos que s\u00f3 deu o seu nome de pila, Naxira. O testemu\u00f1o foi moi publicitado e foi citado en numerosas ocasi\u00f3ns polos senadores dos Estados Unidos e polo presidente George Bush para xustificar o seu apoio a Kuwait na Guerra do Golfo. En 1992, s\u00f3ubose que o apelido de Naxira era Al Sabah (en ) e que era filla de Saud Al-Sabah, o embaixador de Kuwait nos Estados Unidos. Ademais revelouse que o seu testemu\u00f1o fora organizado como parte da campa\u00f1a de relaci\u00f3ns p\u00fablicas Citizens for a Free Kuwait, dirixida pola firma estadounidense de relaci\u00f3ns p\u00fablicas Hill &amp; Knowlton para o goberno kuwait\u00ed. Despois disto, o testemu\u00f1o de al-Sabah pasou a ser considerado como un exemplo cl\u00e1sico de propaganda de atrocidades.\nNo seu emotivo testemu\u00f1o, Naxira afirmou que, tras a invasi\u00f3n iraqu\u00ed de Kuwait, vira a soldados iraqu\u00eds sacar beb\u00e9s das incubadoras nun hospital kuwait\u00ed, levaren consigo as incubadoras e deixaren morrer os beb\u00e9s no chan.\nA s\u00faa historia foi inicialmente corroborada pola ONG brit\u00e1nica Amnist\u00eda Internacional, que publicou varios informes independentes sobre os asasinatos e os testemu\u00f1os dos evacuados. Tralo fin da guerra en Kuwait, os xornalistas accederon ao pa\u00eds e un informe da ABC descubriu que alg\u00fans pacientes, inclu\u00eddos os beb\u00e9s prematuros, morreran cando moitos dos enfermeiros e m\u00e9dicos de Kuwait fuxiran. O informe descartou case completamente que os soldados iraqu\u00eds roubasen as incubadoras do hospital e deixasen morrer a centos de beb\u00e9s kuwait\u00edes\". Amnist\u00eda Internacional reaccionou emitindo unha retractaci\u00f3n, e o director executivo John Healey acusou posteriormente \u00e1 administraci\u00f3n Bush de \"manipulaci\u00f3n oportunista do movemento internacional de dereitos humanos\".\nAntecedentes.\nDenuncias sobre as incubadoras.\nTras a invasi\u00f3n e ocupaci\u00f3n iraqu\u00ed de Kuwait, houbo informes de saqueos xeneralizados. O 2 de setembro de 1990, nunha carta dirixida ao secretario xeral das Naci\u00f3ns Unidas, Javier P\u00e9rez de Cu\u00e9llar, o representante de Kuwait na ONU, Mohammad A. Abulhasan, falaba do \"roubo de todo o equipamento dos hospitais privados e p\u00fablicos, inclu\u00eddas as m\u00e1quinas de raios X, os esc\u00e1neres e os equipos de laboratorio\". As acusaci\u00f3ns de saqueo foron repetidas polos evacuados que falaban de \"soldados saqueando edificios de oficinas, escolas e hospitais, levando consigo os aparellos de aire acondicionado, ordenadores, taboleiro, escritorios e incluso incubadoras infant\u00eds e equipos de radiaci\u00f3n\". \nO saqueo das incubadoras atraeu a atenci\u00f3n dos medios debido \u00e1s acusaci\u00f3ns de que os beb\u00e9s prematuros estaban sendo abandonados, deix\u00e1ndoos morrer. O 5 de setembro, Abdul Wahab Al-Fowzan, o ministro de sa\u00fade kuwait\u00ed no exilio, afirmou nunha rolda de prensa en Taif, Arabia Saudita, \"que os soldados iraqu\u00eds se apoderaran da pr\u00e1ctica totalidade dos hospitais e instituci\u00f3ns m\u00e9dicas do pa\u00eds despois da s\u00faa invasi\u00f3n\" e que \"os soldados desaloxaron aos pacientes e saquearon sistematicamente os equipos de alta tecnolox\u00eda, ambulancias, medicamentos e plasma\", o que provocou a morte de 22 beb\u00e9s prematuros. O \"The Washington Post\" describ\u00eda a orixe da historia dos beb\u00e9s kuwait\u00eds do seguinte xeito: A historia dos beb\u00e9s kuwait\u00eds orixinouse cunha carta dun alto funcionario kuwait\u00ed de sa\u00fade p\u00fablica que foi evacuado do pa\u00eds por un diplom\u00e1tico europeo a finais do mes pasado, segundo Hudah Bahar, un arquitecto que recibiu a carta aqu\u00ed en Londres. Completouse coa informaci\u00f3n recollida das fuxidas de kuwait\u00edes e doutras fontes por Fawzia Sayegh, pediatra kuwait\u00ed que vive aqu\u00ed. A carta afirmaba que os soldados iraqu\u00eds ordenaron desaloxar a pacientes de varios hospitais e pecharon unidades de cr\u00edticas de tratamento de pacientes con cancro, pacientes con di\u00e1lise e persoas con diabetes. Bahar e Sayegh dixeron que os iraqu\u00eds levaron equipamentos sofisticados como m\u00e1quinas de di\u00e1lise para Bagdad, como parte do roubo de di\u00f1eiro en efectivo, ouro, coches e xoias, que segundo fontes bancarias \u00e1rabes superan os 2000 mill\u00f3ns de d\u00f3lares. Entre os equipos que levaron hab\u00eda 22 incubadoras infant\u00eds, segundo a s\u00faa versi\u00f3n.O \"The Washington Post\" tam\u00e9n sinalou que non puido verificar as acusaci\u00f3ns xa que Iraq non permit\u00eda o acceso \u00e1 zona e ti\u00f1a en corentena aos diplom\u00e1ticos. O 5 de setembro, noutra carta ao secretario xeral da ONU, Abulhasan reiterou as afirmaci\u00f3ns de Fowzan escribindo:Fontes impecables de instituci\u00f3ns sanitarias de Kuwait inf\u00f3rmannos de que as autoridades da ocupaci\u00f3n iraqu\u00ed cometeron os seguintes crimes brutais, que poden cualificarse como crimes contra a humanidade: [...] 2. Quitaron as incubadoras dos hospitais de maternidade utilizadas para nenos con crecemento atrasado (nenos prematuros), causando a morte de todos os nenos que estaban en tratamento.A carta non indicaba cantos beb\u00e9s morreran. As acusaci\u00f3ns inclu\u00eddas na carta recibiron unha ampla cobertura dos medios nos d\u00edas seguintes. Ese d\u00eda, nunha entrevista con ref\u00e9ns liberados no programa de radio \"All Things Considered\" da NPR, un ref\u00e9n afirmou que as tropas iraqu\u00eds estaban \"golpeando os nenos coas culatas das armas, sacando aos beb\u00e9s das incubadoras e marchando coas incubadoras\". \"Reuters\" tam\u00e9n informou de \"as tropas iraqu\u00eds sacaron beb\u00e9s prematuros das incubadoras de Kuwait para roubar os equipamentos\".\nO 9 de setembro, NPR informou de que \"nunha sala para beb\u00e9s prematuros, os soldados apagaran o os\u00edxeno das incubadoras e empacaron o equipo para o seu env\u00edo a Iraq\".\nO 17 de setembro, Edward Gnehm Jr., o embaixador designado dos Estados Unidos en Kuwait, declarou ante os xornalistas que funcionarios sanitarios de Kuwait lle contaran que 22 beb\u00e9s morreran despois de que as tropas iraqu\u00eds roubaran as incubadoras. O \"diario Los Angeles Times\" informou de que \"os refuxiados informaron de que as incubadoras para beb\u00e9s prematuros foron confiscadas polas tropas iraqu\u00eds e os beb\u00e9s que estaban nelas foron amoreados no chan e deixados morrer\". O \"San Jose Mercury News\" tam\u00e9n informou da mesma acusaci\u00f3n ese d\u00eda, engadindo que os diplom\u00e1ticos occidentais pensaban que \"este \u00e9 o tipo de cousa que algunhas persoas chaman xenocidio e, se a xente quixese interpretalo como tal, poder\u00eda ser motivo dalg\u00fan tipo de intervenci\u00f3n militar\".\nO 25 de setembro o \"Washington Post\" informou de que \"os hospitais da cidade de Kuwait est\u00e1n a ser desposu\u00eddos de incubadoras\". O presidente de Citizens for a Free Kuwait escribiu ao Representante da C\u00e1mara Gus Yatron dicindo que acababa de saber que o l\u00edder iraqu\u00ed ordenara a desconexi\u00f3n das incubadoras nos hospitais de maternidade, utilizadas para tratar beb\u00e9s prematuros, deixando a estes nenos morrer\".\nO 29 de setembro, nunha reuni\u00f3n entre o l\u00edder kuwait\u00ed, o xeque Xabir al-Ahmad al-Xabir al-Saba, e o presidente George HW Bush, o emir exiliado contou ao presidente que os iraqu\u00eds \"\u00edan aos hospitais, sacaban aos beb\u00e9s das incubadoras e quit\u00e1banlle aos pacientes as m\u00e1quinas de soporte vital, para enviar o equipamento para Iraq\". \nO 9 de outubro, nunha conferencia de prensa presidencial, Bush afirmou:Pensei que o xeneral Scowcroft [asistente do presidente en Asuntos de Seguridade Nacional] dic\u00edao moi ben despois de que o emir marchase de aqu\u00ed. E estou moi preocupado, non s\u00f3 polo desmantelamento f\u00edsico sen\u00f3n pola brutalidade que agora escribiu Amnist\u00eda Internacional confirmando alg\u00fans dos relatos que nos contou o emir sobre a brutalidade. \u00c9 incrible, polo menos algunhas das cousas que reflexionou. Quero dicir, a xente dunha m\u00e1quina de di\u00e1lise cortou, a m\u00e1quina foi enviada a Bagdad; beb\u00e9s en incubadoras sa\u00edron das incubadoras e as propias incubadoras foron enviadas a Bagdad. Agora, non sei cantos destes relatos poden confirmarse, pero si que cando o emir estaba aqu\u00ed falaba dende o coraz\u00f3n. E despois diso chegou Amnist\u00eda Internacional, que estaba a informar a moitas das persoas na fronteira. E \u00e9 enfermizo.\nCitizens for a Free Kuwait.\nCitizens for a Free Kuwait era un comit\u00e9 de relaci\u00f3ns p\u00fablicas creado pola embaixada de Kuwait, descrito por \"The Times News\" como un \"comit\u00e9 con sede en Washington, formado por kuwait\u00edes e estadounidenses preocupados\". A\u00ednda que o comit\u00e9 ocupaba o espazo das oficinas da embaixada, traballaban supostamente de xeito independentemente \u00e1 embaixada.\nHill &amp; Knowlton.\nEn 1990, despois de contactos cun expatriado kuwait\u00ed en Nova York, Hill &amp; Knowlton asumiu \"Citizens for a Free Kuwait\". O obxectivo da campa\u00f1a nacional era concienciar aos Estados Unidos sobre os perigos que supu\u00f1a Saddam Hussein para Kuwait.\nHill &amp; Knowlton levou a cabo un estudo dun mill\u00f3n de d\u00f3lares para determinar a mellor forma de obter apoio para unha intervenci\u00f3n militar. Traballou con grupos focais buscando a mellor estratexia para influ\u00edr na opini\u00f3n p\u00fablica, e descubriu que a \u00e9nfase nas atrocidades, como a historia da incubadora, era o m\u00e1is efectivo.\nEst\u00edmase que Hill &amp; Knowlton recibiu uns 12\u00a0mill\u00f3ns de d\u00f3lares de Kuwait para a s\u00faa campa\u00f1a de propaganda.\nFundaci\u00f3n de Dereitos Humanos do Congreso.\nO Fundaci\u00f3n de Dereitos Humanos do Congreso \u00e9 unha organizaci\u00f3n non gobernamental que investiga abuso de dereitos humanos. Estaba dirixida polo Represetnante dem\u00f3crata Tom Lantos e polo Representante republicano John Porter, e traballaba nun espazo alugado na sede de Hill &amp; Knowlton's en Washington.\nResponsabilidade do goberno dos Estados Unidos.\nO co\u00f1ecemento e a responsabilidade do goberno dos Estados Unidos nos feitos est\u00e1 a debate. Mentres que alg\u00fans defenden o desco\u00f1ecemento total por parte da Casa Branca, outras fontes afirman:\n\"O traballo da axencia de publicidade estadounidense para Kuwait levaba en certo xeito a sinatura da Casa Branca. O presidente Bush foi informado por Fuller sobre cada paso. Con todo, non se pode probar se tam\u00e9n deu o seu consentimento persoal para a historia dos beb\u00e9s. O que queda, con todo, \u00e9 que exist\u00edan estreitos contactos persoais entre o goberno dos Estados Unidos e unha axencia que, de forma demostrable, creou mentiras. A mesma axencia foi incluso empregada directamente polo goberno dos Estados Unidos noutros contextos.\nTestemu\u00f1o.\nO 10 de outubro de 1990, Naxira foi a \u00faltima en declarar no \"caucus\". No seu testemu\u00f1o oral, que durou 4 minutos, afirmou:Se\u00f1or presidente, e membros do comit\u00e9, o meu nome \u00e9 Naxira e acabo de sa\u00edr de Kuwait. A mi\u00f1a nai e eu estabamos en Kuwait o 2 de agosto nunhas tranquilas vacaci\u00f3ns de ver\u00e1n. A mi\u00f1a irm\u00e1 maior tivo un beb\u00e9 o 29 de xullo e quer\u00edamos pasar alg\u00fan tempo en Kuwait con ela.\n S\u00f3 rezo para que ning\u00fan dos meus compa\u00f1eiros de 10\u00ba curso te\u00f1an unhas vacaci\u00f3ns de ver\u00e1n coma as mi\u00f1as. Quizais desexei \u00e1s veces ser adulta, poder medrar axi\u00f1a. O que vin pasar aos nenos de Kuwait e ao meu pa\u00eds cambiou a mi\u00f1a vida para sempre, cambiou a vida de todos os kuwait\u00edes, pequenos e vellos, simples nenos ou m\u00e1is.\n A mi\u00f1a irm\u00e1 viaxou polo deserto co meu sobri\u00f1o de cinco d\u00edas tentando po\u00f1erse a salvo. Non hai leite dispo\u00f1ible para o beb\u00e9 en Kuwait. Apenas sa\u00edran cando o seu coche quedou atrapado na area do deserto e recibiron axuda dende Arabia Saudita.\n Eu quedei atr\u00e1s e quer\u00eda facer algo polo meu pa\u00eds. A segunda semana despois da invasi\u00f3n, fun voluntaria no hospital de AlIdar con outras 12 mulleres que tam\u00e9n quer\u00edan axudar. Era a voluntaria m\u00e1is nova. As outras mulleres ti\u00f1an entre 20 e 30 anos.\n Mentres estaba al\u00ed, vin aos soldados iraqu\u00eds entrar no hospital con armas. Sacaron os beb\u00e9s das incubadoras, lev\u00e1ronas e deixaron os nenos morrendo no fr\u00edo chan. Foi horroroso. Non puiden evitar pensar no meu sobri\u00f1o que naceu prematuro e que poder\u00eda ter morto tam\u00e9n ese d\u00eda. Despois de sa\u00edr do hospital, alg\u00fans dos meus amigos e eu distribu\u00edmos folletos para condenar a invasi\u00f3n iraqu\u00ed ata que nos avisaron de que nos poder\u00edan matar se os iraqu\u00eds nos visen.\n Os iraqu\u00eds destru\u00edron todo en Kuwait. Baleiraron de alimentos os supermercados, as farmacias de medicamentos, as f\u00e1bricas de material m\u00e9dico, saquearon as casas e torturaron a veci\u00f1os e amigos.\n Vin e falei cun amigo meu despois de ser torturado e liberado polos iraqu\u00eds. Ten 22 anos pero parec\u00eda un home vello. Os iraqu\u00eds met\u00e9ronlle a cabeza nunha piscina ata case afogalo. Sac\u00e1ronlle as u\u00f1as e despois aplicaron descargas el\u00e9ctricas nas partes privadas e sensibles do seu corpo. Tivo sorte de sobrevivir.\n Se se atopa a un soldado iraqu\u00ed morto no barrio, queiman todas as casas da contorna e non deixan ir os bombeiros ata que s\u00f3 queden cinzas e cascallos.\n Os iraqu\u00eds burl\u00e1banse do presidente Bush e maltrat\u00e1bannos verbal e fisicamente \u00e1 mi\u00f1a familia e a min ao sa\u00edr de Kuwait. S\u00f3 o fixemos porque a vida en Kuwait volveuse insoportable. Obrig\u00e1ronnos a ocultar, queimar ou destru\u00edr todo o que identifique ao noso pa\u00eds e ao noso goberno.\n Quero resaltar que Kuwait \u00e9 a nosa nai e o emir o noso pai. Repet\u00edmolo nos tellados das nosas casas en Kuwait ata que os iraqu\u00eds comezaron a disparar contra n\u00f3s e repetir\u00e9molo de novo. Estou feliz de ter 15 anos, a idade suficiente para lembrar Kuwait antes de que Saddam Hussein o destru\u00edse e ser o suficientemente nova como para reconstru\u00edlo.\n Grazas.A\u00ednda que Naxira non especificou cantos beb\u00e9s estaban nas incubadoras no seu testemu\u00f1o oral, no testemu\u00f1o escrito distribu\u00eddo por Hill e Knowlton, dic\u00eda \"Mentres estaba al\u00ed vin aos soldados iraqu\u00eds entrar no hospital con armas e entrar na habitaci\u00f3n onde 15 beb\u00e9s estaban nas incubadoras\". O testemu\u00f1o non foi prestado baixo xuramento.\nO representante John Porter, copresidente do caucus, remarcou que nos seus oito anos de servizo no caucus nunca escoitou esa \"brutalidade e inhumanidade e sadismo\". O testemu\u00f1o de Naxira foi descrito como o m\u00e1is dram\u00e1tico.\nHill &amp; Knowlton.\nNon est\u00e1 claro canto do testemu\u00f1o de Nayirah foi preparado. A\u00ednda que se supu\u00f1a que a empresa s\u00f3 deb\u00eda proporcionar axuda estil\u00edstica, s\u00f3ubose que H&amp;K \"proporcionou testemu\u00f1as, escribiu testemu\u00f1os e adestrou \u00e1s testemu\u00f1as para ser m\u00e1is impactantes\".\nReacci\u00f3ns.\nO testemu\u00f1o de Naxira foi amplamente publicitado. Hill &amp; Knowlton, que filmou a audiencia, enviou un comunicado de prensa en v\u00eddeo a MediaLink, unha firma que prestaba servizo a unhas 700 emisoras de televisi\u00f3n dos Estados Unidos.\nEsa noite emit\u00edronse fragmentos do testemu\u00f1o nos telexornais de ABC News e NBC News, alcanzando unha audiencia estimada de entre 35 e 53 mill\u00f3ns de estadounidenses. Sete senadores citaron o testemu\u00f1o de Naxira nos seus discursos apoiando o uso da forza. O presidente George Bush repetiu a historia polo menos dez veces nas semanas seguintes. O seu relato sobre as atrocidades axudou a decantar a opini\u00f3n americana a favor da participaci\u00f3n na guerra do Golfo.\nResposta inicial.\nO 13 de xaneiro de 1991, o \"Sunday Times\" informou de que un doutor chamado Ali Al-Huwail poder\u00eda dar fe de 92 mortes.\nIraq negou as acusaci\u00f3ns e o 16 de outubro, o ministro de informaci\u00f3n iraqu\u00ed, Latif Nassif al-Jassem, dixo \u00e1 Axencia Iraqu\u00ed de Noticias que \"agora vostede [Bush] est\u00e1 a usar o que el [o xeque Xabir] lle dixo, para facer que o Congreso aprobe o orzamento que est\u00e1 en vermello polas s\u00faas pol\u00edticas\". E engadiu que \"ti, como presidente dunha superpotencia, tes que sopesar ben as palabras e non actuar como un pallaso que repite o que lle din\".\nO 21 de outubro de 1990, nunha visita a Kuwait de xornalistas que foron escoltados por funcionarios do Ministerio de Informaci\u00f3n iraqu\u00ed, os m\u00e9dicos dun centro de maternidade de Kuwait negaron as acusaci\u00f3ns das incubadoras. Na visita, o xefe iraqu\u00ed do departamento de sa\u00fade de Kuwait, Abdul-Rahman Mohammad al-Ugeily, dixo que \"Bagdad enviou 1.000 m\u00e9dicos e outros traballadores sanitarios para axudar a xestionar os 14 hospitais e centros de sa\u00fade de Kuwait trala invasi\u00f3n\".\nMartin e MacArthur.\nO 15 de marzo de 1991, John Martin, un xornalista de ABC, informou de que \"os pacientes, inclu\u00eddos beb\u00e9s prematuros, morreron, cando moitas das enfermeiras e m\u00e9dicos de Kuwait deixaron de traballar ou fuxiron do pa\u00eds\" e engadiu que as tropas iraqu\u00eds \"con toda seguridade non roubaran\" incubadoras de hospitais nin deixaran morrer centos de beb\u00e9s kuwait\u00eds\".\nO 6 de xaneiro de 1992, \"The New York Times\" publicou un artigo de opini\u00f3n de John MacArthur titulado \"Remember Nayirah, Witness for Kuwait?\" (\"Lembras a Naxira, a testemu\u00f1a de Kuwait?\"). MacArthur descubriu que Naxira era a filla do embaixador de Kuwait nos Estados Unidos, Saud Nasir al-Sabah. MacArthur sinalou que \"a historia da incubadora distorsionou seriamente o debate estadounidense sobre se apoiar a acci\u00f3n militar\" e cuestionou se \"a s\u00faa relaci\u00f3n especial [os representantes Lantos e Porter] con Hill e Knowlton deber\u00eda provocar unha investigaci\u00f3n do Congreso para descubrir se as s\u00faas acci\u00f3ns s\u00f3 constitu\u00edan un evidente conflito de intereses ou, peor a\u00ednda, se sab\u00edan quen era realmente a chorosa Naxira en outubro de 1990\". O traballo de MacArthur foi recompensado co Premio Mensual de Xornalismo de \"The Washington Monthly\" en abril de 1992, e co Premio Mencken en 1993.\nHill &amp; Knowlton.\nO 15 de xaneiro de 1992, o director executivo de Hill &amp; Knowlton, Thomas E. Eidson, respondeu \u00e1s acusaci\u00f3ns de MacArthur nunha carta ao editor publicada no \"New York Times\". Eidson afirmou que \"en ning\u00fan momento esta firma colaborou con ningu\u00e9n para producir testemu\u00f1os conscientemente enganosos\", asegurando que a firma \"non ti\u00f1a motivos para cuestionar a s\u00faa veracidade cando declarou tras a s\u00faa fuxida de Kuwait\". A carta explicaba que a acusaci\u00f3n de Naxira de que os soldados iraqu\u00eds sacaron beb\u00e9s acabados de nacer das incubadoras foi corroborada polo doutor Ibraheem Behbehani, xefe da Media L\u00faa Vermella, ante o Consello de Seguridade das Naci\u00f3ns Unidas, e que os medios non estaban autorizados a entrar en Kuwait \"ata despois da liberaci\u00f3n\", polo que non hab\u00eda xeito de verificar as historias de refuxiados coma ela. Eidson conclu\u00edu que \"a credibilidade de Naxira non deber\u00eda ser m\u00e1is cuestionada que se fora doutora ou profesora\" e que o traballo da compa\u00f1\u00eda cos kuwait\u00edes era consistente cos est\u00e1ndares da empresa, asegurando que \"o interese p\u00fablico estaba ben servido\".\nEn agosto de 1992, Howard Paster substitu\u00edu a Robert K. Gray como director xeral da oficina de Washington co fin de limpar a imaxe da empresa.\nOs cr\u00edticos afirmaron que Hill &amp; Knowlton inventara un falso movemento popular, Citizens for a Free Kuwait, e que posteriormente utilizaron probas cuestionables e testemu\u00f1as sospeitosas para influ\u00edr na opini\u00f3n p\u00fablica e na pol\u00edtica dos Estados Unidos e da ONU.\nTom Lantos.\nA\u00ednda que Lantos era amigo \u00edntimo de Bush naquel momento, as\u00ed como copresidente da Fundaci\u00f3n dos Dereitos Humanos do Congreso, non informou a Bush do seu papel no caso Naxira nin da verdadeira identidade desta. Nunha entrevista, Lantos declarou que ocultara a identidade de Naxira a petici\u00f3n do seu pai para protexer a s\u00faa familia e amigos, e negou calquera acusaci\u00f3n de delitos argumentando que \"Os medios de comunicaci\u00f3n centr\u00e1ronse nela. Se non tivese testemu\u00f1ado, centrar\u00edanse noutra cousa.\" \nNunha carta ao editor para \"The New York Times\" o 27 de xaneiro de 1992, titulada \"Kuwaiti Give Consistent Account of Atrocities\", Tom Lantos respondeu \u00e1s acusaci\u00f3ns de MacArthur. Escribiu que \"o artigo enganoso do Sr. MacArthur s\u00f3 serve aos c\u00ednicos que buscan reescribir a historia da guerra do Golfo P\u00e9rsico\", sinalando que \"a sinistra insinuaci\u00f3n do artigo suxire que a nena nin sequera estaba en Kuwait no momento da invasi\u00f3n iraqu\u00ed, e que todo o espantoso incidente foi un complot diab\u00f3lico dunha empresa estadounidense de relaci\u00f3ns p\u00fablicas\". Lantos escribiu que \"o feito de que Naxira fose a filla do embaixador de Kuwait fac\u00edaa unha testemu\u00f1a m\u00e1is crible\" e que \"a s\u00faa relaci\u00f3n co embaixador e co goberno melloraba a s\u00faa credibilidade\". Tam\u00e9n sinalou que \"o seu relato era coherente coa informaci\u00f3n que recibimos doutras testemu\u00f1as, con centos doutras historias de atrocidades de Kuwait transmitidas por medios de todo o mundo e coherente cos informes de organizaci\u00f3ns independentes de dereitos humanos, como Amnist\u00eda Internacional, que tam\u00e9n testificou na nosa audiencia e posteriormente publicamos relatos similares aos de Naxira\". Lantos conclu\u00edu que \"dados os innumerables casos de violaci\u00f3ns dos dereitos humanos comprobadas en Iraq\", era \"innecesario e contraproducente inventar atrocidades\".\nLantos tam\u00e9n rexeitou as acusaci\u00f3ns dunha relaci\u00f3n especial entre o caucus e Hill &amp; Knowlton, afirmando que \"as actividades do caucus real\u00edzanse sen ter en conta que estes pa\u00edses estean representados por alg\u00fan bufete de avogados ou de relaci\u00f3ns p\u00fablicas\". Nunha carta posterior a \"The New York Times\", MacArthur sinalou que o testemu\u00f1o fora retractado.\nEmbaixador Sabah.\nO embaixador afirmou que a s\u00faa filla foi testemu\u00f1a das atrocidades que describiu e que a s\u00faa presenza en Kuwait poder\u00eda ser verificada pola Embaixada dos Estados Unidos en Kuwait. Tam\u00e9n afirmou: \"Se eu quixera mentir, ou se quixeramos mentir, se quixeramos esaxerar, non usar\u00eda \u00e1 mi\u00f1a filla para facelo. Poder\u00eda mercar facilmente a outras persoas para facelo.\"\nLauri Fitz-Pegado.\nLauri Fitz-Pegado era a vicepresidenta en funci\u00f3ns de Hill &amp; Knowlton no momento do testemu\u00f1o de Naxira. M\u00e1is tarde confirmouse dentro da investigaci\u00f3n kuwait\u00ed que Pegado foi a responsable de adestrar a Naxira no que se demostrou que era o seu falso testemu\u00f1o.\nOutros.\nA campa\u00f1a foi descrita polos cr\u00edticos como corrupta, enganosa e pouco \u00e9tica. Tam\u00e9n foi utilizada para difundir historias falsas ou esaxeradas sobre crimes iraqu\u00eds. Lantos foi criticado por ocultar a informaci\u00f3n.\nInvestigaci\u00f3ns.\nHuman Rights Watch.\nEn 1992, a organizaci\u00f3n de dereitos humanos Middle East Watch, unha divisi\u00f3n de Human Rights Watch, publicou os resultados da s\u00faa investigaci\u00f3n sobre a historia das incubadoras. O seu director, Andrew Whitley, dixo \u00e1 prensa: \"A\u00ednda que \u00e9 certo que os iraqu\u00eds ti\u00f1an entre os seus obxectivos os hospitais, non hai ningunha verdade sobre a acusaci\u00f3n, fundamental no esforzo de propaganda b\u00e9lica, de que roubaron incubadoras e quitaron insensiblemente os beb\u00e9s deix\u00e1ndoos morrer no chan. As historias foron fabricadas a partir de xermes de verdade por persoas de f\u00f3ra do pa\u00eds\". Un investigador, Aziz Abu-Hamad, entrevistou a m\u00e9dicos do hospital onde Naxira afirmou ver os soldados iraqu\u00eds sacando 15 beb\u00e9s das incubadoras. \"The Independent\" relatou: \"Os m\u00e9dicos dix\u00e9ronlle que o centro de maternidade ti\u00f1a entre 25 e 30 incubadoras. Os iraqu\u00eds non levaron ningunha e ning\u00fan beb\u00e9 foi quitado delas\".\nAmnist\u00eda Internacional.\nAmnist\u00eda Internacional apoiou inicialmente a historia, pero despois emitiu unha retractaci\u00f3n, afirmando que non atoparan probas fiables de que as forzas iraqu\u00eds provocasen a morte de beb\u00e9s quit\u00e1ndoos ou ordenando que os quitasen das incubadoras.\nInforme Kroll.\nOs funcionarios kuwait\u00edes non realizaron declaraci\u00f3ns \u00e1 prensa. Para responder \u00e1s acusaci\u00f3ns, o goberno kuwait\u00ed contratou a Kroll Associates para que realizase unha investigaci\u00f3n independente da historia das incubadoras. A investigaci\u00f3n de Kroll durou nove semanas e realizou m\u00e1is de 250 entrevistas. As entrevistas con Naxira revelaron que o seu testemu\u00f1o orixinal estaba tremendamente distorsionado no mellor dos casos. D\u00edxolle a Kroll que en realidade s\u00f3 vira un beb\u00e9 f\u00f3ra da s\u00faa incubadora durante \"non m\u00e1is dun momento\". Tam\u00e9n dixo que nunca fora voluntaria no hospital e que de feito \"s\u00f3 pasara por al\u00ed uns minutos\".\nEstudos acad\u00e9micos.\nO contido, a presentaci\u00f3n, a distribuci\u00f3n, a eficacia e o prop\u00f3sito do testemu\u00f1o de Naxira foron obxecto de m\u00faltiples estudos de relaci\u00f3ns p\u00fablicas.\nNo seu libro, \"Strategic Maneuvering in Argumentative Discourse\", Frans H. van Eemeren describiu a historia de Naxira como un \"argumentum ad misericordiam\", afirmando que \"as mensaxes visuais que acompa\u00f1an \u00e1 argumentaci\u00f3n verbal poden ser tan dr\u00e1sticas que a argumentaci\u00f3n racional se fai case imposible\". No artigo \"The Hill &amp; Knowlton Cases: A Brief on the Controversy\" de Susanne A. Roschwalb, a autora preguntouse que influencia ter\u00edan os intereses brit\u00e1nicas (tales como o posible colapso das instituci\u00f3ns financeiras se o dinar kuwait\u00ed quedase sen valor) sobre H&amp;K, dado que esta era unha empresa brit\u00e1nica. John R. MacArthur, autor de \"Second Front: Censorship and Propaganda in the Gulf War\", sinalou que \"naquel momento, era a campa\u00f1a de relaci\u00f3ns p\u00fablicas m\u00e1is sofisticada e cara xamais realizada nos Estados Unidos por un goberno estranxeiro\"."}
{"id": "538417", "revid": "22570", "url": "https://gl.wikipedia.org/wiki?curid=538417", "title": "Hipersensibilidade dental", "text": "En odontolox\u00eda denom\u00ednase hipersensibilidade ou sensibilidade dental a unha dor dental de car\u00e1cter aguda e de curta duraci\u00f3n, que xorde na superfice da dentina en resposta a est\u00edmulos t\u00e9rmicos, evaporativos, t\u00e1ctiles, osm\u00f3ticos, qu\u00edmicos ou el\u00e9ctricos; e que non pode atribu\u00edrse a ningunha outra doenza dental.\nQue exista certo grao de sensibilidade na dentina \u00e9 normal, pero por norma xeral non adoita experimentarse dor nas actividades coti\u00e1s, como beber unha bebida fr\u00eda. As\u00ed, a\u00ednda que os termos de sensibilidade da dentina e dentina sensible \u00fasanse indistintamente para referirse \u00e1 hipersensibilidade dental, este \u00faltimo termo \u00e9 m\u00e1is axeitado.\nCausas.\nOs motivos que provocan a hipersensibilidade dental son diversos, tendo a s\u00faa orixe na erosi\u00f3n do esmalte do dente. Existen bebidas e alimentos \u00e1cidos que poden provocar molestias nos dentes. Ademais, as bacterias provocadas pola carie dental (relacionado co punto anterior) poden ser outra causa de aparici\u00f3n. Outro motivo pode ser o uso dalg\u00fans medicamentos (con contido en Aspirina ou vitamina C). Un lavado de dentes incorrecto (con moita presi\u00f3n ou con demasiada frecuencia) pode provocar a devandita erosi\u00f3n no esmalte. O bruxismo \u00e9 outro motivo principal da hipersensibilidade dental. Ademais, cabe destacar que a enfermidade das enc\u00edas ou a recesi\u00f3n das mesmas poidan facer que a ra\u00edz do dente quede exposta, favorecendo a hipersensibilidade."}
{"id": "538419", "revid": "895", "url": "https://gl.wikipedia.org/wiki?curid=538419", "title": "Hipersensibilidade dentaria", "text": ""}
{"id": "538420", "revid": "134686", "url": "https://gl.wikipedia.org/wiki?curid=538420", "title": "Wikipedia en bhojpuri", "text": "A Wikipedia en bhojpuri (en ) \u00e9 a edici\u00f3n da enciclopedia libre Wikipedia en lingua bhojpuri. A p\u00e1xina foi lanzada o 3 de febreiro de 2003. A lingua bhojpuri no presente escr\u00edbese coa escrita devan\u00e1gari. O bhojpuri \u00e9 unha lingua indoaria falada no nordeste da India e na rexi\u00f3n de Terai no Nepal.\nEsta versi\u00f3n da enciclopedia cont\u00e9n artigos e usuarios, dos cales son activos."}
{"id": "538424", "revid": "5132", "url": "https://gl.wikipedia.org/wiki?curid=538424", "title": "Girona Gavis", "text": ""}
{"id": "538425", "revid": "23204", "url": "https://gl.wikipedia.org/wiki?curid=538425", "title": "Wikipedia en flamengo occidental", "text": "A Wikipedia en flamengo occidental (en ) \u00e9 a edici\u00f3n da enciclopedia libre Wikipedia en flamengo occidental.\nEsta versi\u00f3n da enciclopedia cont\u00e9n artigos e usuarios, dos cales son activos.\nHistoria.\nEn setembro de 2010, a edici\u00f3n de Wikipedia en flamengo occidental conti\u00f1a 4\u00a0200 artigos e 2\u00a0000 usuarios rexistrados."}
{"id": "538427", "revid": "23204", "url": "https://gl.wikipedia.org/wiki?curid=538427", "title": "Wikipedia en baixo sax\u00f3n neerland\u00e9s", "text": "A Wikipedia en baixo sax\u00f3n neerland\u00e9s (en ) \u00e9 a edici\u00f3n da enciclopedia libre Wikipedia en baixo sax\u00f3n neerland\u00e9s. Foi creada o 24 de marzo de 2006, e cont\u00e9n artigos escritos en calquera das variedades dialectais do baixo alem\u00e1n falado nos Pa\u00edses Baixos, as\u00ed como un pequeno n\u00famero de artigos escritos nas variedades propias de Alema\u00f1a. A Wikipedia en baixo sax\u00f3n neerland\u00e9s foi citada na prensa neerlandesa e os institutos do baixo sax\u00f3n nos Pa\u00edses Baixos contribu\u00edron nela.\nEsta versi\u00f3n da enciclopedia cont\u00e9n artigos e usuarios, dos cales son activos."}
{"id": "538429", "revid": "5132", "url": "https://gl.wikipedia.org/wiki?curid=538429", "title": "Supercopa de baloncesto de Espa\u00f1a", "text": ""}
{"id": "538430", "revid": "98629", "url": "https://gl.wikipedia.org/wiki?curid=538430", "title": "Roberto Due\u00f1as", "text": "Roberto Due\u00f1as Hern\u00e1ndez, nado o 1 de novembro de 1975 en Madrid, \u00e9 un ex-xogador profesional internacional de baloncesto espa\u00f1ol. Xogaba na pocisi\u00f3n de pivote cunha altura de 2,21 m, sendo o xogador profesional de baloncesto espa\u00f1ol m\u00e1is alto da historia. Destacou como xogador do FC Barcelona, onde conseguiu varios t\u00edtulos e reco\u00f1ecementos snedo unha das pezas chave do club entre 1996 e 2005. En todos os seus encontros co Barcelona, captorou 2\u00a0113 rebotes e fixo 266 tap\u00f3ns, sendo o m\u00e1is destacado da historia do club nestas categor\u00edas."}
{"id": "538431", "revid": "23204", "url": "https://gl.wikipedia.org/wiki?curid=538431", "title": "Wikipedia en shona", "text": "A Wikipedia en shona (en ) \u00e9 a edici\u00f3n da enciclopedia libre Wikipedia en lingua shona.\nEsta versi\u00f3n da enciclopedia cont\u00e9n artigos e usuarios, dos cales son activos."}
{"id": "538434", "revid": "23204", "url": "https://gl.wikipedia.org/wiki?curid=538434", "title": "Wikipedia en vepsio", "text": "A Wikipedia en vepsio (en ) \u00e9 a edici\u00f3n da enciclopedia libre Wikipedia en lingua vepsia.\nEsta versi\u00f3n da enciclopedia cont\u00e9n artigos e usuarios, dos cales son activos."}
{"id": "538437", "revid": "23204", "url": "https://gl.wikipedia.org/wiki?curid=538437", "title": "Wikipedia en somal\u00ed", "text": "A Wikipedia en somal\u00ed (en ) \u00e9 a edici\u00f3n da enciclopedia libre Wikipedia en lingua somal\u00ed. Foi creada en 2004.\nEsta versi\u00f3n da enciclopedia cont\u00e9n artigos e usuarios, dos cales son activos."}
{"id": "538438", "revid": "89787", "url": "https://gl.wikipedia.org/wiki?curid=538438", "title": "Brenda Navarro", "text": "Brenda Navarro, nada na Cidade de M\u00e9xico (M\u00e9xico) o 26 de febreiro de 1982, \u00e9 unha escritora, soci\u00f3loga e economista mexicana. Traballou en distintas ONG relacionadas cos dereitos humanos. Foi a fundadora de #EnjambreLiterario, un proxecto editorial enfocado en publicar obras escritas por mulleres. A s\u00faa primeira novela foi \"Casas vac\u00edas.\"\nTraxectoria.\nNavarro \u00e9 egresada da Universidade Nacional Aut\u00f3noma de M\u00e9xico onde estudou sociolox\u00eda e econom\u00eda. As\u00ed mesmo, estudou unha mestr\u00eda en Estudos de X\u00e9nero, Mulleres e Cidadan\u00eda na Universidade de Barcelona.\nColaborou con diversas ONG, tales como Artigo 19 Cap\u00edtulo M\u00e9xico e C\u00e1tedra UNESCO de Dereitos Humanos da Facultade de Ciencias Pol\u00edticas da Universidade Nacional Aut\u00f3noma de M\u00e9xico.\nFundou #EnjambreLiterario, un proxecto integrado por un grupo de persoas na procura de abrir espazos de difusi\u00f3n para voces femininas en Latinoam\u00e9rica desde 2016 e at\u00e9 o 2020. Deste xeito, editou as seguintes obras: \"Agosto\" de Tatiana Maillard, \"El libro de Aisha\" de Sylvia Aguilar Z\u00e9leney, \"Brazilian no es una raza\" de Wendy Trevi\u00f1o e \"Una casa con jard\u00edn\" de Itzel Guevara del \u00c1ngel. \nParticipa en obradoiros como A mi\u00f1a casa \u00e9 un campo de batalla? e Escribiremos o mundo ou o mundo reescribiranos? da Casa Encendida de Fundaci\u00f3n Montemadrid as\u00ed como Talleres de Escritura Creativa e Talleres e cursos de Econom\u00eda con perspectiva de x\u00e9nero.\nNo 2018, xunto a Kaja Negra, un proxecto de xornalismo independente, publicou \"Casas Baleiras\", a s\u00faa primeira novela. Nesta cuestiona a maternidade imposta pola sociedade e sobre todo a dor dunha muller ante a desaparici\u00f3n dun fillo. \nForma parte da rede \"Elas Coidan\", a cal busca p\u00f3r de manifesto que o traballo creativo implica para as mulleres unha tripla xornada. A trav\u00e9s desta rede b\u00fascase promover o di\u00e1logo ao redor da escritura e ao traballo dom\u00e9stico.\nParticipou no comit\u00e9 organizador do Atopo Escritoras e Coidados que leva a cabo no marco do D\u00eda da Escritora en Espa\u00f1a, e ten por obxectivo visibilizar o traballo das mulleres na literatura, e con iso \u00a0facer fronte \u00e1 discriminaci\u00f3n."}
{"id": "538439", "revid": "7596", "url": "https://gl.wikipedia.org/wiki?curid=538439", "title": "Antonio Filgueira Vieites", "text": "Antonio Filgueira Vieites, nado en Ferrol o 25 de xullo de 1871 e finado no mesmo concello o 2 de decembro de 1937, foi un pintor anarquista e sindicalista galego.\nTraxectoria.\nFillo dun canteiro de T\u00e1llara. Foi conserxe da casa de socorro de Ferrol. Entre 1902 e 1905 estivo emigrado en R\u00edo de Xaneiro e en 1908 estivo en Buenos Aires. Retornou a Ferrol en 1909, participou en varios mitins de protesta na Coru\u00f1a e Ferrol, en decembro foi detido pola rotura dunha urna nas elecci\u00f3ns municipais e ao ano seguinte procesado por desorde p\u00fablica. Sa\u00edu da cadea e foi novamente procesado na causa por atentado, e despois por delito contra a Constituci\u00f3n. Emigrou a Cuba e en xu\u00f1o de 1911 participou nun mitin no Centro Gallego da Habana, pola folga da rede de sumidoiros, xunto a Severino Chac\u00f3n. Foi expulsado de Cuba con Severino Chac\u00f3n o 20 de agosto de 1911 e ao chegar a Ferrol foi encarcerado por estar reclamado polos tribunais e en rebeld\u00eda. Novamente no Brasil, militou na anarcosindicalista Confedera\u00e7ao Oper\u00e1ria Brasileira (COB) e foi preso en agosto de 1912 como dirixente da folga dos Docks de Santos. Foi expulsado cara a Europa sen formaci\u00f3n de causa, mais retornou a Brasil por levar m\u00e1is de dez anos no pa\u00eds. En xaneiro de 1913 partiu para Europa como delegado da COB para protestar contra a emigraci\u00f3n ao Brasil, coa intenci\u00f3n de facer conferencias en Espa\u00f1a e Portugal.\nEn setembro de 1913 era director do peri\u00f3dico \"La Tralla\", e sostivo unha pelexa con Francisco P\u00e9rez, director do xornal \"El Obrero\". Procesado polo delito de lesi\u00f3ns, foi condenado en febreiro de 1914 e novamente procesado polo delito de inxurias, foi condenado en xaneiro de 1915. Foi redactor do xornal santista \"A Revolta\". En febreiro de 1915 participou nun mitin contra a guerra no Teatro Romea de Ferrol. Foi un dos asinantes dunha protesta en nome da Comisi\u00f3n Organizadora do Congreso da Paz de Ferrol pola suspensi\u00f3n do mesmo e a expulsi\u00f3n dos delegados estranxeiros. Representou no Congreso da Paz \u00e1 Confedera\u00e7ao Oper\u00e1ria Brasileira. En agosto de 1915 convocou en nome da COB o Congreso da Paz de R\u00edo de Xaneiro onde representou ao Sindicato de Oficios Varios e foi o encargado de abrir a primeira sesi\u00f3n. En xaneiro de 1917 foi sobresida a causa que se lle seguiu por calumnias e inxurias \u00e1 autoridade por medio da imprenta. Detido en xullo dese ano por repartimento de follas clandestinas en Ferrol, nas que se recomendaba aos soldados que non dispararan contra os seus irm\u00e1ns, asinadas por Marcelino Domingo; foi posto en liberdade baixo fianza. Procesado polo xulgado militar do Rexemento de Infanter\u00eda de Zamora, foi condenado en outubro de 1918 a seis meses de c\u00e1rcere polas palabras ofensivas diante do Consello de Guerra que o xulgaba por outro delito do que foi absolto. En 1919 foi procesado por un artigo publicado por \"El Obrero\" co t\u00edtulo \u201cNo m\u00e1s far\u00e1ndulas pol\u00edticas\u201d e en decembro dese ano deu unha conferencia co t\u00edtulo \u201cSocialismo, sindicalismo y anarquismo\u201d no Ateneo Obrero Sindicalista. Marchou \u00e1 Habana en setembro de 1920. Retornado, foi procesado por desacato en maio e novembro de 1923 e detido en maio de 1924 por orde do capit\u00e1n xeneral da rexi\u00f3n, acusado de inxurias ao directorio nun xornal cubano. En 1933 foi un dos relatores do Congreso Agrario Regional Gallego.\nVida persoal.\nCasou con Laura Durrutia Mu\u00ed\u00f1os e foi pai de Electra, Germinal e Libertad Filgueira Durrutia."}
{"id": "538441", "revid": "1888", "url": "https://gl.wikipedia.org/wiki?curid=538441", "title": "La Tralla (Ferrol)", "text": "La Tralla foi un peri\u00f3dico editado en Ferrol en 1913.\nHistoria e caracter\u00edsticas.\nSemanario anarquista, apareceu en agosto de 1913. Dirixido por Antonio Filgueira Vieites, entre os seus redactores figurou Jos\u00e9 Bravo. Polemizou con \"El Obrero\"."}
{"id": "538442", "revid": "1888", "url": "https://gl.wikipedia.org/wiki?curid=538442", "title": "La Tralla", "text": "La Tralla foi o nome de varias publicaci\u00f3ns:"}
{"id": "538450", "revid": "98629", "url": "https://gl.wikipedia.org/wiki?curid=538450", "title": "Afrika Bibang", "text": "Afrika Bibang, nada no barrio getxotarra de Algorta en 1975, \u00e9 unha cantante espa\u00f1ola de ascendencia ecuatoguineana. \u00c9 a primeira artista negra en cantar en \u00e9uscaro, e irm\u00e1 do tam\u00e9n m\u00fasico Gutxi Bibang.\nTraxectoria.\nOs pais son orixinarios da Guinea Ecuatorial. Xa na s\u00faa infancia estivo influenciada pola m\u00fasica tradicional africana por parte da s\u00faa familia, con quen fala a lingua fang.. Tam\u00e9n escoitaba m\u00fasica negra, entre outros estilos, soul, reggae e jazz. \nEstudou no modelo A, mais con 14 anos empezou a aprender \u00e9uscaro na Alfabetatze Euskalduntze Koordinakundea, a \"Coordinadora de Euskaldunizaci\u00f3n e Alfabetizaci\u00f3n.\" Comezou a carreira de Dereito, mais abandonouna para dedicarse \u00e1 m\u00fasica.\nCarreira musical.\nEn 1993 comezou no grupo de reggae Ke No Falte, e durante varios anos formou parte da banda Etsaiak, de Lekeitio. Tam\u00e9n tivo colaboraci\u00f3ns co Grupo Brigadier. A primeira foi o \"Sound System\". \nEn 2004 publicou o seu primeiro disco en solitario, \"Entzun\", impulsada por Fermin Muguruza. En 2008 comezou a cantar con Calima, unha banda que fusiona, entre outros estilos, o jazz e o flamenco.\nViviu e actuou varios anos en cidades como Par\u00eds, Londres ou Varsovia, e en pa\u00edses como o L\u00edbano, o Xap\u00f3n ou a China. En 2019, de regreso en Euskadi, editou o seu disco \"Nomada\", con ritmos de soul, R&amp;B e hip hop. As s\u00faas composici\u00f3ns, en \u00e9uscaro, castel\u00e1n e ingl\u00e9s, te\u00f1en contido social e cultural."}
{"id": "538451", "revid": "19415", "url": "https://gl.wikipedia.org/wiki?curid=538451", "title": "Anni Keisala", "text": "Anni Keisala, nada o 5 de abril de 1997 en Lohja (Finlandia), \u00e9 unha xogadora finlandesa de h\u00f3ckey sobre xeo, que xoga na posici\u00f3n de porteira. Dende a tempada 2018-19 ata a 2021-22 defendeu a porter\u00eda do Ilves de Tampere. En abril de 2022 fichou polo HV71 sueco."}
{"id": "538452", "revid": "98629", "url": "https://gl.wikipedia.org/wiki?curid=538452", "title": "Code Girls", "text": "As Code Girls ou Mozas do C\u00f3digo da Segunda Guerra Mundial foron un grupo de m\u00e1is de 10.000 mulleres que serviron como cript\u00f3grafas (creadoras de c\u00f3digos) e criptoanalistas (descifradoras de c\u00f3digos) para o Ex\u00e9rcito dos Estados Unidos de Am\u00e9rica durante a segunda guerra mundial.\nRecrutamento.\nNos meses previos ao ataque xapon\u00e9s a Pearl Harbor, a Mari\u00f1a dos Estados Unidos comezou a recrutar mulleres universitarias para traballar como cript\u00f3grafas e criptoanalistas. Despois do ataque, as actividades de recrutamento aumentaron cando os Estados Unidos un\u00edronse \u00e1s forzas aliadas para loitar contra as potencias do Eixe durante a segunda guerra mundial.\nDurante o proceso de contrataci\u00f3n, preguntouse \u00e1s mulleres se lles gustaban os encrucillados e se estaban comprometidas para casar. As que respond\u00edan \"si\" e \"non\", respectivamente, avanzaban no proceso de contrataci\u00f3n.Convid\u00e1base as candidatas a reuni\u00f3ns secretas nas que se lles ofrec\u00eda a oportunidade de realizar un curso de formaci\u00f3n para descifrar c\u00f3digos e xurar gardar o secreto. Os que aprobaban o curso eran convidados a Washington, D.C. despois da gradaci\u00f3n universitaria para incorporarse \u00e1 Mari\u00f1a como empregadas civ\u00eds.\nO Ex\u00e9rcito tam\u00e9n comezou a recrutar mulleres descifradoras de c\u00f3digos nesta \u00e9poca. Os oficiais do ex\u00e9rcito reun\u00edronse con representantes das universidades femininas no Hotel Mayflower coa esperanza de recrutar aos seus mellores estudantes antes de que a Mari\u00f1a puidese facelo.\nTraballo.\nOs primeiros recrutas present\u00e1ronse no cuartel xeral da Mari\u00f1a en Washington, D. C., que rapidamente se encheu de xente. En 1943, a Armada ampliou as s\u00faas operaci\u00f3ns requisando a localizaci\u00f3n orixinal do Mount Vernon College for Women para empregala como Anexo de Comunicaci\u00f3ns Navais. \nO Ex\u00e9rcito tam\u00e9n superou rapidamente a s\u00faa oficina de Washington, D. C. e engadiu unha segunda localizaci\u00f3n no Arlington Hall Junior College for Women. En 1945, o 70 por cento do equipo de descifrado de c\u00f3digos do Ex\u00e9rcito era feminino. Entre as s\u00faas tarefas, as mulleres operaban m\u00e1quinas descifradoras, analizaban e descifraban os c\u00f3digos do inimigo, constru\u00edan bibliotecas de recursos sobre as operaci\u00f3ns do inimigo, interceptaban sinais de radio e probaban a seguridade dos c\u00f3digos estadounidenses. Durante cada mes de 1944, as descifradoras de c\u00f3digos interceptaron unhas 30.000 mensaxes de transporte acu\u00e1tico da Armada xaponesa que conduciron ao afundimento de case todos os barcos de subministraci\u00f3n xaponeses que se dirix\u00edan a Filipinas ou ao Pac\u00edfico Sur. Antes do D\u00eda D, compartiron informaci\u00f3n falsa e mensaxes de radio para enganar intencionadamente aos alem\u00e1ns sobre a localizaci\u00f3n do desembarco das Forzas Aliadas. Cando se lles preguntaba publicamente polo seu traballo, as mulleres adoitaban responder que \"sacaban punta aos lapis\" \nMulleres destacadas.\nEntre as mulleres m\u00e1is destacadas que contribu\u00edron ao esforzo en criptograf\u00eda dos Estados Unidos durante a segunda guerra mundial at\u00f3panse:"}
{"id": "538454", "revid": "75439", "url": "https://gl.wikipedia.org/wiki?curid=538454", "title": "Bernardo Bango G\u00f3mez", "text": "Bernardo Bango G\u00f3mez, nado en Toxos Outos (Lousame) en 1870, foi un anarquista galego.\nTraxectoria.\nA finais do s\u00e9culo XIX emigrou a Buenos Aires onde comezou unha vida de bohemia e actividades delituosas ata que tomou contacto coas ideas anarquistas e comezou unha nova etapa como militante social. Foi expulsado da Arxentina pola s\u00faa militancia anarquista arribando a Coru\u00f1a en marzo de 1902. Foi procesado na Coru\u00f1a por non descubrirse diante dunha procesi\u00f3n. De 1905 a 1910 residiu en M\u00e9xico traballando como profesor. Colaborou desde M\u00e9xico no peri\u00f3dico anarquista cubano \"\u00a1Tierra!\" en 1910. En 1914 resid\u00eda no Brasil, en contacto co movemento anarquista internacional."}
{"id": "538455", "revid": "4817", "url": "https://gl.wikipedia.org/wiki?curid=538455", "title": "James Kelly", "text": ""}
{"id": "538456", "revid": "4817", "url": "https://gl.wikipedia.org/wiki?curid=538456", "title": "Paul Richards", "text": ""}
{"id": "538457", "revid": "19415", "url": "https://gl.wikipedia.org/wiki?curid=538457", "title": "Johanna Siira", "text": "Johanna Siira, nada o 8 de febreiro de 1998 en M\u00e4nts\u00e4l\u00e4 (Finlandia), \u00e9 unha xogadora finlandesa de h\u00f3ckey sobre xeo, que xoga na posici\u00f3n de defensa. Dende a tempada 2017-18 xoga para o Ilves de Tampere."}
{"id": "538461", "revid": "23204", "url": "https://gl.wikipedia.org/wiki?curid=538461", "title": "Wikipedia en cherokee", "text": "A Wikipedia en cherokee (en ) \u00e9 a edici\u00f3n da enciclopedia libre Wikipedia en lingua cherokee. Foi creada en 2004. \u00c9 a \u00fanica edici\u00f3n de Wikipedia nunha lingua da familia iroquesa.\nEsta versi\u00f3n da enciclopedia cont\u00e9n artigos e usuarios, dos cales son activos."}
{"id": "538462", "revid": "23204", "url": "https://gl.wikipedia.org/wiki?curid=538462", "title": "Wikipedia en altai", "text": "A Wikipedia en altai (en ) \u00e9 a edici\u00f3n da enciclopedia libre Wikipedia en altai. Foi creada o 22 de febreiro de 2021.\nEsta versi\u00f3n da enciclopedia cont\u00e9n artigos e usuarios, dos cales son activos."}
{"id": "538463", "revid": "23204", "url": "https://gl.wikipedia.org/wiki?curid=538463", "title": "Wikipedia en latgali\u00e1n", "text": "A Wikipedia en latgali\u00e1n (en ) \u00e9 a edici\u00f3n da enciclopedia libre Wikipedia en lingua latgali\u00e1. Foi creado o 18 de marzo de 2011.\nEsta versi\u00f3n da enciclopedia cont\u00e9n artigos e usuarios, dos cales son activos."}
{"id": "538465", "revid": "23204", "url": "https://gl.wikipedia.org/wiki?curid=538465", "title": "Wikipedia en samoano", "text": "A Wikipedia en samoano \u00e9 a edici\u00f3n da enciclopedia libre Wikipedia en lingua samoana. Foi creada en 2004.\nEsta versi\u00f3n da enciclopedia cont\u00e9n artigos e usuarios, dos cales son activos."}
{"id": "538468", "revid": "23204", "url": "https://gl.wikipedia.org/wiki?curid=538468", "title": "Wikipedia en crioulo da G\u00fciana Francesa", "text": "A Wikipedia en crioulo da G\u00fciana Francesa (en ) \u00e9 a edici\u00f3n da enciclopedia libre Wikipedia en crioulo da G\u00fciana Francesa. Foi creada o 22 de novembro de 2019.\nEsta versi\u00f3n da enciclopedia cont\u00e9n artigos e usuarios, dos cales son activos."}
{"id": "538471", "revid": "23204", "url": "https://gl.wikipedia.org/wiki?curid=538471", "title": "Wikipedia en seediq", "text": "A Wikipedia en seediq \u00e9 a edici\u00f3n da enciclopedia libre Wikipedia en lingua seediq. Foi creada o 18 de marzo de 2021.\nEsta versi\u00f3n da enciclopedia cont\u00e9n artigos e usuarios, dos cales son activos."}
{"id": "538472", "revid": "25871", "url": "https://gl.wikipedia.org/wiki?curid=538472", "title": "Essie Hollis", "text": "Essie B Hollis, nado o 16 de maio de 1955 en Erie, Pensilvania, \u00e9 un xogador profesional de baloncesto estadounidense. Formado na Universidade de Kentucky, xogaba na posici\u00f3n de ala cunha altura de 1,98 metros."}
{"id": "538473", "revid": "23204", "url": "https://gl.wikipedia.org/wiki?curid=538473", "title": "Wikipedia en n'ko", "text": "A Wikipedia en n'ko \u00e9 a edici\u00f3n da enciclopedia libre Wikipedia en lingua n'ko. Foi creada o 26 de setembro de 2019.\nEsta versi\u00f3n da enciclopedia cont\u00e9n artigos e usuarios, dos cales son activos."}
{"id": "538474", "revid": "15490", "url": "https://gl.wikipedia.org/wiki?curid=538474", "title": "Cardo (r\u00faa)", "text": "Cardo (\"card\u014d\") \u00e9 un termo empregado na planificaci\u00f3n urban\u00edstica no imperio romano. Denota unha r\u00faa con orientaci\u00f3n norte-sur nun campamento militar ou colonia. \nEtimolox\u00eda.\nO cardo principal \u00e9 o \"Cardo Maximus\", que era o eixe do campamento ou da cidade e que se cruza perpendicularmente co \"Decumanus Maximus\", a outra r\u00faa principal. A palabra latina deriva do grego \u03ba\u03b1\u03c1\u03b4\u03af\u1fb1, \"kardia\" - \"coraz\u00f3n\" e, por iso, estaba chea de tendas e vendedores e serv\u00eda como centro da vida econ\u00f3mica. \nA palabra ten a s\u00faa orixe na li\u00f1a que trazaban os augures de norte a sur para realizar os auspicios cando se fundaba a cidade. \u00c1 s\u00faa vez, desta palabra der\u00edvase o termo \"puntos cardinales\" que se utiliza na orientaci\u00f3n xeogr\u00e1fica, nos compases, nos cataventos, etc. \nEvoluci\u00f3n.\nNalgunhas ocasi\u00f3ns, por mor da diferente xeograf\u00eda das cidades, era o Decumano a r\u00faa principal, a\u00ednda que, xeralmente, o era o cardo. \nO foro situ\u00e1base orixinalmente, \u00e9 dicir, nas primeiras cidades romanas, nos arredores (de a\u00ed o seu nome: \"forum\" = f\u00f3ra), normalmente na intersecci\u00f3n das d\u00faas v\u00edas e se destinaba \u00e1s actividades mercant\u00eds (mercados e feiras). Co tempo, o foro, comezou a dedicarse \u00e1s actividades pol\u00edticas e administrativas, polo que as cidades romanas m\u00e1is recentes comezaron a crear prazas p\u00fablicas na intersecci\u00f3n do \"Cardo Maximus\" co \"Decumanus Maximus\". \nEsta idea xeral foi tomada despois, coas Ordenanzas de Filipe II no s\u00e9culo XVI para a fundaci\u00f3n e organizaci\u00f3n urban\u00edstica da maior parte das 40\u00a0000 cidades que os espa\u00f1ois fundaron en Am\u00e9rica. "}
{"id": "538480", "revid": "10599", "url": "https://gl.wikipedia.org/wiki?curid=538480", "title": "Agrupaci\u00f3n Deportiva B\u00f3veda", "text": "A Agrupaci\u00f3n Deportiva B\u00f3veda \u00e9 un club de f\u00fatbol galego de B\u00f3veda, na provincia de Lugo. Foi fundado en 1996 e na tempada 2021/22 xoga na Segunda Galicia.\nEstadio.\nO equipo xoga os seus partidos como local no Campo Municipal Irm\u00e1ns Somoza."}
{"id": "538481", "revid": "23204", "url": "https://gl.wikipedia.org/wiki?curid=538481", "title": "Wikipedia en erzya", "text": "A Wikipedia en erzya (en ) \u00e9 a edici\u00f3n da enciclopedia libre Wikipedia en lingua erzya. Foi creada o 26 de maio de 2008.\nEsta versi\u00f3n da enciclopedia cont\u00e9n artigos e usuarios, dos cales son activos."}
{"id": "538483", "revid": "67948", "url": "https://gl.wikipedia.org/wiki?curid=538483", "title": "Segunda Federaci\u00f3n", "text": "A Segunda Federaci\u00f3n, co\u00f1ecida tam\u00e9n como Segunda Divisi\u00f3n RFEF, ou Segunda B - Segunda RFEF, \u00e9 o cuarto nivel do sistema de ligas de f\u00fatbol masculino de Espa\u00f1a. \u00c9 a categor\u00eda posterior \u00e1 Primeira Federaci\u00f3n e anterior \u00e1 Terceira Federaci\u00f3n. A s\u00faa organizaci\u00f3n depende da Real Federaci\u00f3n Espa\u00f1ola de F\u00fatbol, e de a\u00ed que lle dea nome (RFEF). \nNaceu na temporada 2021-22, a partir dos equipos peor clasificados na extinta Segunda divisi\u00f3n B e dos mellores de Terceira divisi\u00f3n, na reorganizaci\u00f3n que xurdiu como consecuencia das dificultades competitivas que trouxo a covid-19 aos equipos semiprofesionais e afeccionados (supresi\u00f3n de descensos, mantemento de ascensos, e polo tanto aumento de equipos nas competici\u00f3ns superiores).\nNa temporada 2022-23, a Segunda Federaci\u00f3n ten cinco grupos con cadanseus 18 equipos; os equipos galegos at\u00f3panse encadrados no primeiro deles, a canda outros doutras comunidades aut\u00f3nomas veci\u00f1as. O seu status \u00e9 semiprofesional.\nSistema de competici\u00f3n.\nA Segunda Federaci\u00f3n disp\u00fatana 90 clubs divididos en cinco grupos de 18 equipos, emparellados por proximidade xeogr\u00e1fica. Esa distribuci\u00f3n xeogr\u00e1fica faise a cada ano, de maneira que os equipos que se mante\u00f1an na categor\u00eda dun ano para outro poder\u00e1n mudar de grupo (e polo tanto de rivais). Todos os anos ascender\u00e1n a esta categor\u00eda automaticamente os campi\u00f3ns de Terceira divisi\u00f3n e alg\u00fans dos mellores clubs desa categor\u00eda, que se enfrontar\u00e1n entre si nunha competici\u00f3n eliminatoria. \nNa primeira temporada, os 90 equipos iniciais tiveron a seguinte orixe:\nO sistema de competici\u00f3n \u00e9 o mesmo ca no resto de categor\u00edas do sistema de ligas masculinas. Emp\u00e9zase a xogar todos os ver\u00e1ns (a finais, entre agosto e setembro), e remata todas as primaveras do ano seguinte (entre maio e xu\u00f1o). Os equipos de cada grupo enfr\u00f3ntanse todos contra todos, d\u00faas veces, unha no campo dun, e outra no campo do outro. En total son 34 xornadas, durante as que non se enfrontan con equipos que estean a xogar en grupos diferentes. A orde dos encontros dec\u00eddese por sorteo antes de empezar a competici\u00f3n. O equipo que vence leva tres puntos, o que empata un, e o que perde ning\u00fan.\nNa primeira edici\u00f3n, 2021-22, os equipos galegos estiveron encadrados no mesmo grupo ca asturianos, castel\u00e1n-leoneses e madrile\u00f1os. Na segunda, 2022-23, por asturianos, c\u00e1ntabros e castel\u00e1n-leoneses. \nAscenso e descenso de categor\u00eda.\nAscender\u00e1n \u00e1 Primeira Federaci\u00f3n dez equipos. Os campi\u00f3ns de cada un dos cinco grupos subir\u00e1n directamente. Os clasificados do segundo ao quinto de cada grupo (20 equipos) disputar\u00e1n d\u00faas eliminatorias en sedes neutrais, mestur\u00e1ndose agora si contra os doutros grupos, para determinaren as cinco prazas de ascenso restantes.\nDescender\u00e1n os cinco \u00faltimos de cada grupo (do 14\u00ba ao 18\u00ba). Os catro peores d\u00e9cimo terceiros disputar\u00e1n unha eliminatoria, tam\u00e9n en sede neutral e a un s\u00f3 partido, da que sair\u00e1n dous equipos que tam\u00e9n descender\u00e1n \u00e1 Terceira Divisi\u00f3n.\nEquipos filiais.\nOs equipos filiais poden participar en Segunda Federaci\u00f3n se os seus primeiros equipos compiten nunha categor\u00eda superior. Como os filiais e os seus respectivos primeiros equipos non poden competir na mesma divisi\u00f3n, establ\u00e9cense as seguintes regras para o ascenso e descenso:"}
{"id": "538485", "revid": "98629", "url": "https://gl.wikipedia.org/wiki?curid=538485", "title": "Charles Thomas", "text": "Charles Ray Thomas, nado o 23 de agosto de 1946 nos Estados Unidos, \u00e9 un ex-xogador profesional de baloncesto con pasaporte espa\u00f1ol. Formado na Universidade Estatal de California nos \u00c1nxeles, xogaba na posici\u00f3n de pivote cunha altura de 2,01 metros."}
{"id": "538488", "revid": "10599", "url": "https://gl.wikipedia.org/wiki?curid=538488", "title": "AD B\u00f3veda", "text": ""}
{"id": "538489", "revid": "10599", "url": "https://gl.wikipedia.org/wiki?curid=538489", "title": "O Incio Terra Brava Club de F\u00fatbol", "text": "O Incio Terra Brava Club de F\u00fatbol \u00e9 un club de f\u00fatbol galego do Incio, na provincia de Lugo. Foi fundado en 2015 e na tempada 2021/22 xoga na Segunda Galicia.\nHistoria.\nAnteriormente o concello xa contara con equipo de f\u00fatbol. Foi o CD O Incio, que existiu entre 1995 e 2003 e que competiu tam\u00e9n na tempada 2004-05.\nEstadio.\nO equipo xoga os seus partidos como local no Campo Municipal O Carboeiro, na Cruz do Incio."}
{"id": "538490", "revid": "88215", "url": "https://gl.wikipedia.org/wiki?curid=538490", "title": "Ghada Shouaa", "text": "Ghada Shouaa (en ), nada en Mhardeh o 10 de setembro de 1972, \u00e9 unha ex-heptatleta siria. Nos Xogos Ol\u00edmpicos de 1996 pasou \u00e1 historia como a primeira e \u00fanica deportista siria en ga\u00f1ar unha medalla de ouro ol\u00edmpica.\nTraxectoria.\nNacida na pequena cidade siria de Mahardah na gobernaci\u00f3n de Hama, o primeiro deporte que practicou foi o baloncesto. Xogou varios anos na selecci\u00f3n siria, pero despois decidiu competir en atletismo. Fixo o seu primeiro h\u00e9ptatlon en 1991, e rapidamente conseguiu a clasificaci\u00f3n para o Campionato do Mundo de 1991 en Toquio, onde quedou en \u00faltima posici\u00f3n. Conclu\u00edu a s\u00faa primeira tempada de atletismo cunha medalla de prata nos campionatos asi\u00e1ticos.\nAo ano seguinte participou por primeira vez nuns Xogos Ol\u00edmpicos, en Barcelona, onde competiu lesionada e finalizou na 25\u00aa posici\u00f3n. A s\u00faa explosi\u00f3n non chegou at\u00e9 1995, cando ga\u00f1ou o importante meeting de G\u00f6tzis, cunha marca de 6715 puntos. Isto colocouna como unha das favoritas no Mundial de 1995, celebrado en Gotemburgo. Despois de que a outra favorita, Sabine Braun, caese lesionada, Shouaa ga\u00f1ou o t\u00edtulo cunha marxe c\u00f3moda.\nA tempada seguinte ga\u00f1ou de novo o meeting de G\u00f6tzis, establecendo, con 6942 puntos, un r\u00e9cord asi\u00e1tico que a\u00ednda non foi superado. Nos Xogos Ol\u00edmpicos de Atlanta, tres meses despois, confirmou a s\u00faa condici\u00f3n de mellor heptatleta do momento, ga\u00f1ando a primeira e \u00fanica medalla de ouro ol\u00edmpica da historia de Siria. Ao seu regreso a Siria foi recibida en Damasco por m\u00e1is de 100.000 persoas.\nUnha grave lesi\u00f3n arruinou a s\u00faa seguinte tempada, e non puido repo\u00f1erse totalemente ata 1999, cando quedou terceira no Campionato do Mundo por detr\u00e1s de Eunice Barber. Shouaa intentou defender o seu t\u00edtulo ol\u00edmpico en Sydney 2000, pero volveuse lesionar e nin sequera rematou a primeira proba. Despois desta decepci\u00f3n, decidiu retirarse do atletismo.\nDurante unha visita a Siria en 2013 ou 2014 en plena guerra civil, Shouaa apareceu nunha imaxe cunha metralleta pesada mentres acompa\u00f1aba \u00e1s Forzas de Defensa Nacional, unha rama das Forzas Armadas Sirias, e deu o seu apoio ao Ex\u00e9rcito \u00c1rabe Sirio."}
{"id": "538498", "revid": "10599", "url": "https://gl.wikipedia.org/wiki?curid=538498", "title": "O Incio Terra Brava CF", "text": ""}
{"id": "538499", "revid": "25871", "url": "https://gl.wikipedia.org/wiki?curid=538499", "title": "Johnny B\u00e1ez", "text": "Juan Ram\u00f3n B\u00e1ez Mauri\u00f1o, m\u00e1is co\u00f1ecido como Johnny B\u00e1ez, nado en Santurce, San Xo\u00e1n o 10 de xu\u00f1o de 1935 e finado o 26 de xaneiro de 2022, foi un xogador profesional de baloncesto internacional portorrique\u00f1o. Foi un dos xogadores m\u00e1is destacados do Real Madrid a finais da d\u00e9cada de 1950. Xogaba na pocisi\u00f3n de pivote cunha altura de 1,89 m."}
{"id": "538500", "revid": "23204", "url": "https://gl.wikipedia.org/wiki?curid=538500", "title": "Wikipedia en gan", "text": "A Wikipedia en gan (en ) \u00e9 a edici\u00f3n da enciclopedia libre Wikipedia en lingua gan.\nEsta versi\u00f3n da enciclopedia cont\u00e9n artigos e usuarios, dos cales son activos."}
{"id": "538502", "revid": "5132", "url": "https://gl.wikipedia.org/wiki?curid=538502", "title": "Juan B\u00e1ez", "text": ""}
{"id": "538503", "revid": "5132", "url": "https://gl.wikipedia.org/wiki?curid=538503", "title": "Juan Ram\u00f3n B\u00e1ez", "text": ""}
{"id": "538507", "revid": "1131", "url": "https://gl.wikipedia.org/wiki?curid=538507", "title": "Francisco Llobet Serra", "text": "Francisco Llobet Serra, nado o 5 de decembro de 1940 en Sabadell (Barcelona) e finado o 14 de maio de 2015, foi un xogador profesional de baloncesto internacional espa\u00f1ol. Foi o m\u00e1ximo anotador da liga espa\u00f1ola en 1961. Xogaba na pocisi\u00f3n de ala cunha altura de 1,82 m."}
{"id": "538513", "revid": "89787", "url": "https://gl.wikipedia.org/wiki?curid=538513", "title": "Heidi Klum", "text": "Heidi Klum, nada en Bergisch Gladbach (Renania do Norte-Westfalia) o 1 de xu\u00f1o de 1973, \u00e9 unha modelo, presentadora, empresaria, dese\u00f1adora de moda, produtora de televisi\u00f3n e actriz alem\u00e1. En 2008, converteuse en cidad\u00e1 estadounidense mantendo a cidadan\u00eda alem\u00e1.\nTraxectoria.\nDeuse a co\u00f1ecer a finais da d\u00e9cada de 1990 ao desfilar para Victoria's Secret, onde se converteu nun dos primeiros \"anxos\", e por posar para as revistas \"Elle\", \"Sports Illustrated\" \"Swimsuit Issue\" ou para as edici\u00f3ns alem\u00e1 e francesa da revista \"Vogue\". Ademais de desfilar, apareceu en numerosos anuncios comerciais de McDonald's ou Volkswagen na televisi\u00f3n alem\u00e1 e en varias series de televisi\u00f3n, inclu\u00edndo \"\", \"Spin City\" e \"Sex and the City\" e como actriz ocasional interpretou unha modelo temperamental no filme \"Blow Dry\", unha xigante en \"Ella Enchanted\" e a Ursula Andress en \"The Life and Death of Peter Sellers\".\nEn decembro de 2004, comezou a producir o programa de telerrealidade \"Project Runway\" na canle de televisi\u00f3n estadounidense-canadense Bravo, no que os concursantes compiten por un contrato para varias casas de moda, as\u00ed como por outros premios. O programa chegou \u00e1s quince tempadas e Klum foi nomeada ao Emmy. Tam\u00e9n participou nun \"reality show\" en Alema\u00f1a chamado \"Germany's next Topmodel\" en que foi a presentadora e produtora xunto con Tyra Banks. Ese programa tivo tres tempadas en que se elixiron tres novas modelos.\nParticipou no v\u00eddeos musical do grupo brit\u00e1nico Jamiroquai, \"Love Foolosophy\", e no da cantante australiana Sia, \"Fire Meet Gasoline\".\nOs seus propios dese\u00f1os de roupa aparecen no cat\u00e1logo por correo \"Otto\". Tam\u00e9n dese\u00f1ou calzado para Birkenstock, xoiar\u00eda para Mouawad e traxes de ba\u00f1o (mostrados na revista \"Sports Illustrated Swimsuit Issue\" do ano 2002).\nEn 2007 Forbes nomeouna a terceira modelo que m\u00e1is ga\u00f1ara no mundo dentro dunha lista de 15.\nO 30 de setembro de 2010, anunciou que deixaba de desfilar para Victoria's Secret, tras trece anos e catro fillos desde que comezou a traballar para esta firma de roupa interior.\nPresentou a cerimonia dos MTV Europe Music Awards de 2012 en Frankfurt.\nKlum \u00e9 unha \u00e1vida pintora e varios dos seus cadros apareceron en revistas de arte estadounidenses. O 27 de setembro de 2002, dedicou unha escultura chamada \"Can con bolboretas\" a conmemorar o traballo dos cans de rescate tralos atentados do 11 de setembro de 2001.\nVida persoal.\nEstivo casada co seu estilista Ric Pipino de setembro de 1997 a novembro de 2002. Posteriormente, mantivo unha relaci\u00f3n co cantante Anthony Kiedis e outra con Flavio Briatore, exdirector deportivo do equipo Renault de F\u00f3rmula 1. O romance con este \u00faltimo terminou cando ela quedou embarazada del. A s\u00faa filla chamouse Helene \u00abLeni\u00bb, como unha das avoas de Klum e naceu o 4 de maio de 2004.\nEstando embarazada, Klum empezou unha nova relaci\u00f3n co cantante brit\u00e1nico Seal. Casaron o 10 de maio de 2005 na praia de Careyes en M\u00e9xico. Tiveron tres fillos biol\u00f3xicos xuntos, dous nenos e unha nena: \u00abHenry\u00bb G\u00fcnther Ademola Dashtu Samuel, nado o 12 de setembro de 2005, Johan Riley Fyodor Taiwo Samuel nado o 21 de novembro de 2006 e por \u00faltimo Lou Soulola Samuel, unha nena que naceu o 10 de outubro de 2009. Ademais, Seal adoptou a Leni, que nunca foi reco\u00f1ecida polo seu pai biol\u00f3xico. Klum afirmou enfaticamente que \"Seal \u00e9 o pai de Leni\".\nTras sete anos de matrimonio, en xaneiro de 2012, Klum e Seal anunciaron a s\u00faa separaci\u00f3n nun comunicado publicado pola revista \"People\".\nEn maio de 2018, Klum apareceu na Gala amfAR coa s\u00faa nova parella, Tom Kaulitz, guitarrista da banda alem\u00e1 Tokio Hotel. Deste xeito fixeron p\u00fablica a relaci\u00f3n que manti\u00f1an na intimidade desde febreiro de 2018. En decembro dese mesmo ano a parella anunciou o seu compromiso. Segundo varios medios de comunicaci\u00f3n, Klum e Kaulitz contraeron matrimonio nunha cerimonia \u00edntima o 3 de agosto de 2019 en California. Celebrouse unha segunda cerimonia en agosto no luxoso iate \u201cChristina O\u201d fronte \u00e1 illa italiana de Capri."}
{"id": "538514", "revid": "23204", "url": "https://gl.wikipedia.org/wiki?curid=538514", "title": "Wikipedia en gilaki", "text": "A Wikipedia en gilaki \u00e9 a edici\u00f3n da enciclopedia libre Wikipedia en lingua gilaki.\nEsta versi\u00f3n da enciclopedia cont\u00e9n artigos e usuarios, dos cales son activos."}
{"id": "538518", "revid": "23204", "url": "https://gl.wikipedia.org/wiki?curid=538518", "title": "Wikipedia en cabilo", "text": "A Wikipedia en cabilo edici\u00f3n da enciclopedia libre Wikipedia en lingua cabila. Foi creada o 14 de abril de 2007. \u00c9 a primeira versi\u00f3n de Wikipedia nunha lingua b\u00e9rber.\nEsta versi\u00f3n da enciclopedia cont\u00e9n artigos e usuarios, dos cales son activos."}
{"id": "538520", "revid": "23204", "url": "https://gl.wikipedia.org/wiki?curid=538520", "title": "Wikipedia en turcom\u00e1n", "text": "A Wikipedia en turcom\u00e1n (en ) \u00e9 a edici\u00f3n da enciclopedia libre Wikipedia en lingua turcom\u00e1.\nEsta versi\u00f3n da enciclopedia cont\u00e9n artigos e usuarios, dos cales son activos."}
{"id": "538521", "revid": "1410", "url": "https://gl.wikipedia.org/wiki?curid=538521", "title": "Wikipedia en v\u00f5ro", "text": "A Wikipedia en v\u00f5ro \u00e9 a edici\u00f3n da enciclopedia libre Wikipedia en lingua v\u00f5ro.\nEsta versi\u00f3n da enciclopedia cont\u00e9n artigos e usuarios, dos cales son activos."}
{"id": "538522", "revid": "81385", "url": "https://gl.wikipedia.org/wiki?curid=538522", "title": "Wikipedia en abkhazo", "text": "A Wikipedia en abkhazo (en ) \u00e9 a edici\u00f3n da enciclopedia libre Wikipedia en lingua abkhaza.\nEsta versi\u00f3n da enciclopedia cont\u00e9n artigos e usuarios, dos cales son activos."}
{"id": "538523", "revid": "89787", "url": "https://gl.wikipedia.org/wiki?curid=538523", "title": "Apolodoro (corredor)", "text": "Apolodoro (en ), finado no s\u00e9culo I, foi un antigo corredor macedonio que, despois de ga\u00f1ar nos Xogos Ol\u00edmpicos, morreu alcanzado por un raio cando regresaba a casa. Foi conmemorado por Ant\u00edpatro de Tesal\u00f3nica nun epigrama (\"Antolox\u00eda grega\" 7.390):\nCada ano cel\u00e9brase a Carreira de Apolodoro nas modernas vilas de Aiani e Veria. "}
{"id": "538524", "revid": "23204", "url": "https://gl.wikipedia.org/wiki?curid=538524", "title": "Lingua meithei", "text": ""}
{"id": "538525", "revid": "23204", "url": "https://gl.wikipedia.org/wiki?curid=538525", "title": "Wikipedia en meitei", "text": "A Wikipedia en meitei (en ) \u00e9 a edici\u00f3n da enciclopedia libre Wikipedia en lingua meitei. Foi creada o 22 de febreiro de 2021.\nEsta versi\u00f3n da enciclopedia cont\u00e9n artigos e usuarios, dos cales son activos.\nHistoria.\nA s\u00faa fase en Incubator comezou no ano 2018 e converteuse nunha edici\u00f3n de Wikipedia no ano 2021."}
{"id": "538532", "revid": "23204", "url": "https://gl.wikipedia.org/wiki?curid=538532", "title": "Wikipedia en komi", "text": "A Wikipedia en komi (en ) \u00e9 a edici\u00f3n da enciclopedia libre Wikipedia en lingua komi. Foi creada no ano 2004.\nEsta versi\u00f3n da enciclopedia cont\u00e9n artigos e usuarios, dos cales son activos."}
{"id": "538535", "revid": "1888", "url": "https://gl.wikipedia.org/wiki?curid=538535", "title": "Hilario Arroyo", "text": "Hilario Arroyo Maestre, co\u00f1ecido como Moreno, nado en Roa (Burgos) en 1908, foi un mineiro e sindicalista anarquista galego.\nTraxectoria.\nInstalado en Lousame, foi presidente do \"Sindicato Minero y Profesiones Varias\" nas minas de San Fins. Co golpe de Estado do 18 de xullo de 1936 participou na resistencia marchando cos mineiros a Santiago de Compostela e despois \u00e1 Coru\u00f1a. Cando A Coru\u00f1a caeu definitivamente, v\u00edrono no Mes\u00f3n do Vento con Enrique Fern\u00e1ndez Maneiro e Abd\u00f3n de Ces. Fuxiu ao monte. Foi xulgado na Coru\u00f1a por rebeli\u00f3n e declarado en rebeld\u00eda. As autoridades da ditadura emitiron unha requisitoria en xaneiro de 1937. Estivo agochado nos montes de Lousame, Padr\u00f3n e Boiro."}
{"id": "538537", "revid": "54334", "url": "https://gl.wikipedia.org/wiki?curid=538537", "title": "Primeiro axioma de numerabilidade", "text": "En , dise que un espazo topol\u00f3xico formula_1 verifica o primeiro axioma de numerabilidade se cada punto do espazo ten unha . Se un espazo cumpre este axioma dise que \u00e9 primeiro numerable.\nPropiedades.\nEstes espazos son de importancia porque permiten controlar mellor as veci\u00f1anzas. Por exemplo, en calquera espazo que cumpra o primeiro axioma de numerabilidad, tense que compacto implica secuencialmente compacto, as\u00ed tam\u00e9n a continuidade queda caracterizada polas sucesi\u00f3ns (o cal, en xeral, non \u00e9 certo)."}
{"id": "538538", "revid": "98629", "url": "https://gl.wikipedia.org/wiki?curid=538538", "title": "Selecci\u00f3n de cr\u00edcket da India", "text": "A selecci\u00f3n de cr\u00edcket da India, tam\u00e9n co\u00f1ecida como Team India (do ingl\u00e9s: \"Equipo India\") ou Men in Blue (\"Homes de Azul\"), \u00e9 o equipo representativo da India nas competici\u00f3ns internacionais de cr\u00edcket. Est\u00e1 dirixida polo Board of Control for Cricket in India (BCCI) e \u00e9 membro de pleno dereito (\"full member\") do International Cricket Council (ICC) con status de Test, One Day International (ODI) e Twenty20 International (T20I).\nO cr\u00edcket foi introducido na India polos mari\u00f1eiros brit\u00e1nicos no s\u00e9culo XVIII, sendo o primeiro club do pa\u00eds fundado no ano 1792. Con todo, a selecci\u00f3n nacional india non xogar\u00eda o seu primeiro Test match at\u00e9 o 25 de xu\u00f1o de 1932, nun xogo disputado no Lord's londiniense. Converter\u00edanse as\u00ed no sexto equipo en conseguir o status de equipo de Test. Desde ese ano 1932, a India tivo que agardar at\u00e9 1952, case 20 anos, para acadar primeira vitoria nun encontro de Test. Nos seus primeiros cincuenta anos como equipo internacional de cr\u00edcket, a India non obtivo moito \u00e9xito, ga\u00f1ando s\u00f3 35 dos primeiros 196 test que xogou. Por\u00e9n, o equipo ga\u00f1ou forza na d\u00e9cada de 1970 coa aparici\u00f3n de xogadores como Gavaskar, Viswanath, Kapil Dev, Prasanna, Venkataraghavan, Chandrasekhar ou Singh Bedi.\nTradicionalmente moito m\u00e1is forte en casa que f\u00f3ra, o equipo indio mellorou a s\u00faa forma no estranxeiro, especialmente no cr\u00edcket de overs limitados, desde principios do s\u00e9culo XXI, ga\u00f1ando Test matches en Australia, Inglaterra e Sur\u00e1frica. Foi o segundo equipo de cr\u00edcket en ga\u00f1ar a Copa do Mundo, despois das Indias Occidentais, en 1983, repetindo t\u00edtulo en 2011 baixo a capitan\u00eda de Mahendra Singh Dhoni. Despois de ga\u00f1ar a Copa do Mundo de 2011, India converteuse no terceiro equipo despois das e en ga\u00f1ar a Copa do Mundo m\u00e1is dunha vez, e o primeiro equipo de cr\u00edcket en ga\u00f1ar a Copa do Mundo en casa. O equipo de cr\u00edcket da India garda rivalidade con outras selecci\u00f3ns, principalmente con , arquirrival pol\u00edtico da India, e con . Con todo, nos \u00faltimos tempos, est\u00e1n ga\u00f1ando protagonismo rivalidades con naci\u00f3ns como e .\nHistoria.\nOrixes.\nOs brit\u00e1nicos levaron o cr\u00edcket \u00e1 India a principios de 1700, sendo o primeiro partido de cr\u00edcket xogado en 1721. En 1848, a comunidade parsi de Bombai fundou o Oriental Cricket Club, o primeiro club de cr\u00edcket estabelecido por nativos do lugar. A pesar disto, os brit\u00e1nicos non os convidaron a xogar contra eles at\u00e9 moitos anos despois, en 1877. A comezos do s\u00e9culo XX, en 1912, comezouse a disputar un torneo cuadrangular entre parsis, sikhs, hind\u00fas, musulm\u00e1ns e europeos. Nestes primeiros anos de s\u00e9culo, alg\u00fans indios comezaron a xogar para a selecci\u00f3n de , sendo alg\u00fans deles, como Ranjitsinhji ou Duleepsinhji, moi aprezados polos brit\u00e1nicos. En 1911 un equipo de indios fixo o seu primeiro tour polas Illas Brit\u00e1nicas. Por\u00e9n, xogaron tan s\u00f3 contra equipos cond\u00e1is e non contra a propia selecci\u00f3n inglesa.\nStatus de Test match.\nA India foi convidada \u00e1 Imperial Cricket Conference en 1926, e fixo o seu debut como naci\u00f3n de test match en Inglaterra en 1932. O equipo estaba liderado por CK Nayudu, quen estaba considerado o mellor bateador indio nese momento. O \u00fanico encontro de test disputado entre as selecci\u00f3ns de e a India xogouse no Lord's de Londres. Naquela altura o equipo indio non destcaba polo seu bateo e acabou por perder por 158 carreiras. Ao ano seguinte a India acolleu os seus dous primeiros test match como local. O rival foi, de novo, Inglatera nuns encontros disputados en Bombai e Calcuta. Ao igual que no primeiro enfrontamento, a vitoria foi para os ingleses en ambos os xogos. O equipo indio continuou mellorando durante as d\u00e9cadas de 1930 e 1940, a\u00ednda que sen conseguir ningunha vitoria internacional durante o per\u00edodo. A comezos da d\u00e9cada de 1940, a India non xogou ning\u00fan test de cr\u00edcket debido \u00e1 segunda guerra mundial. A primeira serie do equipo como pa\u00eds independente foi a finais de 1947 contra os Invenc\u00edbeis de Sir Don Bradman (nome dado \u00e1 selecci\u00f3n de Australia da \u00e9poca). Esta serie, celebrada no pa\u00eds austral, foi tam\u00e9n a primeira onde o rival non foi Inglaterra. Australia ga\u00f1ou a serie de cinco partidos por 4-0, con Bradman atormentando aos lanzadores indios. A s\u00faa primeira serie de test en casa contra un equipo distinto de Inglaterra chegou en 1948 cando se enfrontaron \u00e1 selecci\u00f3n das Indias Occidentais. A serie saldouse con derrota para os locais por 1\u22120.\nA primeira vitoria da India nun test match chegar\u00eda at\u00e9 o 24 de marzo de 1952 contra Inglaterra en Madras. Ese mesmo ano, conseguir\u00edan ga\u00f1ar a s\u00faa primeira serie, sendo o rival a selecci\u00f3n de Paquist\u00e1n. O combinado continuou mellorando durante a d\u00e9cada de 1950, ga\u00f1ando unha nova serie en 1956, neste caso ante . Con todo, o equipo non consegue ningunha outra vitoria no resto da d\u00e9cada, perdendo antes as potentes Australia e Inglaterra. Durante a seguinte d\u00e9cada, a India ga\u00f1ou fama como equipo forte na casa. En 1961\u221262 ga\u00f1aron a s\u00faa primeira serie de Test contra Inglaterra en casa, as\u00ed como outra contra Nova Zelandia. Tam\u00e9n lograron empatar en casa contra Paquist\u00e1n e Australia e outra contra Inglaterra. Neste mesmo per\u00edodo, a India tam\u00e9n ga\u00f1ou a s\u00faa primeira serie f\u00f3ra do subcontinente, concretamente contra Nova Zelandia en 1967\u221268.\nA chave do bowling da India na d\u00e9cada de 1970 foi o \"Indian spin quartet\", un grupo de catro xogadores formados por Bishen Bedi, E.A.S. Prasanna, BS Chandrasekhar e Srinivas Venkataraghavan. Este per\u00edodo tam\u00e9n viu a aparici\u00f3n de dous dos mellores bateadores da historia da India, Sunil Gavaskar e Gundappa Viswanath. Os lanzamentos indios ti\u00f1an a tendencia de usar efectos, e o \"Indian spin quartet\" aproveitou isto para crear colapsos nas ali\u00f1aci\u00f3ns de bateo rivais. Estes xogadores, baixo a capitan\u00eda de Ajit Wadekar, foron responsables das vitorias consecutivas nas series de 1971 nas Indias Occidentais e en Inglaterra.\n\u00c9xito na Copa do Mundo.\nA chegada dun novo formado de cr\u00edcket en 1971, o One Day International (ODI), creou unha nova dimensi\u00f3n no mundo deste deporte. A India non se consideraba naquela altura un combinado forte no novo formato, con bateadores como o capit\u00e1n Gavaskar co\u00f1ecidos polo seu enfoque defensivo ao bateo. A India comezou como un equipo d\u00e9bil en ODI e non se clasificou para a segunda rolda nas d\u00faas primeiras edici\u00f3ns da Copa do Mundo de Cr\u00edcket. Pola contra, en encontros de Test, o combinado indio presentaba equipos destacados, sendo particularmente fortes na casa. De feito, batiron un r\u00e9cord da \u00e9pica no terceiro Test contra as xogado en Porto de Espa\u00f1a cando conseguiron 403 carreiras para ga\u00f1ar, 112 delas de Viswanath. En novembro de 1976, o equipo estableeceu outro r\u00e9cord ao anotar 524 por 9 declarados contra Nova Zelandia en Kanpur sen que ning\u00fan bateador individual anotase un \"century\" (100 carreiras).\nDurante a d\u00e9cada de 1980, a India desenvolveu unha ali\u00f1aci\u00f3n de bateo cunha mentalidade m\u00e1is ofensiva con bateadores como Mohammed Azharuddin, Dilip Vengsarkar e os todoterreos Kapil Dev e Ravi Shastri. India ga\u00f1ou a Copa do Mundo de Cr\u00edcket en 1983, derrotando aos favoritos e campi\u00f3ns nas d\u00faas edici\u00f3ns anteriores, as Indias Occidentais. A pesar disto, o equipo fixo un mal papel nos Test, inclu\u00edndo 28 xogos consecutivos sen conseguir unha vitoria. En 1984 a India ga\u00f1ou a Copa de Asia e, en 1985, ga\u00f1ou a primeira e \u00faltima edici\u00f3n do World Championship of Cricket en Australia. \u00c1 parte disto, a India seguiu sendo un equipo d\u00e9bil f\u00f3ra do subcontinente indio. A vitoria da serie de Test de 1986 contra Inglaterra seguiu sendo a \u00faltima vitoria f\u00f3ra do pa\u00eds durante os seguintes 19 anos.\nFinais do s\u00e9culo XX.\nA incorporaci\u00f3n de Sachin Tendulkar e Anil Kumble \u00e1 selecci\u00f3n nacional en 1989 e 1990 mellorou a\u00ednda m\u00e1is ao equipo. Ao ano seguinte incorporouse Javagal Srinath, o bowler co lanzamento m\u00e1is r\u00e1pido da India desde que Amar Singh fixo o seu debut. A pesar disto, durante a d\u00e9cada de 1990, a India non ga\u00f1ou ning\u00fan dos 33 Test f\u00f3ra do subcontinente, mentres que na casa ga\u00f1ou 17 de 30. Despois de ser eliminados polos seus veci\u00f1os de na semifinal da Copa do Mundo de Cr\u00edcket de 1996, celebrada na propia India, o equipo sufriu un serie de cambios, entre os que destacan a chegada de Sourav Ganguly e Rahul Dravid, nun futuro capit\u00e1ns do equipo. A finais de 1996 Tendulkar substitu\u00edu a Azharuddin como capit\u00e1n, mais despois dunha mala xeira de resultados, tanto a nivel individual como colectivo, renunciou \u00e1 capitan\u00eda e Azharuddin foi reinstalado a principios de 1998. Unha vez eliminada a carga da capitan\u00eda, Tendulkar foi o m\u00e1ximo anotador de carreiras do mundo tanto en Test como en ODI. De feito, a India conseguiu ga\u00f1ar nunha serie de Test \u00e1 selecci\u00f3n de Australia, naquela altura o mellor equipo do mundo.\nDespois de non poder acadar \u00e1s semifinais na Copa do Mundo de Cr\u00edcket de 1999, Tendulkar foi nomeado novamente capit\u00e1n. Por\u00e9n, tivo outra mala xeira de resultados, perdendo 3-0 nunha xira por Australia e despois 2-0 en casa ante . Tendulkar dimitiu e xurou non volver ser capit\u00e1n do equipo nunca m\u00e1is, sendo nomeado Ganguly o seu substituto. A comezos de 2000 o equipo sufriu un grave dano cando o ex capit\u00e1n Azharuddin e o seu compa\u00f1eiro de bateador Ajay Jadeja v\u00edronse implicados nun esc\u00e1ndalo de arranxo de partidos. En consecuencia imp\u00faxoselles unha supensi\u00f3n de por vida e de cinco anos respectivamente. Este per\u00edodo foi descrito pola BBC como \"o peor momento do cricket indio\". Con todo, o novo n\u00facleo formado por Tendulkar, Dravid, Kumble e Ganguly, xurou non deixar que isto lles volvese a suceder e sacar ao cr\u00edcket indio de tempos escuros. As\u00ed, os tres primeiros deixaron de lado as s\u00faas ambici\u00f3ns persoais, permitindo que Ganguly os conducise a unha nova era.\n\u00c9xito con Ganguly e Dhoni.\nO equipo indio experimentou importantes melloras baixo a capitan\u00eda de Sourav Ganguly e a direcci\u00f3n de John Wright, o primeiro adestrador estranxeiro da India. A India mantivo o seu r\u00e9cord de imbatibilidade na casa contra ap\u00f3s a serie de Test de 2001. A vitoria en 2001 contra os australianos marcou o comezo dunha lembrada xeira de bos resultados con vitorias en Test en , en , nas e en . No mesmo ano, a India foi compartiu o t\u00edtulo de campioa do Champions Trophy da ICC xunto con Sri Lanka e subcampioa da Copa do Mundo de Cr\u00edcket 2003 en Sur\u00e1frica tras seren derrotados na final por Australia. Na temporada 2003\u221204 a India conseguiu empatar unha serie de Test en Australia por 1\u22121 contra os campi\u00f3ns do mundo, as\u00ed como ga\u00f1ar outra en .\nA partir da temporada de 2004, a India comezou a notar a baixada do estado f\u00edsico dos seus xogadores m\u00e1is veter\u00e1ns. Unha derrota nunha serie de Test na casa ante Australia foi seguida por unha derrota nunha serie ODI en casa contra Paquist\u00e1n. Greg Chappell substitu\u00edu a John Wright como adestrador do equipo despois da serie, mais os seus m\u00e9todos resultaron controvertidos e levarono a unha pelexa contra Ganguly, o que provocou que Rahul Dravid fose nomeado capit\u00e1n. Isto provocou o rexurdir do equipo coa aparici\u00f3n de xogadores como MS Dhoni e Suresh Raina e a maior\u00eda de idade de Irfan Pathan e Yuvraj Singh. Unha contundente vitoria na serie en casa sobre Sri Lanka en 2005 e unha serie empatada con Sur\u00e1frica colocaron a India no segundo lugar da clasificaci\u00f3n ICC de ODI. Unha convincente vitoria na serie ODI en Paquist\u00e1n a principios de 2006, logo dunha derrota na serie de Test, deulle a India o r\u00e9cord mundial de 17 vitorias consecutivas en ODI bateando segundo. Con todo, unha derrota da serie 4-1 nas Indias Occidentais en 2006 provocou unha ca\u00edda na forma de ODI da India.\nA comezos de 2007, antes da Copa do Mundo, o equipo indio viu un rexurdimento na s\u00faa fortunas en ODI vencendo contra as Indias Occidentais e Sri Lanka. Isto persuadiu a moitos expertos para considerar \u00e1 India como un dos condidatos a campi\u00f3n do mundo. Con todo, as derrotas ante Bangladesh e Sri Lanka fixeron que India non chegase \u00e1 segunda rolda. En agosto de 2007, Dravid deixou a capitan\u00eda, sendo sucedido no cargo por Dhoni. En 2009, despois de vencer por 2\u22120 a Sri Lanka, a India acadou o primeiro lugar na clasificaci\u00f3n da ICC de Test. M\u00e1is tarde, en 2011, a India ga\u00f1ou a Copa do Mundo de Cr\u00edcket de 2011 ao derrotar a Sri Lanka na final, convert\u00e9ndose as\u00ed no terceiro equipo despois das Indias Occidentais e Australia en ga\u00f1ar a Copa do Mundo d\u00faas veces. Tam\u00e9n se converteron no primeiro equipo en ga\u00f1ar a Copa do Mundo en casa.\nDespois da Copa do Mundo, o equipo comezou a encaixar malos resultado, que levaron ao retiro de Dravid e VVS Laxman dos Test de cr\u00edcket en 2012. En 2013 seguiu o mesmo cami\u00f1o Tendulkar, que se retirou despois do seu 200\u00ba xogo de Test. Con Ganguly retirado en 2008, este per\u00edodo marcou o final da lendaria ali\u00f1aci\u00f3n de bateo. En 2012, a India seguiu enfront\u00e1ndose a un per\u00edodo de transici\u00f3n dif\u00edcil, sendo eliminada na eliminada na segunda rolda do ICC World Twenty20 de 2012 e sen conseguirse clasificarse \u00e1 final da Copa Asia 2012. Con todo, 2013 foi o ano do rexurdimento do cr\u00edcket indio.\n\u00c9xito en overs limitados con Kohli.\nA principios de 2013, a\u00ednda ga\u00f1ando a , as abultas derrotas ante e f\u00f3ra de casa xeraron fortes cr\u00edticas aos xogadores de cr\u00edcket indios polo seu baixo rendemento no estranxeiro. En 2013 a India derrotou a Inglaterra na final do ICC Champions Trophy e Dhoni converteuse no primeiro capit\u00e1n da historia en ga\u00f1ar os tres principais trofeos da ICC: a Copa do Mundo, a Copa do Mundo de T20 e o Champions Trophy. \nEn 2014, a India de novo non logrou chegar \u00e1 final da Copa de Asia, mentres que na Copa do Mundo de T20, organizada en Bangladesh, caeron derrotados na final. Este torneo viu o ascenso de Virat Kohli como un dos mellores bateadores de overs limitados no cr\u00edcket mundial. A finais desde mesmo ano a India realizou unha xira por Australia a para unha serie de Test de 4 partidos. Esta serie \u00e9 lembrada pola repentina retirada de MS Dhoni do cr\u00edcket despois do final do segundo Test. Virat Kohli foi nomeado novo capit\u00e1n, mais non puido reverter a serie e a India perdeu 2-0.\nCoa capitan\u00eda de Kholi, a India comezou a dominar de novo nos xogos de Test na casa. A vitoria na serie de Test de 2015 ante Australia deu comezo a unha xeira de 19 partidos de Test invictos. Isto foi seguido por vitorias en overs limitados f\u00f3ra da casa ante a propia Australia e Sri Lanka. Na Copa do Mundo de 2015, a India conseguiu chegar at\u00e9 as semifinais, perdendo ante o eventual campi\u00f3n Australia. Ap\u00f3s o mundial, a temporada de 2016 foi co\u00f1ecida \"The Grand Home Season\" (do ingl\u00e9s: \"A gran temporada na casa\"), onde ga\u00f1aron series de Test a , , e . Isto levou \u00e1 India a regresar ao primeiro lugar da clasificaci\u00f3n do ICC de Test.\nEn 2017 a India derrotou a no primeiro encontro do Champions Trophy. Por\u00e9n, perderon contra o mesmo equipo na final do torneo. Na Copa do Mundo de 2019, o equipo acabou primeiro na fase de grupos con sete vitorias e unha \u00fanica derrota ante os anfitri\u00f3ns, Inglaterra. Xa nas eliminatorias, o equipo conseguiu acadar as semifinais, mais perderon ante Nova Zelandia por 18 carreiras. En 2021 a India xogou a final do novo Mundial de Cr\u00edcket de Test, mais perdeu na final ante Nova Zelandia.\nElenco.\nAqu\u00ed enum\u00e9ranse todos os xogadores que xogaron para a India nos \u00faltimos 12 meses e os formatos nos que xogaron a partir de 2021. En abril de 2021, o BCCI publicou unha nova lista de contratos que ser\u00e1 v\u00e1lida desde outubro de 2020 at\u00e9 setembro de 2021.\nO BCCI asina contratos cos seus xogadores, o seu salario as\u00edgnase en funci\u00f3n da importancia do xogador. Os salarios dos xogadores son os seguintes:\nOs xogadores tam\u00e9n reciben un pago por partido de \u20b915 lakh (17\u00a0434,98 \u20ac) en Test, \u20b96 lakh (6\u00a0966,67 \u20ac) por ODI e \u20b93 lakh (3\u00a0483,33 \u20ac) por T20I.\nEstat\u00edsticas.\nTests.\nRexistro de Test contra outras naci\u00f3ns\nM\u00e1is carreiras en test para a India\nM\u00e1is wickets en Test para a India\nOne-Day Internationals.\nRexistro de ODI contra outras naci\u00f3ns\nM\u00e1is carreiras en ODI para a India\nM\u00e1is wickets en ODI para a India\nTwenty20 Internationals.\nRexistro de T20I contra outras naci\u00f3ns\nM\u00e1is carreiras en T20I para a India\nM\u00e1is wickets en T20I para a India\n\"Xogadores en negra est\u00e1n a\u00ednda activos coa India.\""}
{"id": "538542", "revid": "98629", "url": "https://gl.wikipedia.org/wiki?curid=538542", "title": "Lu\u00eds Fernando de Orleans e Borb\u00f3n", "text": "Lu\u00eds Fernando de Orleans e Borb\u00f3n, nado en Madrid o 5 de novembro de 1888 e finado en Par\u00eds o 20 de xu\u00f1o de 1945, foi un infante de Espa\u00f1a por decisi\u00f3n da s\u00faa t\u00eda, a ra\u00ed\u00f1a rexente Mar\u00eda Cristina. Ostentou o t\u00edtulo desde o seu nacemento at\u00e9 1924, cando o seu curm\u00e1n, o rei Afonso XIII, retiroullo pola s\u00faa conduta pouco exemplar. Lu\u00eds Fernando era fillo do infante Antonio de Orleans, IV duque de Galliera, e da infanta Eulalia, filla da ra\u00ed\u00f1a Isabel II de Espa\u00f1a.\nTraxectoria.\nInfancia e mocidade.\nLu\u00eds Fernando naceu en Madrid en 1888, durante a minor\u00eda de idade do seu curm\u00e1n carnal, o futuro Alfonso. O 4 de novembro de 1888 a s\u00faa t\u00eda, a ra\u00ed\u00f1a rexente Mar\u00eda Cristina, decretou:\nOs pais de Lu\u00eds Fernando eran curm\u00e1ns carnais, pois as s\u00faas avoas, a ra\u00ed\u00f1a Isabel II e a infanta Luisa Fernanda, eran fillas do rei Fernando VII. O av\u00f3 paterno era Antonio de Orleans, duque de Montpensier, e o av\u00f3 materno, o rei consorte Francisco de Agarrades. Lu\u00eds Fernando ti\u00f1a un irm\u00e1n m\u00e1is vello, Alfonso, chamado familiarmente \"Ali\". En 1890 naceu unha nena, Roberta, quen non sobreviviu o parto.\nFoi bautizado na capela do Palacio Real de Madrid o 2 de decembro de 1888. O seu padri\u00f1o foi o seu t\u00edo Lu\u00eds Fernando de Baviera e a madri\u00f1a, a s\u00faa t\u00eda, a infanta Paz de Borb\u00f3n. Impux\u00e9ronselle os nomes de Lu\u00eds Fernando Mar\u00eda Zacar\u00edas.\nEn 1899 Lu\u00eds Fernando e o seu irm\u00e1n Alfonso foron enviados a Inglaterra para seren educados polos xesu\u00edtas no Beaumont College. Regresaron a Espa\u00f1a en 1904. \nEn 1900, tras anos de discordia e infidelidades mutuas, os pais divorci\u00e1ronse, o que causou un gran esc\u00e1ndalo na familia Borb\u00f3n. Desde aquel momento, a relaci\u00f3n de Lu\u00eds Fernando coa s\u00faa nai tornouse indiferente, xa que ela dedicaba o tempo a viaxar por Europa. Co seu pai cortou a relaci\u00f3n. Daquela, este manti\u00f1a unha tormentosa relaci\u00f3n coa s\u00faa amante, Carmen Gim\u00e9nez Flores, \u00e1 que Afonso XIII, xa como rei, outorgar\u00edalle o t\u00edtulo de vizcondesa de T\u00e9rmens.\nVida adulta.\nEn xullo de 1914, o xornal \"The New York Times\" anunciou por sorpresa o matrimonio de Lu\u00eds Fernando de Orleans cunha moza brit\u00e1nica chamada Beatrice Harrington. Por\u00e9n, en realidade o enlace era con Lu\u00eds de Borb\u00f3n, duque de \u00c1nsola e curm\u00e1n afastado seu.\nEn outubro de 1924, Lu\u00eds Fernando foi expulsado de Francia por estar envolto nun caso de tr\u00e1fico de drogas. A resposta polo esc\u00e1ndalo foi que o seu curm\u00e1n, o rei Afonso XIII, anuloulle os privilexios como infante de Espa\u00f1a e retiroulle o t\u00edtulo o 9 de outubro dese ano, malia as protestas de Lu\u00eds Fernando. Incapacitado para vivir en Espa\u00f1a e en Francia, Lu\u00eds trasladouse a Lisboa. En marzo de 1926, foi arrestado de novo ao tentar cruzar a fronteira hispanoportuguesa disfrazado de muller, e foi acusado de contrabando.\nEn 1929, a prensa publicou que Lu\u00eds Fernando estaba comprometido con Mabelle Gilman Corey, actriz de Broadway e exesposa de William E. Corey, un magnate do aceiro. Con todo, o matrimonio nunca chegou a celebrarse. \nEn xullo de 1930, foi anunciado o enlace entre o exinfante e Marie Constance Charlotte Say (1857-1943), sobri\u00f1a neta de Jean-Baptiste Say, vi\u00fava do pr\u00edncipe Enrique Amadeo de Broglie e propietaria do castelo de Chaumont. Marie Say era filla de Constant Say, de quen herdara a azucreira do mesmo nome. Naquel ent\u00f3n, Lu\u00eds Fernando ti\u00f1a 41 anos, e Marie, 72.\nO anuncio causou un esc\u00e1ndalo consider\u00e1bel. O sobri\u00f1o de Marie, Fran\u00e7ois de Coss\u00e9, duque de Brissac, levou a Lu\u00eds Fernando ante o Tribunal de Alta Instancia do Sena, no nome da familia, para deter o casamento. Declaraba que a s\u00faa t\u00eda estaba mentalmente incapacitada, ao que ela respostou que pensaba no matrimonio desde hab\u00eda doce anos, mais que o aprazara polos seus netos. A corte determinou que o duque de Brissac non ti\u00f1a dereito para se opor ao matrimonio da s\u00faa t\u00eda. Por\u00e9n, nomeouse unha comisi\u00f3n de tres doutores que avaliar\u00edan o estado mental de Marie. Estes acabaron confirmando o ditame xudicial.\nO 19 de xullo de 1930, Lu\u00eds Fernando e Marie Say casaron nunha cerimonia civil en Londres. Tiveron que esperar at\u00e9 outubro para casar nunha cerimonia relixiosa. Esta celebrouse na catedral de San Siro, en San Remo. A parella quedou a vivir na cidade, nunha casa cedida pola nai, a infanta Eulalia, con quen o exinfante manti\u00f1a unha relaci\u00f3n ambigua.\n\u00daltimos anos.\nO desmedido nivel de vida de Lu\u00eds Fernando obrigou \u00e1 s\u00faa muller a vender o seu castelo e as s\u00faas propiedades en Chaumont. En febreiro de 1935 foi novamente extraditado de Francia, pois fora detido nunha redada da brigada antivicio. \nDesde hab\u00eda anos v\u00ed\u00f1ase cuestionando a s\u00faa orientaci\u00f3n sexual. Dic\u00edase que ti\u00f1a unha conduta abertamente afectada e o populacho madrile\u00f1o cham\u00e1bao \"o rei dos maricas\". Tras dilapidar a fortuna da s\u00faa esposa, abandonouna e marchou vivir s\u00f3 a Par\u00eds. \nLu\u00eds Fernando converteuse nun activo membro da Resistencia francesa. De feito, disque cando o nazismo obrigou aos xudeus a levar a estrela amarela en Alema\u00f1a en 1938, v\u00edrono pasear por Berl\u00edn cunha cosida na chaqueta. \nLu\u00eds Fernando finou en Par\u00eds en 1945, tras unha dolorosa cirurx\u00eda de castraci\u00f3n para extirparlle un cancro de test\u00edculos. Est\u00e1 enterrado na igrexa do Inmaculado Coraz\u00f3n de Mar\u00eda, na rue de la Pompe, en Par\u00eds.\nEn 2012, a editorial Espasa publicou a primeira biograf\u00eda de Lu\u00eds Fernando de Orleans e Borb\u00f3n. Titulada \"El infante maldito\", \u00e9 obra do escritor Jos\u00e9 Carlos Garc\u00eda Rodr\u00edguez."}
{"id": "538543", "revid": "23204", "url": "https://gl.wikipedia.org/wiki?curid=538543", "title": "Gustav von Schmoller", "text": "Gustav von Schmoller, nado o 24 de xu\u00f1o de 1838 e finado o 27 de xu\u00f1o de 1917, foi un economista alem\u00e1n e l\u00edder da xeraci\u00f3n \u201cnova\u201d da escola historicista alem\u00e1 de econom\u00eda.\nVida.\nSchmoller naceu en Heilbronn. O seu pai era un funcionario p\u00fablico de W\u00fcrttemberg. Schmoller estudou de novo \u201cStaatswissenschaften\u201d (unha combinaci\u00f3n de econom\u00eda, leis, historia e administraci\u00f3n civil) na Universidade de Tubinga (1857\u201361). En 1861, obtivo unha designaci\u00f3n no Departamento Estat\u00edstico de W\u00fcrttemberg. Durante a s\u00faa carreira acad\u00e9mica obtivo cargos como profesor nas universidades de Ache (1864\u201372), Estrasburgo (1872\u201382) e Berl\u00edn (1882\u20131913). Despois de 1899, representou a Universidade de Berl\u00edn na C\u00e1mara dos Se\u00f1ores de Prusia. Foi un destacado \"Sozialpolitiker\" (m\u00e1is despectivamente chamados \"Kathedersozialist\", ou \"socialistas de c\u00e1tedra\"), e fundador e durante moito tempo presidente da \"Verein f\u00fcr Socialpolitik\" (\u201cAsociaci\u00f3n pola pol\u00edtica social\u201d), unha asociaci\u00f3n de economistas alem\u00e1ns que a\u00ednda existe hoxe en d\u00eda. A influencia de Schmoller sobre a pol\u00edtica acad\u00e9mica, a reforma econ\u00f3mica, social e fiscal, e a econom\u00eda como disciplina acad\u00e9mica durante a \u00e9poca entre 1875 e 1910 foi moi importante. Foi tam\u00e9n un aberto propo\u00f1ente da afirmaci\u00f3n do poder naval alem\u00e1n e da expansi\u00f3n do Imperio de ultramar alem\u00e1n.\nObra.\nComo un destacado l\u00edder da \u00e1 \u201cnova\u201d da escola hist\u00f3rica, Schmoller op\u00fa\u00f1ase ao que el v\u00eda como o enfoque axiom\u00e1tico-dedutivo da escola cl\u00e1sica e, m\u00e1is tarde, da Escola austr\u00edaca. De feito, Schmoller foi o creador deste \u00faltimo termo para suxerir provincianismo nunha revisi\u00f3n desfavorable do libro de Carl Menger de 1883 \"Investigaci\u00f3ns sobre o m\u00e9todo das ciencias sociais con especial referencia \u00e1 econom\u00eda\" (\"Untersuchungen \u00fcber die Methode der Socialwissenschaften und der politischen Oekonomie insbesondere\"), que atacaba os m\u00e9todos da escola hist\u00f3rica. Isto levou \u00e1 controversia co\u00f1ecida como \"Methodenstreit\" (\u201cdisputa polo m\u00e9todo\u201d), a cal hoxe aparenta ser un desperdicio de enerx\u00edas e unha das principais raz\u00f3ns da posterior ca\u00edda en desgraza de toda a escola historicista, a\u00ednda que, como Joseph Schumpeter unha vez sinalou, esta foi en realidade unha pelexa \u201cdentro\u201d da mesma escola. O enfoque principalmente indutivo de Schmoller, requirindo dun coidadoso estudo, comparativo en tempo e espazo, do desempe\u00f1o econ\u00f3mico e os fen\u00f3menos econ\u00f3micos en xeral, o seu foco na evoluci\u00f3n dos procesos e instituci\u00f3ns econ\u00f3micos, e a s\u00faa insistencia na especificidade cultural da econom\u00eda e a centralidade dos valores para dar forma aos intercambios econ\u00f3micos, \u00e1lzanse en abrupto contraste con alg\u00fans economistas cl\u00e1sicos e a maior\u00eda dos neocl\u00e1sicos, de maneira que el e a s\u00faa escola quedaron f\u00f3ra da econom\u00eda hexem\u00f3nica cara \u00e1 d\u00e9cada de 1930, sendo substitu\u00edda en Alema\u00f1a pola s\u00faa sucesora, a Escola de Friburgo.\nCon todo, frecuentemente p\u00e1sase por alto que a principal preocupaci\u00f3n de Schmoller durante a s\u00faa vida non foi polo \u201cm\u00e9todo\u201d econ\u00f3mico, sen\u00f3n pola \u201cpol\u00edtica\u201d econ\u00f3mica e social para enfrontar os desaf\u00edos expostos pola r\u00e1pida industrializaci\u00f3n e urbanizaci\u00f3n. \u00c9 dicir, Schmoller foi primeiro que nada un reformador social. Como tal, a influencia de Schmoller estendeuse ao longo de Europa e at\u00e9 o movemento progresista nos EUA e os reformadores sociais no Xap\u00f3n Meiji. Os seus estudantes e seguidores non alem\u00e1ns m\u00e1is prominentes foron William J. Ashley, W.E.B. Du Bois, Richard T. Ely, Noburu Kanai, Albion W. Small, e E.R.A. Seligman.\nDesde a d\u00e9cada de 1980, a obra de Schmoller foi revaluada e atopada relevante para algunhas ramas da econom\u00eda heterodoxa, especialmente a econom\u00eda do desenvolvemento, a econom\u00eda condutual, a econom\u00eda evolutiva e a econom\u00eda neoinstitucionalista. Tivo sempre unha influencia dentro do subcampo da historia econ\u00f3mica e na disciplina da sociolox\u00eda.\nAs s\u00faas obras, a maior\u00eda das cales tratan de historia econ\u00f3mica e pol\u00edtica econ\u00f3mica, incl\u00faen:\nDespois de 1881, Schmoller foi editor do \"Jahrbuch f\u00fcr Gesetzebung, Verwaltung, und Volkswirthschaft im deutschen Reich\" (\u201cAnuario de lexislaci\u00f3n, administraci\u00f3n e econom\u00eda no Reich alem\u00e1n\u201d). Desde 1878 at\u00e9 1903, editou unha serie de monograf\u00edas tituladas \"Staats- und sozialwissenschaftliche Forschungen\" (\u201cInvestigaci\u00f3ns de ciencias pol\u00edticas e sociais\u201d). Foi tam\u00e9n un editor e fixo unha importante contribuci\u00f3n a \"Acta Borussica\", unha extensa colecci\u00f3n de fontes hist\u00f3ricas prusianas realizada pola Academia de Ciencias de Berl\u00edn por instigaci\u00f3n de Schmoller e Sybel.\nUnha das raz\u00f3ns polas cales Schmoller non \u00e9 m\u00e1is amplamente co\u00f1ecido hoxe \u00e9 que a maior\u00eda dos seus traballos e artigos non foron traducidos, xa que na s\u00faa \u00e9poca os economistas anglo-estadounidenses xeralmente sab\u00edan ler en alem\u00e1n, que era o idioma acad\u00e9mico dominante nese tempo. Logo de que o idioma alem\u00e1n caese en desuso, os textos sen traducir eran agora inaccesibles aos lectores sen co\u00f1ecementos de alem\u00e1n. D\u00faas excepci\u00f3ns son:\nA s\u00faa \"magnum opus\" \u00e9:"}
{"id": "538544", "revid": "98629", "url": "https://gl.wikipedia.org/wiki?curid=538544", "title": "Roberta de Orleans", "text": "A infanta Roberta de Orleans, nada en Madrid o 11 de marzo de 1890, foi unha princesa espa\u00f1ola do s\u00e9culo XIX morta ao nacer.\nTraxectoria.\nFoi a terceira e \u00faltima dos fillos da infanta Eulalia de Borb\u00f3n, filla de Isabel II e do rei Francisco de Agarrades, e do infante Antonio Mar\u00eda de Orleans. \nAntes de nacer, a s\u00faa t\u00eda, a ra\u00ed\u00f1a rexente Mar\u00eda Cristina, no nome do seu fillo Afonso XIII, decretara que o pr\u00edncipe ou princesa que nacese ser\u00eda infante de Espa\u00f1a.\nO 12 de marzo de 1890, \u00e1s 7 menos cuarto da ma\u00f1\u00e1, naceu, mais morta por unha asfixia.\nFoi enterrada dous d\u00edas despois no Pante\u00f3n de Infantes de El Escorial, na sexta c\u00e1mara sepulcral, no mausoleo de p\u00e1rvulos, baixo o\u00a0seguinte epitafio:INFANS FEMINA, ELISABETH II, NEPOS"}
{"id": "538546", "revid": "4817", "url": "https://gl.wikipedia.org/wiki?curid=538546", "title": "Charles Hobaugh", "text": ""}
{"id": "538547", "revid": "4817", "url": "https://gl.wikipedia.org/wiki?curid=538547", "title": "Michael Gernhardt", "text": ""}
{"id": "538548", "revid": "4817", "url": "https://gl.wikipedia.org/wiki?curid=538548", "title": "Janet Kavandi", "text": ""}
{"id": "538549", "revid": "4817", "url": "https://gl.wikipedia.org/wiki?curid=538549", "title": "James Reilly", "text": ""}
{"id": "538550", "revid": "5863", "url": "https://gl.wikipedia.org/wiki?curid=538550", "title": "Mar\u00eda Paz Ferreyra", "text": ""}
{"id": "538551", "revid": "75439", "url": "https://gl.wikipedia.org/wiki?curid=538551", "title": "Coeficiente de Gini", "text": "O coeficiente de Gini \u00e9 unha medida da desigualdade ideada polo estat\u00edstico italiano Corrado Gini publicada no documento \"Variabilit\u00e0 e mutabilit\u00e0\" (\"Variabilidade e mutabilidade\" en italiano), en 1912. Normalmente util\u00edzase para medir a desigualdade nos ingresos, dentro dun pa\u00eds, pero pode utilizarse para medir calquera forma de distribuci\u00f3n desigual. O coeficiente de Gini \u00e9 un n\u00famero entre 0 e 1, onde 0 equivale \u00e1 perfecta igualdade (todos te\u00f1en os mesmos ingresos) e o valor 1 corresp\u00f3ndese coa perfecta desigualdade (unha persoa ten todos os ingresos e os demais ning\u00fan).\nO \u00edndice de Gini \u00e9 o coeficiente de Gini multiplicado por 100, \u00e9 dicir, en porcentaxe, onde o 100 \u00e9 o m\u00e1ximo, no canto de 1. Unha variaci\u00f3n de d\u00faas cent\u00e9simas do coeficiente de Gini (ou d\u00faas unidades do \u00edndice) equivale a unha distribuci\u00f3n dun 7% de riqueza do sector m\u00e1is pobre da poboaci\u00f3n (por debaixo da mediana) ao m\u00e1is rico (por derriba da mediana).\nA\u00ednda que o coeficiente de Gini util\u00edzase sobre todo para medir a desigualdade nos ingresos, tam\u00e9n pode utilizarse para medir a desigualdade na riqueza ou renda. Este uso require que ningu\u00e9n dispo\u00f1a dunha riqueza neta negativa.\nDefinici\u00f3n.\nO coeficiente de Gini calc\u00falase como unha proporci\u00f3n das \u00e1reas no diagrama da curva de Lorenz. Se a \u00e1re\"a\" entre a li\u00f1a de perfecta igualdade e a curva de Lorenz \u00e9 a, e a \u00e1rea por debaixo da curva de Lorenz \u00e9 b, ent\u00f3n o coeficiente de Gini \u00e9 a/(a+b).\nEsta proporci\u00f3n expr\u00e9sase como porcentaxe ou como equivalente num\u00e9rico desa porcentaxe, que \u00e9 sempre un n\u00famero entre 0 e 1. O coeficiente de Gini calc\u00falase a mi\u00fado coa \"F\u00f3rmula de Brown\", que \u00e9 m\u00e1is pr\u00e1ctica:\nDe forma resumida, a Curva de Lorenz \u00e9 unha gr\u00e1fica de concentraci\u00f3n acumulada da distribuci\u00f3n da riqueza superposta \u00e1 curva da distribuci\u00f3n de frecuencias dos individuos que a pos\u00faen, e a s\u00faa expresi\u00f3n en porcentaxes \u00e9 o \u00edndice de Gini."}
{"id": "538552", "revid": "1131", "url": "https://gl.wikipedia.org/wiki?curid=538552", "title": "Xard\u00edn bot\u00e1nico da Universidade de Bonn", "text": "O Xard\u00edn Bot\u00e1nico da Universidade Friedrich Wilhelms de Bonn, en alem\u00e1n \"Botanischen G\u00e4rten der Friedrich-Wilhelms-Universit\u00e4t Bonn\", co\u00f1ecido tam\u00e9n como Xard\u00edn Bot\u00e1nico de Bonn, \u00e9 un xard\u00edn bot\u00e1nico e arboredo dunhas 6,5 hect\u00e1reas de extensi\u00f3n abertas ao p\u00fablico, m\u00e1is 3 hect\u00e1reas de uso privado).\nDepende administrativamente da Universidade Friedrich Wilhelms de Bonn e alberga unha das colecci\u00f3ns de plantas m\u00e1is antigas de Alema\u00f1a. \nLocalizaci\u00f3n.\nEnc\u00f3ntrase na Meckenheimer Allee 171, no barrio de Poppelsdorf en Bonn, Renania do Norte-Westfalia, Alema\u00f1a.\nTel\u00e9fono: 0228 - 735523.\nHistoria.\nA orixe deste xard\u00edn bot\u00e1nico rem\u00f3ntase ao s\u00e9culo XVI. No lugar onde est\u00e1 o xard\u00edn actual encontr\u00e1base na Idade Media unha fortaleza rodeada por un foso con auga e, desde aproximadamente 1340, foi unha posesi\u00f3n do Pr\u00edncipe elector de Colonia.\nNo ano 1650 era un xard\u00edn renacentista cunha Orangerie. Durante 200 anos foi un xard\u00edn de lecer dos pr\u00edncipes electores de Colonia. Frecuentemente en tempos de guerra o xard\u00edn era destru\u00eddo, pero reconstru\u00edase unha e outra vez no mesmo lugar e co mesmo estilo de xard\u00edn arquitect\u00f3nico. \nEn 1720 remodelouse como un xard\u00edn barroco, d\u00e1ndolle un dese\u00f1o que se mantivo at\u00e9 a actualidade, co palacio rococ\u00f3 de Poppelsdorf, rematado en 1746 polo arcebispo Clemens August. Dese tempo viven no xard\u00edn d\u00faas faias centenarias.\nBaixo a administraci\u00f3n de Prusia, en 1818 o palacio e o parque adxacente pasaron a ser propiedade da Universidade de Bonn e, nese mesmo ano, o parque foi transformado nun xard\u00edn bot\u00e1nico, sendo o seu primeiro director Christian Gottfried Daniel Nees von Esenbeck.\nDurante o per\u00edodo de direcci\u00f3n de Eduard Strasburger o de Bonn foi un dos m\u00e1is importantes xard\u00edns bot\u00e1nicos de Prusia.\nO xard\u00edn bot\u00e1nico non sufriu ning\u00fan estrago durante a primeira guerra mundial, pero, en cambio, foi totalmente destru\u00eddo na segunda guerra mundial. A s\u00faa reconstruci\u00f3n terminou no per\u00edodo de 1979 a 1984, coa construci\u00f3n dos novos invernadoiros.\nO xard\u00edn na actualidade.\nO ard\u00edn bot\u00e1nico de Bonn actualmente enc\u00f3ntrase distribu\u00eddo en tres localizaci\u00f3ns: \nO xard\u00edn bot\u00e1nico ten en total unhas 6,5 hect\u00e1reas de superficie, con 11 invernadoiros equipados cos \u00faltimos adiantos t\u00e9cnicos que mante\u00f1en en perfectas condici\u00f3ns a unhas 8 000 diferentes especies de plantas, que desde 1990 son controladas mediante a correspondente base de datos electr\u00f3nica. \nO actual director do Xard\u00edn Bot\u00e1nico \u00e9 o profesor Dr. Wilhelm Barthlott. O conservador, desde 1988, \u00e9 o Dr. Wolfram Lobin."}
{"id": "538553", "revid": "5863", "url": "https://gl.wikipedia.org/wiki?curid=538553", "title": "Xard\u00edn Bot\u00e1nico de Bonn", "text": ""}
{"id": "538554", "revid": "15490", "url": "https://gl.wikipedia.org/wiki?curid=538554", "title": "DomainKeys Identified Mail", "text": "DomainKeys Identified Mail (DKIM) \u00e9 un mecanismo de identificaci\u00f3n de correo electr\u00f3nico, que permite a unha organizaci\u00f3n responsabilizarse do env\u00edo dunha mensaxe, de xeito que esta pode ser validada por un destinatario. A devandita organizaci\u00f3n pode ser unha fonte direta da mensaxe, coma o autor, o servidor a cargo de xestiona-lo correo para ese dominio, ou un servidor intermedio situado no cami\u00f1o que percorre ese correo.\nA necesidade deste tipo de autenticaci\u00f3n xorde pola falsificaci\u00f3n de contidos propia do \"spam\" (correo-lixo). Por exemplo, unha mensaxe de spam pode falsea-lo campo \"From:\" das cabeceiras dunha mensaxe indicando que a orixe \u00e9 o \"usuario@exemplo.com\", sendo esta informaci\u00f3n falsa. O obxectivo do \"spammer\" (quen env\u00eda o correo-lixo) \u00e9 convencer \u00f3 destinatario de que acepte e lea a mensaxe. Dado que a mensaxe non prov\u00e9n realmente da direcci\u00f3n que figura como orixe, queixarse \u00f3s administradores do dominio non serve de nada. Resulta complicado para os destinatarios filtra-los dominios en que se pode confiar dos que non, e os administradores de correo deses dominios te\u00f1en que facerse cargo de queixas por \"spam\", cando resulta que eses correos con orixes falsos non foron orixinados polos usuarios lex\u00edtimos.\nDKIM utiliza criptograf\u00eda de clave p\u00fablica para que os correos con orixes lex\u00edtimas poidan ser firmados electronicamente, de xeito que poidan ser verificados polos destinatarios. Entre os provedores de servizo de correo que implementan este sistema est\u00e1n Yahoo, Gmail ou FastMail. Calquera correo orixinado dende estas organizaci\u00f3ns, deben levar unha firma DKIM.\nDKIM tam\u00e9n protexe contra a manipulaci\u00f3n do correo electr\u00f3nico, proporcionando integridade de extremo a extremo, dende un m\u00f3dulo asinante a un m\u00f3dulo validador. Na meirande parte dos casos o m\u00f3dulo que asina, act\u00faa en nome da organizaci\u00f3n orixinante inserindo unha sinatura DKIM nas cabeceiras da mensaxe. O m\u00f3dulo de comprobaci\u00f3n pola s\u00faa banda, act\u00faa en nome do receptor, validando a sinatura coa clave p\u00fablica da orixe, que obtivo a trav\u00e9s do servizo DNS do dominio orixe.\nDKIM, \u00e9 o resultado da fusi\u00f3n entre DomainKeys, de Yahoo, e Identified Internet Mail, de Cisco Systems. A especificaci\u00f3n froito desta fusi\u00f3n foi a base dun grupo de traballo da Internet Engineering Task Force, IETF, (en galego, Grupo de Traballo de Enxe\u00f1er\u00eda de Internet) que produciu unha serie de especificaci\u00f3ns de est\u00e1ndares e documentos t\u00e9cnicos de soporte."}
{"id": "538555", "revid": "23204", "url": "https://gl.wikipedia.org/wiki?curid=538555", "title": "Wikipedia en caxubio", "text": "A Wikipedia en caxubio (en ) \u00e9 a edici\u00f3n da enciclopedia libre Wikipedia en lingua caxubia. Foi creada o 31 de marzo de 2004.\nEsta versi\u00f3n da enciclopedia cont\u00e9n artigos e usuarios, dos cales son activos."}
{"id": "538556", "revid": "23204", "url": "https://gl.wikipedia.org/wiki?curid=538556", "title": "Wikipedia en picardo", "text": "A Wikipedia en picardo (en ) \u00e9 a edici\u00f3n da enciclopedia libre Wikipedia en lingua picarda. Foi creada en decembro de 2009.\nEsta versi\u00f3n da enciclopedia cont\u00e9n artigos e usuarios, dos cales son activos."}
{"id": "538561", "revid": "23204", "url": "https://gl.wikipedia.org/wiki?curid=538561", "title": "Wikipedia en francoprovenzal", "text": "A Wikipedia en francoprovenzal (en ) \u00e9 a edici\u00f3n da enciclopedia libre Wikipedia en lingua francoprovenzal.\nEsta versi\u00f3n da enciclopedia cont\u00e9n artigos e usuarios, dos cales son activos.\nHistoria.\nLogo dunha petici\u00f3n de creaci\u00f3n \u00e1 Fundaci\u00f3n Wikimedia, a edici\u00f3n en francoprovenzal da Wikipedia foi creada o 24 de marzo de 2006.."}
{"id": "538562", "revid": "98629", "url": "https://gl.wikipedia.org/wiki?curid=538562", "title": "Lucio Munacio Planco", "text": "Lucio Munacio Planco (en lat\u00edn, Lucius Munatius Plancus), nado no 87 a.C. e finado no 15 a.C., foi un militar e pol\u00edtico do final da Rep\u00fablica Romana e do comezo do reinado de Augusto.\nFoi legado de Xulio C\u00e9sar durante a Guerra das Galias e a Guerra Civil contra Pompeio, converteuse en proc\u00f3nsul da \"Galia Comata\" no 43 a.C. e anunciou ao Senado que xuntaba as s\u00faas forzas coa causa republicana mais, finalmente, uniuse ao campamento de Marco Antonio trala Guerra de M\u00f3dena e foi unha figura clave que permitiu o establecemento do Segundo Triunvirato o mesmo ano. \nFoi c\u00f3nsul con L\u00e9pido no 42 a.C. e, durante a Guerra civil de Perusia, estivo \u00e1 expectativa coma os outros legados de Marco Antonio, deixando a Lucio Antonio cercado e obrigado a renderse. Tam\u00e9n foi proc\u00f3nsul entre o 40/39 a.C. en Asia e no 36 a.C., en Siria durante a Guerra romano-p\u00e1rtica do 40 ao 33 a.C. A\u00ednda que apoiou a Marco Antonio e Cleopatra, delatounos a Octaviano na v\u00e9spera da derradeira guerra civil da Rep\u00fablica Romana. Foi un dos homes m\u00e1is importantes do comezo do principado de Augusto e converteuse en censor con Emilio L\u00e9pido Paulo no 22 a.C. Ademais, durante o seu goberno na Galia, fundou as colonias romanas de \"Lugdunum\" (Li\u00f3n) e \"Augusta Raurica\" (Augst, en Su\u00edza). \nRepresentou un exemplo cl\u00e1sico dos pol\u00edticos que conseguen sobrevivir a base de cambiar, constantemente, de lealdades e de bandos.\nTraxectoria.\nFamilia.\nProvi\u00f1a dunha familia de notables italianos. O seu pai tam\u00e9n se chamaba \"Lucio Munacio Planco\", as\u00ed como o seu av\u00f3 e o seu bisav\u00f3, o primeiro cidad\u00e1n romano da familia. O alcume (\"cognomen\") da s\u00faa familia, \"Plancus\", significa \"p\u00e9 plano\".\nNaceu no 87 a.C. quizais en Tibur, cidade coa que a s\u00faa familia ti\u00f1a v\u00ednculos privilexiados. Puido ter dous irm\u00e1ns, un \"Caius,\" adoptivo e un \"Tito\" co \"agnomen Byrsa\", e outro parente chamado \"Tito Munatio Planco.\" O seu sobri\u00f1o Marco Ticio, partidario de Marco Antonio, foi quen deu a orde de executar a Sexto Pompeio e, finalmente, un\u00edrase a Octavio antes de Actium polo que foi recompensado cun consulado no 31 a.C.\nTivo un fillo, tam\u00e9n chamado \"Lucio Munatio Planco.\" Ademais, foi o bisav\u00f3 de Munatia Plancina quen xunto co seu marido, Cneo Calpurnio Pis\u00f3n, foi acusada de ter asasinado a Xerm\u00e1nico, o sobri\u00f1o e fillo adoptivo do emperador Tiberio.\nLegado de C\u00e9sar.\nCo\u00f1\u00e9cese pouco sobre os inicios da s\u00faa carreira antes dos idos de marzo. Foi oficial de Xulio C\u00e9sar durante a Guerra das Galias e a Guerra Civil contra Pompeio. Aparece no 54 a.C., no inverno entre os belgae e, despois, entre os carnutos. Volve aparecer nas fontes, no 49 a.C., loitando en Hispania contra os xenerais de Pompeio e onde atopou dificultades. Despois, durante o 47 e 46 a.C., acompa\u00f1ou a C\u00e9sar en \u00c1frica.\nNo 45 a.C., converteuse en prefecto de Roma, nomeado polo ditador C\u00e9sar quen, daquela, estaba en Hispania e quizais combinou o posto coa maxistratura de pretor urbano. A partir de ent\u00f3n converteuse tam\u00e9n nun membro do colexio de Epulones. Tam\u00e9n obtivo o proconsulado da Galia Comata durante o ano 43 a.C. e C\u00e9sar, quen ti\u00f1a o poder de designar futuros maxistrados, tam\u00e9n o elixiu para o consulado do 42 a.C.\nCando C\u00e9sar foi asasinado o 15 de marzo do 44 a.C., Munacio Planco estaba en Roma. Pronunciou un discurso a favor da paz civil, o 17 de marzo despois de Marco Antonio e Cicer\u00f3n. O Senado confirmouno como proc\u00f3nsul da Galia para o ano seguinte e \u00e1 espera dun novo consulado.\nGobernador da Galia.\nLevantou tropas e dirixiu unha expedici\u00f3n a Recia con tres lexi\u00f3ns, durante a cal foi recibido co t\u00edtulo de \"imperator\". No 43 a.C., como gobernador na Galia, fundou as colonias romanas de \"Lugdunum\" (Li\u00f3n) e \"Augusta Raurica\" (actual Augst en Su\u00edza, non moi lonxe da fronteira franco-alem\u00e1) e, en xu\u00f1o, un escrito da s\u00faa man a Cicer\u00f3n permite para dar fe da existencia da aldea de \"Cularo\" (Grenoble).\nEse mesmo ano, foi solicitado por Marco Antonio, quen intentou apoderarse da Galia Cisalpina, gobernada por D\u00e9cimo Xunio Bruto Albino e por Cicer\u00f3n, que quer\u00eda impedir o seu control por Marco Antonio. Tivo fortes lazos co partido do Senado e fixo ofertas de paz que foron rexeitadas por Cicer\u00f3n. En contacto con ambos a principios do 43 a.C., Planco enviou cartas conciliadoras ao Senado en marzo e asegurou a Cicer\u00f3n o seu apoio, po\u00f1endo as s\u00faas cinco lexi\u00f3ns ao servizo da causa republicana. Mais a situaci\u00f3n de Marco Antonio, derrotado durante a guerra civil de M\u00f3dena, mellorou grazas a Publio Ventidio Baso e, de s\u00fapeto, L\u00e9pido e Asinio Poli\u00f3n un\u00edronse de contado a Marco Antonio, at\u00e9 o punto de que este reuniu o ex\u00e9rcito m\u00e1is grande de Occidente. Poli\u00f3n serviu de intermediario, a\u00ednda que os dous homes ti\u00f1an malas relaci\u00f3ns, pero conseguiu reconciliar a Marco Antonio e a Planco, de tal xeito que este, tras pensalo moito, rematou por se unir a Marco Antonio. A seguir, un dos conspiradores, D\u00e9cimo Xunio Bruto, que fora enviado polo Senado para perseguir os restos do ex\u00e9rcito de Marco Antonio, atop\u00e1ndose en inferioridade num\u00e9rica, tentou escapar mais foi capturado e asasinado.\nPartidario de Marco Antonio.\nXunto a Marco Antonio, L\u00e9pido e Poli\u00f3n, marcharon cara a Italia onde Marco Antonio e mais Octavio se aliaron contra a facci\u00f3n senatorial dirixida por Cicer\u00f3n, que non conseguira converter a Octavio en aliado e, pouco despois, estableceuse o segundo triunvirato.\nDurante a proscrici\u00f3n do 43 a.C., varios dos seus parentes foron inclu\u00eddos na lista de proscritos, o seu irm\u00e1n foi executado sen que el intervise, e tam\u00e9n foron proscritos varios rivais de Tibur, a cidade da s\u00faa familia. Ademais, defendeu a Lucio Xulio C\u00e9sar e a un tal \"Sergius\". A finais dese mesmo ano, 43 a.C., celebrou un triunfo sobre os \"Raeti,\" ao mesmo tempo que L\u00e9pido.\nNo 42 a.C, os triunviros mantiveron a honra deste \"homo novus\" do consulado xunto a L\u00e9pido que substitu\u00edu a D\u00e9cimo Xunio Bruto que era o que, inicialmente, estaba previsto. Durante o seu consulado, promulgouse a \"Lei Emilia-Munatia\" pola que se regulamentaba a concesi\u00f3n do dereito de cidadan\u00eda e as inmunidades. Durante a campa\u00f1a de Filipos, na Tercera guerra civil da Rep\u00fablica romana, Planco asegurou o control de Occidente con Quinto Fufio Caleno, outro partidario de Marco Antonio, mentres L\u00e9pido controlaba Roma.\nLogo foi a Benevento onde se encargou de repartir terras aos veteranos. Cando estala a Guerra de Perusia, reuniu tropas e, por consello de Fulvia, tentou unirse ao asediado Lucio Antonio, conseguindo un dos poucos \u00e9xitos dos antonianos nesta guerra civil. Con todo, foi rexeitado por Marco Vipsanio Agripa e tivo que se retirar a Spoleto. Durante o resto do conflito, mant\u00edvose \u00e1 espera, como os outros partidaros de Marco Antonio cos que mantivo malas relaci\u00f3ns. Ao remata-lo conflito, Marco Antonio deulle a benvida mais as fontes antigas p\u00f3\u00f1enlle a etiqueta de \"traidor\", por non ter rescatado finalmente a Lucio, e de \"covarde\", por fuxir apresuradamente trala rendici\u00f3n de Perusia e temer pola s\u00faa vida esquecendo. a dos seus partidarios. Os historiadores modernos subli\u00f1an a actitude de \"precauci\u00f3n\" e \"esperar e ver\" de Planco neste caso, mais tam\u00e9n noutras circunstancias similares.\nArredor do 40 a.C., converteuse en proc\u00f3nsul de Asia. Non se sabe, exactamente, se chegou despois da grande ofensiva dos partos pero tivo que fuxir en canto chegou \u00e1 s\u00faa provincia. Despois, participou nas batallas vitoriosamente libradas por Publio Ventidio Baso contra os partos e foi aclamado co t\u00edtulo de \"imperator bis\" e foi adorado nunha cidade que sufriu o ataque dos partos dirixido por Quinto Labieno, que estaba refuxiado entre eles. Probablemente permaneceu en Asia ata o 39 a.C. posiblemente tendo como sucesor a Marcus Cocceius Nerva.\nA seguir, marchou con Marco Antonio a Exipto, participando nas s\u00faas festas con Cleopatra. El foi o \u00e1rbitro do desaf\u00edo que ela lle botou a Antonio para consumir unha fortuna nunha soa comida. Planco declarouna vencedora ao disolver en vinagre unha magn\u00edfica perla dun dos seus pendentes e parouna cando estaba a piques de face-lo mesmo co outro. Daquela, Planco estaba no cume da s\u00faa relaci\u00f3n con Antonio e Cleopatra.\nDurante as expedici\u00f3ns de Marco Antonio en Armenia e Partia para vingar a morte de Craso, foi nomeado proc\u00f3nsul de Siria en substituci\u00f3n de Caio Sosio. Sexto Pompeio, outro dos proscritos, foi executado baixo as ordes do seu sobri\u00f1o Marco Ticio, mais os historiadores modernos debaten se actuou por iniciativa do seu t\u00edo Planco ou de Marco Antonio.\nPor xu\u00f1o ou xullo do 32 a.C., Marco Ticio e o seu t\u00edo abandonaron o bando de Marco Antonio e declar\u00e1ronse a favor de Octavio. Segundo o antigo bi\u00f3grafo Plutarco, os dous homes cambiaron de bando porque foron menosprezzados por Cleopatra VII ao rexeitar participar na guerra. Quizais a verdadeira raz\u00f3n da s\u00faa deserci\u00f3n sexa o seu oportunismo. No pasado, foran amigos de Cleopatra e, apartir dese momento, os dous homes foron considerados \"os m\u00e1is viles adoradores da ra\u00ed\u00f1a\". Durante a preparaci\u00f3n militar e a propaganda b\u00e9lica, Planco e o seu sobri\u00f1o tiveron d\u00fabidas sobre a vitoria de Marco Antonio e isto, sen d\u00fabida, empurrou ao vello c\u00f3nsul e ao seu sobri\u00f1o a desertar. Quizais a s\u00faa decisi\u00f3n estivese influenciada tam\u00e9n polas liortas dos outros principais partidarios de Marco Antonio, polas relaci\u00f3ns, cada v\u00e9z, m\u00e1is fr\u00edas entre Planco e o triunviro, e polo feito de que Marco Antonio descubrise malversaci\u00f3ns por parte de Planco.\nPartidario de Octavio Augusto.\nOs dous desertores relataron a Octaviano todo tipo de an\u00e9cdotas sobre os \"esplendores de Alexandr\u00eda\" de Antonio e Cleopatra que resultaron \u00fatiles e foron empregadas pola propaganda de Octaviano. Sobre todo, revelaron o contido do testamento que Marco Antoine depositara na casa das vestais. Daquela, Octaviano, de xeito totalmene ilegal, apoderouse del e develou o seu contido como unha t\u00e1ctica para facer un labor propagand\u00edstico en contra de Marco Antonio. Este afirmaba no testamento, e baixo xuramento, que Cesari\u00f3n era realmente o fillo de C\u00e9sar e deixaba un considerable legado aos fillos de Cleopatra, e ped\u00eda ser enterrado en Alexandr\u00eda. Deste xeito, a propaganda de Octaviano, presentaba a Marco Antonio como unha especie de pr\u00edncipe oriental e estranxeiro de Roma, polo que, Octavio pod\u00eda presentarse como o verdadeiro defensor de Roma e Italia.\nSegundo Suetonio, foi Planco quen suxeriu a Octaviano que adoptase o t\u00edtulo de \"Augusto\", en lugar de \"R\u00f3mulo\" como \"o segundo fundador de Roma\". As\u00ed, Planco, aparece como unhas figuras m\u00e1is relevantes do principado e, por exemplo, recibiu a dedicatoria dunha oda de Horacio, nunha serie que inclu\u00eda a Augusto, Agripa, Mecenas e Virxilio.\nNo 22 a.C., Augusto designou a Planco e a Emilio L\u00e9pido Paulo como censores. Foron os derradeiros censores designados porque o seu exercicio foi moi contestado por toda a comunidade pol\u00edtica da \u00e9poca que os acusaron de ilexitimidade e incompetencia. \u00d3 asumi-lo posto o primeiro d\u00eda, a plataforma na que deb\u00edan subir, derrubouse e, a seguir, os dous censores houberon renunciar ao cargo por mor dese mal agoiro.\nAugusto tam\u00e9n involucrou a Planco no seu programa de reconstruci\u00f3n en Roma e, este, restaurou o templo de Saturno. C\u00f3mpre sinalar, non obstante, que acometeu esta restauraci\u00f3n ao d\u00eda seguinte do seu triunfo do 43 a.C. pero que a obra non rematou at\u00e9 despois de Actium. A dedicatoria honrou o triunfo de Italia (represntada por Octaviano) sobre Oriente (Antonio e Cleopatra) e enc\u00e1drase no contexto ideol\u00f3xico da nova \u00e9poca dourada, o s\u00e9culo de Augusto.\nSegundo Plinio o Vello, Asinio Poli\u00f3n estaba a preparar discursos contra Planco, que pretend\u00eda publicar despois da morte deste para que non poidese responder. Informado sobre o proxecto, Planco ter\u00eda replicado:\n Morreu no ano 15 a.C. en Gaeta. Tanto para os seus contempor\u00e1neos como para as fontes antigas posteriores, Munacio Planco representaba, sen d\u00fabida de forma abusiva, a imaxe dun traidor e dun cortes\u00e1n. Non obstante, mostrou talento militar e pol\u00edtico. Dende o eido literario, c\u00f3mpre admitir que escrib\u00eda con elegancia e ti\u00f1a unhas cualidades de oratoria notables. Foi un dos \u00faltimos nobres romanos en recibir culto p\u00f3stumo.\nMausoleo de Gaeta.\nPlanco foi unha das figuras romanas cuxa tumba sobreviviu e segue a ser identificable, a\u00ednda que o seu corpo desapareceu hai tempo. O Mausoleo de Munacio Planco \u00e9 unha tumba formada por un enorme cilindro hoxe ben reconstru\u00eddo (e erroneamente atribu\u00eddo \u00e1 Virxe Mar\u00eda a finais do s\u00e9culo XIX), est\u00e1 situado en Gaeta, Italia, nun outeiro que domina o mar e asegura a s\u00faa exposici\u00f3n. \u00c9 semellante ao mausoleo de Augusto e resume a s\u00faa traxectoria e as s\u00faas pretensi\u00f3ns: a decoraci\u00f3n \u00e9 unha mestura de influencias etruscas e helen\u00edsticas de Mileto ou P\u00e9rgamo e o tema principal fai referencia \u00e1 idea do triunfo.\nEsta tumba leva a seguinte inscrici\u00f3n que resume a s\u00faa vida:\nReco\u00f1ecementos.\nO 3 de novembro de 2014, os representantes electos da oposici\u00f3n lionesa pediron ao alcalde de Li\u00f3n que se lle rendese unha homenaxe ao fundador da cidade.\nO 5 de maio de 2015, votouse que unha r\u00faa do Parc de la Visitation no 5 distrito de Li\u00f3n levase o seu nome.\nUnha placa conmemorativa da fundaci\u00f3n de Lugdunum est\u00e1 instalada no xard\u00edn do parque que se converteu no H\u00f4tel de Fourvi\u00e8re."}
{"id": "538563", "revid": "15490", "url": "https://gl.wikipedia.org/wiki?curid=538563", "title": "Lucius Munatius Plancus", "text": ""}
{"id": "538564", "revid": "23204", "url": "https://gl.wikipedia.org/wiki?curid=538564", "title": "Dkim", "text": ""}
{"id": "538566", "revid": "1505", "url": "https://gl.wikipedia.org/wiki?curid=538566", "title": "Chucha", "text": ""}
{"id": "538567", "revid": "23204", "url": "https://gl.wikipedia.org/wiki?curid=538567", "title": "Wikipedia en udmurto", "text": "A Wikipedia en udmurto (en ) \u00e9 a edici\u00f3n da enciclopedia libre Wikipedia en lingua udmurta. Foi creada o 24 de outubro de 2005.\nEsta versi\u00f3n da enciclopedia cont\u00e9n artigos e usuarios, dos cales son activos."}
{"id": "538568", "revid": "1505", "url": "https://gl.wikipedia.org/wiki?curid=538568", "title": "Churra (ave)", "text": ""}
{"id": "538576", "revid": "23204", "url": "https://gl.wikipedia.org/wiki?curid=538576", "title": "Wikipedia en livvi", "text": "A Wikipedia en livvi (en ) \u00e9 a edici\u00f3n da enciclopedia libre Wikipedia en lingua livvi, unha variedade da lingua carelia. Foi creada o 7 de outubro de 2016.\nEsta versi\u00f3n da enciclopedia cont\u00e9n artigos e usuarios, dos cales son activos."}
{"id": "538577", "revid": "23204", "url": "https://gl.wikipedia.org/wiki?curid=538577", "title": "Milutin Ivkovi\u0107", "text": "Milutin Ivkovi\u0107 (en ), nado en Belgrado o 3 de marzo de 1906 e finado o 25 de maio de 1943, foi un m\u00e9dico e futbolista iugoslavo, que xogaba de defensa. Foi internacional coa selecci\u00f3n de Iugoslavia, \u00e1 que capitaneou nos Xogos Ol\u00edmpicos de 1928 e na Copa do Mundo de 1930, a primeira da historia.\nTrala s\u00faa carreira como futbolista, foi un activista comunista e foi asasinado pola Alema\u00f1a nazi durante a segunda guerra mundial, no campo de concentraci\u00f3n de Banjica, preto de Belgrado.\nTraxectoria.\nIvkovi\u0107 naceu en Belgrado o 3 de marzo de 1906. Seu pai, Jovan Ivkovi\u0107, era un xeneral do ex\u00e9rcito e s\u00faa nai, Milica, era filla do mariscal serbio Radomir Putnik. Pasou a s\u00faa infancia en Ni\u0161 e Kragujevac, as cidades nas que serviu seu pai, acompa\u00f1ado polos seus dous irm\u00e1ns e tres irm\u00e1s. Xa durante a infancia participou en sabotaxes \u00e1s forzas austro-h\u00fangaras que ocuparon o seu pais durante a primeira guerra mundial. Foi nesta \u00e9poca cando recibiu o seu alcume de Milutinac.\nComezou a xogar ao f\u00fatbol no modesto Obili\u0107, pasando logo ao equipo xuvenil do SK Jugoslavija. En novembro de 1922 debutou co primeiro equipo e militou no club de Belgrado ata 1929, xogando un total de 235 partidos, e conquistando d\u00faas ligas iugoslavas (en 1924 e 1925). Cara ao final da s\u00faa carreira fichou por outro club de Belgrado, o humilde Soko (chamado m\u00e1is tarde BASK), a pesar de ter ofertas doutros equipos de m\u00e1is categor\u00eda. Nos seus \u00faltimos anos xogou no FK \u017dupa Aleksandrovac.\nSelecci\u00f3n iugoslava.\nFoi internacional coa selecci\u00f3n iugoslava nun total de 39 ocasi\u00f3ns. Debutou o 28 de outubro de 1925, nun partido amigable contra Checoslovaquia en Praga que acabou con derrota por 7-0. En 1928 capitaneou \u00e1 selecci\u00f3n nos Xogos Ol\u00edmpicos de 1928 en \u00c1msterdam, pero foi expulsado no primeiro partido, no que o seu equipo caeu eliminado contra Portugal.\nEn 1930 participou na primeira Copa do Mundo de F\u00fatbol, en Montevideo, de novo como capit\u00e1n da selecci\u00f3n iugoslava. Derrotaron na primeira fase ao Brasil e a Bolivia, grazas en boa medida a unha s\u00f3lida defensa e aos goles de Ivan Bek. Nas semifinais enfrot\u00e1ronse ao poderoso Uruguai, e a\u00ednda que conseguiron adiantarse cun gol de \u0110or\u0111e Vujadinovi\u0107, o equipo celeste remontou e anotou 6 goles, 3 deles obra do dianteiro galego-uruguaio Pedro Cea. \nO seu \u00faltimo partido na selecci\u00f3n disputouno o 16 de decembro de 1934 contra Francia en Par\u00eds, con vitoria francesa por 3-2. \nF\u00f3ra do f\u00fatbol.\nEn 1931 graduouse na Facultade de Medicina da Universidade de Belgrado e tras completar o servizo militar abriu unha consulta na r\u00faa Dobra\u010dina de Belgrado. Posteriormente especializouse en dermatolox\u00eda. Uniuse ao Movemento Progresista e foi un dos l\u00edderes do boicot aos Xogos Ol\u00edmpicos de Berl\u00edn en 1936. En xu\u00f1o de 1938 converteuse no editor de \"Mladost\", publicaci\u00f3n lanzada por iniciativa da Liga da Xuventude Comunista.\nDurante a ocupaci\u00f3n de Iugoslavia polas potencias do Eixe na segunda guerra mundial, cooperou cos partisanos iugoslavos. Foi perseguido e en varias ocasi\u00f3ns arrestado pola Gestapo. O 24 de maio de 1943 \u00e1s 23:45 horas foi arrestado \"por actividades comunistas\" e enviado ao campo de concentraci\u00f3n de Jajinci, onde foi executado a tiros 6 horas despois da medianoite. O seu corpo nunca foi atopado.\nA Asociaci\u00f3n de F\u00fatbol de Serbia creou en 1951 unha placa na s\u00faa honra no estadio JNA (hoxe propiedade do Partiz\u00e1n de Belgrado). Ademais unha r\u00faa xunto ao estadio Estrela Vermella (antigo campo de xogo do SK Jugoslavija) leva o seu nome. En 2013 inauguruouse nos arredores do mesmo estadio un monumento realizado por Vladimir Jokanovi\u0107.\nVida persoal.\nUn mes despois de regresar da Copa do Mundo de Montevideo, casou en Novi Sad con Ela Pops, unha estudante de Dereito. filla dun destacado avogado de Belgrado. Con ela tivo d\u00faas fillas, Gordana e Mirjana. A muller faleceu en 1938 por tuberculose, polo que tivo que criar el s\u00f3, con axuda da s\u00faa nai, \u00e1s s\u00faas d\u00faas fillas, que naquel momento ti\u00f1an sete e catro anos."}
{"id": "538580", "revid": "23204", "url": "https://gl.wikipedia.org/wiki?curid=538580", "title": "Wikipedia en saami de Inari", "text": "A Wikipedia en saami de Inari (en ) \u00e9 a edici\u00f3n da enciclopedia libre Wikipedia en lingua saami de Inari. Foi creada o 19 de outubro de 2020.\nEsta versi\u00f3n da enciclopedia cont\u00e9n artigos e usuarios, dos cales son activos."}
{"id": "538582", "revid": "23204", "url": "https://gl.wikipedia.org/wiki?curid=538582", "title": "Wikipedia en komi permiano", "text": "A Wikipedia en komi permiano (en ) \u00e9 a edici\u00f3n da enciclopedia libre Wikipedia en lingua komi permiano. Foi creada en outubro de 2010.\nEsta versi\u00f3n da enciclopedia cont\u00e9n artigos e usuarios, dos cales son activos."}
{"id": "538584", "revid": "5863", "url": "https://gl.wikipedia.org/wiki?curid=538584", "title": "Matilde Huici Navaz", "text": ""}
{"id": "538587", "revid": "23204", "url": "https://gl.wikipedia.org/wiki?curid=538587", "title": "Wikipedia en moksha", "text": "A Wikipedia en moksha (en ) \u00e9 a edici\u00f3n da enciclopedia libre Wikipedia en lingua moksha. Foi creada o 26 de maio de 2008.\nEsta versi\u00f3n da enciclopedia cont\u00e9n artigos e usuarios, dos cales son activos."}
{"id": "538591", "revid": "6939", "url": "https://gl.wikipedia.org/wiki?curid=538591", "title": "Kiosco Alfonso", "text": ""}
{"id": "538592", "revid": "6939", "url": "https://gl.wikipedia.org/wiki?curid=538592", "title": "Quiosco Afonso", "text": ""}
{"id": "538597", "revid": "23204", "url": "https://gl.wikipedia.org/wiki?curid=538597", "title": "Wikipedia en uigur", "text": "A Wikipedia en uigur (en ) \u00e9 a edici\u00f3n da enciclopedia libre Wikipedia en lingua uigur. Foi creada no ano 2012.\nEsta versi\u00f3n da enciclopedia cont\u00e9n artigos e usuarios, dos cales son activos."}
{"id": "538598", "revid": "23204", "url": "https://gl.wikipedia.org/wiki?curid=538598", "title": "Wikipedia en zeland\u00e9s", "text": "A Wikipedia en zeland\u00e9s (en ) \u00e9 a edici\u00f3n da enciclopedia libre Wikipedia en lingua zelandesa.\nEsta versi\u00f3n da enciclopedia cont\u00e9n artigos e usuarios, dos cales son activos."}
{"id": "538604", "revid": "23204", "url": "https://gl.wikipedia.org/wiki?curid=538604", "title": "Wikipedia en \u00e1rabe marroqu\u00ed", "text": "A Wikipedia en \u00e1rabe marroqu\u00ed (en ) \u00e9 a edici\u00f3n da Wikipedia en \u00e1rabe marroqu\u00ed. Foi creada o 20 de xullo de 2020. \u00c9 a terceira Wikipedia nunha variedade do \u00e1rabe, creada despois da Wikipedia en malt\u00e9s e a Wikipedia en \u00e1rabe exipcio.\nEsta versi\u00f3n da enciclopedia cont\u00e9n artigos e usuarios, dos cales son activos."}
{"id": "538606", "revid": "23204", "url": "https://gl.wikipedia.org/wiki?curid=538606", "title": "Wikipedia en normando", "text": "A Wikipedia en normando (en ) \u00e9 a edici\u00f3n da enciclopedia libre Wikipedia en lingua normanda.\nEsta versi\u00f3n da enciclopedia cont\u00e9n artigos e usuarios, dos cales son activos.\nHistoria.\nA enciclopedia acepta varias variantes do normando, sendo a m\u00e1is com\u00fan a j\u00e8rriais falada na Illa de Jersey, e a cotentin, falada no departamento da Mancha. Os nomes da Wikipedia nestes dous dialectos son respectivamente \"Ouitchip\u00e9die\" e \"Viq\u00f9ip\u00e9die\", formados a partir do uso da lectura e escritura dos escritos publicados en normando.\nCreada en 2006, a Wikipedia en normando creceu moi lentamente dende comezos de 2009. A enciclopedia conta cuns poucos colaboradores pero dous deles fixeron m\u00e1is do 80% do total das achegas."}
{"id": "538609", "revid": "23204", "url": "https://gl.wikipedia.org/wiki?curid=538609", "title": "Wikipedia en banjar", "text": "A Wikipedia en banjar (en ) \u00e9 a edici\u00f3n da enciclopedia libre Wikipedia en lingua banjar. Foi creada o 17 de outubro de 2010.\nEsta versi\u00f3n da enciclopedia cont\u00e9n artigos e usuarios, dos cales son activos."}
{"id": "538613", "revid": "85894", "url": "https://gl.wikipedia.org/wiki?curid=538613", "title": "Curva de Lorenz", "text": "A curva de Lorenz \u00e9 unha representaci\u00f3n gr\u00e1fica utilizada frecuentemente para plasmar a distribuci\u00f3n relativa dunha variable nun dominio determinado. O dominio pode ser o conxunto de fogares ou persoas dunha rexi\u00f3n ou pa\u00eds, por exemplo. A variable cuxa distribuci\u00f3n se estuda pode ser o ingreso dos fogares ou as persoas. Utilizando como exemplo estas variables, a curva trazar\u00edase considerando no eixo horizontal a porcentaxe acumulada de persoas ou fogares do dominio en cuesti\u00f3n e no eixo vertical a porcentaxe acumulada do ingreso. A s\u00faa autor\u00eda \u00e9 de Max O. Lorenz en 1905.\nCada punto da curva lese como porcentaxe acumulativa dos fogares ou as persoas. A curva parte da orixe (0,0) e termina no punto (100,100). Se o ingreso estivese distribu\u00eddo de maneira perfectamente equitativa, a curva coincidir\u00eda coa li\u00f1a de 45 graos que pasa pola orixe (por exemplo o 30% dos fogares ou da poboaci\u00f3n percibe o 30% do ingreso). Se existise desigualdade perfecta, ou sexa, se un fogar ou persoa posu\u00edse todo o ingreso, a curva coincidir\u00eda co eixo horizontal at\u00e9 o punto (100,0) onde saltar\u00eda ao punto (100,100). En xeral a curva at\u00f3pase nunha situaci\u00f3n intermedia entre estes dous extremos.\nCurva de Lorenz e desigualdade.\nSe unha curva de Lorenz se atopa sempre por encima doutra (por tanto, est\u00e1 m\u00e1is preto da li\u00f1a de 45 graos que a outra), ent\u00f3n p\u00f3dese dicir, sen ambig\u00fcidade, que a primeira exhibe menor desigualdade que a segunda. Esta comparaci\u00f3n gr\u00e1fica entre distribuci\u00f3ns de distintos dominios xeogr\u00e1ficos ou temporais \u00e9 o principal emprego das curvas de Lorenz.\nO indicador gr\u00e1fico de benestar m\u00e1is usado \u00e9 a Curva de Lorenz Xeneralizada (CLX), que \u00e9 unha derivaci\u00f3n da curva de Lorenz habitual. A CLX s\u00f3 se diferencia da de Lorenz en que na escala vertical non se representan as cantidades relativas acumuladas sen\u00f3n as cantidades acumuladas (non relativas) divididas polo n\u00famero N de elementos da poboaci\u00f3n. A l\u00f3xica pretendida \u00e9 representar que cantidade absoluta corresponde a cada porcentaxe de individuos. Para clarificar este aspecto, sup\u00f3\u00f1ase que a curva de Lorenz normal dunha poboaci\u00f3n dinos que o 50% dos menos ricos pos\u00faen o 25% da riqueza total. P\u00f3dese comprender que \u00e9 moi diferente a situaci\u00f3n de benestar deste 50% da poboaci\u00f3n segundo se a riqueza total \u00e9 moi pequena ou moi grande. \u00c9 obvio que \u00e9 peor posu\u00edr o 50% dunha cantidade pequena que posu\u00edr o 25% dunha cantidade moito maior. Ent\u00f3n dividir as cantidades acumuladas polo total de elementos N \u00e9 necesario para poder comparar riquezas entre poboaci\u00f3ns distintas que te\u00f1an un n\u00famero diferente de elementos: non \u00e9 o mesmo unha riqueza total de 1.000.000\u20ac nun conxunto de 10 persoas que esa mesma riqueza total nun conxunto formado por 1.000 persoas.\nEcuaci\u00f3n da curva de Lorenz.\nSe se co\u00f1ece a distribuci\u00f3n da renda como densidade de probabilidade formula_1 para cada valor de renda, a curva de Lorenz pode calcularse analiticamente en funci\u00f3n desta. A proporci\u00f3n de persoas ou unidades familiares cunha renda inferior a un nivel de renda \"r\" v\u00e9n dada por:Mentres que a proporci\u00f3n de renda acumulada polas persoas con rendas iguais ou inferiores a \"r\" v\u00e9n dada por:Onde formula_2 \u00e9 a renda media. As ecuaci\u00f3ns (1) e (2) constit\u00faen xuntas as ecuaci\u00f3ns param\u00e9tricas da curva en funci\u00f3n do par\u00e1metro \"r\".\nPropiedades.\nA curva de Lorenz ten pendente positiva en todos os seus puntos como se deduce da seguinte relaci\u00f3n:{\\frac{dP(r_0)}{dr}} =\n\\frac{r_0 f_r(r_0)/R_m}{f_r(r_0)} = \\frac{r_0}{R_m} \\ge 0&lt;/math&gt;|3|left}}No punto inicial formula_3 a pendente ser\u00e1 nula, a\u00ednda que no caso formula_4 o l\u00edmite anterior segue sendo v\u00e1lido, pero no resto de puntos ser\u00e1 estritamente positiva.\nAdemais a curva de Lorenz \u00e9 convexa xa que a s\u00faa derivada segunda sempre \u00e9 positiva:\nExemplo 1.\nNesta secci\u00f3n calculamos a curva de Lorenz e o \u00edndice de Gini para unha distribuci\u00f3n de renda exponencial. A\u00ednda que esta non parece unha distribuci\u00f3n adecuada para a renda nacional de ning\u00fan pa\u00eds, a sinxeleza das expresi\u00f3ns obtidas permite entender de modo sinxelo a aplicaci\u00f3n das ecuaci\u00f3ns (1) a (4). Para un pa\u00eds cunha renda nacional media formula_5 cunha distribuci\u00f3n exponencial a densidade de probabilidade da distribuci\u00f3n ser\u00e1:&lt;/math&gt;||left}}Esta expresi\u00f3n permite calcular a proporci\u00f3n de persoas por baixo dunha certa renda e a renda acumulada dese grupo de persoas facilmente:}{R_m} d\\rho = 1-e^{-\\frac{r}{R_m}}\\\\\nR = R(r) = \\int_0^{r} \\frac{\\rho}{R_m}e^{-\\frac{\\rho}{R_m}} d\\rho =\n\\left( 1-e^{ -\\frac{r}{R_m} } \\right) \\cfrac{r}{R_m}e^{-\\frac{r}{R_m}} \\end{cases}&lt;/math&gt;||left}}Despexando formula_6 da primeira ecuaci\u00f3n e substitu\u00edndo o resultado na segunda obtense a curva de Lorenz explicitamente:O \u00edndice de Gini p\u00f3dese calcular simplemente como:Este \u00e9 o valor exacto. Cando para calcular este valor en lugar dunha distribuci\u00f3n continua \u00fasase un c\u00e1lculo aproximado por dec\u00eds en cambio resulta s\u00f3 formula_7.\nExemplo 2.\nUnha aproximaci\u00f3n m\u00e1is veros\u00edmil para a renda nacional \u00e9 usar en lugar dunha simple distribuci\u00f3n exponencial, unha distribuci\u00f3n gamma:Onde o par\u00e1metro formula_8 est\u00e1 relacionado coa renda media mediante formula_9. Despois dunha certa cantidade de \u00e1lxebra trivial pero dificultosa pode atoparse que a proporci\u00f3n de persoas por baixo dunha certa renda e a renda acumulada dese grupo de persoas ve\u00f1en dadas por:Onde:\nNeste caso non \u00e9 posible despexar explicitamente formula_6 da primeira ecuaci\u00f3n. A\u00ednda que pode calcularse o \u00edndice de Gini mediante a expresi\u00f3n (para formula_12 enteiro):Neste caso o coeficiente de Gini tampouco depende da renda media. Dado que o \u00edndice de Gini da maior parte de pa\u00edses est\u00e1 entre 0,50 e 0,25 a distribuci\u00f3n gamma anterior pode usarse de maneira aproximada para reproducir a distribuci\u00f3n real da renda."}
{"id": "538615", "revid": "23204", "url": "https://gl.wikipedia.org/wiki?curid=538615", "title": "Wikipedia en malt\u00e9s", "text": "A Wikipedia en malt\u00e9s (en ) \u00e9 a edici\u00f3n da enciclopedia libre Wikipedia en lingua maltesa. Foi creada o 10 de setembro de 2004.\nEsta versi\u00f3n da enciclopedia cont\u00e9n artigos e usuarios, dos cales son activos."}
{"id": "538616", "revid": "23204", "url": "https://gl.wikipedia.org/wiki?curid=538616", "title": "Instituto Brasileiro de Geografia e Estat\u00edstica", "text": "O Instituto Brasileiro de Geografia e Estat\u00edstica (IBGE) \u00e9 un organismo p\u00fablico da administraci\u00f3n federal brasileira creado en 1934 e instalado en 1936 co nome de \"Instituto Nacional de Estat\u00edstica\". O seu fundador e grande incentivador foi o estat\u00edstico M\u00e1rio Augusto Teixeira de Freitas. O nome actual data de 1938. A sede do IBGE est\u00e1 localizada na cidade de R\u00edo de Xaneiro.\nO IBGE ten atribuci\u00f3ns ligadas \u00e1s xeociencias e estat\u00edsticas sociais, demograf\u00eda e econom\u00eda, o que incl\u00fae realizar censos e organizar as informaci\u00f3n obtidas neses censos, para suprir \u00f3rganos das esferas gobernamentais federal, estatal e municipal, e para outras instituc\u00f3ns e o p\u00fablico en xeral.\nA lexislaci\u00f3n vixente, de acordo co Decreto Federal n\u00ba 73 177 do 20 de novembro de 1973 e a Lei n\u00ba 5 534 do 14 de novembro de 1968, modificada pola Lei n\u00ba 5 878 do 11 de maio de 1978, disp\u00f3n sobre a obrigatoriedade e sixilo das informaci\u00f3ns recadadas polo IBGE, as cales destin\u00e1ranse, exclusivamente, a fins estat\u00edsticos e non poder\u00e1n ser obxecto de certeza e nin ter\u00e1n eficacia xur\u00eddica como medio de proba. \nO IBGE \u00e9 unha entidade da administraci\u00f3n p\u00fablica federal, constitu\u00edda na forma de fundaci\u00f3n p\u00fablica polo Decreto-lei n\u00ba 161, do 13 de febreiro de 1967, vinculada ao ministerio de Econom\u00eda.\nHistoria.\nAntecedentes.\nAnteriormente ao IBGE, foi institu\u00edda en 1871 a \"Diretoria Geral de Estat\u00edstica\" (DGE), subordinada ao Ministerio de Negocios do Imperio Brasileiro, e que realizou o primeiro censo o ano seguinte. A DGE pasou tam\u00e9n a catalogar rexistros de nacemento, matrimonio e \u00f3bito cando se implantou a Rep\u00fablica, realizando tres censos m\u00e1is, en 1890, 1900 e 1920. Un ano despois da Revoluci\u00f3n de 1930, a DGE foi disolto.\nFundaci\u00f3n.\nA data oficial de creaci\u00f3n do IBGE \u00e9 o 29 de maio de 1936, cando foi regulamentado o Instituto Nacional de Estat\u00edstica (INE), a\u00ednda que o Decreto n. 24 609, que o institu\u00edu, data do 6 de xullo de 1934. O INE foi fundado por un conxunto de estudosos liderado por M\u00e1rio Augusto Teixeira de Freitas, quen v\u00edan a necesidade de organizar os datos estat\u00edsticos nun organismo centralizado. Polo Decreto n. 1 527 (1937), foi creado tem\u00e9n o \"Conselho Brasileiro de Geografia\" (CBG).\nO IBGE, no seu formato actual, foi creado mediante o Decreto-Lei n. 218 do 26 de xaneiro de 1938, resultante da integraci\u00f3n das competencias do INE e do CBG nun \u00fanico \u00f3rgano.\nPublicaci\u00f3ns.\nAo longo dos anos a instituci\u00f3n ten publicado obras cuxa li\u00f1a editorial ten a ver coas competencias do \u00f3rgano, de entre as publicaci\u00f3ns, at\u00f3pase a \"Enciclop\u00e9dia dos Munic\u00edpios Brasileiros\" inicialmente publicada en 1957."}
{"id": "538617", "revid": "23204", "url": "https://gl.wikipedia.org/wiki?curid=538617", "title": "Wikipedia en lezguio", "text": "A Wikipedia en lezguio (en ) \u00e9 a edici\u00f3n da enciclopedia libre Wikipedia en lingua lezguia.\nEsta versi\u00f3n da enciclopedia cont\u00e9n artigos e usuarios, dos cales son activos."}
{"id": "538618", "revid": "23204", "url": "https://gl.wikipedia.org/wiki?curid=538618", "title": "Wikipedia en lingua franca nova", "text": "A Wikipedia en lingua franca nova (en ) \u00e9 a edici\u00f3n da enciclopedia libre Wikipedia en lingua franca nova. Foi creada o 19 de abril de 2018.\nEsta versi\u00f3n da enciclopedia cont\u00e9n artigos e usuarios, dos cales son activos."}
{"id": "538621", "revid": "27249", "url": "https://gl.wikipedia.org/wiki?curid=538621", "title": "IBGE", "text": ""}
{"id": "538622", "revid": "23204", "url": "https://gl.wikipedia.org/wiki?curid=538622", "title": "Wikipedia en laosiano", "text": "A Wikipedia en laosiano (en ) \u00e9 a edici\u00f3n da enciclopedia libre Wikipedia en lingua laosiana. Foi creada no ano 2003.\nEsta versi\u00f3n da enciclopedia cont\u00e9n artigos e usuarios, dos cales son activos."}
{"id": "538623", "revid": "23204", "url": "https://gl.wikipedia.org/wiki?curid=538623", "title": "Wikipedia en saraiki", "text": "A Wikipedia en saraiki (en ) \u00e9 a edici\u00f3n da enciclopedia libre Wikipedia en lingua saraiki. Foi creada o 15 de decembro de 2020.\nEsta versi\u00f3n da enciclopedia cont\u00e9n artigos e usuarios, dos cales son activos."}
{"id": "538624", "revid": "23204", "url": "https://gl.wikipedia.org/wiki?curid=538624", "title": "Eduardo Blanco Morandeira", "text": "Eduardo Branco Morandeira, nado en Buenos Aires o 28 de febreiro de 1958, \u00e9 un actor arxentino de orixe galega. Ten traballado tanto en cine como en teatro e televisi\u00f3n. \u00c9 co\u00f1ecido principalmente polas s\u00faas participaci\u00f3ns en varios filmes de Juan Jos\u00e9 Campanella, as\u00ed como na serie \"Vientos de agua\", do mesmo director.\nTraxectoria.\nNaceu en Buenos Aires, no barrio de Boedo, fillo de dous emigrantes galegos que se co\u00f1eceron no Centro Lalin Agolada Silleda da capital arxentina. S\u00faa nai Carmen era natural de Margaride, Silleda, mentres que seu pai Jos\u00e9 Pl\u00e1cido era da parroquia lalinesa de Bendoiro. \nEstudou nun colexio industrial e aos 17 anos comezou no teatro, nunha compa\u00f1\u00eda independente dirixida por Rub\u00e9n Dur\u00e1n. Actuou baixo a direcci\u00f3n de Norma Aleandro en \"Cyrano de Bergerac\" e, posteriormente, actuou en obras de William Shakespeare como \"So\u00f1o dunha noite de ver\u00e1n\" e \"Macbeth\".\nO seu debut no cine foi en \"Victoria 392\" (1984), filme rodado en super 8 e onde co\u00f1eceu e fixo amizade co director Juan Jos\u00e9 Campanella e co seu guionista Fernando Castets. Campanella e Castets escribiron despois papeis especificamente para el nunha trilox\u00eda de pel\u00edculas que tiveron a Ricardo Dar\u00edn como protagonista e a Blanco como amigo: \"El mismo amor, la misma lluvia\" (1999), \"El hijo de la novia\" (2001) e \"Luna de Avellaneda\" (2004). A segunda delas foi nomeada ao \u00d3scar \u00f3 mellor filme en lingua non inglesa. Blanco colaborou por quinta vez con Campanella en 2006 na serie de televisi\u00f3n \"Vientos de agua\", na que tivo un dos tres papeis protagonistas, xunto a H\u00e9ctor Alterio e Ernesto Alterio.\nTam\u00e9n actuou entre outras nas series arxentina \"Aqu\u00ed no hay quien viva\" (2008) e \"Recordando el show de Alejandro Molina\"."}
{"id": "538627", "revid": "23204", "url": "https://gl.wikipedia.org/wiki?curid=538627", "title": "Wikipedia en romanche", "text": "A Wikipedia en romanche (en ) \u00e9 a edici\u00f3n da enciclopedia libre Wikipedia en lingua romanche. Foi creada no ano 2003.\nEsta versi\u00f3n da enciclopedia cont\u00e9n artigos e usuarios, dos cales son activos."}
{"id": "538630", "revid": "23204", "url": "https://gl.wikipedia.org/wiki?curid=538630", "title": "Wikipedia en xudeoespa\u00f1ol", "text": "A Wikipedia en xudeoespa\u00f1ol (en ) \u00e9 a edici\u00f3n da enciclopedia libre Wikipedia en lingua xudeoespa\u00f1ola. Esta edici\u00f3n foi aprobada o 21 de decembro de 2006, mais os seus primeiros artigos datan de agosto de 2006. Malia que o xudeoespa\u00f1ol foi escrito historicamente en alfabeto hebreo, no presente \u00e9 m\u00e1is com\u00fan escribilo en alfabeto latino. A Wikipedia en xudeoespa\u00f1ol cont\u00e9n artigos escritos en \u00e1mbalas d\u00faas formas, a\u00ednda que a maior parte est\u00e1 en alfabeto latino.\nEsta versi\u00f3n da enciclopedia cont\u00e9n artigos e usuarios, dos cales son activos."}
{"id": "538634", "revid": "23204", "url": "https://gl.wikipedia.org/wiki?curid=538634", "title": "Wikipedia en konkani", "text": "A Wikipedia en konkani \u00e9 a edici\u00f3n da enciclopedia libre Wikipedia en lingua konkani. Foi creada en xullo de 2015. Antes diso, estivo en incubaci\u00f3n dende o ano 2006.\nEsta versi\u00f3n da enciclopedia cont\u00e9n artigos e usuarios, dos cales son activos."}
{"id": "538635", "revid": "23204", "url": "https://gl.wikipedia.org/wiki?curid=538635", "title": "Wikipedia en friulano", "text": "A Wikipedia en friulano (en ) \u00e9 a edici\u00f3n da enciclopedia libre Wikipedia en lingua friulana. Foi creada o 25 de xaneiro de 2005.\nEsta versi\u00f3n da enciclopedia cont\u00e9n artigos e usuarios, dos cales son activos."}
{"id": "538636", "revid": "23204", "url": "https://gl.wikipedia.org/wiki?curid=538636", "title": "Instituto de Empresa", "text": "O Instituto de Empresa S.L. \u00e9 unha empresa espa\u00f1ola dedicada ao ensino. \nProfesorado e alumnado.\nO Instituto de Empresa conta cun claustro integrado por m\u00e1is de 500 profesores que imparten clases a alumnos de m\u00e1is de 90 pa\u00edses en titulaci\u00f3ns de pregrao, posgrao e formaci\u00f3n de executivos a trav\u00e9s de IE Universidad.\nA plataforma de antigos alumnos do IE est\u00e1 presente en m\u00e1is de 100 pa\u00edses.\nAlg\u00fans profesores e alumnos destacados.\nEntre outros, foron profesores ou alumnos desta instituci\u00f3n:"}
{"id": "538639", "revid": "23204", "url": "https://gl.wikipedia.org/wiki?curid=538639", "title": "Wikipedia en anglosax\u00f3n", "text": "A Wikipedia en anglosax\u00f3n (en ; ou \"\u16d6\u16dd\u16da\u16c1\u16cb\u16b3\u16aa\u16be \u16b9\u16c1\u16b3\u16c1\u16c8\u16ab\u16de\u16c1\u16aa\") \u00e9 a edici\u00f3n da enciclopedia libre Wikipedia en lingua anglosaxoa.\nEsta versi\u00f3n da enciclopedia cont\u00e9n artigos e usuarios, dos cales son activos."}
{"id": "538642", "revid": "98629", "url": "https://gl.wikipedia.org/wiki?curid=538642", "title": "International Cricket Council", "text": "O International Cricket Council (do ingl\u00e9s: \"Consello Internacional de Cr\u00edcket\"), universalmente co\u00f1ecido polo seu acr\u00f3nimo ICC, \u00e9 o organismo mundial reitor do cr\u00edcket. Fundouse o en 1909 co nome de Imperial Cricket Conference (\"Conferencia Imperial de Cr\u00edcket\") con representantes de , e . En 1965 mudou o nome a International Cricket Conference (\"Conferencia Internacional de Cr\u00edcket\") e en 1987 adoptou o seu actual nome. A s\u00faa sede est\u00e1 en Dubai, nos Emiratos \u00c1rabes Unidos. \nA ICC agrupa actualmente 106 membros: 12 de plano dereito, que xogan Test matches, e 94 asociados. O ICC \u00e9 respons\u00e1bel da organizaci\u00f3n e goberno dos principais torneos internacionais de cr\u00edcket, en particular a Copa do Mundo de Cr\u00edcket e a Copa do Mundo T20. Tam\u00e9n nomea aos \u00e1rbitros e \u00e1rbitros que oficiar\u00e1n en todos os partidos de Test, One Day International e Twenty20 International. Tam\u00e9n promulga o C\u00f3digo de Conduta da ICC, que establece est\u00e1ndares profesionais de disciplina para o cr\u00edcket internacional e coordina a acci\u00f3n contra a corrupci\u00f3n e o ama\u00f1o de partidos a trav\u00e9s da s\u00faa Unidade de Seguridade e Anticorrupci\u00f3n (ACSU). "}
{"id": "538646", "revid": "23204", "url": "https://gl.wikipedia.org/wiki?curid=538646", "title": "Wikipedia en doteli", "text": "A Wikipedia en doteli (en ) \u00e9 a edici\u00f3n da enciclopedia libre Wikipedia en lingua doteli. Foi creada o 24 de abril de 2017.\nEsta versi\u00f3n da enciclopedia cont\u00e9n artigos e usuarios, dos cales son activos."}
{"id": "538649", "revid": "5132", "url": "https://gl.wikipedia.org/wiki?curid=538649", "title": "Selecci\u00f3n de cr\u00edcket de India", "text": ""}
{"id": "538656", "revid": "23204", "url": "https://gl.wikipedia.org/wiki?curid=538656", "title": "Wikipedia en baixo sorabo", "text": "A Wikipedia en baixo sorabo \u00e9 a edici\u00f3n da enciclopedia libre Wikipedia en baixo sorabo.\nEsta versi\u00f3n da enciclopedia cont\u00e9n artigos e usuarios, dos cales son activos."}
{"id": "538658", "revid": "82922", "url": "https://gl.wikipedia.org/wiki?curid=538658", "title": "Pandeirada", "text": "Unha pandeirada, ou cantar de pandeiro, \u00e9 un canto de festa que se acompa\u00f1a da percusi\u00f3n dos pandeiros. Cando se toca coas pandeiretas pode recibir tam\u00e9n o nome de pandeiretada. \nCaracter\u00edsticas.\nOs pandeiros, redondos ou cadrados, toc\u00e1ronse copiosamente por toda a xeograf\u00eda galega. Foron estes os principais instrumentos, at\u00e9 a aparici\u00f3n da pandeireta, cos que se cantaba e bailaba nas festas tradicionais da sociedade rural. Do nome do instrumento derivou o dos cantos de lecer que, a ritmo de mui\u00f1eira ou xota, se realizaban con el. Deste xeito xurdiu a denominaci\u00f3n pandeirada, un termo que, nalgunhas zonas do pa\u00eds, chegou a facerse extensivo \u00e1 propia festa, equivalente a foliada, ser\u00e1n, fiadeiro,etc, e noutras foi empregado como sin\u00f3nimo de mui\u00f1eira vella ou ribeir\u00e1. \nA finais do s\u00e9culo XIX, os coros galegos emprenderon un traballo de posta en valor da m\u00fasica popular, levaron daquela a escenarios e estudios de gravaci\u00f3n moitas pandeiradas, cantares e cantos de pandeiro. Nesta \u00e9poca de rexurdimento cultural, tam\u00e9n alg\u00fans compositores de m\u00fasica culta empregaron o termo \"pandeirada\" para dar t\u00edtulo as s\u00faas obras, o que contribu\u00edu \u00e1 s\u00faa popularizaci\u00f3n e ao seu paso \u00e1 posteridade."}
{"id": "538661", "revid": "82922", "url": "https://gl.wikipedia.org/wiki?curid=538661", "title": "Pandeiretada", "text": ""}
{"id": "538662", "revid": "23204", "url": "https://gl.wikipedia.org/wiki?curid=538662", "title": "Wikipedia en tuva", "text": "A Wikipedia en tuva (en ) \u00e9 a edici\u00f3n da enciclopedia libre Wikipedia en lingua tuva. Foi creada o 13 de agosto de 2013.\nEsta versi\u00f3n da enciclopedia cont\u00e9n artigos e usuarios, dos cales son activos."}
{"id": "538663", "revid": "82922", "url": "https://gl.wikipedia.org/wiki?curid=538663", "title": "Canto de pandeiro", "text": ""}
{"id": "538664", "revid": "5132", "url": "https://gl.wikipedia.org/wiki?curid=538664", "title": "Membros do International Cricket Council", "text": "O International Cricket Council (ICC) foi fundado no Lord's de Londres o 15 de xu\u00f1o de 1909 como a Imperial Cricket Conference (do ingl\u00e9s: \"Consello Internacional de Cr\u00edcket\") con , e como membros fundadores. Nun comezo, tan s\u00f3 pod\u00edan unirse membros da Commonwealth. En 1926 un\u00edronse a , e as , mentres que uniuse en 1953. En 1961 foi obrigada a abandonar a organizaci\u00f3n polo s\u00faa sa\u00edda da Commonwealth, a\u00ednda que continuou a xogar Tests at\u00e9 o seu exilio en 1970.\nA Imperial Cricket Conference mudou o seu nome a International Cricket Conference (\"Conferencia Internacional de Cr\u00edcket\") en 1965, aceptando membros de fora da Commonwealth por vez primeira, sendo os primeiros membros asociados de f\u00f3ra da mancomunidade os e . En 1981 foi o primeiro membro asociado en converterse en mombro de pleno dereito. En 1989 o ICC adopta o seu actual nome e en 1991 Sur\u00e1frica regresa \u00e1 Organizaci\u00f3n. Despois de diversas incorporaci\u00f3ns ao organismo, actualmente conta con 106 membros: 12 de plano dereito e 94 asociados.\nMembros asociados.\n\"Denota membros que est\u00e1n actualmente suspendidos polo ICC.\"\nMembros asociados con status T20I.\nEn abril de 2018, o ICC anunciou que outogar\u00eda status T20I announced T20I a todos os membros desde o 1 de xaneiro de 2019.\nAntigos membros.\nHai cinco pa\u00edses que foron membros do International Cricket Council no pasado, sexa como membros asociados ou afiliados, mais posteriormente foron expulsados.\nMembros disoltos.\nHai dous equipos que representaban unha combinaci\u00f3n de xogadores de pertencentes a varios pa\u00edses que eran membros asociados do International Cricket Council, mais que foron disoltos."}
{"id": "538665", "revid": "82922", "url": "https://gl.wikipedia.org/wiki?curid=538665", "title": "Cantar de Pandeiro", "text": ""}
{"id": "538669", "revid": "23204", "url": "https://gl.wikipedia.org/wiki?curid=538669", "title": "Wikipedia en lingala", "text": "A Wikipedia en lingala \u00e9 a edici\u00f3n da enciclopedia libre Wikipedia en lingua lingala. Foi creada no ano 2004.\nEsta versi\u00f3n da enciclopedia cont\u00e9n artigos e usuarios, dos cales son activos."}
{"id": "538670", "revid": "23204", "url": "https://gl.wikipedia.org/wiki?curid=538670", "title": "Wikipedia en chavacano", "text": "A Wikipedia en chavacano \u00e9 a edici\u00f3n da enciclopedia libre Wikipedia en chavacano\nEsta versi\u00f3n da enciclopedia cont\u00e9n artigos e usuarios, dos cales son activos."}
{"id": "538672", "revid": "23204", "url": "https://gl.wikipedia.org/wiki?curid=538672", "title": "Wikipedia en maldivano", "text": "A Wikipedia en maldivano \u00e9 a edici\u00f3n da enciclopedia libre Wikipedia en lingua maldivana. Foi creada no ano 2007.\nEsta versi\u00f3n da enciclopedia cont\u00e9n artigos e usuarios, dos cales son activos."}
{"id": "538673", "revid": "23204", "url": "https://gl.wikipedia.org/wiki?curid=538673", "title": "Wikipedia en fr\u00e1ncico ripuario", "text": "A Wikipedia en fr\u00e1ncico ripuario \u00e9 a edici\u00f3n da enciclopedia libre Wikipedia en fr\u00e1ncico ripuario. Foi creada no ano 2005.\nEsta versi\u00f3n da enciclopedia cont\u00e9n artigos e usuarios, dos cales son activos."}
{"id": "538674", "revid": "15490", "url": "https://gl.wikipedia.org/wiki?curid=538674", "title": "Gaius Plinius Secundus", "text": ""}
{"id": "538676", "revid": "89787", "url": "https://gl.wikipedia.org/wiki?curid=538676", "title": "Carlos Gil P\u00e9rez", "text": "Carlos Gil P\u00e9rez, nado en Santiago de Compostela o 28 de xaneiro de 1931 e finado en Salamanca o 25 de decembro de 2009, foi un atleta, adestrador e dirixente deportivo galego.\nTraxectoria.\nA\u00ednda que naceu en Santiago de Compostela viviu a maior parte da s\u00faa vida en Salamanca. Nesa cidade adestrou a decenas de deportistas que pasaron polas s\u00faas mans dende 1955 ata 2009. En 1958, un dos seus pupilos, Jos\u00e9 Lu\u00eds Albarr\u00e1n, proclamouse campi\u00f3n de Espa\u00f1a de 200 metros no vello Estadio de Anoeta en San Sebasti\u00e1n, e en 1960 converteuse no primeiro salmantino en participar nuns Xogos Ol\u00edmpicos. Despois del fix\u00e9rono Jos\u00e9 Luis S\u00e1nchez Para\u00edso, Rosa Colorado e Antonio S\u00e1nchez, as\u00ed como o zamorano Frutos Feo. Os seus atletas acadaron numerosos campionatos e r\u00e9cords de Espa\u00f1a.\nDe 1979 a 1988 asumiu o cargo de director t\u00e9cnico da Real Federaci\u00f3n Espa\u00f1ola de Atletismo. Con el chegaron ao atletismo espa\u00f1ol as primeiras medallas ol\u00edmpicas en Moscova 1980 e nos \u00c1nxeles 1984. Foi durante anos seleccionador espa\u00f1ol de atletismo e no Campionato de Europa de Atletismo en Pista Cuberta de Mil\u00e1n en 1982 Espa\u00f1a marcou un dos seus grandes fitos, conseguindo cinco metais.\nTam\u00e9n destacou na xesti\u00f3n deportiva e foi un dos impulsores do deporte en Espa\u00f1a. Na Real Federaci\u00f3n Espa\u00f1ola de Atletismo reestruturou toda a parte t\u00e9cnica con adestradores expertos e impulsou a creaci\u00f3n de axudas aos deportistas que acabar\u00edan derivando nas bolsas ADO, ofrecendo 80.000 pesetas durante catro anos a alg\u00fans deportistas que brillasen nos Xogos Ol\u00edmpicos e nos campionatos de primeiro nivel.\nDedicou a s\u00faa vida ao deporte e era f\u00e1cil velo nas pistas do Helm\u00e1ntico con m\u00e1is de 70 anos adestrando deportistas. Na s\u00faa \u00faltima etapa adestrou entre outros a Adri\u00e1n Ingelmo, \u00c1ngel Garc\u00eda, Saturnino Gonz\u00e1lez, David Berrocal, Pedro Ceballos e Elvis Gonz\u00e1lez.\nReco\u00f1ecementos.\nEn 1968 recibiu en Salamanca a Medalla da Real Orde ao M\u00e9rito Deportivo de mans de Juan Antonio Samaranch. En 2007 recibiu a medalla de prata de mans do rei Xo\u00e1n Carlos I, e en 2010 a medalla de ouro a t\u00edtulo p\u00f3stumo."}
{"id": "538677", "revid": "23204", "url": "https://gl.wikipedia.org/wiki?curid=538677", "title": "Wikipedia en gagauzo", "text": "A Wikipedia en gagauzo (en ) \u00e9 a edici\u00f3n da enciclopedia libre Wikipedia en lingua gagauza. Foi creada no ano 2010.\nEsta versi\u00f3n da enciclopedia cont\u00e9n artigos e usuarios, dos cales son activos."}
{"id": "538680", "revid": "89787", "url": "https://gl.wikipedia.org/wiki?curid=538680", "title": "Nikola Milinkovi\u0107", "text": "Nikola Milinkovi\u0107 (en ), nado en Sanski Most o 19 de marzo de 1968, \u00e9 un ex futbolista serbio que xogaba como centrocampista.\nTraxectoria.\nNaceu en Sanski Most, na ent\u00f3n Rep\u00fablica Socialista de Bosnia e Hercegovina, dentro de Iugoslavia, e comezou a xogar ao f\u00fatbol no Radni\u010dki Zdena. Xusto antes de comezar a guerra de Bosnia trasladouse a Serbia e al\u00ed xogou dous anos no FK Be\u010dej, antes de se mudar a Espa\u00f1a. \nEn 1993 fichou polo Lleida, co que debutou na Primeira Divisi\u00f3n na terceira xornada da tempada 1993/94 contra o Rayo Vallecano. Marcou o seu primeiro gol en Espa\u00f1a na seguinte xornada, contra o Logro\u00f1\u00e9s nas Gaunas, onde bateu ao gardameta Julen Lopetegui. Disputou un total de 31 partidos esa tempada, 26 deles de liga e 5 de Copa do Rei, e marcou seis goles, pero o equipo acabou descendendo. Xogou unha tempada m\u00e1is co club catal\u00e1n na Segunda Divisi\u00f3n, disputando a promoci\u00f3n de ascenso, e a continuaci\u00f3n fichou polo Almer\u00eda, tam\u00e9n de Segunda. Xogou unha tempada no club andaluz, onde foi o m\u00e1ximo goleador do equipo con 12 tantos. \nEn 1996 fixo a s\u00faa primeira incursi\u00f3n no f\u00fatbol portugu\u00e9s, fichando polo Chaves, que militaba na Primeira Liga. Disputou 39 partidos de liga nunha tempada e media co club portugu\u00e9s, anotando 8 goles. En decembro de 1997 chegou a Galicia, onde fichou polo Ourense, adestrado por Luis Rodr\u00edguez Vaz. No equipo ourens\u00e1n f\u00edxose coa titularidade no que restaba de tempada e logrou o obxectivo da permanencia. Na tempada 1998/99 contou con poucos minutos e deixou o equipo antes do remate da campa\u00f1a. Regresou a Portugal e xogou d\u00faas tempadas e media co Alverca na m\u00e1xima categor\u00eda. \nEn 2001 trasladouse a Austria, onde xogou no Grazer AK, co que ga\u00f1ou a Bundesliga austr\u00edaca e d\u00faas Copas de Austria, e no ASK Schwadorf, antes de regresar en 2005 a Serbia para militar no Radni\u010dki Ni\u0161. Retirouse no USV Markt Hartmannsdorf austr\u00edaco en 2006.\nVida persoal.\nCasou coa xogadora profesional de baloncesto Milana Savi\u0107 e \u00e9 pai dos futbolistas Sergej Milinkovi\u0107-Savi\u0107 e Vanja Milinkovi\u0107-Savi\u0107 e da xogadora de baloncesto Jana Milinkovi\u0107-Savi\u0107.\nPalmar\u00e9s.\nGrazer AK"}
