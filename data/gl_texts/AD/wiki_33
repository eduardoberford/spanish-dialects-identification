{"id": "462700", "revid": "23204", "url": "https://gl.wikipedia.org/wiki?curid=462700", "title": "Kenneth Cockrell", "text": "Kenneth Dale \"Taco\" Cockrell, nado en Austin (Texas) o 9 de abril de 1950, \u00e9 un astronauta estadounidense que formou parte das misi\u00f3ns STS-56, STS-69, STS-80, STS-98 e STS-111. Pasou un total de 64,52 d\u00edas no espazo.\nTraxectoria.\nCockrell \u00e9 graduado en enxe\u00f1er\u00eda mec\u00e1nica pola Universidade de Texas en 1972 e m\u00e1ster en sistemas aeron\u00e1uticos pola Universidade de Florida Oeste en 1974.\nCockrell traballou como enxe\u00f1eiro e piloto no Campo Ellington (Houston) entre novembro de 1987 e xullo de 1990. Foi instrutor e piloto de probas en avi\u00f3ns T-38 da NASA e levou a cabo misi\u00f3ns de mostreo e investigaci\u00f3n a grandes alturas pilotando un avi\u00f3n WB-57. Tam\u00e9n foi comandante da aeronave de transporte Gulfstream I.\nFoi seleccionado como candidato a astronauta en xaneiro de 1990, pasando as probas e convert\u00e9ndose en astronauta oficialmente en xullo de 1991. Participou nas misi\u00f3ns STS-56, STS-69, STS-80, STS-98 e STS-111, pasando un total de 64,52 d\u00edas no espazo. Apartouse do servizo civil en outubro de 2014 para pasar a traballar como piloto de probas experimental."}
{"id": "462701", "revid": "72012", "url": "https://gl.wikipedia.org/wiki?curid=462701", "title": "Kenneth D. Cockrell", "text": ""}
{"id": "462703", "revid": "23204", "url": "https://gl.wikipedia.org/wiki?curid=462703", "title": "Juglandaceae", "text": ""}
{"id": "462704", "revid": "1131", "url": "https://gl.wikipedia.org/wiki?curid=462704", "title": "O Couto, Ourense", "text": "O Couto \u00e9 un barrio da cidade de Ourense. Dende o 2014, o Couto pertence a dous dos nove distritos nos que se estableceu que queda distribu\u00edda Ourense: o Centro hist\u00f3rico, o Centro, San Francisco-Barroc\u00e1s-Santa Mari\u00f1a, San Francisco-A Rabaza-Ceboli\u00f1o, O Couto-Centro, O Couto-Rural, Mari\u00f1amansa, A Ponte-Centro e A Ponte-Rural.\nEn canto a s\u00faa localizaci\u00f3n, o Couto sit\u00faase preto doutras \u00e1reas como A Carballeira, A Valenz\u00e1, o Centro e Vista Fermosa.\nToponimia.\nA orixe do top\u00f3nimo \u00e9 o lat\u00edn , que \u00e9 un \"(lugar) cercado\", para poder defendelo mellor.\nHistoria.\nO barrio do Couto no ano 1991 contaba con 7\u00a0374 habitantes, convert\u00e9ndose as\u00ed nun dos barrios m\u00e1is poboados de Ourense, e onde o 34% do total da poboaci\u00f3n atop\u00e1base activa no \u00e1mbito laboral. Segundo os datos de 1996, os habitantes de maior idade (+60 anos) configuraban case o 22% da poboaci\u00f3n, mentres que os menores de 20 anos atop\u00e1banse arredor do 25% . No ano 2014, caracterizouse por ser unha das zonas ourens\u00e1s que m\u00e1is inmigrantes acolleu, procedentes de Am\u00e9rica do Sur, Europa, \u00c1frica e Asia . No ano 2015, destacou por contar coa idade media m\u00e1is baixa de Ourense, 45,2 anos; mentres que no centro a cifra ascend\u00eda aos 47,6 anos .\nPatrimonio hist\u00f3rico.\nNo Couto sit\u00faase a co\u00f1ecida Igrexa de F\u00e1tima, en honor \u00e1 Virxe de F\u00e1tima e venerada tam\u00e9n en Portugal. A igrexa comezouse a constru\u00edr no 1948, con achegas materiais e econ\u00f3micas por parte dos veci\u00f1os , mais as obras non conclu\u00edron ata 1962. A\u00ednda as\u00ed, antes da finalizaci\u00f3n das mesmas xa se levaban a cabo actos relixiosos. As vidreiras foron dese\u00f1adas por Jes\u00fas Soria e a virxe por Ferreira Thein . A consagraci\u00f3n do templo data do 29 de abril de 1962, pero foi o 13 de maio cando se deu por inaugurado na s\u00faa totalidade . Na actualidade, o 13 de maio a virxe da igrexa recorre nunha importante procesi\u00f3n gran parte da cidade de Ourense ata chegar \u00e1 catedral da cidade, situada no coraz\u00f3n da zona antiga.\nAsemade, o Estadio do Couto \u00e9 outra das construci\u00f3ns m\u00e1is importantes do barrio. Foi inaugurado o 6 de novembro de 1949, data na que se disputou o partido Uni\u00f3n Deportiva Ourense e o Racing de Ferrol . Dito estadio conta cunha capacidade de 5\u00a0659 espectadores, cun campo de herba natural e cunha dimensi\u00f3n de 105x68m. Nun primeiro momento, este era o estadio do equipo ourens\u00e1n co\u00f1ecido como Club Deportivo Ourense; no entanto, quedou afundido nun mar de d\u00e9bedas que provocou a liquidaci\u00f3n do equipo. Finalmente, membros da Plataforma e os seareiros tomaron a decisi\u00f3n de fundar un novo equipo de f\u00fatbol no 2014, a actual Uni\u00f3n Deportiva Ourense e popularmente co\u00f1ecida como UDO . Neste momento, o estadio \u00e9 empregado por este \u00faltimo equipo xunto co Ourense Club de F\u00fatbol (o novo nome que adquiriu o equipo Ponte Ourense Club de F\u00fatbol no 2014).\nActualmente, o barrio do Couto conta con dous centros educativos: a escola concertada Colexio Pluriling\u00fce Santo \u00c1ngel, e o CEIP-IES O Couto.\nFundici\u00f3n Malingre.\nManuel Malingre Parmantier foi un belga creador da empresa Fundici\u00f3n Malingre, unha das m\u00e1is sobresa\u00edntes no s\u00e9culo XIX e XX no barrio do Couto, as\u00ed como na cidade de Ourense en xeral. A fundici\u00f3n tivo a s\u00faa primeira localizaci\u00f3n en Reza, e en 1866 trasladase \u00e1 r\u00faa Santo Domingo (no centro da cidade). Trinta anos despois, a empresa foi cedida aos seus fillos, os que decidiron trasladala ao Couto . Dita empresa proporcionou moitos postos de traballo e, ao mesmo tempo, propiciou a chegada dunha gran cantidade de persoas procedentes doutras aldeas da provincia. Isto ocasionou que o Couto cobrara moita vida, de tal xeito que a Fundici\u00f3n Malingre era a fonte de ingresos de moitas familias do barrio. En 1979 as instalaci\u00f3ns derrub\u00e1ronse e, actualmente, no seu lugar at\u00f3pase un parque ao que a fundici\u00f3n deu nome."}
{"id": "462705", "revid": "1131", "url": "https://gl.wikipedia.org/wiki?curid=462705", "title": "Javier Alfonso Cend\u00f3n", "text": "Javier Alfonso Cend\u00f3n, nado en Le\u00f3n o 21 de outubro de 1983, \u00e9 un sindicalista e pol\u00edtico leon\u00e9s.\nTraxectoria.\nDe familia berciana residente na capital provincial, licenciouse en enxe\u00f1er\u00eda inform\u00e1tica na Universidade de Le\u00f3n en 2005 e logo exerceu como profesor nesa universidade. Afiliado \u00e1 UGT, foi o responsable de xuventude da UGT en Castela e Le\u00f3n ata 2018 e foi membro da direcci\u00f3n moza da Confederaci\u00f3n Europea de Sindicatos. Afiliado ao PSOE foi responsable de participaci\u00f3n da agrupaci\u00f3n local leonesa dende 2012 ata 2016 e dende finais de 2017 \u00e9 secretario xeral provincial de Le\u00f3n. Encabezou a lista do PSOE ao Congreso dos Deputados por Le\u00f3n nas elecci\u00f3ns xerais de 2019."}
{"id": "462706", "revid": "55340", "url": "https://gl.wikipedia.org/wiki?curid=462706", "title": "Javier Alonso Cend\u00f3n", "text": ""}
{"id": "462707", "revid": "23204", "url": "https://gl.wikipedia.org/wiki?curid=462707", "title": "Carmen Boza Tomillero", "text": ""}
{"id": "462708", "revid": "56817", "url": "https://gl.wikipedia.org/wiki?curid=462708", "title": "Kazoku wa Tsurai yo", "text": " \u00e9 un filme xapon\u00e9s de 2016 dirixido por Yoji Yamada. Est\u00e1 protagonizado por Isao Hashizume, Kazuko Yoshiyuki, Masahiko Nishimura, Yui Natsukawa, Tomoko Nakajima, Hayashiya Sh\u014dz\u014d IX, Satoshi Tsumabuki e Y\u016b Aoi. Estreouse no Xap\u00f3n a trav\u00e9s de Shochiku o 12 de marzo de 2016. O filme ten o mesmo elenco que o t\u00edtulo de Yamada de 2013 \"T\u014dky\u014d Kazoku\"."}
{"id": "462712", "revid": "89787", "url": "https://gl.wikipedia.org/wiki?curid=462712", "title": "Rafetus swinhoei", "text": "Rafetus swinhoei (en ; pinyin: b\u0101nbi\u0113) \u00e9 unha especie extremadamente rara de tartaruga da familia Trionychidae. A especie \u00e9 end\u00e9mica do leste e sur da China e do norte de Vietnam. S\u00f3 se co\u00f1ece a existencia de tres exemplares, un na China (en catividade) e dous en Vietnam (en liberdade) (un cuarto exemplar de Vietnam foi declarado morto en xaneiro de 2016), e est\u00e1 clasificado como en perigo cr\u00edtico pola Lista Vermella da IUCN. \u00c9 probablemente a meirande especie de tartaruga de auga doce do mundo. A femia da \u00faltima parella reprodutora morreu no zool\u00f3xico de Suzhou, na China, en abril de 2019. Unha femia en liberdade foi descuberta en Vietnam o 22 de outubro de 2020."}
{"id": "462713", "revid": "5863", "url": "https://gl.wikipedia.org/wiki?curid=462713", "title": "Mar\u00eda Lu\u00edsa Gabriela Emmanuel de Saboia", "text": ""}
{"id": "462714", "revid": "5863", "url": "https://gl.wikipedia.org/wiki?curid=462714", "title": "Noguerol y Camba", "text": ""}
{"id": "462715", "revid": "5863", "url": "https://gl.wikipedia.org/wiki?curid=462715", "title": "Noguerol Camba", "text": ""}
{"id": "462716", "revid": "5863", "url": "https://gl.wikipedia.org/wiki?curid=462716", "title": "Jos\u00e9 Noguerol Camba", "text": ""}
{"id": "462717", "revid": "5863", "url": "https://gl.wikipedia.org/wiki?curid=462717", "title": "Jos\u00e9 Ignacio Noguerol y Camba", "text": ""}
{"id": "462719", "revid": "1987", "url": "https://gl.wikipedia.org/wiki?curid=462719", "title": "Civilizaci\u00f3n do val do Indo", "text": "A civilizaci\u00f3n do val do Indo foi unha civilizaci\u00f3n da Idade de Bronce orixinaria da rexi\u00f3n noroesee do subcontinente indio, que durou dende o 3300 at\u00e9 o 1300 a.C., sendo a s\u00faa fase de maior madureza entre 2600 e 1900 a.C. Xunto co Antigo Exipto e Mesopotamia, foi unha das tres civilizaci\u00f3ns m\u00e1is antigas, e das tres, foi a que alcanzou unha maior \u00e1rea de influencia, dende o nordeste de Afganist\u00e1n, a trav\u00e9s de gran parte de Paquist\u00e1n at\u00e9 o oeste e noroeste da India. Floreceu na conca do r\u00edo Indo, que fl\u00fae \u00f3 longo de Paquist\u00e1n, e \u00f3 longo dun sistema de r\u00edos perennes, na s\u00faa maior\u00eda alimentados por monz\u00f3ns, que outrora discorr\u00edan preto do estacional r\u00edo Ghaggar-Hakra, no noroeste da India e leste de Paquist\u00e1n.\nAs cidades desta civilizaci\u00f3n caracteriz\u00e1banse pola s\u00faa planificaci\u00f3n urbana, casas de ladrillo cocido, complexos sistemas de drenaxe, sistemas de subministraci\u00f3n de auga, grupos de grandes edificios non residenciais, e novas t\u00e9cnicas de artesan\u00eda (produtos de cornalina) e metalurxia (cobre, bronce, chumbo e esta\u00f1o). As grandes cidades de Mohenjo-daro e Harappa chegaron a ter entre 30\u00a0000 e 60\u00a0000 habitantes, e a propia civilizaci\u00f3n durante o seu momento de m\u00e1ximo apoxeo puido ter entre un e cinco mill\u00f3ns de habitantes. O gradual secado do terreo durante o terceiro milenio a.C. foi o est\u00edmulo inicial para a urbanizaci\u00f3n asociada a esta civilizaci\u00f3n, mais eventualmente tam\u00e9n reduciu a subministraci\u00f3n de auga, causando a desaparici\u00f3n da civilizaci\u00f3n, e a dispersi\u00f3n da poboaci\u00f3n cara \u00f3 leste."}
{"id": "462720", "revid": "23204", "url": "https://gl.wikipedia.org/wiki?curid=462720", "title": "Cultura do val do Indo", "text": ""}
{"id": "462721", "revid": "5863", "url": "https://gl.wikipedia.org/wiki?curid=462721", "title": "Manual de historia da literatura galega", "text": ""}
{"id": "462723", "revid": "6939", "url": "https://gl.wikipedia.org/wiki?curid=462723", "title": "Barrio do Couto", "text": ""}
{"id": "462724", "revid": "22795", "url": "https://gl.wikipedia.org/wiki?curid=462724", "title": "Estela", "text": "O termo Estela ou estela pode referirse a:"}
{"id": "462725", "revid": "85894", "url": "https://gl.wikipedia.org/wiki?curid=462725", "title": "Estela (monumento)", "text": "Estela \u00e9 a denominaci\u00f3n dun monumento, usualmente un mon\u00f3lito (pero tam\u00e9n poden ser circulares, rectangulares etc.), con inscrici\u00f3ns. \nTe\u00f1en forma de l\u00e1pida, pedestal o cipo (miliario), que se erixe sobre o solo e pode ter unha funci\u00f3n conmemorativa, funeraria, relixiosa, m\u00e1xico-curativa ou xeogr\u00e1fica.\nCaracter\u00edsticas.\nNormalmente son monol\u00edticas, de diversos materiais p\u00e9treos e variados tama\u00f1os, podendo algunhas alcanzar grandes dimensi\u00f3ns.\nNas estalas inscrib\u00edanse textos, signos, s\u00edmbolos e figuras nas que se descr\u00edban o por que da s\u00faa situaci\u00f3n e significado, constitu\u00eddo polo tanto importantes documentos para arque\u00f3logos e historiadores, apoiados por especialistas en epigraf\u00eda. \nAs estelas conmemorativas, de car\u00e1cter funerario, erix\u00edronse desde datas remotas, por pobos de diversas culturas, rexi\u00f3ns e relixi\u00f3ns, e seguen us\u00e1ndose actualmente.\nEtimolox\u00eda.\nO termo deriva do grego antigo \u03c3\u03c4\u03ae\u03bb\u03b7 \"st\u1e17l\u0113\", plural, \u03c3\u03c4\u03ae\u03bb\u03b1\u03b9, \"st\u1e17lai\", que pasou ao lat\u00edn \"stela, -ae\", plural, \"stelae\"."}
{"id": "462727", "revid": "6", "url": "https://gl.wikipedia.org/wiki?curid=462727", "title": "Nebulosa do Cangrexo do Sur", "text": "A Nebulosa do Cangrexo do Sur ou Hen 2-104 \u00e9 unha nebulosa na constelaci\u00f3n Centaurus. A nebulosa est\u00e1 a varios milleiros de anos luz da Terra, e a s\u00faa estrela central \u00e9 unha simbi\u00f3tica Mira variable - par de ananas brancas. \u00c9 chamada as\u00ed pola s\u00faa semellanza coa Nebulosa do Cangrexo, no ceo norte\u00f1o.\nA nebulosa, planetaria de emisi\u00f3n, xa fora observada usando telescopios terrestres, pero as imaxes tomadas co telescopio espacial Hubble en 1999 proporcionaron moitos m\u00e1is detalles, revelando que no centro da nebulosa hai un par de estrelas, unha xigante vermella e un anana branca.\nO 18 de abril de 2019 unha imaxe da nebulosa foi a elixida para conmmemorar o 29 aniversario do Hubble.\nLigaz\u00f3ns externas.\nDatos sobre a nebulosa na Universidade de Estrasburgo.\nDatos varios en Anne's Astronomy News.\nImaxe do Hubble de 1999, comentada, no sitio do Hubble."}
{"id": "462728", "revid": "197", "url": "https://gl.wikipedia.org/wiki?curid=462728", "title": "Mon\u00f3lito", "text": "Un mon\u00f3lito \u00e9 un bloque de rocha de gran tama\u00f1o, composto dun s\u00f3 elemento.\nEtimolox\u00eda.\nO termo mon\u00f3lito \u00e9 un cultismo calcado do adxectivo latino \"monolithus\", 'constitu\u00eddo por unha soa pedra', a s\u00faa vez calcado do grego antigo \u03bc\u03bf\u03bd\u03cc\u03bb\u03b9\u03d1\u03bf\u03c2 \"mon\u00f3lithos\", formado polo elemento \u03bc\u03cc\u03bd\u03bf-, de \u03bc\u03cc\u03bd\u03bf\u03c2 \"m\u00f3nos\", 'un s\u00f3', e \u03bb\u03af\u03b8\u03bf\u03c2 \"l\u00edthos\", 'pedra'. Literalmente 'unha soa pedra'. O termo entrou nas linguas modernas en 1829, a partir do franc\u00e9s \"monolithe\".\nTipos.\nUtil\u00edzase este termo para referirse tanto aos mon\u00f3litos de orixe natural \u2014un accidente o trazo xeomorfol\u00f3xico, similar a unha monta\u00f1a\u2014 como aos realizados polo ser humano, que ou ben os tallou como monumentos, ou ben extraeu boques p\u00e9treos das canteiras desde a antig\u00fcidade para constru\u00edlos.\nOs mon\u00f3litos naturais est\u00e1n formados por unha \u00fanica rocha individual, que a erosi\u00f3n normalmente deixou exposta e que, na s\u00faa maior\u00eda, \u00e9 unha rocha metam\u00f3rfica dura e s\u00f3lida.\nNa cultura popular.\nA referencia cultural m\u00e1is co\u00f1ecida \u00e9 o estra\u00f1o mon\u00f3lito negro de orixe extraterrestre do filme \"\" de Stanley Kubrick, que formaba parte dunha rede inform\u00e1tica establecida por unha civilizaci\u00f3n extraterrestre para realizaren o seguimento dun experimento evolutivo que finalmente culminou na humanidade na Terra.\nPor outra parte, na pel\u00edcula \"Stalker\", de Andrei Tarkovsky, hai unha importante referencia a un mon\u00f3lito do recinto da planta nuclear de Chern\u00f3bil, capaz de realizar os maiores desexos do home."}
{"id": "462729", "revid": "98629", "url": "https://gl.wikipedia.org/wiki?curid=462729", "title": "Ludwig Reichenbach", "text": "Heinrich Gottlieb Ludwig Reichenbach, m\u00e1is co\u00f1ecido como Ludwig Reichenbach, nado o 8 de xaneiro de 1793 en Leipzig, e finado o 17 de marzo de 1879 en Dresde, foi un naturalista alem\u00e1n, destacado bot\u00e1nico e zo\u00f3logo, especializado en ornitolox\u00eda.\nTraxectoria.\nReichenbach naceu en Leipzig en 1793 e, desde 1810 estudou Medicina e Ciencias Naturais na Universidade de Leipzig, ode chegou a ser titor.\nEn 1820 foi designado director do Museo de Historia Natural de Dresde, e profesor da \"Technische Universit\u00e4t Dresden\" (Universidade de Dresde), na que permaneceu at\u00e9 1862. M\u00e1is tarde fundou o Xard\u00edn Bot\u00e1nico desa cidade, e foi tam\u00e9n cofundador do seu Zoo. \nAs colecci\u00f3ns de zoolox\u00eda do Museo de Historia Natural dresdiano quedaron case completamente destru\u00eddas polo lume no incendio do palacio de Zwinger durante a crise constitucional de 1849, pero a Reichenbach foille pos\u00edbel substitu\u00edr as colecci\u00f3nes en tan s\u00f3 uns poucos anos. Esta colecci\u00f3n p\u00f3dese ver actualmente formando a base expositiva do Museo.\nDurante d\u00e9cadas, Reichenbach foi o presidente (desde 1836 at\u00e9 1866), da \"Naturwissenschaftlichen Gesellschaft ISIS Dresden\", a sociedade cient\u00edfica m\u00e1is respectada da cidade. En 1834 iniciou os traballos para a constituci\u00f3n da sociaci\u00f3n de Benestar Animal de Dresde, que foi finalmente fundada en 1839. Tanto a ISIS como a Asociaci\u00f3n de Benestar Animal a\u00ednda existen hoxe.\nReichenbach foi un autor prol\u00edfico, en linguas latina e alem\u00e1, e un artista bot\u00e1nico acept\u00e1bel. As s\u00faas obras principais son \"Iconographia Botanica seu Plantae criticae\" (1823-1832, 10 vols.) e \"Handbuch der speciellen Ornithologie\" (1851-1854) e, no aspecto iconogr\u00e1fico, a primeira das citadas e m\u00e1is \"Vollst\u00e4ndigste Naturgeschichte des In- und Auslandes\" (1845\u20131854, 2 volumes en 9 tomos), ambas as d\u00faas con m\u00e1is de 1 000 l\u00e1minas. \nLudwig Reichenbach describiu e clasificou m\u00e1is de 2 900 novas especies de vexetais. e x\u00e9neros de animais, como \"Dinemellia\", as\u00ed como especies.\nReichenbach morreu o 17 de marzo de 1879 en Dresde, e foi soterrado no cemiterio da Trindade sesta cidade. A tumba foi arranxada despois do abandono que sufriu durante moitos anos. A administraci\u00f3n do cemiterio respectou o sitio da sepultura, pero non m\u00e1is. Recentemente, por iniciativa das colecci\u00f3ns de Historia Natural do Museo de Dresde, pu\u00eddose constru\u00edr unha estela, que se pesentou o 11 de setembro de 2011.\nFamiliares destacados.\nLudwig Reichenbach foi fillo de Johann Friedrich Jakob Reichenbach, autor, en 1818, do primeiro dicionario Grego-Alem\u00e1n. \nE foi o pai de Heinrich Gustav Reichenbach, tam\u00e9n bot\u00e1nico, eminente especialista en orqu\u00eddeas."}
{"id": "462730", "revid": "89787", "url": "https://gl.wikipedia.org/wiki?curid=462730", "title": "Ana Marcello", "text": "Ana Marcello Santos, nada en Le\u00f3n o 19 de maio de 1984, \u00e9 unha pol\u00edtica espa\u00f1ola, deputada por Le\u00f3n no Congreso dos Deputados nas lexislaturas XI e XII.\nTraxectoria.\nDiplomouse en 2004 en traballo social pola Universidade de Le\u00f3n. Entre 2008 e 2015 traballou como coordinadora do servizo de axuda a domicilio. Deputada por Unidos Podemos no Congreso logo das elecci\u00f3ns xerais de 2015 repetiu responsabilidade nas de 2016. Forma parte da Comisi\u00f3n de Orzamentos e \u00e9 voceira adxunta da Comisi\u00f3n de Emprego e Seguridade Social e mais da Comisi\u00f3n de Sanidade e Servizos Sociais."}
{"id": "462732", "revid": "23204", "url": "https://gl.wikipedia.org/wiki?curid=462732", "title": "Carl Jakob Sundevall", "text": "Carl Jakob Sundevall, nado na parroquia de H\u00f6gestad (Ystad, Escania), o 22 de outubro de 1801 e finado en Estocolmo o 2 de febreiro de 1875, foi un m\u00e9dico sueco dedicado \u00e1 zoolox\u00eda. \nTraxectoria.\nEstudou na Universidade de Lund, onde obtivo un mestrado en Filosof\u00eda (\"M.Phil.\") en 1823. Tras viaxar ao leste de Asia, estudou Medicina acadando o grao de doutor en 1830.\nFoi empregado do Museo Sueco de Historia Natural, en Estocolmo, desde 1833, e profesor e conservador da secci\u00f3n de vertebrados desde 1839 a 1871. Escribiu o libro \"Svenska Foglarna\" (1856-1887), no que describiu 238 especies de aves observadas en Suecia. Clasificou numerosos paxaros encontrados en \u00c1frica por Johan August Wahlberg. \nEn 1835 desenvolveu unha filoxenia para as aves baseada nos m\u00fasculos da cintura pelviana e as patas, que contribu\u00edu ao traballo posterior de Thomas Huxley. Despois seguiu examinando os profundos tend\u00f3ns proximais das patas das aves. Esta informaci\u00f3n segue sendo utilizada polos tax\u00f3nomos dedicados \u00e1 ornitolox\u00eda. \nSudevall foi tam\u00e9n un destacado entom\u00f3logo e aracn\u00f3logo.\nEn 1862 escribiu unha monograf\u00eda onde propo\u00f1\u00eda un alfabeto fon\u00e9tico universal, \"Om phonetiska bokst\u00e4ver\".\nAbreviatura.\nA abreviatura Sundevall empr\u00e9gase para reco\u00f1ecer a como autoridade na descrici\u00f3n e taxonom\u00eda en zoolox\u00eda.\nV\u00e9xase tam\u00e9n.\nLigaz\u00f3ns externas.\n "}
{"id": "462733", "revid": "5863", "url": "https://gl.wikipedia.org/wiki?curid=462733", "title": "Historia de la literatura gallega (1951)", "text": ""}
{"id": "462734", "revid": "5863", "url": "https://gl.wikipedia.org/wiki?curid=462734", "title": "Historia da literatura galega (Fern\u00e1ndez del Riego)", "text": ""}
{"id": "462735", "revid": "5863", "url": "https://gl.wikipedia.org/wiki?curid=462735", "title": "Historia de la literatura gallega (Fern\u00e1ndez del Riego)", "text": ""}
{"id": "462736", "revid": "5863", "url": "https://gl.wikipedia.org/wiki?curid=462736", "title": "Historia da literatura galega (1984)", "text": ""}
{"id": "462737", "revid": "5863", "url": "https://gl.wikipedia.org/wiki?curid=462737", "title": "Historia da literatura, 1984", "text": ""}
{"id": "462738", "revid": "5863", "url": "https://gl.wikipedia.org/wiki?curid=462738", "title": "Historia de la literatura gallega, 1951", "text": ""}
{"id": "462739", "revid": "1987", "url": "https://gl.wikipedia.org/wiki?curid=462739", "title": "V\u00eda do alfa-aminoadipato", "text": "A v\u00eda do \u03b1-aminoadipato \u00e9 unha v\u00eda metab\u00f3lica para a s\u00edntese do amino\u00e1cido -lisina. Nos eucariotas esta v\u00eda \u00e9 exclusiva dos fungos superiores (que conte\u00f1en quitina nas s\u00faas paredes celulares) e os eugl\u00e9nidos. Tam\u00e9n se atopou nas bacterias do x\u00e9nero \"Thermus\".\nV\u00eda metab\u00f3lica.\nO homocitrato \u00e9 inicialmente sintetizado a partir de acetil-CoA e 2-oxoglutarato pola homocitrato sintase. Este \u00e9 despois convertido en homoaconitato pola homoaconitase e despois a homoisocitrato pola homoisocitrato deshidroxenase. Un \u00e1tomo de nitr\u00f3xeno eng\u00e1dese desde o glutamato pola aminoadipato aminotransferase para formar o \u03b1-aminoadipato polo cal esta v\u00eda recibe o seu nome. Este despois \u00e9 reducido pola aminoadipato redutase por medio do intermediario acil-enzima a un semialdehido. A reacci\u00f3n co glutamato catalizada por unha clase de sacaropina deshidroxenase rende sacaropina, que \u00e9 despois clivada por unha segunda sacaropina deshidroxenase para formar lisina e oxoglutarato.\n\u00c1cido alfa-aminoad\u00edpico.\nO \u00e1cido \u03b1-aminoad\u00edpico (ou alfa-aminoadipato se est\u00e1 desprotonado) \u00e9 un amino\u00e1cido intermediario na v\u00eda do \u03b1-aminoadipato para o metabolismo da lisina e a sacaropina. \u00c9 sintetizado a partir do homoisocitrato pola aminoadipato aminotransferase e reducido pola aminoadipato redutase para formar o semialdehido.\nUn estudo de 2013 identificou \u00e1cido \u03b1-aminoad\u00edpico (\u00e1cido 2-aminoad\u00edpico) como un \"novo preditor do desenvolvemento da diabetes\" e suxeriu que \u00e9 \"un potencial modulador da homeostase da glicosa en humanos\"."}
{"id": "462741", "revid": "27155", "url": "https://gl.wikipedia.org/wiki?curid=462741", "title": "\u00c1cido alfa-aminoad\u00edpico", "text": ""}
{"id": "462742", "revid": "27155", "url": "https://gl.wikipedia.org/wiki?curid=462742", "title": "V\u00eda do \u00e1cido alfa-aminoad\u00edpico", "text": ""}
{"id": "462743", "revid": "27155", "url": "https://gl.wikipedia.org/wiki?curid=462743", "title": "Alfa-aminoadipato", "text": ""}
{"id": "462744", "revid": "5863", "url": "https://gl.wikipedia.org/wiki?curid=462744", "title": "M. Rodriguez Lapa", "text": ""}
{"id": "462745", "revid": "89787", "url": "https://gl.wikipedia.org/wiki?curid=462745", "title": "\u00c1cido ad\u00edpico", "text": "O \u00e1cido ad\u00edpico ou \u00e1cido hexanodioico \u00e9 un composto org\u00e1nico coa f\u00f3rmula (CH2)4(COOH)2. Desde unha perspectiva industrial, \u00e9 o \u00e1cido dicarbox\u00edlico m\u00e1is importante, xa que se producen anualmente uns 2,5 miles de mill\u00f3ns de kg deste po cristalino, principalmente como precursor para a produci\u00f3n do nailon. Por\u00e9n, o \u00e1cido ad\u00edpico raramente aparece na natureza. \u00dasase ram\u00e9n como aditivo alimentario, e o n\u00famero E que se lle deu foi o E355.\nPreparaci\u00f3n e reactividade.\nO \u00e1cido ad\u00edpico prod\u00facese a partir dunha mestura de ciclohexanona e ciclohexanol chamada \"aceite KA\", que \u00e9 a abreviatura de ketone-alcohol en ingl\u00e9s (cetona-alcohol). O aceite KA \u00e9 oxidado con \u00e1cido n\u00edtrico para dar \u00e1cido adipico, por unha v\u00eda de m\u00faltiples pasos. Ao principio da reacci\u00f3n, o ciclohexanol \u00e9 convertido en cetona, liberando \u00e1cido nitroso:\nEntre as s\u00faas moitas reacci\u00f3ns, a ciclohexanona \u00e9 nitrosada, preparando o terreo para a escisi\u00f3n do enlace C-C:\nProdutos colaterais orixinados neste m\u00e9todo son os \u00e1cidos glut\u00e1rico e succ\u00ednico. O \u00f3xido nitroso prod\u00facese aproximadamente nunha proporci\u00f3n molar dun a un co \u00e1cido ad\u00edpico, tam\u00e9n, por medio da intermediaci\u00f3n dun \u00e1cido nitr\u00f3lico.\nProcesos relacionados empezan a partir de ciclohexanol, que se obt\u00e9n a partir da hidroxenaci\u00f3n de fenol.\nM\u00e9todos alternativos de produci\u00f3n.\nDesenvolv\u00e9ronse varios m\u00e9todos por carbonilaci\u00f3n de butadieno. Por exemplo, a hidrocarboxilaci\u00f3n procede da seguinte maneira:\nOutro m\u00e9todo \u00e9 a clivaxe oxidativa de ciclohexeno usando a peroxidase de hidr\u00f3xeno. O produto residual \u00e9 auga.\nHistoricamente, o \u00e1cido ad\u00edpico preparouse por oxidacci\u00f3n de varias graxas, de a\u00ed o seu nome derivado en \u00faltima instancia do lat\u00edn \"adeps\", \"adipis\", 'graxa animal'.\nReacci\u00f3ns.\nO \u00e1cido ad\u00edpico \u00e9 un \u00e1cido dipr\u00f3tico ou dib\u00e1sico (ten dous grupos \u00e1cidos desprotonables). Os valores de pKa para a s\u00faa sucesiva desprotonaci\u00f3n son 4,41 e 5,41.\nComo ten dous grupos carboxilato separados por catro grupos metileno, o \u00e1cido ad\u00edpico \u00e9 axeitado para reacci\u00f3ns de condensaci\u00f3n intramolecular. Despois do tratamento con hodr\u00f3xido de bario a elevadas temperaturas, sofre cetonizaci\u00f3n para dar lugar a ciclopentanona.\nUsos.\nUn 60% dos 2,5 mil mill\u00f3ns de kg de \u00e1cido ad\u00edpico producidos ao ano \u00e9 utilizado como mon\u00f3mero para a produci\u00f3n de nailon por unha reacci\u00f3n de policondensaci\u00f3n con hexametileno diamina formando nailon 66. Outras aplicaci\u00f3ns imortantes tam\u00e9n implican pol\u00edmeros; \u00e9 un mon\u00f3mero para a produci\u00f3n de poliuretano e os seus \u00e9steres son plastificantes, especialmente en PVC.\nEn medicina.\nO \u00e1cido ad\u00edpico utilizouse para a liberaci\u00f3n controlada de f\u00e1rmacos. Foi incorporado a comprimidos de matrices de formulaci\u00f3n de liberaci\u00f3n controlada para obter a liberaci\u00f3n independente do pH de f\u00e1rmacos debilmente b\u00e1sicos ou debilmente \u00e1cidos. Tam\u00e9n foi incorporado no recubrimento polim\u00e9rico de sistemas monol\u00edticos hidr\u00f3filos para modular o pH intraxel, resultando na liberaci\u00f3n de orde cero dun f\u00e1rmaco hidrof\u00edlico. A desintegraci\u00f3n a pH intestinal do pol\u00edmero ent\u00e9rico shellac mellora cando se usa \u00e1cido ad\u00edpico como axente formador de poros sen afectar a liberaci\u00f3n no medio \u00e1cido. Outras formulaci\u00f3ns de liberaci\u00f3n controlada incorporaron o \u00e1cido ad\u00edpico coa intenci\u00f3n de obter un perfil de liberaci\u00f3n de explosi\u00f3n tard\u00eda.\nEn alimentos.\nCantidades pequenas pero significativas de \u00e1cido ad\u00edpico util\u00edzanse como ingrediente que se engade aos alimentos como aromatizante e xelificante. Util\u00edzase nalg\u00fans anti\u00e1cidos de carbonato de calcio para volvelos agres. Como acidulante en l\u00e9vedos qu\u00edmicos, evita as propiedades higrosc\u00f3picas indesexables do \u00e1cido tart\u00e1rico. O \u00e1cido ad\u00edpico, a\u00ednda que raro na natureza, aparece de forma natural nas remolachas, pero esta non \u00e9 unha fonte econ\u00f3mica para o comercio comparada coa s\u00edntese industrial.\nSeguridade.\nO \u00e1cido ad\u00edpico, como a maior\u00eda dos \u00e1cidos carbox\u00edlicos, \u00e9 un irritante suave da pel. \u00c9 suavemente t\u00f3xico, cunha dose letal media de 3600\u00a0mg/kg por inxesti\u00f3n oral en ratas.\nMedio ambiente.\nA produci\u00f3n de \u00e1cido ad\u00edpico est\u00e1 ligada a emisi\u00f3ns de , un potente gas de efecto invernadoiro e causa a depleci\u00f3n do ozono estratosf\u00e9rico. Os produtores de \u00e1cido ad\u00edpico DuPont e Rhodia (agora Invista e Solvay, respectivamente), aplicaron procesos para converter cataliticamente o \u00f3xido nitroso en produtos inocuos:"}
{"id": "462746", "revid": "27155", "url": "https://gl.wikipedia.org/wiki?curid=462746", "title": "E355", "text": ""}
{"id": "462747", "revid": "27155", "url": "https://gl.wikipedia.org/wiki?curid=462747", "title": "\u00c1cido hexanodioico", "text": ""}
{"id": "462748", "revid": "5863", "url": "https://gl.wikipedia.org/wiki?curid=462748", "title": "Historia da literatura galega (1971)", "text": ""}
{"id": "462750", "revid": "23204", "url": "https://gl.wikipedia.org/wiki?curid=462750", "title": "\u00c5lands sk\u00e4rg\u00e5rd", "text": "\u00c5lands sk\u00e4rg\u00e5rd (en fin\u00e9s \"Ahvenanmaan saaristo\") \u00e9 unha das tres subrexi\u00f3ns da rexi\u00f3n de \u00c5land. En 2017 ti\u00f1a unha poboaci\u00f3n de 2\u00a0090 habitantes.\nPoboaci\u00f3n.\nA seguinte t\u00e1boa amosa a tendencia demogr\u00e1fica da subrexi\u00f3n cada cinco anos dende 1980."}
{"id": "462751", "revid": "54334", "url": "https://gl.wikipedia.org/wiki?curid=462751", "title": "Catherine Coleman", "text": "Catherine Grace \"Cady\" Coleman, nada en Charleston (Carolina do Sur) o 14 de decembro de 1960, \u00e9 unha astronauta estadounidense que formou parte das misi\u00f3ns STS-93, STS-73 e Soiuz TMA-20 e das expedici\u00f3ns 26 e 27 \u00e1 Estaci\u00f3n Espacial Internacional. Pasou un total de 180,17 d\u00edas no espazo.\nTraxectoria.\nColeman \u00e9 graduada en qu\u00edmica polo Instituto Tecnol\u00f3xico de Massachusetts en 1983 e doutorada en ciencias e enxe\u00f1er\u00eda de pol\u00edmeros pola Universidade de Massachusetts en 1991.\nFoi seleccionada pola NASA en marzo de 1992, participando nas misi\u00f3ns STS-93, STS-73 e Soiuz TMA-20 e nas expedici\u00f3ns 26 e 27."}
{"id": "462752", "revid": "72012", "url": "https://gl.wikipedia.org/wiki?curid=462752", "title": "Catherine G. Coleman", "text": ""}
{"id": "462753", "revid": "5863", "url": "https://gl.wikipedia.org/wiki?curid=462753", "title": "Noguerol e Camba", "text": ""}
{"id": "462754", "revid": "5863", "url": "https://gl.wikipedia.org/wiki?curid=462754", "title": "Anselmo Feixoo e Montenegro", "text": ""}
{"id": "462755", "revid": "5863", "url": "https://gl.wikipedia.org/wiki?curid=462755", "title": "Xos\u00e9 Noguerol Camba", "text": ""}
{"id": "462757", "revid": "5863", "url": "https://gl.wikipedia.org/wiki?curid=462757", "title": "Ioseph Nogverol y Camba", "text": ""}
{"id": "462758", "revid": "5863", "url": "https://gl.wikipedia.org/wiki?curid=462758", "title": "Ioseph Noguerol y Camba", "text": ""}
{"id": "462759", "revid": "98629", "url": "https://gl.wikipedia.org/wiki?curid=462759", "title": "Necturus maculosus", "text": "O Necturus maculosus \u00e9 unha especie de p\u00edntega do x\u00e9nero \"Necturus\" que vive en Norteam\u00e9rica. Ten un estilo de vida totalmente acu\u00e1tico nos r\u00edos, lagos e lagoas do leste de Norteam\u00e9rica. Experimenta pedomorfose e mant\u00e9n as s\u00faas branquias externas. Como nesteanimal as respiraci\u00f3ns pola pel e os pulm\u00f3ns por si soas non son suficientes para o intercambio respiratorio de gases, ten que depender tam\u00e9n das branquias externas como fonte primaria de intercambiode gases. Xeralmente o animal \u00e9 de cor marr\u00f3n \u00f3xido e pode medrar ata chegar a unha lonxitude media de 33\u00a0cm. Son animais nocturnos e s\u00f3 saen durante o d\u00eda se a auga na cal viven est\u00e1 turba. A s\u00faa dieta consiste en case calquera cousa que poidan atrapar na boca, inclu\u00edndo insectos, mi\u00f1ocas, moluscos e an\u00e9lidos. Unha vez que a femia chega \u00e1 s\u00faa madurez sexual, aos seis anos de idade, pode po\u00f1er como media 60 ovos. Na natureza, a s\u00faa vida media \u00e9 duns 11 anos.\nAspecto.\nPoden serde cor marr\u00f3n \u00f3xido con algo de gris e negro e adoitan ter pintas azuis anegradas, pero en Arkansas atop\u00e1ronse alg\u00fans adultos albinos. En augas claras iluminadas a s\u00faa pel faise m\u00e1is escura, e inversamente, en augas escuras a pel f\u00e1iselles m\u00e1is clara. Na madurez sexual poden ter 20\u00a0cm de longo e contin\u00faa crecendo ata unha lonxitude media de 33\u00a0cm, a\u00ednda que se informou de individuos de ata 43,5\u00a0cm. As s\u00faas branquias externas lembran plumas de avestruz e o tama\u00f1o que te\u00f1an depende dos niveis de ox\u00edxeno presentes na auga. En augas encoradas, te\u00f1en branquias meirandes, e nas augas correntes moi oxixenadas t\u00e9\u00f1enas m\u00e1is pequenas. As porci\u00f3ns distais das branquias son moi filamentosas e conte\u00f1en moitos capilares. Te\u00f1en tam\u00e9n extremidades pequenas e aplanadas que poden usar para cami\u00f1ar lentamente sobre os fondos de r\u00edos e lagoas, ou poden estar aplanadas contra o corpo durante os curtos aceler\u00f3ns natatorios. Na pel te\u00f1en gl\u00e1ndulas mucosas, que lles proporcionan unha cuberta protectora mucosa, e gl\u00e1ndulas granulares, que segregan veleno usado como defensa contra os depredadores.\nNeotenia.\nSon unha das moitas especies de p\u00edntegas que non chegan a sufrir metamorfose. A maior\u00eda das hip\u00f3teses sobre a orixe da falta de metamorfose en \"Necturus\" te\u00f1en que ver coa efectividade da gl\u00e1ndula tiroide. A gl\u00e1ndula tiroide dalgunhas p\u00edntegas, como o \"Ambystoma mexicanum\" (axolote), producen hormonas tiroides normais, pero as c\u00e9lulas do organismo que as te\u00f1en que captar expresan receptores de hormonas tiroides que est\u00e1n mutados, e non se unen correctamente coas hormonas, o que fai que algunhas p\u00edntegas permanezan nun estado de perpetua mocidade. No \"N. maculosus\" estas hormonas expr\u00e9sanse normalmente a diferenza do axolote. Por\u00e9n, crese que en vez de ter tecidos insensibles a elas con receptores defectuosos que bloquean os seus efectos, alg\u00fans tecidos do animal, como as branquias externas, perderon co tempo a capacidade de ser reguladas polas hormonas tiroides. Esta insensibilidade selectiva \u00e1s hormonas tiroides suxire un nivel normal de actividade no eixe hipotal\u00e1mico-hipofisario-tiroide durante o desenvolvemento desta especie, a diferenza doutras especies de p\u00edntegas.\n\"N. maculosus\" tampouco ten gl\u00e1ndula paratiroide. A maior\u00eda das p\u00edntegas con gl\u00e1ndulas paratiroides dependen delas para a regulaci\u00f3n da hipercalcemia; esta regulaci\u00f3n en \"N. maculosus\" faina no seu lugar principalmente a gl\u00e1ndula pituitaria (hip\u00f3fise). Nesta especie o prop\u00f3sito da ausencia de gl\u00e1ndula paratiroide non se comprende ben. Unha raz\u00f3n para a ausencia poder\u00eda ser a falta de variabilidade clim\u00e1tica onde viven, xa que as gl\u00e1ndulas paratiroides das p\u00edntegas var\u00edan grandemente dependendo dos cambios estacionais ou de se o organismo hiberna.\nDistribuci\u00f3n.\n\"N. maculosus\" vive en r\u00edos, lagos e lagoas da parte occidental de Norteam\u00e9rica. Aparece desde o sur do Canad\u00e1 ao sur de Xeorxia, e desde o mediooeste dos Estados Unidos a Carolina do Norte. Esta p\u00edntega permanece a cuberto baixo rochas e troncos durante o d\u00eda e faise m\u00e1i activa durante a noite. Por\u00e9n, en augas avoltas, \u00e9 m\u00e1is activo de d\u00eda. Poden incluso vivir baixo o xeo cando os lagos se conxelan.\nAlimentaci\u00f3n.\n\"N. maculosus\" ten filas de dentes que usa para comer as s\u00faas presas. As p\u00edntegas te\u00f1en tres conxuntos diferentes de dentes: dentes dentarios, premaxilares e vomerinos, que se denominan as\u00ed polo seu lugar de inserci\u00f3n na boca. Todos os dentes, malia as s\u00faas diferentes localizaci\u00f3ns, son pequenos, c\u00f3nicos e moi similares (dentici\u00f3n homodonta). O animal nunca abandona o seu ambiente acu\u00e1tico e non sofre morfox\u00e9nese, pero moitas p\u00edntegas fano e desenvolven dentes diferenciados. Os dentes das p\u00edntegas acu\u00e1ticas util\u00edzanse para dificultar o escape das presas, pero non te\u00f1en a misi\u00f3n de esmagar. Cando a p\u00edntega usa o estilo de alimentaci\u00f3n de \"absorber e abrir a boca\", a presa \u00e9 impulsada cara a dentro da boca e a funci\u00f3n dos dentes \u00e9 agarrar a presa dentro da boca e impedir que escape. A ambos os lados da boca, os beizos encaixan permit\u00edndolle usar a alimentaci\u00f3n por succi\u00f3n. Son criaturas carn\u00edvoras e comen case calquera cousa que poidan atrapar na boca. Normalmente comen insectos, moluscos, an\u00e9lidos, pequenos peixes, anfibios, mi\u00f1ocas e ara\u00f1as. A mand\u00edbula tam\u00e9n desempe\u00f1a un papel significativo na s\u00faa dieta. \u00c9 unha mand\u00edbula metaautostila, como a da maior\u00eda dos anfibios, o que significa que \u00e9 m\u00e1is estable, e as p\u00edntegas te\u00f1en un dentario. Isto afecta a s\u00faa dieta ao limitar a flexibilidade da mand\u00edbula para comer grandes presas. \"N. maculosusu\" ten poucos depredadores, pero entre eles est\u00e1n peixes, cangrexos, tartariugas e serpes acu\u00e1ticas. Como os pescadores frecuentemente os capturan e despois os tiran mortos, os humanos consid\u00e9ranse un dos seus principais depredadores. Tam\u00e9n te\u00f1en parasitos. As larvas (gloquidios) do molusco bivalvo \"Simpsonaias ambigua\" parasitan as branquias das p\u00edntegas \"Necturus\" durante unha fase do seu desenvolvemento.\nReproduci\u00f3n.\nTardan seis d\u00edas en chegar \u00e1 madurez sexual. O apareamento ten lugar normalmente en outono, a\u00ednda que non po\u00f1en os ovos ata moito m\u00e1is tarde. Cando os machos est\u00e1n listos para a reproduci\u00f3n, as s\u00faas cloacas est\u00e1n inchadas. Os machos depositan os seus espermat\u00f3foros no substrato ambiental. A femia rec\u00f3lleos despois coa s\u00faa cloaca e almac\u00e9naos nunha pequena gl\u00e1ndula ou bolsa especializada, a espermateca, ata que os ovos sexan fertilizados. As femias almacenan o esperma ata a ovulaci\u00f3n e a fecundaci\u00f3n \u00e9 interna e ten lugar, xeralmente xusto antes da posta, en primavera. Antes de que os ovos sexan depositados, os machos abandonan o ni\u00f1o. Cando est\u00e1 lista, a femia deposita os ovos nun lugar seguro, xeralmente baixo nunha rocha ou tronco. Pode po\u00f1er de 20 a 200 ovos, normalmente unha media de 60. Os ovos non est\u00e1n pigmentados e te\u00f1en uns 5 ou 6\u00a0mm de di\u00e1metro. A femia permanece cos ovos durante o per\u00edodo de incubaci\u00f3n (arredor de 40 d\u00edas). As cr\u00edas son de 2,5\u00a0cm de longo e crecen ata os 3,6\u00a0cm antes de que consuman completamente a xema pegada aos seus corpos."}
{"id": "462760", "revid": "5863", "url": "https://gl.wikipedia.org/wiki?curid=462760", "title": "Porto e C\u00eda. Editores", "text": ""}
{"id": "462761", "revid": "23204", "url": "https://gl.wikipedia.org/wiki?curid=462761", "title": "Alberto Casero", "text": "Alberto Casero \u00c1vila, nado en C\u00e1ceres o 15 de novembro de 1978, \u00e9 un pol\u00edtico estreme\u00f1o do Partido Popular, deputado no Congreso dos Deputados. Foi alcalde de Trujillo.\nTraxectoria.\nLicenciouse en dereito pola Universidade de Estremadura. Militou dende os dezaoito anos nas Novas Xeraci\u00f3ns do Partido Popular. En 2001 a militancia elixiuno presidente provincial da organizaci\u00f3n en C\u00e1ceres, posto que mantivo ata 2006 e asemade foi membro da s\u00faa executiva nacional.\nEn 2003 converteuse no deputado m\u00e1is novo da Asemblea de Estremadura, e pouco despois tam\u00e9n asumiu a vicesecretar\u00eda xeral do PP na provincia de C\u00e1ceres, al\u00e9n de ser membro da direcci\u00f3n do Partido Popular de Estremadura. Dende 2007 \u00e9 secretario xeral do Partido Popular da provincia de C\u00e1ceres, e ao tempo presidente da agrupaci\u00f3n local de C\u00e1ceres, que xa vi\u00f1a exercendo dende 2005.\nEn xu\u00f1o de 2011 accedeu \u00e1 alcald\u00eda de Trujillo tras ga\u00f1ar o seu partido as elecci\u00f3ns locais co 64,68% dos votos, unha maior\u00eda absoluta que revalidou en 2015 co 54,87%.\nNas elecci\u00f3ns xerais de 2011 resultou elixido senador pola provincia de C\u00e1ceres, cargo que compatibilizou co de alcalde. Nas elecci\u00f3ns xerais de 2019 encabezou a lista ao Congreso dos Deputados polo Partido Popular na provincia de C\u00e1ceres.\nDende finais de 2021, Alberto Casero \u00c1vila ten aberta unha investigaci\u00f3n por un \"pos\u00edbel delito de prevaricaci\u00f3n continuada.\" Saltou \u00e1 primeira li\u00f1a informativa o 3 de febreiro de 2022 cando, por erro, votou telematicamente a prol da revalidaci\u00f3n do decreto de Reforma Laboral proposto polo goberno de Pedro S\u00e1nchez, cando todo o seu partido pol\u00edtico votou en contra. Sen o voto favorable de Alberto Casero o devandito decreto non ter\u00eda sido revalidado."}
{"id": "462762", "revid": "5863", "url": "https://gl.wikipedia.org/wiki?curid=462762", "title": "Xos\u00e9 Noguerol e Camba", "text": ""}
{"id": "462774", "revid": "6", "url": "https://gl.wikipedia.org/wiki?curid=462774", "title": "O Universo nas t\u00faas mans", "text": "O Universo nas t\u00faas mans (Hands on Universe, HOU polo seu nome en ingl\u00e9s) \u00e9 un proxecto a escala global (G-HOU) co obxectivo contribu\u00edr \u00e1 renovaci\u00f3n do ensino da ciencia. C\u00e9ntrase na investigaci\u00f3n da astronom\u00eda e o espazo e introduce aos estudantes en problemas abertos relacionados, permit\u00edndolles desenvolver a s\u00faa curiosidade e creatividade.\nFoi constitu\u00eddo por un consorcio de m\u00e1is de 20 instituci\u00f3ns de todo o mundo que desenvolven instrumentaci\u00f3n, exercicios e aplicaci\u00f3ns inform\u00e1ticas para dar canle, dirixir e motivar o proceso de descubrimento no ensino medio. A s\u00faa orixe foi a Universidade de Berkeley (Estados Unidos).\nDesde 2009, aproveitando o Ano Internacional da Astronom\u00eda, a Uni\u00f3n Astron\u00f3mica Internacional (UAI) ten promovido un programa para levar \u00e1 comunidade educativa a paix\u00f3n polo descubrimento cient\u00edfico: o Programa de Formaci\u00f3n de Profesores Galileo (GTTP, Galileo Teacher Training Program). HOU \u00e9 colaborador deste programa.\nNo 2019, HOU est\u00e1 a traballar en proxectos asociados: descubre o COSMOS, as infraestruturas electr\u00f3nicas para unha aula electr\u00f3nica atractiva e a radio Comenius.\nLigaz\u00f3ns externas.\nWeb de HOU en Espa\u00f1a"}
{"id": "462775", "revid": "89787", "url": "https://gl.wikipedia.org/wiki?curid=462775", "title": "D\u00e1maso Ledesma", "text": "D\u00e1maso Ledesma Hern\u00e1ndez, nado en Ciudad Rodrigo o 3 de febreiro de 1866 e finado en Salamanca o 13 de xu\u00f1o de 1928, foi un relixioso, investigador e music\u00f3logo espa\u00f1ol.\nTraxectoria.\nEstudou no seminario de Ciudad Rodrigo, e foi ordenado sacerdote en 1889. Formouse como m\u00fasico profesional e foi organista na catedral de Salamanca a partir de 1896.\nColaborou na confecci\u00f3n do \"Cancionero Salmantino\", publicado en 1907, e foi un dos investigadores m\u00e1is amplamente reco\u00f1ecidos da m\u00fasica popular tradicional salmantina, co\u00f1ecido como \"folklore charro\". Compuxo o \"Himno a Ciudad Rodrigo\" para coros e orquestra, estreado no Teatro Nuevo. Compuxo tam\u00e9n o pasodobre \u201cBienvenida\u201d para el ganadero Antonio P\u00e9rez Sanch\u00f3n Tabernero.\nEn 1906 foi nomeado acad\u00e9mico da Real Academia de Belas Artes de San Fernando.\nEn 1977 creouse a Coral Mirobrigense D\u00e1maso Ledesma."}
{"id": "462780", "revid": "55340", "url": "https://gl.wikipedia.org/wiki?curid=462780", "title": "Mar\u00eda Isabel Blanco Llamas", "text": "Mar\u00eda Isabel Blanco Llamas, nada en Madrid o 19 de agosto de 1972, \u00e9 unha pol\u00edtica zamorana. \nTraxectoria.\nEstudou enxe\u00f1er\u00eda de Cami\u00f1os na Universidade de Cantabria. Logo de traballar na empresa privada dende 1999 \u00e9 funcionaria da Deputaci\u00f3n de Zamora. Militante do Partido Popular, dende 2011 ata 2015 foi procuradora nas Cortes de Castela e Le\u00f3n. Nas elecci\u00f3ns xerais de 2019 encabezou a lista do PP ao Congreso dos Deputados pola provincia de Zamora e sa\u00edu elixida deputada pero ao pouco renunciou para ser conselleira de familia e igualdade de oportunidades no goberno de Castela e Le\u00f3n e tomou posesi\u00f3n o 19 de xullo de 2019."}
{"id": "462781", "revid": "1131", "url": "https://gl.wikipedia.org/wiki?curid=462781", "title": "Ana Bel\u00e9n Fern\u00e1ndez Casero", "text": "Ana Bel\u00e9n Fern\u00e1ndez Casero, nada o 22 de decembro de 1974 en C\u00e1ceres, \u00e9 unha pol\u00edtica estreme\u00f1a.\nTraxectoria.\nComezou os estudos de relaci\u00f3ns laborais pola Universidade de Valencia en 1996, mais non chegou a completar a carreira. Traballou na empresa privada e no Instituto Nacional de Estad\u00edstica e na Tesourer\u00eda da Seguridade Social para aprobar oposici\u00f3ns de funcionaria na Xunta de Estremadura. Militante do PSOE \u00e9 concelleira en C\u00e1ceres dende 2015 e membro da executiva do PSOE. Nas elecci\u00f3ns xerais de 2019 encabezou a lista ao Congreso dos Deputados pola provincia de C\u00e1ceres."}
{"id": "462784", "revid": "5863", "url": "https://gl.wikipedia.org/wiki?curid=462784", "title": "Neus Catal\u00e0", "text": "Neus Catal\u00e0 i Pallej\u00e0, nada en Els Guiamets (provincia de Tarragona) o 6 de outubro de 1915 e finada na mesma vila o 13 de abril de 2019, foi unha pol\u00edtica catal\u00e1, membro das Juventudes Socialistas Unificadas de Catalu\u00f1a do PSUC durante a guerra civil espa\u00f1ola. Era a \u00faltima supervivente espa\u00f1ola do campo de concentraci\u00f3n de Ravensbr\u00fcck.\nTraxectoria.\nNaceu o 6 de outubro de 1915 en Els Guiamets (Tarragona), a\u00ednda que a s\u00faa madri\u00f1a rexistrouna o 15 de xu\u00f1o dese mesmo ano debido \u00e1 desaparici\u00f3n da documentaci\u00f3n do Concello de Barcelona despois da Guerra Civil Espa\u00f1ola. Esta segunda data, considerada de car\u00e1cter oficial, foi a tomada para celebrar o centenario do seu nacemento. Diplomouse en enfermar\u00eda en 1937 e ao principio da Guerra Civil Espa\u00f1ola trasladouse a Barcelona. En 1939 cruzou a fronteira francesa con 180 nenos orfos da colonia \"Las Acacias\" de Premi\u00e0 de Dalt, onde se atopaban os denominados \"Ni\u00f1os de Negr\u00edn\" que estaban ao seu cargo. Tanto ela coma o seu marido Albert Roger colaboraron en actividades da Resistencia francesa; centralizaron na s\u00faa casa a recepci\u00f3n e transmisi\u00f3n de mensaxes, armas e documentaci\u00f3n, e nela deron acubillo tam\u00e9n a refuxiados pol\u00edticos. Foi denunciada \u00e1s autoridades nazis por un farmac\u00e9utico de Sarlat e detida xunto co seu marido en 1943. Reclu\u00edda e maltratada en Limoges, en 1944 deport\u00e1rona a Ravensbr\u00fcck, no norte de Alema\u00f1a, onde traballou por obriga na industria do armamento. Al\u00ed formou parte do chamado \"Comando de las gandulas\", un grupo de mulleres que boicoteaba a elaboraci\u00f3n das armas que se fabricaban en Holleischen, unha f\u00e1brica que depend\u00eda do campo de concentraci\u00f3n de Flossenb\u00fcrg. Grazas \u00e1 sabotaxe, moitas mulleres forzadas a traballar naquela f\u00e1brica inutilizaron uns dez mill\u00f3ns de cartuchos e derramaron numerosas m\u00e1quinas de fabricaci\u00f3n de armamento.Tras ser liberada, regresou a Francia, onde continuou a s\u00faa loita clandestina contra o franquismo. Viviu en Sarcelles, preto de Par\u00eds, e presidiu o Amical de Ravensbr\u00fcck. Seguiu sendo militante do Partido Comunista de Catalu\u00f1a (PCC), Esquerra Unida i Alternativa (EUiA), e a Fundaci\u00f3 Pere Ardiaca, da cal era socia de honor.\nO seu fondo persoal at\u00f3pase depositado no CRAI Biblioteca Pabell\u00f3n de la Rep\u00fablica da Universidade de Barcelona. Consta de documentos sobre a Guerra Civil, a Alema\u00f1a nazi, a segunda guerra mundial en Polonia e Francia, documentos sobre mulleres espa\u00f1olas na resistencia e ademais, sobre os campos de concentraci\u00f3n.\nReco\u00f1ecementos.\nA Generalitat de Catalu\u00f1a outorgoulle a Cruz de Sant Jordi no ano 2005. No ano seguinte foi escollida Catal\u00e1 do Ano pola s\u00faa defensa da memoria das m\u00e1is de 92.000 mulleres falecidas no campo de concentraci\u00f3n de Ravensbr\u00fcck. Nese mesmo ano 2006 recibiu o Premio La Alternativa, outorgado por Esquerra Unida i Alternativa.\nO 29 de outubro de 2014, aos noventa e nove anos, o Concello de Barcelona concedeulle a Medalla de Ouro ao M\u00e9rito C\u00edvico como reco\u00f1ecemento polo seu labor de preservaci\u00f3n da memoria hist\u00f3rica, a loita antifascista e a defensa dos dereitos das mulleres. En 2015 recibiu a Medalla de Ouro da Generalitat de Catalunya pola s\u00faa loita en prol da xustiza e as liberdades democr\u00e1ticas, a memoria das persoas deportadas aos campos de exterminio nazi e a defensa dos dereitos humanos.\u200b\nEn febreiro de 2019, a cidade de Par\u00eds concedeulle a Medalla 'Grand Vermeil', a m\u00e1xima distinci\u00f3n da capital francesa.\nAno Neus Catal\u00e0.\nCatalu\u00f1a dedicou o ano 2015 a Neus Catal\u00e0, a \u00faltima persoa de Espa\u00f1a que sobrevivira ao campo de concentraci\u00f3n de Ravensbr\u00fcck, no centenario do seu nacemento. Con esta conmemoraci\u00f3n rend\u00e9uselle homenaxe, por extensi\u00f3n, a todas as persoas que padeceron as consecuencias da guerra, a ditadura franquista e o internamento en campos de prisioneiros e de exterminio. Sobre ela, no acto de presentaci\u00f3n, a Conselleira de Benestar e Familia Neus Munt\u00e9, afirmou: \"Neus Catal\u00e0 \u00e9 unha muller forte e solidaria, unha loitadora antifascista, unha supervivente dos campos de exterminio nazis e un referente e un testemu\u00f1o de todas as mulleres que loitaron na Guerra Civil Espa\u00f1ola e na Segunda Guerra Mundial\".\nA celebraci\u00f3n do Ano Neus Catal\u00e0 estivo coordinada polo Instituto Catal\u00e1n das Mulleres e colaboraron os concellos de Barcelona e de Guiamets, o Amical de Ravensbr\u00fcck, a Asociaci\u00f3n Arte Plural, as Bibliotecas da Generalitat de Catalu\u00f1a, as Comunidades Catal\u00e1s no Exterior, o Consello Comarcal do Priorat, o Consorcio para a Normalizaci\u00f3n Ling\u00fc\u00edstica, a Corporaci\u00f3n Catal\u00e1 de Medios Audiovisuais, o Departamento de Educaci\u00f3n, a Filmoteca de Catalu\u00f1a, a Fundaci\u00f3n Alternativa, a Fundaci\u00f3n Cassi\u00e0, a Fundaci\u00f3n Pere Ardiaca, a Instituci\u00f3n de Letras Catal\u00e1s, o Memorial Democr\u00e1tico, o Museo de Historia de Catalu\u00f1a, S\u00e0piens Publicaci\u00f3ns, a Secretar\u00eda Xeral do Departamento da Presidencia e VicDones-SIAD de Osona."}
{"id": "462787", "revid": "98629", "url": "https://gl.wikipedia.org/wiki?curid=462787", "title": "Ploceus", "text": "Ploceus \u00e9 un x\u00e9nero de aves da orde dos paseriformes, suborde dos oscines, infraorde dos pas\u00e9ridos, o x\u00e9nero tipo da familia dos ploceidos. \nO x\u00e9nero comprende sesenta e catro especies propias da \u00c1frica subsahariana e da rexi\u00f3n Indomalaia.\nTaxonom\u00eda.\nDescrici\u00f3n.\nO x\u00e9nero foi descrito en 1816 polo naturalista franc\u00e9s Georges Cuvier.\nEtimolox\u00eda.\nO nome cient\u00edfico do x\u00e9nero tomouno Cuvier do grego antigo \u03c0\u03bb\u03cc\u03ba\u03b5\u03c5\u03c2 \"pl\u00f3keus\", 'trenzador', 'entrelazador', 'tecedor', derivado do verbo \u03c0\u03bb\u03ad\u03ba\u03c9 \"pl\u00e9k\u014d\", 'trenzar', 'entrelazar', en alusi\u00f3n aos h\u00e1bitos destes paxaros de constru\u00edren os seus ni\u00f1os tecendo febras vexetais. \nNomes vulgares.\nAs especies deste x\u00e9nero deben o seu nome vulgar en castel\u00e1n, \"tejedores\" (tecedores), e en ingl\u00e9s, de \"weavers\" (tecedores), debido aos seus ni\u00f1os entretecidos (os m\u00e1is elaborados que os de ningunha outra ave).\nEspecies.\nNa actualidade reco\u00f1\u00e9cense neste x\u00e9nero as 64 especies seguintes:\nCaracter\u00edsticas.\nOs machos de moitas das especies desta familia te\u00f1en a plumaxe de cores brillantes, usualmente vermella ou amarela e negra. Por\u00e9n, algunhas especies mostran variaci\u00f3n no cor s\u00f3 na \u00e9poca de reproduci\u00f3n. \nEstes paxaros comen sementes que apa\u00f1an cos seus robustos picos c\u00f3nicos. Os ni\u00f1os var\u00edan en tama\u00f1o, forma, material usado e nas t\u00e9cnicas de construci\u00f3n dunha especie a outra. Os materiais usados para a s\u00faa construci\u00f3n incl\u00faen fibras finas de follas, herba e rami\u00f1as. A maior\u00eda das especies tecen ni\u00f1os que te\u00f1en entradas estreitas, que se dirixen cara a abaixo.\nOs \"tecedores\" son paxaros gregarios que a mi\u00fado cr\u00edan en colonias. Constr\u00faen os seus ni\u00f1os xuntos, moitas veces varios nunha rama. Usualmente son os machos os que tecen o ni\u00f1o, e o utilizan como unha forma de exhibici\u00f3n para seduciren \u00e1s femias. As colonias poden encontrarse cerca de corpos de auga.\nDistribuci\u00f3n e h\u00e1bitat.\nComo quedou dito, son paxaros do Vello Mundo, a maior\u00eda habitantes da \u00c1frica subsahariana, a\u00ednda que algunhas viven en zonas da Asia tropical.\nAs s\u00faas colonias p\u00f3dense atopar frecuentemente preto de corpos de auga.\nCar\u00e1cter invasor en Espa\u00f1a.\nDebido ao seu potencial colonizador e constitu\u00edr unha ameaza grave para as especies aut\u00f3ctonas, os seus h\u00e1bitat e os seus ecosistemas, todas as especies e subespecies do x\u00e9nero \"Ploceus\" foron inclu\u00eddas no \"Cat\u00e1logo Espa\u00f1ol de Especies ex\u00f3ticas Invasoras\", aprobado polo Real Decreto 603/2013, de 2 de agosto, estando prohibida en Espa\u00f1a a s\u00faa introduci\u00f3n no medio natural, posesi\u00f3n, transporte, tr\u00e1fico e comercio."}
{"id": "462794", "revid": "98629", "url": "https://gl.wikipedia.org/wiki?curid=462794", "title": "Ploceus cucullatus", "text": "Ploceus cucullatus \u00e9 unha especie de ave da orde dos paseriformes, suborde dos oscines, infraorde dos pas\u00e9ridos, e familia dos ploceidos, unha das numerosas pertencentes ao x\u00e9nero \"Ploceus\", propia da \u00c1frica subsahariana. \nTaxonom\u00eda.\nDescrici\u00f3n.\nA especie foi descrita en 1766 polo zo\u00f3logo alem\u00e1n Philipp Ludwig Statius M\u00fcller, m\u00e1is co\u00f1ecido como Statius M\u00fcller, na p\u00e1xina 87 da s\u00faa obra \"Natursystem Supplement\" (suplemento ao \"Systema Naturae\" linneano, co nome de \"Oriolus cucullatus\".\nEtimolox\u00eda.\nPara a do x\u00e9nero, v\u00e9xase \"Ploceus\".\nO ep\u00edteto espec\u00edfico, \"cucullatus\", e o nominativo singular do adxectivo do lat\u00edn cient\u00edfico \"cucullatus, -a, -um\", derivado do lat\u00edn cl\u00e1sico \"cucullus, -i\", 'capucha'. Literalmente: 'o que ten capucha', ou 'o encapuchado'. \nSin\u00f3nimos.\nAdemais do nome actualmente v\u00e1lido, a especie co\u00f1eceuse tam\u00e9n polos sin\u00f3nimos seguintes:\nSubespecies.\nNa actualidade reco\u00f1\u00e9cense na especie, as dez subespecies seguintes:\nCaracter\u00edsticas.\n\"Ploceus cucullatus\" \u00e9 un paxaro repoludo que mide entre os 15 e os 17\u00a0cm de lonxitude, cun pico robusto, c\u00f3nico, e os ollos de cor vermalla escura. No norte da s\u00faa \u00e1rea de distribuci\u00f3n os machos reprodutores te\u00f1en a cabeza negra rodeada por bordos casta\u00f1os (xeralmente m\u00e1is vis\u00edbeis na caluga e na peituga). A medida que se avanza cata ao sur na s\u00faa \u00e1rea de distribuci\u00f3n, a extensi\u00f3n do negro da cabeza e a anchura do bordo casta\u00f1o dimin\u00faen, de forma que nos machos reprodutores do sur s\u00f3 te\u00f1en negro o rostro e a garganta, sendo o seu p\u00edleo e a s\u00faa caluga de cor amarela. En todas as subespecies a plumaxe das s\u00faas partes inferiores \u00e9 de cor amarela intensa, e a das superiores negra listada en amarelo, e o seu pico \u00e9 negro.\nO macho, f\u00f3ra da \u00e9poca reprodutiva, ten a cabeza amarela co p\u00edleo oliv\u00e1ceo, as costas grises e as partes inferiores abrancazadas. As \u00e1s te\u00f1en as plumas negras cos bordos amarelos.\nAs femias adultas te\u00f1en as partes superiores verdosas con vetas escuras, as \u00e1s negras con listas amarelas e as partes inferiores de cor amariela clara. Os inmaturos par\u00e9cense \u00e1s femias, pero te\u00f1en as costas m\u00e1is apardazadas.\nDistribuci\u00f3n e h\u00e1bitat.\nA especie est\u00e9ndese por toda a \u00c1frica subsahariana, exceptuando as zonas m\u00e1is \u00e1ridas do sur do continente, e do norte do Corno de \u00c1frica. \n\u00c9 unha ave abundante, que se encontra en gran variedade de h\u00e1bitats abertos e semiabertos, inclu\u00eddos os campos de cultivo e as poboaci\u00f3ns humanas, onde con frecuencia forma ruidosas colonias. \nPode encontrarse en Ben\u00edn, Botsuana, Burkina Faso, Burundi, o Camer\u00fan, o Chad, Costa do Marfil, Eritrea, Eswatini, Etiop\u00eda, Gab\u00f3n, Gambia, Ghana, Guinea, Guinea-Bissau, Guinea Ecuatorial, Kenya, Lesotho, Liberia, Malaui, Mal\u00ed, Mauritania, Mozambique, Namibia, N\u00edxer, Nixeria, Rep\u00fablica Centroafricana, Rep\u00fablica do Congo, Rep\u00fablica Democr\u00e1tica do Congo, Ruanda, San Tom\u00e9 e Pr\u00edncipe, Senegal, Serra Leoa, Somalia, Sud\u00e1n do Sur, Sur\u00e1frica, Tanzania, Togo, Uganda, Zambia e Zimbabue.\nTam\u00e9n foi introducida no Caribe, na Espa\u00f1ola (Hait\u00ed e Rep\u00fablica Dominicana) e na Martinica, no \u00cdndico, nas illas Mascare\u00f1as (Mauricio e Reuni\u00f3n) e, en Europa, en Portugal.\nComportamento.\n\"Ploceus cucullatus\" alim\u00e9ntanse principalmente de sementes, que apa\u00f1an cos seus robustos picos c\u00f3nicos, e complementan a s\u00faa dieta con insectos, especialmente na \u00e9poca de cr\u00eda. A s\u00faa preferencia polos grans fai que se considere unha praga para a agricultura.\nA construci\u00f3n dos ni\u00f1os, como en todas especies de ploceidos, est\u00e1 a cargo dos machos, e o utilizan como unha forma de exhibici\u00f3n para seduciren \u00e1s femias. Os materiais usados para a s\u00faa construci\u00f3n son fibras finas de herba entretecida. Os de \"Ploceus cucullatus\" son grandes, os penduran no extremo dunha p\u00f3la, e te\u00f1en unha entrada estreita, que se dirixe cara a abaixo.\nComo todas es especies de ploceidos son paxaros gregarios que a mi\u00fado cr\u00edan en colonias, de forma que moitos ni\u00f1os colgan da mesma \u00e1rbore. Constr\u00faen os seus ni\u00f1os xuntos, moitas veces varios nunha rama. As colonias poden encontrarse cerca de corpos de auga.\nAs femias adoitan po\u00f1er 2 ou 3 ovos en cada ni\u00f1ada.\nStatus.\nA Uni\u00f3n Internacional para a Conservaci\u00f3n da Natureza e dos Recursos Naturais (UICN), tendo en conta que esta especie ten unha \u00e1rea de distribiuci\u00f3n moi grande e que, polo tanto, non se aproxima ao limiar de vulner\u00e1bel, combinado cun tama\u00f1o de poboaci\u00f3n que parece ser est\u00e1bel, aval\u00eda o seu estao de conservaci\u00f3n como \"LC\" (pouco preocupante)."}
{"id": "462795", "revid": "5896257", "url": "https://gl.wikipedia.org/wiki?curid=462795", "title": "Lissotriton vulgaris", "text": "Lissotriton vulgaris (antes chamado Triturus vulgaris) \u00e9 unha especie de anfibio trit\u00f3n do x\u00e9nero \"Lissotriton\", que vive en Europa, ag\u00e1s o norte distante, \u00e1reas do sur de Francia e a pen\u00ednsula Ib\u00e9rica.\nDescrici\u00f3n.\nF\u00f3ra da estaci\u00f3n reprodutora, o macho e a femia son dif\u00edciles de distinguir, xa que ambos os sexos son de similar tama\u00f1o (uns 10\u00a0cm de lonxitude da cabeza \u00e1 cola) e coloraci\u00f3n semellante de marr\u00f3n claro a amarelo. As s\u00faas diferenzas visibles principais son d\u00faas: o macho ten unha soa li\u00f1a negra que discorre polo centro do dorso, a femia ten d\u00faas li\u00f1as a ambos os lados do centro. Vistos de preto, a cloaca do macho est\u00e1 moi distendida, mentres que a da femia \u00e9 case invisible.\nDurante a estaci\u00f3n reprodutora, o macho faise m\u00e1is escuro que a femia e desenvolve unha crista na cola e sobre a espi\u00f1a dorsal ondulada transl\u00facida, con pintas escuras que cobren o resto do corpo, inclu\u00edndo a barriga, que toma unha cor laranxa ou rosa m\u00e1is rechamante que en inverno ou outono. A femia tam\u00e9n desenvolve pintas, pero non na barriga, que \u00e9 m\u00e1is clara que a dos machos e son xeralmente m\u00e1is pequenas. A femia non desenvolve crista. Estes trit\u00f3ns te\u00f1en colas como remos para incrementar a s\u00faa velocidade natatoria.\nA subespecie nominal, \"L. v. vulgaris\", enc\u00f3ntrase no Reino Unido e Irlanda.\nAs femias e machos f\u00f3ra da \u00e9poca reprodutora son marr\u00f3ns claros ou verde oliva, a mi\u00fado con d\u00faas li\u00f1as m\u00e1is escuras no dorso. Ambos os sexos te\u00f1en barrigas laranxa, a\u00ednda que m\u00e1is claras nas femias, que est\u00e1 cuberta de pintas arredondadas. Tam\u00e9n te\u00f1en gorxas claras con pintas ben visibles. Isto axuda a distinguilos dos \"Lissotriton helveticus\" (trit\u00f3n palmado), que te\u00f1en gorxas claras e sen pintas, cos cales \u00e9 moi f\u00e1cil confundilos. Camdo est\u00e1n en terra, te\u00f1en unha pel de aspecto aveludado. Durante a estaci\u00f3n de apareamento, os machos desenvolven unha crista continua ondulada (en lugar de desgarrada) que discorre desde a cabeza \u00e1 cola, e as marcas con pintas fanse m\u00e1is aparentes. Tam\u00e9n son distingibles das femias polos seus dedos con flecos.\nDistribuci\u00f3n e h\u00e1bitat.\n\"L. vulgaris\" vive na maior parte de Europa en partes do oeste de Asia. Non est\u00e1 presente no sur de Francia, sur de Italia e na pen\u00ednsula Ib\u00e9rica, e tampouco nas illas mediterr\u00e1neas. \u00c9 tipicamente unha especie de zonas baixas, que vive ata os 1000\u00a0m de altura, pero pode chegar aos 2150\u00a0m en Austria. Enc\u00f3ntrase en prados h\u00famidos, l\u00edmites de campos, parques, xard\u00edns, bosques e moreas de pedras.\nA\u00ednda que vive case exclusivamente no hemisferio norte, os cient\u00edficos documentaron recentemente o primeiro caso dunha especie de trit\u00f3n establecida na natureza en Australia, que era a primeira poboaci\u00f3n invasora desta especie no hemisferio sur.\nCiclo vital.\nOs adultos saen da hibernaci\u00f3n en terra desde finais de febreiro a maio, e dir\u00edxense cara \u00e1 auga doce para reproducirse. Prefiren lagoas e beiras pouco profundas de lagos antes que as augas correntes. Nese momento, ambos os sexos fanse dunha cor m\u00e1is rechamante, con pintas vivas e barrigas laranxa. O macho tam\u00e9n desenvolve unha crista ondulada ao longo do dorso e cola. Os sexos fanse claramente diferentes durante a estaci\u00f3n reprodutora.\nDurante o cortexo, o macho exh\u00edbese ante a s\u00faa posible parella facendo vibrar a cola fronte a ela de maneira distintiva. O macho despois deposita unha c\u00e1psula que cont\u00e9n esperma, un espermat\u00f3foro, en fronte da s\u00faa parella, a cal manobra po\u00f1\u00e9ndose nunha posici\u00f3n na que poida apa\u00f1ar a c\u00e1psula coa s\u00faa cloaca, polo que a fecundaci\u00f3n ocorre dentro do corpo da femia. Pasados uns poucos d\u00edas a femia empeza a po\u00f1er ovos. Estes depos\u00edtanse individualmente, xeralmente baixo follas de plantas acu\u00e1ticas a unha velocidade de sete a doce ovos por d\u00eda. En conxunto, poden po\u00f1er 400 ovos en cada estaci\u00f3n reprodutora.\nDespois de d\u00faas ou tres semanas (dependendo da temperatura da auga), os ovos eclosionan liberando unha forma larvaria, un c\u00e1gado. Durante uns poucos d\u00edas as larvas viven das reservas de comida contidas nos sacos vitelinos de xema que seguen pegados ao seu corpo desde a fase de ovo. Despois diso, empezan a comer plancto de auga doce, e despois larvas de insectos, moluscos e alimentos similares (a diferenza dos c\u00e1gados de ras e sapos, que empezan comendo vexetais, os trit\u00f3ns son carn\u00edvoros durante toda a s\u00faa vida). \nAs larvas deste trit\u00f3n inicialmente parecen unha pequena cr\u00eda de peixe, pero posteriormente fanse similares a adultos en miniatura, pero con branquias externas \"plumosas\" que saen a ambos os lados da parte de atr\u00e1s da cabeza. A medida que os c\u00e1gados maduran, desenvolven patas (as dianteiras primeiro), e o crecemento dos seus pulm\u00f3ns vai acompa\u00f1ado dunha diminuci\u00f3n gradual das branquias. As\u00ed, a larva cambia paseni\u00f1amente de ser totalmente acu\u00e1tica a posu\u00edr un corpo axeitado para unha existencia principalmente terrestre; o triton novo vive na auga ata as 10 semanas. Por\u00e9n, alg\u00fans poden pasar o inverno en estado larvario, e s\u00f3 emerxen da auga no ano seguinte. Tardan uns tres anos en ser sexualmente maduros, e viven como media seis anos. A maior\u00eda dos adultos e xuven\u00eds hibernan todo o inverno en \u00e1reas h\u00famidas protexidas por riba do chan, das que saen en primavera.\nSelecci\u00f3n de parella.\nA selecci\u00f3n de parella que fai a femia \u00e9 un importante concepto en biolox\u00eda evolutiva porque dela depende o \u00e9xito reprodutor de macho e femia. Fix\u00e9ronse experimentos con \"L. vulgarus\" nos cales a femia era emparellada secuencialmente con dous machos que ti\u00f1an diferentes graos de parentesco xen\u00e9tico coa femia. Atopouse que o m\u00e1is diferente xeneticamente ti\u00f1a un maior grao de paternidade da proxenie que o macho m\u00e1is emparentado. Esta elecci\u00f3n da femia pode reflectir unha evitaci\u00f3n da endogamia con machos emparentados, que poder\u00eda levar a unha proxenie menos apta (depresi\u00f3n por endogamia).\nStatus de conservaci\u00f3n en Europa.\nTodas as especies de trit\u00f3ns est\u00e1n protexidas en Europa. As leis prohiben matalos, destru\u00edlos ou vendelos. A\u00ednda que a especie non est\u00e1 en absoluto en perigo, a IUCN considera que hai datos insuficientes para facer unha avaliaci\u00f3n de d\u00faas das subespecies. A especie est\u00e1 na lista do Anexo III da Convenci\u00f3n de Berna.\nMalia a s\u00faa protecci\u00f3n en Europa, a especie foi declarada 'animal praga contolado' no estado de Victoria, Australia, en 1997, e foi prohibida en toda Australia en 2010, debido a que al\u00ed \u00e9 unha especie invasora.\nNome.\nAta aproximadamente o ano 2000, a especie denomin\u00e1base \"Triturus vulgaris\" en vez de \"Lissotriton vulgaris\", e con este primeiro nome pode encontrarse a\u00ednda en moitos libros e p\u00e1xinas web."}
{"id": "462796", "revid": "27155", "url": "https://gl.wikipedia.org/wiki?curid=462796", "title": "Triturus vulgaris", "text": ""}
{"id": "462797", "revid": "23204", "url": "https://gl.wikipedia.org/wiki?curid=462797", "title": "Subrexi\u00f3n de Helsinqui", "text": "A subrexi\u00f3n de Helsinqui (en fin\u00e9s \"Helsingin seutukunta\") \u00e9 unha das catro subrexi\u00f3ns da rexi\u00f3n de Uusimaa. En 2017 ti\u00f1a unha poboaci\u00f3n de 1\u00a0529\u00a0405 habitantes.\nPoboaci\u00f3n.\nA seguinte t\u00e1boa amosa a tendencia demogr\u00e1fica da subrexi\u00f3n cada cinco anos dende 1980.\nV\u00e9xase tam\u00e9n.\nLigaz\u00f3ns externas.\n[[Categor\u00eda:Subrexi\u00f3ns de Uusimaa]]"}
{"id": "462798", "revid": "5373187", "url": "https://gl.wikipedia.org/wiki?curid=462798", "title": "En Com\u00fan", "text": "En Com\u00fan-Unidas Podemos (Podemos-EU-Mareas En Com\u00fan-Equo), co\u00f1ecida simplemente como En Com\u00fan, \u00e9 unha coalici\u00f3n electoral formada por Podemos, Esquerda Unida, Equo e Mareas en Com\u00fan xurdida en abril de 2019, tras retirarse de En Marea, co obxectivo de presentarse \u00e1s elecci\u00f3ns xerais dese ano nas catro circunscrici\u00f3ns electorais de Galicia.\nAs cabezas de lista nas Elecci\u00f3ns Xerais de abril de 2019 en Espa\u00f1a foron:"}
{"id": "462799", "revid": "7334", "url": "https://gl.wikipedia.org/wiki?curid=462799", "title": "Ximnasia en trampol\u00edn", "text": "A ximnasia en trampol\u00edn \u00e9 unha disciplina deportiva da ximnasia que consiste en realizar unha serie de exercicios executados en varios aparellos el\u00e1sticos, onde a acrobacia \u00e9 a principal protagonista. Est\u00e1 dividida principalmente en tres especialidades: tumbling, dobre mini- tramp e cama el\u00e1stica, a \u00faltima delas ol\u00edmpica desde Sydney 2000 polo cal \u00e9 importante.\nHistoria.\nEsta disciplina chamada ximnasia de trampol\u00edn fundouse no ano 1934 polos ximnastas George Nissen e lLarry Grisworld. Eles foron os que crearon o primeiro trampol\u00edn. Este deporte comezou a utilizarse para adestrar a astronautas, co fin de co\u00f1ecer os efectos de estar nun ambiente sen gravidade. O 4 de marzo de 1964 creouse a primeira federaci\u00f3n internacional de ximnasia en Alema\u00f1a. Londres foi sede do primeiro campionato do mundo e a partir deste momento este deporte foi protagonista dentro dos campionatos do mundo e Xogos Ol\u00edmpicos.\nTumbling.\nO tumbling \u00e9 unha pista alongada de 25 metros con certa elasticidade no que se deber\u00e1n de facer 8 elementos seguidos (rondadas, flic-flacs, tempos e mortais con e sen xiro). Ao finalizaren os 8 elementos deber\u00e1n de rematar nun colch\u00f3n inchable de recepci\u00f3n. Deber\u00e1n de facerse d\u00faas pasadas, unha de elementos sen xiros no eixe lonxitudinal e outra pasada na que ter\u00e1n que facer elementos con rotaci\u00f3n lonxitudinal e transversal. Haber\u00e1 xu\u00edces que valorar\u00e1n o exercicio segundo dificultade e execuci\u00f3n.\nMinitramp.\nEsta modalidade realizase nun trampol\u00edn pequeno no que soamente se fai un salto e se caer\u00e1 nun colch\u00f3n inchable de recepci\u00f3n, precedido dunha carreira para coller impulso. Este aparato \u00e9 habitual no ensino da ximnasia nos m\u00e1is pequenos e soamente existe competici\u00f3n nas categor\u00edas m\u00e1is baixas. Como no anterior, punt\u00faase consecuci\u00f3n e dificultade do pase.\nDobre minitramp.\nTr\u00e1tase dun trampol\u00edn parecido ao anterior pero moito m\u00e1is grande no que se far\u00e1n dous ou tres saltos e dous elementos de alta dificultade (p\u00f3dese facer un salto sen elemento no primeiro bote ou facer dous saltos de dificultade seguidos). Ten tres zonas de salto: a entrada ou \"mount\", que se atopa un pouco inclinada e onde se fai o primeiro salto, o \"spoter\" que \u00e9 a zona do medio e o \"dismount\" ou sa\u00edda, no que se realizar\u00e1 o \u00faltimo elemento de dificultade. Despois deste \u00faltimo elemento temos que caer sobre o colch\u00f3n inchable de recepci\u00f3n. Os xu\u00edces valorar\u00e1n a execuci\u00f3n t\u00e9cnica do salto e a dificultade dos elementos realizados segundo o n\u00famero de xiros no eixe lonxitudinal e transversal.\nTrampol\u00edn individual.\nEste \u00e9 o aparato m\u00e1is importante desta modalidade de ximnasia xa que \u00e9 o \u00fanico ol\u00edmpico. Tr\u00e1tase dunha cama el\u00e1stica grande onde o deportista ten que realizar exercicios de 10 elementos seguidos diferentes. Nunha competici\u00f3n haber\u00e1 dous pases, un no que se realizar\u00e1n as esixencias obrigatorias de cada categor\u00eda no que se puntuar\u00e1 a execuci\u00f3n, o desprazamento horizontal e o tempo de voo. No segundo pase realizaranse 10 elementos libres (diferentes entre si), no que se puntuar\u00e1 a dificultade, a execuci\u00f3n, o tempo de voo e o desprazamento horizontal.\nTrampol\u00edn sincronizado.\nEsta modalidade \u00e9 similar ao trampol\u00edn individual pero dous ximnastas realizar\u00e1n \u00e1 vez o mesmo exercicio. Te\u00f1en dous pases como no trampol\u00edn, un para cumprir requisitos e outro libre. Nesta modalidade punt\u00faase tam\u00e9n a sincronizaci\u00f3n dos dous ximnastas."}
{"id": "462800", "revid": "5863", "url": "https://gl.wikipedia.org/wiki?curid=462800", "title": "Dolors Montserrat", "text": "Dolors Montserrat i Montserrat, nada en Sant Sadurn\u00ed d'Anoia o 18 de setembro de 1973, \u00e9 unha avogada e pol\u00edtica catal\u00e1 que foi ministra de Sanidade, Servizos Sociais e Igualdade de Espa\u00f1a de 2016 a 2018\nTraxectoria.\nLicenciouse en dereito pola Universidade Abat Oliba CEU de Barcelona e traballou como avogada de 1997 e 2011, especializada en dereito civil, propiedade e familia. Iniciou a s\u00faa actividade pol\u00edtica na s\u00faa localidade natal, onde foi concelleira e voceira do grupo municipal popular entre 2003 e 2015. Membro do Comit\u00e9 Executivo do Partido Popular de Catalu\u00f1a e mais de Espa\u00f1a, en 2012 accedeu \u00e1 vicesecretar\u00eda de organizaci\u00f3n e acci\u00f3n social do PPC. Elixida deputada do Congreso dos Deputados nas elecci\u00f3ns de 2008, 2011, 2015 e 2016. Entre 2011 e 2016, durante a X Legislatura, foi vicepresidenta terceira do Congreso.\nAo investirse en 2016 Mariano Rajoy como Presidente do Goberno por un segundo mandato, este elixiuna ministra de Sanidade, Servizos Sociais e Igualdade, asumindo o posto o 4 de novembro de 2016.\nO Congreso reprobou a s\u00faa xesti\u00f3n \u00e1 fronte do ministerio o 29 de maio de 2018."}
{"id": "462817", "revid": "5863", "url": "https://gl.wikipedia.org/wiki?curid=462817", "title": "Catedr\u00e1tica de instituto", "text": ""}
{"id": "462818", "revid": "104999", "url": "https://gl.wikipedia.org/wiki?curid=462818", "title": "Eileen Collins", "text": "Eileen Marie Collins, nada en Elmira (Nova York) o 19 de novembro de 1956, \u00e9 unha astronauta estadounidense que formou parte das misi\u00f3ns STS-114, STS-93, STS-84 e STS-63. Pasou un total de 36,34 d\u00edas no espazo. Foi a primeira muller piloto do transbordador espacial e a primeira muller comandante dunha nave dos Estados Unidos.\nTraxectoria.\nCollins \u00e9 graduada en matem\u00e1ticas e econom\u00eda pola Universidade de Siracusa en 1978 e m\u00e1ster en investigaci\u00f3n pola Universidade de Stanford en 1986, as\u00ed como un m\u00e1ster en xesti\u00f3n de sistemas espaciais pola Universidade Webster en 1989.\nFoi seleccionada pola NASA en xaneiro de 1990, convert\u00e9ndose oficialmente en astronauta en xullo de 1991. Foi piloto nas misi\u00f3ns STS-63 e STS-84 e comandou a STS-93 e a STS-114. Pasou un total de 36,34 d\u00edas no espazo. Retirouse da NASA en maio de 2006."}
{"id": "462819", "revid": "34996", "url": "https://gl.wikipedia.org/wiki?curid=462819", "title": "Bombina variegata", "text": "Bombina variegata \u00e9 unha especie de anfibio anuro da familia Bombinatoridae que vive esencialmente en Centroeuropa e os Balc\u00e1ns.\nDescrici\u00f3n.\nOs adultos de maior tama\u00f1o non chegan a 35\u00a0mm de lonxitude (machos) ou 55\u00a0mm (femias), polo que \u00e9 unha das especies m\u00e1is pequenas de Archaeobatrachia. O seu dorso \u00e9 marr\u00f3n verdoso, frecuentemente con manchas brillantes. O ventre, inclu\u00edndo a cara interna dos brazos e os dedos, son dun ton gris azulado a negro azulado con conspicuas manchas amarelo-alaranxadas que cobren a metade de dita superficie, moi rechamantes e caracter\u00edsticas.\nEstes anuros te\u00f1en un corpo compacto non tan aplanado como \"Bombina bombina\". As pupilas son acorazonadas sen t\u00edmpanos visibles, a parte superior ten numerosas verrugas.\nO canto de apareamento dos machos pode sentirse na primavera tard\u00eda e inicios do ver\u00e1n. Como esta especie non ten sacos bucais, o canto \u00e9 suave.\nPosta: Os ovos p\u00f3\u00f1enos desde maio ata xu\u00f1o, agrupados en paquetes laxos de 2 a 30 ovos deixados na herba ou outra vexetaci\u00f3n. Te\u00f1en unha cor marr\u00f3n pola cara superior, e marr\u00f3n m\u00e1is brillante na cara inferior. O tama\u00f1o medio \u00e9 de 1,5 a 2\u00a0mm, cunha capa mucosa de 5 a 8\u00a0mm. \nLarvas: As larvas ou c\u00e1gados te\u00f1en un tama\u00f1o m\u00e1ximo de 55\u00a0mm, co final da cola arredondado. Son de cor cincenta sucia.\nDistribuci\u00f3n.\n\u00c9 unha especie estreitamente asociada coa auga. Orixinariamente viv\u00eda ao longo de regatos e r\u00edos, dependendo da dispo\u00f1ibilidade de auga. Baixo a influencia humana o seu h\u00e1bitat segue dependendo da dispo\u00f1ibilidade de pequenos corpos de auga en terra lamosa, como rodeiras deixadas por tractores, charcos, e gavias. A maior\u00eda destas zonas son ricas en vexetaci\u00f3n e est\u00e1n libres de depredadores e especies competidoras. O quecemento destes pequenos corpos de auga asegura o desenvolvemento r\u00e1pido de embri\u00f3ns e larvas. \nA elevada mobilidade dos xuven\u00eds permite a dispersi\u00f3n desta especie a novas zonas axeitadas. En terra procuran refuxio debaixo de rochas, madeira morta e gretas. Prosperan en zonas monta\u00f1osas e outeiros de Europa central e meridional como o val do alto Rhin.\nEsta especie enc\u00f3ntrase en Europa entre os 100 e 2100\u00a0m de altitude nos seguintes pa\u00edses:\nFrancia, B\u00e9lxica, Luxemburgo, Pa\u00edses Baixos, Alema\u00f1a, Su\u00edza, norte de Italia, Austria, Chequia, Polonia, Eslovaquia, Hungr\u00eda, Eslovenia, Croacia, Bosnia e Hercegovina, Serbia, Montenegro, Albania, Macedonia do Norte, Grecia, Bulgaria, Roman\u00eda e oeste de Ucra\u00edna. Est\u00e1 ausente de toda a pen\u00ednsula Ib\u00e9rica, Galicia inclu\u00edda."}
{"id": "462821", "revid": "89787", "url": "https://gl.wikipedia.org/wiki?curid=462821", "title": "Icky Mettle", "text": "Icky Mettle \u00e9 o primeiro \u00e1lbum de estudio da banda estadounidense de indie rock Archers of Loaf, publicado o 7 de setembro de 1993 a trav\u00e9s do selo Alias Records. Foi producido e gravado por Caleb Southern nos Kraptone Studios de Chapel Hill, Carolina do Norte. Merge Records lanzou unha reedici\u00f3n \"deluxe\" do disco en 2011.\nO \u00e1lbum foi gravado e mesturado en sete d\u00edas, e segundo Eric Bachmann gastaron 5 000nd\u00f3lares para facelo."}
{"id": "462822", "revid": "23204", "url": "https://gl.wikipedia.org/wiki?curid=462822", "title": "You in Reverse", "text": "You in Reverse \u00e9 o sexto \u00e1lbum de estudio da banda estadounidense de indie rock Built to Spill, publicado o 11 de abril de 2006 a trav\u00e9s do selo Warner Bros. Records. O grupo incorporou un novo membro para este disco, convert\u00e9ndose nun cuarteto por primeira vez. Tam\u00e9n foi o seu primeiro \u00e1lbum dende \"Ultimate Alternative Wavers\" que non foi gravado ou producido por Phil Ek. Neste disco a banda estaba formada por Martsch, Brett Nelson, Scott Plouf e Jim Roth. \"You in Reverse\" foi gravado en Portland, Oreg\u00f3n, no estudio Audible Alchemy."}
{"id": "462823", "revid": "865", "url": "https://gl.wikipedia.org/wiki?curid=462823", "title": "Porcelain", "text": "Porcelain \u00e9 o segundo \u00e1lbum de estudio da banda estadounidense de rock alternativo Sparta, publicado o 13 de xullo de 2004 a trav\u00e9s do selo Geffen Records. O disco chegou ao n\u00famero 60 da lista \"Billboard 200\". O seu primeiro sinxelo foi \"Breaking the Broken\"."}
{"id": "462827", "revid": "23204", "url": "https://gl.wikipedia.org/wiki?curid=462827", "title": "The Thermals", "text": "The Thermals foi unha banda estadounidense de indie rock baseada en Portland, Oreg\u00f3n. O grupo formouse no ano 2002. Con fortes influencias tanto do lo-fi como do rock st\u00e1ndar, as canci\u00f3ns da banda son tam\u00e9n co\u00f1ecidas pola s\u00faa imaxiner\u00eda pol\u00edtica e relixiosa.\nHistoria.\nNo ano 2002 os antigos compa\u00f1eiros de banda Hutch Harris e Kathy Foster xunt\u00e1ronse novamente para formar The Thermals, tras traballar xuntos no d\u00fao folk Hutch &amp; Kathy. O seu primeiro \u00e1lbum, \"More Parts per Million\", foi editado en 2003 por Sub Pop Records. O disco foi gravado e interpretado enteiramente por Hutch Harris, que se encargou de todos os instrumentos. A primeira formaci\u00f3n ao vivo estaba composta por Harris con Kathy Foster no baixo, Jordan Hudson (tam\u00e9n en M. Ward e The Operacycle) na bater\u00eda, e Ben Barnett na guitarra. O seu seguinte disco, \"Fuckin A\" (2004), foi mesturado polo membro de Death Cab For Cutie Chris Walla. Nese per\u00edodo Ben Barnett deixou o grupo e Hutch Harris encargouse da guitarra.\nO seu terceiro \u00e1lbum, \"The Body, The Blood, The Machine\", foi producido por Brendan Canty de Fugazi e ga\u00f1ou gran parte do reco\u00f1ecemento do grupo, aparcendo en m\u00faltiples listas de mellores \u00e1lbums de 2006 como as de NPR, The AV Club e Pitchfork. A canci\u00f3n \"A Pillar of Salt\" tam\u00e9n apareceu no videoxogo de Electronic Arts \"Skate 3\". Jordan Hudson deixou a banda durante a gravaci\u00f3n deste terceiro \u00e1lbum. Kathy Foster encargouse das tarefas de percusi\u00f3n no estudio e Lorin Coleman na xira. \nO cuarto \u00e1lbum de The Thermals, \"Now We Can See,\" foi editado en 2009 a trav\u00e9s do selo Kill Rock Stars coa produci\u00f3n de John Congleton. Kathy Foster encargar\u00edase novamente da percusi\u00f3n no traballo. Westin Glass unir\u00edase \u00e1 banda como bater\u00eda tras finalizar o disco. \nO seu quinto traballo, \"Personal Life\", apareceu o 7 de setembro de 2010. Dous anos despois o s\u00faa versi\u00f3n da cabnci\u00f3n \"Little Boxes\" usouse como tema de apertura do cap\u00edtulo 8 da oitava temporada de \"Weeds\", \"Five Miles From Yetzer Hara\"; a s\u00faa canci\u00f3n \"Here's Your Future\" de \"The Body, The Blood, The Machine\" xa aparecera no cap\u00edtulo \"A Pool and his Money\" en 2007. \nEn outubro de 2012 o antigo guitarrista Joel Burrows morreu por complicaci\u00f3ns debidas a un atropelo que sofrera meses antes.\nO 31 de xaneiro de 2013 The Thermals fichou por Saddle Creek Records e en abril dese ano lanzou o seu primeiro traballo co selo, o \u00e1lbum \"Desperate Ground\". \nO en xaneiro de 2016 a banda anunciou o lanzamenro do seu s\u00e9timo \u00e1lbum de estudio, titulado \"We Disappear.\" O disco apareceu o 25 de marzo dese ano a trav\u00e9s de Saddle Creek Records. \nO d\u00eda 9 de abril de 2018 a anda anunciou a trav\u00e9s da s\u00faa conta de Twitter a s\u00faa disoluci\u00f3n tras 16 anos de carreira. "}
{"id": "462828", "revid": "89787", "url": "https://gl.wikipedia.org/wiki?curid=462828", "title": "Rana muscosa", "text": "Rana muscosa \u00e9 unha especie de r\u00e1nido end\u00e9mica de California. Vive nas Monta\u00f1as de San Jacinto, Monta\u00f1as de San Bernardino e Monta\u00f1as de San Gabriel do sur de California e no sur de Sierra Nevada. Est\u00e1 na lista federal de especies en perigo.\nAs poboaci\u00f3ns de \"R. muscosa\" do norte de Sierra Nevada foron redescritas como unha nova especie, co nome \"Rana sierrae\". As monta\u00f1as que separan as cabeceiras dos r\u00edos de South Fork e Middle Fork do r\u00edo Kings marcan a fronteira entre as \u00e1reas de distribuci\u00f3n das d\u00faas especies.\nDescrici\u00f3n.\n\"Rana muscosa\" mide de 4 a 8,9\u00a0cm de longo. A s\u00faa cor e debuxo son variables. \u00c9 amarelada, acasta\u00f1ada ou oliva con marcas negras e marr\u00f3ns. O seu nome espec\u00edfico, \"muscosa\", significa 'musgosa' en lat\u00edn, inspirado pola s\u00faa coloraci\u00f3n que lembra os musgos. Pode ter coxas amarelas ou laranxas. Cando se colle na man emite un cheiro defensivo que lembra ao do allo.\nH\u00e1bitat.\nVive en regatos de monta\u00f1a, lagos e ribeiras de lagos, r\u00edos e lagoas, preferindo as \u00e1reas solleiras. Raramente sae da auga e pode permanecer mergullada durante longo tempo, probablemente por intercambio gasoso cut\u00e1neo. Os c\u00e1gados necesitan un h\u00e1bitat de auga permanente polo menos durante dous anos mentres se desenvolven. Detectouse a presenza desta ra en alturas entre 370 e 2.300\u00a0m no sur de California.\nBiolox\u00eda.\nEmerxe do seu sitio de invernada pouco despois da fusi\u00f3n das neves. A s\u00faa estaci\u00f3n reprodutora empeza unha vez que pasa o per\u00edodo co fluxo de fusi\u00f3n m\u00e1is alto, aproximadamente de marzo a maio na parte sur da s\u00faa \u00e1rea, e ata xullo nas altas monta\u00f1as do norte. A fertilizaci\u00f3n \u00e9 externa e o grupo de ovos \u00e9 asegurado \u00e1 vexetai\u00f3n nunha corrente de auga ou \u00e1s veces poden deixalo flotando libremente en augas tranquilas. Os xuven\u00eds poden ser c\u00e1gados durante 3 ou 4 anos antes de sufrir a metamorfose.\nEsta especie carece de saco vocal. A s\u00faa chamada \u00e9 \u00e1spera, elev\u00e1ndose ao final. Durante o d\u00eda fai as chamadas debaixo da auga.\nAlim\u00e9ntase de insectos como escaravellos, formigas, abellas, avespas, moscas e lib\u00e9lulas. Tam\u00e9n pode comer c\u00e1gados.\nSatus de conservaci\u00f3n.\n\u00c9 unha especie en perigo segundo a Lei de especies en perigo dos Estados Unidos. A Uni\u00f3n Internacional para a Conservaci\u00f3n da Natureza (IUCN) tam\u00e9n a ten na s\u00faa lista de especies en perigo. O seu status de conservaci\u00f3n NatureServe \u00e9 en risco (\"imperiled\").\nDeclive das poboaci\u00f3ns.\nA\u00ednda que antes era unha especie com\u00fan, \"Rana muscosa\" estivo ausente de gran parte da s\u00faa \u00e1rea nativa desde a d\u00e9cada de 1970. Nos \u00faltimos cen anos o 90% das s\u00faas poboaci\u00f3ns foron eliminadas. Esta ra localiz\u00e1rase en 166 lugares das monta\u00f1as do sur de California, pero en 2007 s\u00f3 quedaban en sete ou oito. O descubrimento en 2009 de \"R. muscosa\" en dous lugares do Bosque Nacional de San Bernardino foi unha boa nova. Agora est\u00e1 representada en Sierra Nevada por tres ou catro poboaci\u00f3ns. O seu declive atrib\u00faese a moitos factores, como as especies introducidas de peixes como a troita, gando que pasta, o fungo quitridio infeccioso \"Batrachochitridium\" e probablemente pesticidas, seca e radiaci\u00f3n ultravioleta.\nEspecies de peixes introducidas.\nAs troitas foron introducidas en lagos e r\u00edos de Sierra Nevada a finais da d\u00e9cada de 1800 para incrementar a pesca recreativa na \u00e1rea. O peixe come os c\u00e1gados como unha presa principal. As troitas introducidas cambiaron a distribuci\u00f3n de varias especies nativas nos ecosistemas locais. Despois da eliminaci\u00f3n de peixes de varios lagos, a ra reapareceu e as s\u00faas poboaci\u00f3ns increment\u00e1ronse. Despois empezou a espallarse a outros h\u00e1bitats axeitados pr\u00f3ximos.\nPesticidas.\nO declive desta ra na s\u00faa \u00e1rea de distribuci\u00f3n hist\u00f3rica foi asociada coa difusi\u00f3n de pesticidas desde \u00e1reas agr\u00edcolas. Os esp\u00e9cimes que foron reintroducidos en corpos de auga dos que se retiraron os peixes non conseguiron sobrevivir e as an\u00e1lises realizadas atoparon pesticidas nos seus tecidos. Os pesticidas son considerados por algunhas autoridades como unha ameaza maior para as ras que as troitas. O papel relativo que xogan os pesticidas e os peixes introducidos no declive das ras a\u00ednda se debate e a perda de \"R. muscosa\" na s\u00faa antiga \u00e1rea foi probablemente influ\u00edda por m\u00faltiples factores.\nQuitridiomicose.\nEsta especie \u00e9 un dos moitos anfibios afectados pola enfermidade f\u00fanxica quitridiomicose. Fix\u00e9ronse amplas investigaci\u00f3ns sobre a biolox\u00eda do fungo causante e como impedir o declive nas poboaci\u00f3ns de anfibios. O fungo ataca as \u00e1reas queratinizadas do corpo das ras. Os c\u00e1gados non est\u00e1n gravemente afectados porque as s\u00faas \u00fanicas partes fortemente queratinizadas son as s\u00faas va\u00ed\u00f1as mandibulares e filas de dentes. A infecci\u00f3n dos c\u00e1gados pode identificarse por cambios na pigmentaci\u00f3n desas partes. Os adultos te\u00f1en unha pel rica en queratina e sofren peores infecci\u00f3ns.\nFix\u00e9ronse estudos nos que ras adultas sas foron expostas \u00e1 compa\u00f1a de ras infectadas durante polo menos d\u00faas semanas e desenvolveron a enfermidade. O contaxio require m\u00e1is tempo nos c\u00e1gados, xeralmente unhas sete semanas. As ras poden estar predispostas \u00e1 infecci\u00f3n se os seus sistemas inmunitarios est\u00e1n debilitados ou por outros factores, como os pesticidas. Os estudos realizados indican que \"R. muscosa\" \u00e9 de forma natural m\u00e1is susceptible ao fungo quitridio que moitas outras ras.\nConservaci\u00f3n.\nA primeira reproduci\u00f3n en catividade con \u00e9xito destas ras ocorreu en 2009 cando se criaron tres c\u00e1gados no Zoo de San Diego. Os traballadores conservacionistas do zoo planearon a liberaci\u00f3n das ras sobreviventes da crianza en catividade na s\u00faa \u00e1rea nativa das Monta\u00f1as de San Jacinto.\nEn 2015 ras e c\u00e1gados da especie foron reintroducidos en Fuller Mill Creek nas Monta\u00f1as de San Bernardino e no Bosque Nacional de San Bernardino. Foron cruzados e criados polo Centro Arnold e Mabel Beckman para a Investigaci\u00f3n da Conservaci\u00f3n en Escondido, California, unha das organizaci\u00f3ns que se asociou co Instituto para a Investigaci\u00f3n da Conservaci\u00f3n do Zoo de San Diego (ICR) para salvar a especie da extinci\u00f3n. O Zoo de Los \u00c1ngeles \u00e9 tam\u00e9n un asociado e actualmente alberga dous grupos de c\u00e1gados recollidos na natureza en d\u00faas localidades das Monta\u00f1as de San Gabriel, ata que crezan dabondo como para que soporten a liberaci\u00f3n en condici\u00f3ns naturais.\nEn 2015, o Zoo de Oakland empezou un proxecto de rehabilitaci\u00f3n da ra para axudar nos esforzos de salvar a especie. Cada ano, rec\u00f3llese un grupo de c\u00e1gados dos seus lagos nativos de California e l\u00e9vanse ao zoo. Al\u00ed, os c\u00e1gados crecen ata ser ras novas, mentres que tam\u00e9n se someten a un proceso de inoculaci\u00f3n para volvelas inmunes ao fungo da quitridiomicose. Cando est\u00e1n xa listas, as ras xuven\u00eds inmunes a este fungo quitridio son liberadas nos lagos de onde proced\u00edan. En 2016, o Zoo de Oakland liberou 53 esp\u00e9cimes en varios lagos nos Parques Nacionais do Can\u00f3n do Kings e Sequoia. O programa prev\u00e9 liberar 130 individuos inoculados en lagos dos Parques Nacionais do Can\u00f3n do Kings e Sequoia e do Bosque Nacional Inyo en 2017."}
{"id": "462830", "revid": "89787", "url": "https://gl.wikipedia.org/wiki?curid=462830", "title": "Arnold Palmer", "text": "Arnold Daniel Palmer, nado en Latrobe (Pensilvania) o 10 de setembro de 1929 e finado en Pittsburgh o 25 de setembro de 2016, foi un golfista estadounidense, considerado xeralmente como un dos mellores e m\u00e1is carism\u00e1ticos xogadores da historia do deporte. A partir de 1955, ga\u00f1ou numerosos eventos tanto no PGA Tour como no PGA Tour Champions. Alcumado The King (\"O rei\"), foi unha das estrelas m\u00e1is populares e est\u00e1 considerado un pioneiro, a primeira superestrela do deporte na televisi\u00f3n, que comezou na d\u00e9cada de 1950.\nO impacto social de Palmer no golf non tivo rival entre os seus colegas profesionais; a s\u00faa orixe humilde e popularidade axudaron a cambiar a imaxe do golf dun pasatempo da elite e das clases superiores (clubs de campo) a un deporte m\u00e1is popular accesible \u00e1s clases medias e traballadoras (cursos p\u00fablicos). Palmer, Jack Nicklaus e Gary Player foron \"The Big Three\" (\"Os tres grandes\") do golf durante a d\u00e9cada de 1960; est\u00e1n amplamente considerados como os que popularizaron e comercializaron o deporte en todo o mundo.\nDurante unha carreira de m\u00e1is de seis d\u00e9cada, ga\u00f1ou 62 t\u00edtulos do PGA Tour. Ata hoxe, \u00e9 o quinto m\u00e1is vitorioso de todo momento do Tour, s\u00f3 superado por Sam Snead, Tiger Woods, Jack Nicklaus e Ben Hogan. Ga\u00f1ou sete t\u00edtulos principais nos seis anos de dominio entre os Masters de 1958 e 1964. Tam\u00e9n ga\u00f1ou o PGA Tour Lifetime Achievement Award en 1998, e en 1974 foi un dos trece inclu\u00eddos orixinais no World Golf Hall of Fame."}
{"id": "462831", "revid": "6939", "url": "https://gl.wikipedia.org/wiki?curid=462831", "title": "Neus Catal\u00e0 i Pallej\u00e0", "text": ""}
{"id": "462832", "revid": "25871", "url": "https://gl.wikipedia.org/wiki?curid=462832", "title": "Samiam", "text": "Samiam \u00e9 unha banda estadounidense de punk rock procedente de Berkeley, California, activa dende o ano 1988. No presente est\u00e1 formada por Jason Beebout (voces), Sergie Loobkoff (guitarra), Colin Brooks (bater\u00eda), Sean Kennerly (guitarra/baixo) e Chad Darby (baixo). Ata a data o grupo leva publicados oito \u00e1lbums de estudio."}
{"id": "462833", "revid": "89787", "url": "https://gl.wikipedia.org/wiki?curid=462833", "title": "Pola Negri", "text": "Barbara Apolonia Cha\u0142upec, nado en Lipno (Polonia) o 3 de xaneiro de 1897 e finada en San Antonio o 1 de agosto de 1987, foi unha actriz polaca de ascendencia eslovaca, co\u00f1ecida artisticamente baixo o pseud\u00f3nimo de Pola Negri, unha das grandes divas do cine mudo. Nacionalizouse estadounidense en 1951.\nNegri asinou coa Paramount en 1922, conv\u00e9rtendoa no primeiro int\u00e9rprete europeo da historia que foi contratada en Hollywood.\nTraxectoria.\nPrimeiros anos.\nO seu pai Jerzy Mathias Chalupiec, de orixe eslovaca, foi detido polo ex\u00e9rcito ruso por actitudes antitsaristas e enviado a Siberia, o que fixo que a familia Chalupiec (Barbara e a s\u00faa nai Eleonora) pasase por momentos dif\u00edciles economicamente, vivindo nun suburbio de Varsovia.\nCon todo, Negri foi admitida no Ballet Imperial, para o que traballou ata que por mor da tuberculose (segundo outras fontes, unha lesi\u00f3n), tivo que abandonar a compa\u00f1\u00eda; as\u00ed, Negri centrou a s\u00faa atenci\u00f3n no teatro, e estudou interpretaci\u00f3n na Escola de Arte Dram\u00e1tica de Varsovia.\nCarreira no cinema.\nA\u00ednda en Polonia, Negri (rebautizada as\u00ed pola poeta italiana Ada Negri) chegou a actuar en filmes como \"\u017bona\", \"Bestia\" ou \"Studenci\". Pouco despois viaxou a Berl\u00edn, onde traballou na compa\u00f1\u00eda de teatro de Max Reinhardt e m\u00e1is tarde con Ernst Lubitsch.\nO filme deste \u00faltimo, \"Die Augen der Mumie\", foi un \u00e9xito que fixo que Negri conseguise unha oportunidade en Hollywood.\nAlg\u00fans dos seus filmes de Hollywood m\u00e1is reco\u00f1ecidos son \"Forbidden Paradise\", dirixido polo tam\u00e9n exiliado Lubitsch, \"The Spanish Dancer\" ou \"Shadows of Paris\". En 1927 rodou \u00e1s ordes de Mauritz Stiller \"Hotel Imperial\" e \"The Woman on Trial\".\nNesta \u00e9poca, Negri deu moito que falar non s\u00f3 polo seu romance co c\u00f3mico brit\u00e1nico Charles Chaplin sen\u00f3n, sobre todo, polos seus supostos plans de voda con Rodolfo Valentino, que Negri se encargou de airear \u00e1 prensa trala morte del. Mesmo durante o funeral de Valentino, Negri seguiu o f\u00e9retro dende Os Anxeles a Nova York, posando para a prensa coma se fose a s\u00faa vi\u00fava. Moitos actores, como Tallulah Bankhead, Mary Pickford ou Alberto Valentino, irm\u00e1n de Rodolfo, criticaron isto e acus\u00e1rona de mentir \u00e1 prensa.\nCoa chegada do cinema sonoro, a s\u00faa popularidade da d\u00e9cada de 1920 esvaeceu por completo debido ao seu forte acento polaco e a s\u00faa dificultade para falar ingl\u00e9s. Regresou a Alema\u00f1a, e traballou para os estudos UFA, controlados por ent\u00f3n por Goebbels. Protagonizou, en 1935, o filme \"Mazurka\", de Willi Forst. Con todo, polas s\u00faas supostas ra\u00edces xud\u00edas, emigrou outra vez aos Estados Unidos na d\u00e9cada de 1940 e nacionalizouse estadounidense.\n\u00daltimos anos.\nOs \u00faltimos anos da s\u00faa vida son un misterio, polo que adoita ser comparada coa personaxe de Norma Desmond que interpretou Gloria Swanson en \"Sunset Boulevard\". Negri foi, de feito, a principal candidata de Billy Wilder para o papel, mais rexeitouno, consider\u00e1ndoo unha ofensa.\nMorreu dun tumor cerebral (ou pneumon\u00eda) en 1987, aos 90 anos, e legou case todos os seus bens \u00e1 St. Mary\u2019s University\".\" Est\u00e1 enterrada no cemiterio de Calvary, nos Estados Unidos.\nTen unha estrela no 6933 do Paseo da Fama de Hollywood."}
{"id": "462834", "revid": "15490", "url": "https://gl.wikipedia.org/wiki?curid=462834", "title": "Mar\u00eda Eugenia Rodr\u00edguez Palop", "text": "Mar\u00eda Eugenia Rodr\u00edguez Palop, nada en Llerena (Provincia de Badaxoz) o 9 de marzo de 1970, \u00e9 unha xurista e pol\u00edtica espa\u00f1ola, profesora de filosof\u00eda do dereito na Universidade Carlos III de Madrid, especializada en dereitos humanos.\nTraxectoria.\nIrm\u00e1 de Mar\u00eda Isabel, responsable de comunicaci\u00f3n da direcci\u00f3n xeral de Turismo da Xunta de Estremadura e de Mar\u00eda Luisa, correspondente de TVE en Par\u00eds. Licenciouse en dereito pola Universidade Pontificia Comillas en 1993 e obtivo o doutoramento na Universidade Carlos III de Madrid (UC3M) no ano 2000.\nInvestigadora do Instituto de Estudios de G\u00e9nero e mais do Instituto de Dereitos Humanos Bartolom\u00e9 de las Casas da UC3M, foi un dos 60 acad\u00e9micos asinantes en xu\u00f1o de 2018 dun manifesto reclamando a reforma da Constituci\u00f3n espa\u00f1ola para lle dar pulo a un \u00abproxecto pol\u00edtico federal\u00bb.\nEn marzo de 2019, co anuncio da renuncia de Pablo Bustinduy a encabezar a lista da coalici\u00f3n Unidas Podemos cambiar Europa para as elecci\u00f3ns ao Parlamento Europeo de 2019, Podemos e Bustinduy anunciaron que Palop, como independente, ocupar\u00eda o lugar de Bustinduy na candidatura."}
{"id": "462835", "revid": "22570", "url": "https://gl.wikipedia.org/wiki?curid=462835", "title": "Fragua Social", "text": "Fragua Social foi un xornal editado pola Confederaci\u00f3n Nacional do Traballo (CNT) na rexi\u00f3n de Valencia entre 1936 e 1939.\nTraxectoria.\nEn xullo de 1936, milicianos valenci\u00e1ns incautaron o diario \"Las Provincias\" e nos seus talleres imprimiron, o inicialmente unitario, Fragua Social, que posteriormente quedar\u00eda como \u00f3rgano da CNT en Valencia. O xornal tratou de ser algo m\u00e1is que un rotativo sindical acompa\u00f1ando as opini\u00f3ns con informaci\u00f3ns xerais, espect\u00e1culos e caricaturas de Vas e Muro. O seu director foi Manuel Villar Mingo.\nEn 1939, deixou de se editar, e s\u00f3 reapareceu de xeito clandestino en 1944 editado por Ram\u00f3n Rufat&lt;ins class=\"diffchange diffchange-inline\"&gt; &lt;/ins&gt;pasando a ser semanario e chegando aos 6.000 exemplares de tirada entre 1944 e 1946. Posteriormente, seguiuse editando mais sen continuidade, con varias interrupci\u00f3ns e reaparici\u00f3ns.\nTrala morte de Francisco Franco, volveu sa\u00edr en 1976 (Alacant e Valencia) como portavoz rexional de CNT do Pa\u00eds Valenciano, chegando a 25 n\u00fameros at\u00e9 1980, data na que foi autodisuelto tralas divisi\u00f3ns internas entre CNT-Renovada (actual CGT, Confederaci\u00f3n General del Trabajo) e a CNT-Hist\u00f3rica (actual CNT-AIT). De novo, volveu editarse entre 1994 e 1999, con 30 n\u00fameros. Como portavoz da CNT acadou m\u00e1is de 800 n\u00fameros e tivo unha tirada de 40.000 exemplares. Entre os seus redactores figuraron Jes\u00fas Muro, F\u00e9lix Paredes, Enrique L\u00f3pez Alarc\u00f3n, Gast\u00f3n Leval, Juan L\u00f3pez, etc.\nNo ano 2006, a CGT en Valencia recuperou o nome da cabeceira, editando dous bolet\u00edns en papel. A partir de 2016, a Rexional de Levante da CNT-AIT continuou coa VI\u00aa \u00e9poca.\nEn Am\u00e9rica.\nTam\u00e9n, en 1963, apareceu un xornal hom\u00f3nimo en Caracas, portavoz da CNT reunificada de Venezuela que apenas chegou \u00f3s 3 n\u00fameros."}
{"id": "462836", "revid": "72012", "url": "https://gl.wikipedia.org/wiki?curid=462836", "title": "Prot\u00f3nimo", "text": ""}
{"id": "462838", "revid": "23204", "url": "https://gl.wikipedia.org/wiki?curid=462838", "title": "Timbuktu (filme de 2014)", "text": "Timbuktu \u00e9 un filme franc\u00e9s-mauritano de 2014 dirixido por Abderrahmane Sissako. Foi escollido para competir pola Palma de Ouro na competici\u00f3n principal do Festival Internacional de Cinema de Cannes de 2014. En Cannes, ga\u00f1ou o Premio do Xurado Ecum\u00e9nico e o Premio Fran\u00e7ois Chalais. Foi nomeado \u00f3 \u00d3scar \u00f3 mellor filme en lingua non inglesa na 87\u00aa edici\u00f3n dos premios, e foi nomeado \u00f3 BAFTA \u00f3 mellor filme en lingua non inglesa na 69\u00aa dos premios. Ga\u00f1ou o premio de mellor filme nos Africa Movie Academy Awards. O filme foi considerado o d\u00e9cimo segundo \"mellor filme do s\u00e9culo XXI\" en 2017 por The New York Times.\nSinopse.\nA pel\u00edcula explora a poboaci\u00f3n da cidade de Tombuct\u00fa, no centro de Mal\u00ed, trala ocupaci\u00f3n da cidade por islamistas extremistas que levaban unha bandeira negra xihadista. Os xihadistas aplican unha estrita interpretaci\u00f3n da xaria, inclu\u00edndo a sentenza de lategazos por xogar ao f\u00fatbol, \u200b\u200bcantar e estar con persoas non familiares doutro sexo, e a lapidaci\u00f3n por adulterio. O islam dos xihadistas contrasta co islam predicado polo imam local.\nKidane, un gandeiro tuareg, vive f\u00f3ra da cidade coa s\u00faa muller Satima e a s\u00faa filla Toya. Unha das s\u00faas vacas dana accidentalmente a rede de Amadou, un pescador, que posteriormente a mata. Kidane, armado cunha pistola, enfr\u00f3ntase a Amadou e disp\u00e1ralle accidentalmente. Os xihadistas arrestan a Kidane mais ofr\u00e9cenlle perdoar a vida se a familia de Amadou o perdoa e el paga \"diya\" por corenta reses. Toya e o seu amigo Issan poden reunir o suficiente gando, mais a familia de Amadou non quere perdoar a Kidane."}
{"id": "462839", "revid": "15490", "url": "https://gl.wikipedia.org/wiki?curid=462839", "title": "Luis Garicano", "text": "Luis Garicano Gabilondo, nado en Valladolid en 1967, \u00e9 un economista e pol\u00edtico espa\u00f1ol, profesor de estratexia e econom\u00eda da Escola de Negocios do Instituto Empresa e vicepresidente do partido pol\u00edtico europeo Alianza dos Liberais e Dem\u00f3cratas por Europa.\nTraxectoria.\nLicenciouse en ciencias econ\u00f3micas (1990) e dereito (1991) na Universidade de Valladolid e obtivo o doutoramento na Universidade de Chicago en 1998 e neses anos foi tam\u00e9n profesor axudante de Gary Becker e Kevin M. Murphy, dous dos principais expo\u00f1entes da teor\u00eda do capital humano, que sost\u00e9n que a calidade e mais a educaci\u00f3n dos traballadores constit\u00faen o principal factor necesario para o crecemento econ\u00f3mico. Tras obter o seu doutoramento, foi contratado como profesor na Escola de Negocios Booth da Universidade de Chicago, logrando praza como catedr\u00e1tico en 2006.\nRecibiu en 2007 o premio Fundaci\u00f3n Banco Herrero ao mellor investigador espa\u00f1ol menor de 40 anos nos campos do co\u00f1ecemento econ\u00f3mico, empresarial e social. En 2008 pasou \u00e1 London School of Economics como catedr\u00e1tico de econom\u00eda e estratexia e mais como director de investigaci\u00f3n no equipo fundador dun novo departamento denominado administraci\u00f3n de empresas. Na mesma universidade tam\u00e9n fundou e dirixiu o programa de mestrado en econom\u00eda e administraci\u00f3n. Dende maio de 2017 \u00e9 catedr\u00e1tico de econom\u00eda e estratexia na escola de negocios do Instituto Empresa (IE) e director do Instituto para la Econom\u00eda Digital.\nTraballou como economista para a Comisi\u00f3n Europea entre 1992 e 1993 para a consultora McKinsey &amp; Company en 1998 e para a Fundaci\u00f3n de Estudos de Econom\u00eda Aplicada en 2010, onde foi titular da C\u00e1tedra McKinsey. Entre xaneiro de 2012 e abril de 2016 tam\u00e9n foi membro independente do Consello de Administraci\u00f3n de Liberbank.\nDesenvolveu tarefas de investigaci\u00f3n no campo econ\u00f3mico, defendendo a idea das xerarqu\u00edas como ferramentas para fomentar o co\u00f1ecemento e a especializaci\u00f3n nas empresas. Publicou en diversas revistas acad\u00e9micas de econom\u00eda: \"Quarterly Journal of Economics\", \"Journal of Political Economy\", \"Review of Economic Studies\", \"American Economic Review\" ou \"Journal of Economic Perspectives\".\nE tam\u00e9n publicou artigos de opini\u00f3n no \"Financial Times\", \"El Pa\u00eds\" e \"El Mundo\", as\u00ed como varios libros nos que defende reformas en campos clave en Espa\u00f1a como o modelo educativo, o sistema de pensi\u00f3ns ou a lexislaci\u00f3n laboral. Dende 2009 escribe no blog sobre econom\u00eda \"NadaEsGratis\"\nEn 2013 publicou un manifesto canda Carles Casajuana, C\u00e9sar Molinas e Elisa de la Nuez para promover unha reforma da lei de partidos que apoiaron un cento de intelectuais. O 8 de febreiro de 2015 anunciou a s\u00faa entrada en Ciudadanos, convert\u00e9ndose no principal economista do partido, e redactando o programa econ\u00f3mico co que o partido concorreu \u00e1s elecci\u00f3ns xerais de 2015 e 2016, e no que se inclu\u00edan propostas como o complemento salarial e mais o contrato \u00fanico.\nCanda outros 7 pol\u00edticos de formaci\u00f3ns europeas liberais ocupou, en 2016, a vicepresidencia do partido pol\u00edtico europeo ALDE (Alianza dos Dem\u00f3cratas e Liberais de Europa), do cal forma parte o seu partido. En febreiro de 2019 o seu partido elixiuno como cabeza de lista \u00e1s elecci\u00f3ns europeas dese ano logo dun proceso de primarias no que Garicano conseguiu o 71% dos votos."}
{"id": "462847", "revid": "89787", "url": "https://gl.wikipedia.org/wiki?curid=462847", "title": "Pelophylax kl. esculentus", "text": "Pelophylax\" kl. \"esculentus \u00e9 o nome cient\u00edfico dunha ra verde europea comestible orixinada por hibridaci\u00f3n (ver clepton, kl.).\nUtil\u00edzase como alimento, especialmente en Francia, para comer as s\u00faas ancas. As femias miden entre 5 e 9\u00a0cm de longo, os machos entre 6 e 11\u00a0cm.\nDistribuci\u00f3n.\n\"Pelophylax kl. esculentus\" \u00e9 end\u00e9mica de Europa. Aparece de forma natural desde a metade norte de Francia ao oeste de Rusia, e desde Estonia e Dinamarca a Bulgaria e norte de Italia. Foi introducida en Espa\u00f1a e o Reino Unido. A \u00e1rea de distribuci\u00f3n natural \u00e9 case id\u00e9ntica \u00e1 de \"Pelophylax lessonae\".\nHibridox\u00e9nese.\n\"Pelophylax\" kl. \"esculentus\" \u00e9 o h\u00edbrido f\u00e9rtil entre a especie \"Pelophylax lessonae\" e \"Pelophylax ridibundus\". Reprod\u00facese por hibridox\u00e9nese (hemiclonalmente).\nA hibridox\u00e9nese implica que durante a gametox\u00e9nese os h\u00edbridos (de xenotipo RL) excl\u00faen un xenoma parental (L ou R) e producen gametos cun xenoma non recombinado da outra especie parental (R ou L, respectivamente), en vez de conteren unha combinaci\u00f3n de xenomas parentais recombinados. As poboaci\u00f3ns h\u00edbridas prop\u00e1ganse xeralmente por apareamento (por retrocruzamento) cunha especie parental simp\u00e1trica (\"P. lessonae\" (LL) ou \"P. ridibundus\" (RR)), proporcionando o segundo xenoma parental descartado (L ou R, respectivamente). A hibridox\u00e9nese \u00e9 as\u00ed un modo hemiclonal de reproduci\u00f3n; a metade do xenoma transm\u00edtese \u00e1 seguinte xeraci\u00f3n clonalmente e sen recombinar (intacto); a outra metade faino sexualmente e recombinado.\nPor exemplo, no sistema m\u00e1is estendido chamado sistema L\u2013E, as ras \"Pelophylax\" kl. \"esculentus\" (RE) producen gametos da ra \"P. ridibundus\" (R) e apar\u00e9anse con ras \"Pelophylax lessonae\" (L gametos) coexistentes (ver abaixo a imaxe central).\nComo este h\u00edbrido require outro taxon como h\u00f3spede sexual para reproducirse, que xeralmente \u00e9 unha das especies parentais, \u00e9 o que se denomina un clepton. Por tanto, de a\u00ed v\u00e9n que se engada \"kl.\" (que indica \"klepton\", clepton) no nome da especie.\nTam\u00e9n se co\u00f1ecen poboaci\u00f3ns con todos os individuos h\u00edbridos, nos que os h\u00edbridos diploides (LR) coexisten con h\u00edbridos triploides (LLR ou LRR), proporcionando xenomas L ou R, respectivamente. Nesta situaci\u00f3n, os h\u00edbridos diploides (LR) xeran non s\u00f3 gametos R ou L haploides, sen\u00f3n tam\u00e9n os gametos diploides (RL) necesarios para volver crear os triploides."}
{"id": "462848", "revid": "123674", "url": "https://gl.wikipedia.org/wiki?curid=462848", "title": "Hiroshima Toyo Carp", "text": "Os son un equipo profesional de b\u00e9isbol con sede na cidade de Hiroshima, Xap\u00f3n. Compiten na Liga Central da Nippon Professional Baseball (NPB), principal competici\u00f3n do b\u00e9isbol nip\u00f3n. O club \u00e9 propiedade da Familia Matsuda, estando \u00e1 fronte do mesmo Hajime Matsuda, descendente do fundador de Mazda Jujiro Matsuda. De feito, a compa\u00f1\u00eda automobil\u00edstica pos\u00fae o 34,2% das acci\u00f3ns do equipo, mentres que os Matsuda pos\u00faen ao redor do 60%. O equipo xoga os seus partido como local no Mazda Zoom-Zoom Stadium Hiroshima, recinto con capacidade para 32.000 espectadores. O \u00fanico d\u00eda no que o equipo non xoga como local no seu estadio \u00e9 o 6 de agosto, xa que este se fecha en lembraza do bombardeo at\u00f3mico de Hiroshima.\nHistoria.\nComezos.\nEn 1949, a Liga Xaponesa de B\u00e9isbol Profesional decidiu expandirse en d\u00faas ligas separadas. A prefectura de Hiroshima decidiu fundar un equipo de b\u00e9isbol como parte do proceso de reconstruci\u00f3n da cidade ap\u00f3s a s\u00faa destruci\u00f3n pola bomba at\u00f3mica en 1945. Tras a s\u00faa creaci\u00f3n, o equipo uniuse en decembro de 1949 \u00e1 Liga Central co nome de Hiroshima Carp. O primeiro estadio do club foi constru\u00eddo con fondos do goberno da prefectura. O equipo ti\u00f1a nos seus comezos unha not\u00e1bel carencia de medios que, sumada \u00e1 falta dun patrocinador, impediulle desenvolverse de forma correcta e atraer a mellores xogadores doutros equipos. O adestrador Hideichi Ishimoto tivo que buscar persoalmente \u00e1 maior\u00eda dos xogadores para formar un equipo titular. En consecuencia, o equipo acabou en \u00faltimo lugar nas s\u00faas d\u00faas primeiras temporadas. En 1951 a situaci\u00f3n econ\u00f3mica da franqu\u00eda empeorou a\u00ednda m\u00e1is, prop\u00faxose ou disolver o equipo ou fusionalo cos Taiyo Whales, equipo con sede en Shimonoseki. Os cidad\u00e1ns de Hiroshima mostraron a s\u00faa oposici\u00f3n e doaron o di\u00f1eiro preciso para manter o equipo.\nEn 1952 a Liga Central contaba con sete equipos, o cal fac\u00eda dif\u00edcil a elaboraci\u00f3n dun calendario coherente para cada equipo. As\u00ed, prop\u00faxose que calquera equipo que finalizase o campionato cunha porcentaxe de vitorias inferior ao 30% desaparecer\u00eda ou se fusionar\u00eda con outro club. Isto alud\u00eda de forma indirecta aos Carp, que acabaron todas as temporadas anteriores en \u00faltimo lugar. Con todo, o equipo acada ese ano 37 vitorias, o que supo\u00f1\u00eda unha porcentaxe de 31,6%, salv\u00e1ndose as\u00ed de forma milagrosa. Por contra, os Shochiku Robins quedaron \u00faltimos cun 28,8% e tiveron que fusionarse cos Taiyo Whales. A\u00ednda as\u00ed, o equipo continuou con serios problemas para subsistir, at\u00e9 o punto que en 1953 os xogadores contaban cun \u00fanico uniforme. Con todo, os Carp lograron sobreporse, e en 1960 conseguiron por primeira vez m\u00e1is vitorias que derrotas. Tres anos antes, o equipo traslad\u00e1rase e un novo estadio situado no centro de Hiroshima. \nEn 1968 a empresa Toyo Kogyo (desde 1984 chamada Mazda Motor Corporation, a\u00ednda que o equipo a\u00ednda conserva o antigo nome) converteuse no principal patrocinador do equipo. As\u00ed, o nome do equipo mudou a Hiroshima Toyo Carp. Ese mesmo ano o equipo acaba en terceiro lugar por primeira vez na s\u00faa historia. Por\u00e9n, entre 1972 e 1974 os Carp volven ser o pechacancelas da liga. Nese per\u00edodo de tempo, concretamente en 1973, o equipo adopta como cor o vermello, sendo os uniformes completamente resedese\u00f1ados. Ademais, o logo do equipo mudeo dunha \"H\" a unha \"C\" vermella imitando a dos Cincinnati Reds da Major League Baseball (MLB). \nEn 1974 o equipo contrata ao seu primeiro adestrador estranxeiro, Joe Lutz, o cal manda mudar a cor da gorra a vermello para simbolizar un ilimitado esp\u00edto de loita. Por\u00e9n, debido a un incidente a metade de temporada cos \u00e1rbitros, Lutz ten que deixar o equipo. A pesar de todo, en 1975 chega o primeiro t\u00edtulo da Liga Central do club, comezando as\u00ed unha \u00e9poca dourada para o equipo. Os xogadores Koji Yamamoto, Sachio Kinugasa, Jim Lyttle e Adrian Garrett formaron a famosa ali\u00f1aci\u00f3n alcumada \"Akaheru\" (literalmente \"Casco Vermello\") que conseguiu ga\u00f1ar d\u00faas Series do Xap\u00f3n en 1979 e 1980. O equipo repetir\u00eda trofeo en 1984 grazas ao equipo de pitchers. En 1989, o propio Koji Yamamoto faise cargo do club como adestrador, conseguindo volver ga\u00f1ar a Liga Central en 1991. Por\u00e9n, en 1993 o equipo volve quedar \u00faltimo, renunciando o t\u00e9cnico ao seu posto. Ap\u00f3s a era dourada dos anos 1980, o club entra nunha era escura na que non consegue ga\u00f1ar ning\u00fan t\u00edtulo da Liga Central at\u00e9 2016. C\u00f3mpre destacar que en 2009 o equipo trasl\u00e1dase a un novo estadio, o Mazda Zoom-Zoom Stadium Hiroshima.\nNomes.\nAo longo dos anos o equipo tivo diferentes nomes:\nEstadio.\nActualmente, os Chunichi Dragons xogan os seus encontros como local no Mazda Zoom-Zoom Stadium Hiroshima, recinto con capacidade para 32.000 espectadores. Con todo, ao longo dos anos ten utilizado os seguintes estadios:"}
{"id": "462849", "revid": "5863", "url": "https://gl.wikipedia.org/wiki?curid=462849", "title": "Francisco Salgado y Lopez de Quiroga", "text": ""}
{"id": "462850", "revid": "23204", "url": "https://gl.wikipedia.org/wiki?curid=462850", "title": "Subrexi\u00f3n de Loviisa", "text": "A subrexi\u00f3n de Loviisa (en fin\u00e9s \"Loviisan seutukunta\") \u00e9 unha das catro subrexi\u00f3ns da rexi\u00f3n de Uusimaa. En 2017 ti\u00f1a unha poboaci\u00f3n de 17\u00a0899 habitantes.\nPoboaci\u00f3n.\nA seguinte t\u00e1boa amosa a tendencia demogr\u00e1fica da subrexi\u00f3n cada cinco anos dende 1980."}
{"id": "462851", "revid": "5863", "url": "https://gl.wikipedia.org/wiki?curid=462851", "title": "Galo Salinas y Rodr\u00edguez", "text": ""}
{"id": "462853", "revid": "27155", "url": "https://gl.wikipedia.org/wiki?curid=462853", "title": "Pelophylax esculentus", "text": ""}
{"id": "462854", "revid": "5863", "url": "https://gl.wikipedia.org/wiki?curid=462854", "title": "Lois S\u00e1nchez Pereiro", "text": ""}
{"id": "462855", "revid": "5863", "url": "https://gl.wikipedia.org/wiki?curid=462855", "title": "Pedro Jos\u00e9 Garcia Balboa", "text": ""}
{"id": "462856", "revid": "5863", "url": "https://gl.wikipedia.org/wiki?curid=462856", "title": "Pedro Jos\u00e9 Garc\u00eda Balboa", "text": ""}
{"id": "462857", "revid": "5863", "url": "https://gl.wikipedia.org/wiki?curid=462857", "title": "Pedro Xos\u00e9 Garc\u00eda Balboa", "text": ""}
{"id": "462858", "revid": "5863", "url": "https://gl.wikipedia.org/wiki?curid=462858", "title": "Lu\u00eds Seoane L\u00f3pez", "text": ""}
{"id": "462859", "revid": "5863", "url": "https://gl.wikipedia.org/wiki?curid=462859", "title": "Xavier Seoane Rivas", "text": ""}
{"id": "462860", "revid": "23204", "url": "https://gl.wikipedia.org/wiki?curid=462860", "title": "Quelea", "text": "Quelea \u00e9 un x\u00e9nero de aves da orde dos paseriformes, suborde dos oscines, infraorde dos pas\u00e9ridos, encadrado na familia dos ploceidos. \nO x\u00e9nero comprende tres especies propias da \u00c1frica subsahariana.\nTaxonom\u00eda.\nDescrici\u00f3n.\nO x\u00e9nero foi descrito en 1850 polo naturalista alem\u00e1n Ludwig Reichenbach. \nEtimolox\u00eda.\nO nome cient\u00edfico \"Quelea\" probabelmente sexa un nome tribal africano.\nEspecies.\nO x\u00e9nero comprende as seguintes tres especies, coas subespecies que se indican:\nQuelea \nCaracter\u00edsticas.\nSon aves gregarias de pequeno tama\u00f1o, como o dos gorri\u00f3ns, con peteiros adaptados para comeren sementes, que apa\u00f1an cos seus robustos picos c\u00f3nicos, e complementan a s\u00faa dieta con insectos, especialmente na \u00e9poca de cr\u00eda. A s\u00faa preferencia polos grans fai que se consideren unha praga para a agricultura.\nA construci\u00f3n dos ni\u00f1os, como en todas especies de ploceidos, est\u00e1 a cargo dos machos, e o utilizan como unha forma de exhibici\u00f3n para seduciren \u00e1s femias. Os materiais usados para a s\u00faa construci\u00f3n son fibras finas de herba entretecida. Son grandes, e os penduran no extremo dunha p\u00f3la.\nComo todas es especies de ploceidos son paxaros gregarios que a mi\u00fado cr\u00edan en colonias, de forma que moitos ni\u00f1os colgan da mesma \u00e1rbore. Constr\u00faen os seus ni\u00f1os xuntos, moitas veces varios nunha rama. As colonias poden encontrarse cerca de corpos de auga.\nA especie \"Quelea quelea\" ten a fama de ser a ave m\u00e1is numerosa do mundo.\nFiloxenia.\nSegundo unha an\u00e1lise recente de ADN, \"Quelea quelea\" \u00e9 irm\u00e1n dun clado que agrupa \u00e1s outras d\u00faas especies do x\u00e9nero \"Quelea\", \"Q. cardinalis\" e \"Q. erythrops\". E o x\u00e9nero pertence ao grupo dos chamados \"verdadeiros tecedores\" (subfamilia dos ploceinos), e est\u00e1 m\u00e1is relacionado con \"Foudia\", un x\u00e9nero que comprende sete especies que se encontran nas illas do oc\u00e9ano \u00cdndico occidental. Este clado \u00e9 irm\u00e1n das especies asi\u00e1ticas do x\u00e9nero \"Ploceus\".\nA seguinte \u00e1rbore filoxen\u00e9tica representa unha visi\u00f3n actual das relaci\u00f3ns entre as especies de \"Quelea\" e os seus parentes m\u00e1is achegados."}
{"id": "462861", "revid": "5132", "url": "https://gl.wikipedia.org/wiki?curid=462861", "title": "Hiroshima Carp", "text": ""}
{"id": "462862", "revid": "5863", "url": "https://gl.wikipedia.org/wiki?curid=462862", "title": "Francisco Sesto Nov\u00e1s", "text": ""}
{"id": "462863", "revid": "5863", "url": "https://gl.wikipedia.org/wiki?curid=462863", "title": "Xulio Sig\u00fcenza Raim\u00fandez", "text": ""}
{"id": "462864", "revid": "5863", "url": "https://gl.wikipedia.org/wiki?curid=462864", "title": "Alberte Su\u00e1rez Figueiras", "text": ""}
{"id": "462866", "revid": "5863", "url": "https://gl.wikipedia.org/wiki?curid=462866", "title": "Perfecto Sulleiro Gonz\u00e1lez", "text": ""}
{"id": "462867", "revid": "23204", "url": "https://gl.wikipedia.org/wiki?curid=462867", "title": "Yokohama DeNA BayStars", "text": "Os son un equipo profesional de b\u00e9isbol xapon\u00e9s con na cidade de Iocoama, Kanagawa. Participa na Liga Central da Nippon Professional Baseball (NPB), principal competici\u00f3n do b\u00e9isbol nip\u00f3n. Desde a s\u00faa fundaci\u00f3n en 1950, o equipo ten adoptado diferentes nomes, procedendo o actual do ano 2011 tas a compra do equipo pola compa\u00f1\u00eda inform\u00e1tica DeNa. O parque de b\u00e9isbol onde xogan os seus partidos como local \u00e9 o Yokohama Stadium, situado no centro da cidade. Os BayStars te\u00f1en un equipo da Eastern League das ligas menores co que comparte nome.\nHistoria.\nAs orixes do equipo rem\u00f3ntanse ao conxunto afeccionado da Compa\u00f1\u00eda Pesqueira Taiy\u014d, un equipo afiliado coa Corporaci\u00f3n Maruha (actualmente Maruha Nichiro). O equipo comezou a parecer nos torneos nacionais na d\u00e9cada de 1930, e obtivo reco\u00f1ecemento nacional cando ga\u00f1ou o Festival Nacional do Deporte de 1948. Ap\u00f3s finalizar a temporada de 1949, anunciouse unha grande expansi\u00f3n do campionato xapon\u00e9s con novos equipos, polo que moitos xogadores do Taiyo foron recultados por equipos profesionais. O dono de Taiyo decidiu profesionalizar o seu equipo, inscrib\u00edndoo na nova Liga Central que se puxo en marcha en 1950 con sede en Shimonoseki (Yamaguchi). Na s\u00faa primeira tempada o equipo adoptou o nome de . Para compensar a falta de persoal, os Whales recibiron como incentivo varios xogadores veteranos dos Yomiuri Giants. Con todo, nos primeiros anos o club acabaou na parte inferior da clasificaci\u00f3n. Durante os seus primeiros anos tratou unha posible fusi\u00f3n cos Hiroshima Carp debido aos problemas econ\u00f3micos destes \u00faltimos. Con todo, debido \u00e1 forte oposici\u00f3n dos cidad\u00e1ns de Hiroshima non se levou a cabo.\nEn 1952 decidiuse que os equipo que finalizasen cunha porcentaxe de vitorias inferior ao 30% ser\u00edan obrigados a desaparecer ou a fusionarse con outros equipos. As\u00ed, os os Shochiku Robins de Quioto, que caeron nesa situaci\u00f3n, foron absorbidos polos Whales pasando o equipo a denominarse . A reorganizaci\u00f3n do equipo foi lenta, e non se conseguiu finalizar antes do comezo da temporada de 1953. As\u00ed, ese ano o equipo ti\u00f1a d\u00faas sedes distintas, unha en Shimonoseki e outra en Quito. Por motivos xeogr\u00e1ficos os partidos como local foron disputados en Osaca, sendo as finanzas xestionadas de forma conxunta polas compa\u00f1\u00edas Taiy\u014d e Sh\u014dchiku. Finalmente, a fusi\u00f3n finaliza en 1954, sendo a franqu\u00eda oficialmente trasladada a Osaca e co novo nome de . O nome resultaba da combinaci\u00f3n de Y\u014d por Tai\"y\u014d\" e Sh\u014d por \"Sh\u014d\"chiku.\nEn decembro de 1954 a compa\u00f1\u00eda Sh\u014dchiku abandona o seu apoio ao equipo, e este volve ao seu nome orixinal de Taiyo Whales. A franqu\u00eda volveu mudarse, nesta ocasi\u00f3n a Kawasaki (Kanagawa), onde se lles concedeu un estadio propio, o Kawasaki Ky\u016bj\u014d. A\u00ednda as\u00ed, terminaron en \u00faltimo lugar durante seis tempadas consecutivas, desde 1954 at\u00e9 1959. Con todo, en 1960 a situaci\u00f3n mudou de forma dr\u00e1stica coa contrataci\u00f3n de Osamu Mihara, adestrador do campi\u00f3n da temporada anterior, os Nishitetsu Lions. Mihara liderou ao equipo ao seu primeiro t\u00edtulo en 1960 tras varrer aos Oriones Daimai nas Series do Xap\u00f3n por 4\u22120. O \u00e9xito non durou demasiado e ao ano seguinte volveron a ocupar o \u00faltimo lugar. En 1962 e 1964 o equipo ficou cerca de repetir \u00e9xito, mais ficou en segundo lugar da Liga Central tras os Hanshin Tigers. Durante a d\u00e9cada de 1970 o equipo produciu varios xogadores estrelas, mais rara vez conseguiu m\u00e1is vitorias que derrotas. O pequeno estadio de Kawasaki fixo aos Whales un equipo moi produtivo en ataque mais con carencia de bos pitchers. Finalmente, a falta de apoios econ\u00f3micos puxo ao equipo en serios problemas.\nEn 1976 os propietarios anunciaron o seu traslado a Iocoama. O apoio do alcalde da cidade que permitiu a entrada no capital do club da Compa\u00f1\u00eda Kokudo. Taiy\u014d conservou o 55% das acci\u00f3ns, mentres que o outro 45% pertenc\u00eda a Kokudo. A nova compa\u00f1\u00eda impulsou a construci\u00f3n do Yokohama Stadium, engadiu ao nome do equipo a cidade que pasou a chamarse , e conseguiu atraer afeccionados. Con todo, Kokudo permaneceu pouco tempo, xa que comprou os Seibu Lions en 1978 e vendeu as s\u00faas acci\u00f3ns \u00e1 Kabushiki-gaisha Nippon H\u014ds\u014d (30%) e \u00e1 TBS (15%). Desde 1976 at\u00e9 1993 os Whales cultivaron tempadas mediocres, cun segundo posto en 1989 como m\u00e1xima posici\u00f3n alcanzada durante esas datas.\nEn 1992 Taiy\u014d mudou o seu nome polo de Corporaci\u00f3n Maruha, e decidiu facer o propio co seu equipo de b\u00e9isbol que pasou a chamarse Yokohama BayStars. A\u00ednda que nun principio este \u00eda manter o nome de Whales (do ingl\u00e9s: \"Baleas\"), as restrici\u00f3ns na pesca e a visi\u00f3n negativa de Taiy\u014d por parte de diversos grupos debido \u00e1 s\u00faa actividade na pesca de baleas, provocaron que Maruha decidise cambiar o nome e non inclu\u00edr o da s\u00faa empresa nel. A\u00ednda que continuaron cunha serie negativa durante mediados dos 1990, gradualmente foron conseguindo xogadores importantes que contribuir\u00edan \u00e1 vitoria en 1998, liderados por un bo pitcheo e unha gran defensa, da Liga Central e a Serie do Xap\u00f3n. No ano 2001 Maruha vendeu todas as s\u00faas participaci\u00f3ns a Tokyo Broadcasting System (TBS), que pasou a ter o control total sobre as finanzas dos BayStars. En 2011, o desenvolvedor de videoxogos para m\u00f3biles DeNA comprou a franqu\u00eda, que un ano despois pasou a chamarse Yokohama DeNA BayStars. Ademais, modific\u00e1ronse as cores, o escudo e a mascota. No ano 2017 os BayStars conseguiron o seu terceiro t\u00edtulo da Liga Central, m\u00e1is foron derrotados nas Series do Xap\u00f3n polos Fukuoka SoftBank Hawks (4-2).\nNomes.\nAo longo dos anos o equipo tivo diferentes nomes:\nEstadio.\nActualmente, os Yokohama DeNA BayStars xogan os seus encontros como local no Yokohama Stadium, recinto con capacidade para 32.170 espectadores. Con todo, ao longo dos anos ten utilizado os seguintes estadios:\nXogadores.\nDorsais honrados.\nOs Yokohama DeNA BayStars non te\u00f1en retirado ning\u00fan dorsal, mais honran o 18 que levou Daisuke Miura, alcumado \"Hama no Banch\u014d\", o \"Xefe de [Yoko]Hama\"."}
{"id": "462868", "revid": "5132", "url": "https://gl.wikipedia.org/wiki?curid=462868", "title": "Taiyo Whales", "text": ""}
{"id": "462869", "revid": "5132", "url": "https://gl.wikipedia.org/wiki?curid=462869", "title": "Taiyo Shochiku Robins", "text": ""}
{"id": "462870", "revid": "5132", "url": "https://gl.wikipedia.org/wiki?curid=462870", "title": "Yosho Robins", "text": ""}
{"id": "462871", "revid": "5132", "url": "https://gl.wikipedia.org/wiki?curid=462871", "title": "Yokohama Taiyo Whales", "text": ""}
{"id": "462872", "revid": "5132", "url": "https://gl.wikipedia.org/wiki?curid=462872", "title": "Yokohama BayStars", "text": ""}
{"id": "462873", "revid": "5132", "url": "https://gl.wikipedia.org/wiki?curid=462873", "title": "Taiy\u014d Whales", "text": ""}
{"id": "462875", "revid": "5132", "url": "https://gl.wikipedia.org/wiki?curid=462875", "title": "Shochiku Robins", "text": ""}
{"id": "462876", "revid": "1888", "url": "https://gl.wikipedia.org/wiki?curid=462876", "title": "Abel Carbajales Guti\u00e9rrez", "text": "Abel Carbajales Guti\u00e9rrez, foi un mestre e pol\u00edtico galego.\nTraxectoria.\nMestre en Ansemil, foi un dos fundadores da Asociaci\u00f3n de Trabajadores de la Ense\u00f1anza de Orense. Militante de Izquierda Republicana, foi concelleiro de Celanova dende marzo de 1936. Co golpe de Estado do 18 de xullo de 1936 abr\u00edronlle expediente de depuraci\u00f3n, a\u00ednda que non foi separado do servizo, grazas \u00e1s xesti\u00f3ns da s\u00faa dona, pertencente a unha familia relixiosa e conservadora, foi sancionado con suspensi\u00f3n de emprego e soldo por dous anos, traslado forzoso dentro da provincia e inhabilitaci\u00f3n para cargos directivos. Foi destinado a Vilap\u00fan (Cervantes) en novembro de 1940.\nVida persoal.\nCasou con Dolores Santa Eufemia, filla de Francisco Santa Eufemia, en abril de 1934."}
{"id": "462877", "revid": "98629", "url": "https://gl.wikipedia.org/wiki?curid=462877", "title": "Orix Buffaloes", "text": "Os son un equipo profesional de b\u00e9isbol xapon\u00e9s con sede na cidade de Osaka. O actual equipo foi formado coa fusi\u00f3n no ano 2004 dos Orix BlueWave de Kobe, Hy\u014dgo, e os Kintetsu Buffaloes de Osaka. O equipo xoga actualmente na Liga do Pac\u00edfico do Nippon Professional Baseball (NPB). O equipo \u00e9 propiedade do Grupo Orix, unha empresa de servizos financeiros con sede en Toquio. \nTras a fusi\u00f3n dos BlueWave e os Buffaloes en 2005, o novo xogou as s\u00faas d\u00faas primeiras temporadas os seus partidos como local un no estadio Hotto Motto Field de Kobe, antigo fogar dos BlueWaves, e outro no Osaka Dome. Posteriormente, desde 2007, o equipo xoga os seus partidos como local en exclusiva no Osaka Dome. O estadio conta con capacidade para 36.146 espectadores. Os Buffaloes pos\u00faen catorce t\u00edtulos da Liga do Pac\u00edfico e cinco Series do Xap\u00f3n (1975, 1976, 1977, 1996 e 2022).\nHistoria.\nO equipo foi fundado en 1936 co nome de baixo control da compa\u00f1\u00eda de ferrocarril , convert\u00e9ndose as\u00ed nun dos equipos de b\u00e9isbol profesional xapon\u00e9s m\u00e1is antigos. En 1946 o club muda de nome a . A comezos da d\u00e9cada de 1950, a franqu\u00eda fixo un esforzo por atraer a talentos estranxeiros, particularmente veteranos afroamericanos das Ligas Negras estadounidenses, entre eles os infielders John Britton e Larry Raines, e os pitchers Jimmy Newberry e Rufus Gaines. Estes xogadores foron os primeiros estadounidenses, al\u00e9n de Wally Yonamine, en xogar no Xap\u00f3n ap\u00f3s a segunda guerra mundial.\nA mediados da d\u00e9cada de 1960, os Bravwes convert\u00e9ronse nun dos equipos m\u00e1is poderosos da Liga do Pac\u00edfico e do b\u00e9isbol xapon\u00e9s en xeral. Entre 1967 e 1972, o equipo ga\u00f1ou o t\u00edtulo do Pac\u00edfico en cinco ocaci\u00f3ns, mais sen \u00e9xito nas Series do Xap\u00f3n, onde perderon sempre ante os Yomiuri Giants. O adestrador dos Braves da \u00e9poca, Yukio Nishimoto, foi co\u00f1ecido como o debido ao seus \u00e9xitos acompa\u00f1ados dunha derrota na final. Con todo, a mala xeira rematou en 1975, cando conseguiron ga\u00f1ar tres Series do Xap\u00f3n consecutivas (ante Hiroshima Toyo Carp en 1975 e ante os Giants en 1976 e 1977) da man do t\u00e9cnico Toshiharu Ueda. Entre os xogadores m\u00e1is destacados da \u00e9poca estaban o pitcher Hisashi Yamada e o outfielder Yutaka Fukumoto.\nNos anos 1980 o equipo mantivo o seu status, mais foron superados cada ano da d\u00e9cada polos Seibu Lions excepto en 1984. O 19 de outubro de 1988, Hankyu anunciou a venda da franqu\u00eda \u00e1 compa\u00f1\u00eda Orient Lease (desde 1989 co\u00f1ecida como Orix). Ese d\u00e1i foi co\u00f1ecido como \"o m\u00e1is longo da Liga do Pac\u00edfico\", xa que, al\u00e9n da venda, o Braves xogaron o lendario dobre xogo polo t\u00edtulo do Pac\u00edfico contra os Kintetsu Buffaloes (que finalmente non puideron ga\u00f1ar). A venda, por outra banda, foi toda unha sopresa por varios motivos. Neses anos non era nada habitual que mudase a propiedade dos equipos, e menos que unha grande compa\u00f1\u00eda vendese unha das s\u00faas partes. De feito, pens\u00e1base que unha compa\u00f1\u00eda tan grande como Hankyu nunca ter\u00eda necesidade de facer unha venda deste tipo. A venda foi relaizada baixo d\u00faas condici\u00f3ns: o mantemento da franqu\u00eda en Nishinomiya e que o equipo conservase o nome de Braves. As\u00ed, desde 1989 at\u00e9 1991 o equipo chamouse e xogou en Nishiomiya.\nEn 1991 Orix anuncia o mudanza de nome a e o seu traslado a un novo estadio en K\u014dbe. O movemento sorprendeu aos seus seareiros, mais a proximidade entre as d\u00faas cidades e as melloras do novo campo fixeron a maior\u00eda aceptase finalmente o traslado, a\u00ednda que mantendo nostalxia polo antigo nome. Coa mudanza de nome, o equipo comezou a ser co\u00f1ecido \u00e1s veces como Aonami ou Seiha (\u9752\u6ce2), que significa \"onda azul\" (en [[lingua inglesa|ingl\u00e9s: \"blue wave\"). En [[1995]] e [[1996]] os BlueWave, liderados por [[Ichiro Suzuki]], conseguiron ga\u00f1ar a Liga do Pac\u00edfico, as\u00ed como as Series do Xap\u00f3n de 1996. En decembro de [[2004]] a direcci\u00f3n do Orix BlueWave de [[K\u014dbe]] anunciou a s\u00faa fusi\u00f3n cos Kintetsu Buffaloes de [[Osaka]] para formar os Orix Buffaloes. No acordo estipulouse que Orix obter\u00eda o 80 por cento das acci\u00f3ns da franqu\u00eda, mentres que Kintetsu ficar\u00eda co 20 por cento restante. O acordo entre os dous clubs supuxo unha importante reestruturaci\u00f3n que afectou \u00e1 [[Liga Xaponesa de B\u00e9isbol Profesional]]. A fusi\u00f3n deixou un panorama pouco usual durante os dous primeiros anos, nos que xogaron un en Osaka e outro en K\u014dbe. Ademais, o elenco de xogadores foi confeccionado a partir dos xogadores de ambos os equipos.\nNomes.\nAo longo dos anos o equipo tivo diferentes nomes:\nEstadio.\n[[Ficheiro:Kyocera Dome Osaka1.jpg|thumb|[[Osaka Dome]].]]\nActualmente, os Orix Buffaloes xogan os seus encontros como local no [[Osaka Dome]]. O estadio, inaugurado o [[1 de marzo]] de [[2007]], ten capacidade para 36.146 espectadores, ampli\u00e1beis a 45.000 en caso de concertos. Ao longo dos anos os Orix Buffaloes te\u00f1en utilizado os seguintes estadios:\nXogadores.\nN\u00fameros hornados.\nOs Orix Buffaloes non te\u00f1en retirado ning\u00fan dorsal ao longo da s\u00faa historia. Por\u00e9n, desde o ano 2000 ning\u00fan xogador leva o dorsal 51 de [[Ichiro Suzuki]]. O propio xogador pediu ao adestrador Akira \u014cgi en 2005 que levase o seu n\u00famero, m\u00e1is este declinou a oferta como homenaxe. M\u00e1is tarde, no 2011 o dorsal foi ofrecido a Tomochika Tsuboi, mais este tam\u00e9n rexeitou a oferta como homenaxe. Desde o retiro de Ichiro en 2009 est\u00e1 pendente de decisi\u00f3n se se retira ou non o dorsal definitivamente.\nXogadores MLB.\n[[Ficheiro:Cleveland Indians vs. New York Yankees (14623326284).jpg|thumb|[[Ichiro Suzuki]].]]\n[[Ficheiro:OB-Ryan-Vogelsong.jpg|thumb|Ryan Vogelsong.]]\nSal\u00f3n da Fama.\nOs seguintes membros dos Orix Buffaloes forman parte do Sal\u00f3n da Fama do b\u00e1isbol xapon\u00e9s:\n\"Seleccionados principalmente pola s\u00faa labor nos Hankyu Braves:\"\n\"Seleccionados polo seu servizo en outros equipos, as\u00ed como en Hankyu e Orix:\"\nMascotas.\nAt\u00e9 o ano 2010 as mascotas dos Orix Buffaloes eran:\nDesde o ano 2011 as mascotas son:\nV\u00e9xase tam\u00e9n.\nLigaz\u00f3ns externas.\n[[Categor\u00eda:Orix Buffaloes]]\n[[Categor\u00eda:Equipos da NPB]]\n[[Categor\u00eda:Equipos de b\u00e9isbol do Xap\u00f3n]]"}
{"id": "462878", "revid": "5132", "url": "https://gl.wikipedia.org/wiki?curid=462878", "title": "Orix BlueWave", "text": ""}
{"id": "462880", "revid": "5132", "url": "https://gl.wikipedia.org/wiki?curid=462880", "title": "Orix Braves", "text": ""}
{"id": "462881", "revid": "5132", "url": "https://gl.wikipedia.org/wiki?curid=462881", "title": "Hankyu Braves", "text": ""}
{"id": "462882", "revid": "5132", "url": "https://gl.wikipedia.org/wiki?curid=462882", "title": "Mainichi Orions", "text": ""}
{"id": "462883", "revid": "5132", "url": "https://gl.wikipedia.org/wiki?curid=462883", "title": "Daimai Orions", "text": ""}
{"id": "462884", "revid": "5132", "url": "https://gl.wikipedia.org/wiki?curid=462884", "title": "Tokyo Orions", "text": ""}
{"id": "462885", "revid": "5132", "url": "https://gl.wikipedia.org/wiki?curid=462885", "title": "Lotte Orions", "text": ""}
{"id": "462886", "revid": "27155", "url": "https://gl.wikipedia.org/wiki?curid=462886", "title": "Rana esculenta", "text": ""}
{"id": "462887", "revid": "98629", "url": "https://gl.wikipedia.org/wiki?curid=462887", "title": "Tohoku Rakuten Golden Eagles", "text": "Os son un equipo profesional de b\u00e9isbol xapon\u00e9s con na cidade de Sendai, Miyagi. O club compite na Nippon Professional Baseball (NPB) como membro da Pacific League desde a s\u00faa fundaci\u00f3n en 2005, sendo o equipo m\u00e1is novo da competici\u00f3n. O equipo foi creado para solucionar a crise creada tras a fusi\u00f3n dos Orix BlueWave e os Osaka Kintetsu Buffaloes, xa que deixaba a Liga do Pac\u00edfico con s\u00f3 cinco equipos. O equipo \u00e9 propiedade da empresa de venda por internet Rakuten e xoga os seus partidos como local no Rakuten Seimei Park Miyagi, estadio con capacidade para 30.508 espectadores.\nHistoria.\nA fusi\u00f3n dos Orix BlueWave cos Kintetsu Buffaloes para formar os Orix Buffaloes no ano 2004 provocou unha forte crise na Liga Xaponesa de B\u00e9isbol Profesional (NPB), xa que deixaba unha praza libre das doce dispo\u00f1\u00edbeis. Mentres a NPB debat\u00eda unha reestruturaci\u00f3n do campionato, os xogadores protestaron pola situaci\u00f3n e chegaron mesmo a facer o primeiro paro na historia do b\u00e9isbol profesional xapon\u00e9s. Para solucionar a situaci\u00f3n, a organizaci\u00f3n do campionato decidiu manter as d\u00faas Ligas, permitindo a fusi\u00f3n dos dous equipos e creando unha nova franqu\u00eda que ocupase a praza deixada polos Buffaloes na Liga do Pac\u00edfico. O novo equipo estar\u00eda situado na cidade de Sendai, na Prefectura de Miyagi. En outubro de 2004 anunciouse a creaci\u00f3n dos Tohoku Rakuten Golden Eagles baixo pertenza da empresa de venda on-line Rakuten. As\u00ed, durante un ano os respons\u00e1beis do equipo tiveron que confeccionar un elenco de xogadores s\u00f3lido e axeitar as instalaci\u00f3ns do Estadio de Miyagi.\nOs Eagles debutaron na temporada 2005 cunha vitoria 3\u22121 ante os Chiba Lotte Marines. Con todo, o resto da campa\u00f1a supuxo un fracaso para as s\u00faas expectativas ao quedar \u00faltimos cunha marca de 38\u221297\u22121. En 2006 o equipo fichou ao t\u00e9cnico Katsuya Nomura, o adestrador m\u00e1is vello da historia da competici\u00f3n. Despois de finalizar con r\u00e9cords negativos (m\u00e1is derrotas que vitorias) nas s\u00faa primeiras catro temporadas, o equipo acabou en segundo lugar da Liga do Pac\u00edfico no ano 2009 por detr\u00e1s dos Hokkaido Nippon-Ham Fighters. Nos playoffs ga\u00f1aron na primeira fase ao mellor de tres xogos aos Fukuoka SoftBank Hawks (2\u22120), m\u00e1is na seguinte fase, a anterior as Series do Xap\u00f3n, caeron ante os Hokkaido Nippon-Ham Fighters por 4\u22121. Tras a eliminatoria Nomura anunciou a s\u00faa retirada aos 74 anos.\nPara a temporada 2010 contratouse como adestrador ao estadounidense Marty Brown, antigo t\u00e9cnico dos Hiroshima Toyo Carp. Con todo, foi despedido tras unha s\u00faa temporada tras finalizar os Eagles en \u00faltimo lugar. O seguinte en ocupar o banco ser\u00eda o membro do Sa\u00f3n da Fama Senichi Hoshino, que permaneceu no equipo durante catro temporadas. Con Hoshino chegou o primeiro grande \u00e9xito da franqu\u00eda. Na temporada 2013 o equipo acaba en primeiro lugar na Liga do Pac\u00edfico (82\u221259\u22123) e nos playoffs conseguen eliminar os Chiba Lotte Marines (4\u22121), conseguindo as\u00ed a s\u00faa primeira participaci\u00f3n nas Series do Xap\u00f3n. O debut nas Series non puido ser mellor, xa que conseguiron derrotar aos Yomiuri Giants por 4\u22123 tras vecer no s\u00e9timo e decisivo partivo (xogado no Estadio de Miyagi) por 3\u22120. O pitcher Manabu Mima foi nomeado mellor xogador das series.\nNomes.\nTohoku Rakuten Golden Eagles \u00e9 o \u00fanico nome que tivo o equipo en toda a s\u00faa historia. Al\u00e9n do mesmo, o equipo \u00e9 \u00e1s veces alcumado como Washi (\u9df2, \"aguias\") ou Inuwashi (\u30a4\u30cc\u30ef\u30b7, \"aguias douradas\").\nEstadio.\nOs Tohoku Rakuten Golden Eagles xogan como locais desde a s\u00faa fundaci\u00f3n en 2005 no , actualmente co\u00f1ecido por motivos de patrocinio como . Anteriormente tivo os nomes de (2005\u22122007), (2008\u22122011), (2011\u22122013), (2014\u22122016) e (2017). O recinto, inaugurado o 5 de maio de 1950, conta con capaciade para 30.508 espectadores. Ante de ser utilizado polos Golden Eagles, foi o estadio local dos Lotte Orions da Liga do Pac\u00edfico entre 1973 e 1977. No ano 2011 o Estadio de Miyagi foi gravemente danado debido ao asolagamento producido polo terremoto e tsunami de Sendai.\nCanci\u00f3ns.\nAl\u00e9n das canci\u00f3ns oficiais do club: e Dangerous Fight!, os Golden Esgles te\u00f1en varias canci\u00f3ns de apoio oficiais: "}
{"id": "462888", "revid": "89787", "url": "https://gl.wikipedia.org/wiki?curid=462888", "title": "Clepton", "text": "En biolox\u00eda, un clepton (abeviado kl., de \"klepton\") e un sinclepton (abreviado sk., de \"sinklepton\") \u00e9 unha especie que necesita a contribuci\u00f3n doutro taxon biol\u00f3xico (normalmente dunha especie que est\u00e1 estreitamente relacionada coas especies clept\u00f3nicas) para completar o seu ciclo reprodutor. Tipos espec\u00edficos de cleptons son os \"cigocleptons\", que se reproducen por cigox\u00e9nese, os \"xinocleptons\", que se reproducen por xinox\u00e9nese e os \"ticocleptons\", que se reproducen por unha combinaci\u00f3n de ambos os sistemas. O termo deriva da palabra grega, \"kleptein\", 'roubar'.\nA reproduci\u00f3n cleptox\u00e9nica pode orixinar tres posibles resultados. Unha femia unisexual pode simplemente activar a divisi\u00f3n celular no ovo pola presenza de esperma do macho sen incorporar nada do material xen\u00e9tico masculino. Isto ten como resultado a produci\u00f3n de proxenie clonal. Outra posibilidade \u00e9 que a femia incorpore o esperma do macho (co seu material xen\u00e9tico) no ovo, pero pode facelo sen escindir nada do seu propio material xen\u00e9tico feminino, o cal orixina un incremento dos niveis de ploid\u00eda, que vai desde a triploid\u00eda \u00e1 pentaploid\u00eda en individuos silvestres. Finalmente, a femia tam\u00e9n ten a opci\u00f3n de substitu\u00edr algo do seu material xen\u00e9tico feminino polo do macho, resultando un \"h\u00edbrido\" de selecci\u00f3ns ou combinaci\u00f3ns sen incrementar a ploid\u00eda.\nExemplo nas p\u00edntegas.\nNa natureza cinco especies de p\u00edntegas \"Ambystoma\" contrib\u00faen a un complexo unisexual que se reproduce por unha combinaci\u00f3n de xinox\u00e9nese e cleptox\u00e9nese, que son: \"A. tigrinum\", \"A. barbouri\", \"A. texanum\", \"A. jeffersonium\" e \"A. laterale\". Atop\u00e1ronse na natureza unhas vinte combinaci\u00f3ns xen\u00f3micas, que van desde individuos \"LLJ\" (dous xenomas de \"A. laterale\" e un de \"A. jeffersonium\") a individuos \"LJTi\" (un xenoma de \"A. laterale\", outro de \"A. jeffersonium\" e outro de \"A. tigrinum\"). Por\u00e9n, cada combinaci\u00f3n cont\u00e9n a informaci\u00f3n xen\u00e9tica da especie \"A. laterale\" e a an\u00e1lise de ADN mitocondrial indicou que estas especies unisexuais diverxeron moi probablemente dun individuo de \"A. barbouri\" hai uns 5 mill\u00f3ns de anos, facendo que sexa a especie de vertebrado unisexual m\u00e1is antiga da Terra \nO feito de que estas p\u00edntegas perisistiran durante tan longo tempo \u00e9 salientable, xa que contrad\u00ed a noci\u00f3n de que a maior\u00eda das li\u00f1axes asexuais se orixinaron cando as condici\u00f3ns eran boas e desapareceron rapidamente. Argumentouse que esta persistencia d\u00e9bese moito m\u00e1is probablemente \u00e1 estratexia de \"substituci\u00f3n de xenoma\" antes mencionada que acompa\u00f1a a reproduci\u00f3n cleptox\u00e9nica. Substitu\u00edr unha porci\u00f3n do xenoma materno co ADN parental na descendencia permitiu que os individuos unisexuais \"actualicen\" o seu material xen\u00e9tico co tempo. Esta faceta da cleptox\u00e9nese foi recentemente avaliada por investigaci\u00f3ns xen\u00e9ticas, que indican que non hai ning\u00fan xenoma ancestral de \"A. laterale\" que se mante\u00f1a dun individuo unisexual ao seguinte e que non hai un xenoma \"L\" espec\u00edfico que se encontre con m\u00e1is frecuencia que outros. O material xenetico \"L\" encontrado nestas p\u00edntegas tam\u00e9n evolucionou para ser substancialmente \u00fanico con respecto aos xenomas sexuais.\nOutras especies estudadas que mostran esta propiedade incl\u00faen as ras \"Pelophylax\"."}
{"id": "462889", "revid": "98629", "url": "https://gl.wikipedia.org/wiki?curid=462889", "title": "Parda alpina", "text": "A parda alpina (Braunvieh) \u00e9 unha raza de vaca dom\u00e9stica aut\u00f3ctona dos Alpes su\u00edzos e presente en varias subrazas por toda a zona alpina. As\u00ed \u00e9 denominada como Braunvieh en alem\u00e1n (en galego traducido por \"vaca moura\") ou Bruna alpina vecchia ceppo, en italiano. Orixinariamente era unha raza de tripla aptitude, usada para a produci\u00f3n de leite, carne e traballo; as vacas pardas alpinas modernas ded\u00edcanse maioritariamente \u00e1 produci\u00f3n l\u00e1ctea. \u00c9 a raza da cal prove\u00f1en as actuais razas su\u00edzas Brown Brown e American Brown .\nHistoria.\nA pardo alpina der\u00edvase das vacas de cor marr\u00f3n agrisada criadas dende a Idade Media no cant\u00f3n de Schwyz (Su\u00edza central). Documentos de finais do s\u00e9culo XIV no mosteiro de Einsiedeln documentan a exportaci\u00f3n deste gando a Vorarlberg, agora parte de Austria. O primeiro libro xeneal\u00f3xico co\u00f1ecido por unha raza de gando \u00e9 precisamente o da pardo alpina conservado na abad\u00eda de Einsiedeln de 1775 a 1782. Unha descrici\u00f3n de 1795 do gando de Schwyz def\u00edneo como o m\u00e1is grande e o mellor do pa\u00eds.\nA pardo alpina foi exhibida na Exposici\u00f3n Universal de Agricultura, Industria e Belas Artes de Par\u00eds (1855) e na Grande Exposici\u00f3n de Londres (1862).\nAs vacas de Schwyz e outras d\u00faas razas de gando pardo alpino foron reco\u00f1ecidas en 1875, e en 1879 un\u00edronse nun s\u00f3 libro xeneal\u00f3xico co nome de Schweizerische Braunvieh. En 1897 fundouse a asociaci\u00f3n de criadores Verbands Schweizerischer Braunviehzucht-Genossenschaften en B\u00fcnzen, no cant\u00f3n de Aargau .\nEntre 1967 e 1998 houbo unha reproduci\u00f3n cruzada substancial de Braunvieh con Brown Swiss co obxectivo de mellorar o rendemento do leite, as dimensi\u00f3ns f\u00edsicas e a conformaci\u00f3n da ubre. En Alema\u00f1a, o que comezou como un programa de mellora converteuse nun programa de substituci\u00f3n e en 1994 a contribuci\u00f3n xen\u00e9tica de Brown Swiss a Braunvieh alcanzou o 60%.\nHistoria en Espa\u00f1a.\nDende o ano 1956 at\u00e9 a d\u00e9cada de 1970 o Ministerio de Agricultura importou ininterrompidamente t\u00f3dolos anos lotes de novillas de parda alpina, procedentes sobre todo de Su\u00edza e Austria (a\u00ednda que tam\u00e9n en menor medida de Alema\u00f1a, Francia e Italia) que foron vendidas a gandeiros da metade norte de Espa\u00f1a (Cordilleira cant\u00e1brica, Pireneos e submeseta norte).\nLoxicamente adapt\u00e1ronse moi ben por ser gando r\u00fastico e aproveitouse para un triplo prop\u00f3sito, converteuse na raza m\u00e1is numerosa da metade norte e chegou a desprazar ou extinguir por absorci\u00f3n a maior\u00eda das variedades ou razas locais preexistentes. Hoxe e d\u00eda en territorios como Le\u00f3n ou Catalu\u00f1a existen razas locais descendentes integramente de exemplares de parda alpina.\nActualidade.\nHoxe d\u00eda existen dous tipos de parda alpina: a parda alpina su\u00edza, de vocaci\u00f3n leiteira e a parda alpina orixinal, como raza mixta de carne e de leite. Os descendentes desta raza at\u00f3panse amplamente estendidos por toda a monta\u00f1a leonesa, as\u00ed como tam\u00e9n en Palencia, Asturias e Cantabria.\nEn Su\u00edza rexistr\u00e1ronse 216.000 femias e preto de 1.200 machos censados no libro xeneal\u00f3xico. No transcurso da tempada 2002/03, rexistr\u00e1ronse 192.011 lactaci\u00f3ns, cunha media de produci\u00f3n en 300 d\u00edas de 6.454 Kg, cun contido en graxa de 3,99% e 3,31% de prote\u00edna. En Su\u00edza a\u00ednda se cr\u00edan ao redor de 4.000 alpinas orixinais, que tam\u00e9n est\u00e1n inscritas en control leiteiro.\nEsta raza resulta interesante para os gandeiros pola calidade do seus ubres e das s\u00faas patas. Ademais, est\u00e1 estendida a nivel mundial pola s\u00faa lonxevidade, capacidade de adaptaci\u00f3n, fertilidade e aptitudes para pastar. Pos\u00fae unha importante produci\u00f3n de prote\u00edna de calidade e soporta condici\u00f3ns dif\u00edciles de manexo. Outra virtude da parda alpina \u00e9 a s\u00faa facilidade no orde\u00f1o, calidade que \u00e9 apreciada a nivel global.\nActualmente a variante que foi introducida en maior escala na d\u00e9cada de 1960 na rexi\u00f3n de Le\u00f3n \u00e9 co\u00f1ecida como \"parda de monta\u00f1a\".\nMorfolox\u00eda.\nA parda alpina \u00e9 unha vaca de capa uniforme parda ou gris-parda, co nariz negro e bocibranca. Os cornos son curtos e delgados, e claros coas puntas escuras. O foci\u00f1o \u00e9 de cor gris lousa rodeado dun halo branco. As orellas est\u00e1n forradas con longos pelos brancos que lembran aos animais de peluche. O touro \u00e9 m\u00e1is escuro na cruz. Mide 135 a 140\u00a0 cm \u00e1 cruz de 600 a 700\u00a0 kg \nUso.\nTr\u00e1tase dunha vaca de aptitude leiteira. Dependendo da zona a produci\u00f3n oscila entre 7.200 (rexi\u00f3ns de monta\u00f1a) e 12.000 litros ao ano. "}
{"id": "462890", "revid": "27155", "url": "https://gl.wikipedia.org/wiki?curid=462890", "title": "Klepton", "text": ""}
{"id": "462891", "revid": "27155", "url": "https://gl.wikipedia.org/wiki?curid=462891", "title": "Sinclepton", "text": ""}
{"id": "462892", "revid": "27155", "url": "https://gl.wikipedia.org/wiki?curid=462892", "title": "Sinklepton", "text": ""}
{"id": "462896", "revid": "98629", "url": "https://gl.wikipedia.org/wiki?curid=462896", "title": "Quelea quelea", "text": "Quelea quelea \u00e9 unha especie de ave da orde dos paseriformes, suborde dos oscines, infraorde dos pas\u00e9ridos, e familia dos ploceidos, unha das tres pertencentes ao x\u00e9nero \"Quelea\", propia da \u00c1frica subsahariana. \nEsta especie ten a fama de ser a ave (non dom\u00e9stica) m\u00e1is numerosa do mundo, e alg\u00fans estiman a s\u00faa poboaci\u00f3n nuns 1 500 mill\u00f3nes de individuos.\nTaxonom\u00eda.\nDescrici\u00f3n.\nA especie foi descrita orixinalmente por Linneo en 1758, na 10\u00aa edici\u00f3n do seu \"Systema Naturae\", clasific\u00e1ndoa no x\u00e9nero \"Emberiza\", e d\u00e1ndolle o nome binomial de \"Emberiza quelea\".\nEtimolox\u00eda.\nV\u00e9xase \"Quelea\".\nSin\u00f3nimos.\nAdemais do nome actualmente v\u00e1lido, a especie co\u00f1eceuse tam\u00e9n polos sin\u00f3nimos seguintes:\nSubespecies.\nNa especie reco\u00f1\u00e9cense as tres subespecies seguintes:\nCaracter\u00edsticas.\nQuelea quelea mide ao redor de 12,5\u00a0cm de lonxitude e ten un peso que oscila entre os 15 e os 20 g. Durante a reproduci\u00f3n, o macho dist\u00ednguese da femia pola s\u00faa plumaxe m\u00e1is colorida e polo bico vermello. \nDe modo pouco com\u00fan, a plumaxe de reproduci\u00f3n do quelea macho \u00e9 vari\u00e1bel: comprendidas a m\u00e1scara facial que vai do negro ao branco, e o peito e o occipicio, que var\u00edan do amarelado ao vermello brillante. \nDada a s\u00faa ampla distribuci\u00f3n xeogr\u00e1fica existen tres subespecies; ademais, poden hibridar de forma natural con especies similares, o cal dificulta a\u00ednda m\u00e1is o seu reco\u00f1ecemento.\nDurante o resto do ano a plumaxe do macho asem\u00e9llase \u00e1 das femias, cunha coloraci\u00f3n beixe m\u00e1is cr\u00edptica. O pico da femia \u00e9 amarelo durante a reproduci\u00f3n, e vermello nas estaci\u00f3ns non reprodutivas.\nEcolox\u00eda.\n\u00c9 com\u00fan en todo tipo de espazos abertos con arbustos ou \u00e1rbores dispersas, inclu\u00edndo campos de cultivo, pero ten unha maior preferencia polos bosques abertos. Cando alimentan aos pitos cazan insectos, pero a s\u00faa alimentaci\u00f3n durante o resto do ano son as sementes.\nVive e reprod\u00facese en bandadas xigantescas que cando voan por un lugar poden pasar at\u00e9 cinco horas pasando. Viven en rexiones esteparias, sabanas, zonas de matogueiras e pasteiros da \u00c1frica subsahariana. \"Quelea quelea\" \u00e9 un membro do grupo dos chamados \"tecedores\", paxaros que constr\u00faen ni\u00f1os moi elaborados, que son fabricados tecendo febras de herbas e outros materiais vexetais. A maior\u00eda dos \"tecedores\" viven en \u00c1frica, pero outros se encontran na pen\u00ednsula de Arabia, na India, no sueste Asi\u00e1tico, na China e en Indonesia.\nEn \u00c1frica \"Quelea quelea\" est\u00e1 considerado como unha praga. Viaxa en grandes bandadas e destr\u00fae os cultivos sen evitar os asentamentos humanos. Mentres buscan alimento poden voar sen cansar grandes distancias cada d\u00eda. O alimento desta especie consiste de sementes de herbas e cereais. Tan pronto como asoma o sol, x\u00fantanse as bandadas e cooperan na busca dun lugar de alimentaci\u00f3n adecuado. despois de encontralo, establ\u00e9cense al\u00ed rapidamente. A mi\u00fado causan serios danos aos cultivos. contra o mediod\u00eda descansan en zonas sombreadas pr\u00f3ximas \u00e1 auga, e pasan o tempo acical\u00e1ndose. Na tarde voan novamente en busca de m\u00e1is alimento.\nReproduci\u00f3n.\n\u00c9 unha ave gregaria que cr\u00eda en colonias. Constr\u00faen os seus ni\u00f1os xuntos uns dos outros, aparecendo moitas veceso varios nunha mesma rama. Os machos, como os de todas as especies da familia dos ploceidos, son os encargados de consru\u00edren os ni\u00f1os que usan como unha forma de exhibici\u00f3n para seduciren \u00e1s femias receptivas; no caso desta escpecie, tecen un ni\u00f1o pequeno. As colonias poden encontrarse cerca de corpos de auga.\nA estaci\u00f3n reprodutiva comeza coas chuvias estacionais, que chegan en tempos diferentes nas distintas partes da s\u00faa \u00e1rea de distribuci\u00f3n, comezando polo noroeste ao redor de principios de novembro. Os machos reprodutores primeiro tecen con herbas e palla un ovoide semicompoleto. Despois de que a femia examinou a construci\u00f3n, lle gustou, e se produciu o apareamento, ambos os membros da parella concl\u00faen o tecido do ni\u00f1o. A femia pon de dous a catro ovos de cor azul clara, e os choca durante doce d\u00edas. Ao naceren os pitos, son alimentados durante alg\u00fans d\u00edas con eirugas e insectos ricos en prote\u00ednas. despois os pais lles cambian a alimentaci\u00f3n, subministr\u00e1ndolles principalmente sementes. Os pitos, ao emplumaren, xa son o suficientemente independentes como para dexaren aos seus padres ao cabo de aproximadamente d\u00faas semanas no ni\u00f1o. Alcanzan a madurez sexua cando te\u00f1en un ano de idade, pero moitas femias morren antes da madureza, deixando a moitos machos sen posibilidade de parella.\nDistribuci\u00f3n.\nA \u00e1rea de distribuci\u00f3n de \"Quelea quelea\" cobre a maior parte da \u00c1frica subsahariana, exclu\u00edndo as \u00e1rexi\u00f3ns de selva tropical h\u00famida e a parte sur de Sur\u00e1frica. Son consideradas como pragas polos agricultores debido aos danos que provocan, e moitas veces son comparadas coas lagostas, cando caen sobre os campos de cereais. \nDado que te\u00f1en poucos inimigos naturais, a s\u00faa poboaci\u00f3n alcanza uns 1 500 000 000 individuos. Incluso medidas como dinamitar as s\u00faas colonias de nidificaci\u00f3n e o uso de velenos organofosforados non lograron diminu\u00edr significativamente o seu n\u00famero. Poden eliminar moitos campos de cultivo nun curto per\u00edodo de tempo.\nEspecie invasora en Espa\u00f1a.\nDebido ao seu potencial colonizador e constitu\u00edr unha ameaza grave para as especies aut\u00f3ctonas, os seus h\u00e1bitats ou os seus ecosistemas, esta especie foi inclu\u00edda no Cat\u00e1logo Espa\u00f1ol de Especies ex\u00f3ticas Invasoras, aprobado polo Real Decreto 630/2013, de 2 de agosto."}
{"id": "462918", "revid": "839", "url": "https://gl.wikipedia.org/wiki?curid=462918", "title": "Casimiro Morcillo", "text": "Casimiro Morcillo Gonz\u00e1lez, nado o 26 de xaneiro de 1904 en Soto del Real (provincia de Madrid) e finado o 30 de maio de 1971 en Madrid, foi un eclesi\u00e1stico cat\u00f3lico latino, primeiro bispo de Bilbao, arcebispo de Zaragoza e arcebispo de Madrid.\nTraxectoria.\nNaceu o 26 de xaneiro de 1904 na vila madrile\u00f1a de Soto del Real. O 18 de decembro de 1926 foi ordenado sacerdote.\nO 25 de xaneiro de 1943 foi nomeado bispo auxiliar de Madrid e bispo titular de \"Agathopolis\". Recibiu a ordenaci\u00f3n episcopal o 9 de maio do mesmo ano, de mans do bispo de Madrid Leopoldo Eijo y Garay, e tivo como co-consagrantes ao bispo de Tortosa F\u00e9lix Bilbao Ugarriza e ao bispo de Mondo\u00f1edo Benjam\u00edn de Arriba y Castro.\nO 13 de maio de 1950 foi nomeado primeiro bispo da nova diocese de Bilbao. O 21 de setembro de 1955 foi nomeado arcebispo de Zaragoza.\nO 27 de marzo de 1964 foi nomeado arcebispo de Madrid. Finou no cargo o 30 de maio de 1971."}
{"id": "462919", "revid": "5863", "url": "https://gl.wikipedia.org/wiki?curid=462919", "title": "Parda Alpina", "text": ""}
{"id": "462921", "revid": "89787", "url": "https://gl.wikipedia.org/wiki?curid=462921", "title": "Sepp Blatter", "text": "Joseph \"Sepp\" Blatter, nado en Visp o 10 de marzo de 1936 \u00e9 un dirixente de f\u00fatbol su\u00edzo, que foi presidente da FIFA entre 1998 e 2015.\nProcedente dos negocios, as relaci\u00f3ns p\u00fablicas e a administraci\u00f3n deportiva, Blatter converteuse en secretario xeral da FIFA en 1981 e foi elixido presidente no 51.\u00ba congreso o 8 de xu\u00f1o de 1998, sucedendo a Jo\u00e3o Havelange, que presidira a organizaci\u00f3n dende 1974. Blatter foi reelixido en 2002, 2007, 2011 e 2015. Igual que o seu predecesor, Blatter buscou incrementar a influencia dos estados africanos e asi\u00e1ticos no mundo do f\u00fatbol coa expansi\u00f3n dos equipos participantes en varios torneos da FIFA.\nFoi perseguido persistentemente por acusaci\u00f3ns de corrupci\u00f3n e mala xesti\u00f3n financeira. O dominio de Blatter supuxo unha ampla expansi\u00f3n dos ingresos xerados pola Copa do Mundo da FIFA, acompa\u00f1ada polo colapso da compa\u00f1\u00eda de mercadotecnia International Sport and Leisure e numerosas alegaci\u00f3ns de corrupci\u00f3n no proceso de adxudicaci\u00f3n dos torneos da organizaci\u00f3n.\nO 2 de xu\u00f1o de 2015, seis d\u00edas despois de que o goberno dos Estados Unidos imputou varios dirixentes da FIFA e compa\u00f1\u00edas de mercadotecnia por subornos e lavaxe de cartos, Blatter anunciou que convocar\u00eda elecci\u00f3ns para elixir un novo presidente da FIFA e que non se presentar\u00eda \u00e1s elecci\u00f3ns, pero que permanecer\u00eda no seu posto ata que o congreso extraordinario puidese ser organizado. Anunci\u00e1ronse procedementos criminais pola oficina do fiscal xeral su\u00edzo o 25 de setembro de 2015 por \"mala xesti\u00f3n delituosa ... e malversaci\u00f3n\".\nEn outubro de 2015, Blatter e outros altos cargos da FIFA foron suspendidos en medio da investigaci\u00f3n, e en decembro o independente Comit\u00e9 \u00c9tico da FIFA expulsou a Blatter do cargo e prohibiulle tomar parte de calquera actividade da organizaci\u00f3n nos seguintes oito anos. O 24 de febreiro de 2016, un comit\u00e9 de apelaci\u00f3n da FIFA mantivo a suspensi\u00f3n mais reduciuna de oito anos a seis. Issa Hayatou actuou como presidente ata o congreso extraordinario que se celebrou a finais de febreiro, e no que se elixiu a Gianni Infantino como noveno presidente da FIFA.\nHonores.\nBlatter recibiu numerosos premios, medallas, graos honor\u00edficos e cidadan\u00edas de estados, corpos de goberno deportivos, grupos especiais, universidades e cidades.\nO seu grao honorario da Universidade De Montfort foi revogado pola instituci\u00f3n en outubro de 2015, que lle fora entregado en reco\u00f1ecemento da s\u00faa conduta \u00e9tica.\nVida privada.\nA primeira esposa de Blatter foi Liliane Biner. A parella tivo unha filla, Corinne, e divorci\u00e1ronse pouco despois. En 1981, Blatter casou con Barbara K\u00e4ser, filla de Helmut K\u00e4ser, predecesor de Blatter como secretario xeral da FIFA. O matrimonio durou dez anos, ata que Barbara faleceu por complicaci\u00f3ns tras unha operaci\u00f3n. En 1995, Blatter comezou unha relaci\u00f3n con Ilona Boguska, amiga polaca da s\u00faa filla, da que se separou en 2002.\nBlatter casou por terceira vez o 23 de decembro de 2002 con Graziella Bianca, adestradora de golfi\u00f1os que era amiga da s\u00faa filla. O matrimonio acabou en divorcio en 2004. Dende 2014 \u00e9 parella de Linda Barras.\nBlatter foi criado como cat\u00f3lico."}
{"id": "462922", "revid": "89787", "url": "https://gl.wikipedia.org/wiki?curid=462922", "title": "Rana aurora", "text": "Rana aurora \u00e9 unha especie de anfibio que vive no oeste de Norteam\u00e9rica na rexi\u00f3n costeira que se estende desde o suroeste da Columbia Brit\u00e1nica ao sur do condado de Mendocino no norte de California, e est\u00e1 protexida en Oreg\u00f3n e California. Forma parte do x\u00e9nero \"Rana\", e como tal ten unha caracter\u00edstica pel lisa sen verrugas. Esta ra necesita augas tranquilas para reproducirse e raramente se encontra a gran distancia das s\u00faas lagoas e pantanos de reproduci\u00f3n. O seu status de conservaci\u00f3n \u00e9 \"pouco precocupante\".\nOs adultos poden acadar unha lonxitude de 8\u00a0cm; te\u00f1en m\u00e1scaras faciais escuras e unhas li\u00f1as claras caracter\u00edsticas ao longo da mand\u00edbula. Te\u00f1en patas potentes e longas ben adaptadas a choutar. \u00c9 unha das especies de anfibios con patas de tons vermellos da zona; a outra \u00e9 \"Rana draytonii\"; pero esta \u00faltima enc\u00f3ntrase ao sur do condado de Mendocino e cara ao sur ata Baixa California. Nalgunhas clasificaci\u00f3ns taxon\u00f3micas, \"R. draytonii\" \u00e9 clasificada como subespecie de \"R. aurora\".\n\u00c1rea de distribuci\u00f3n.\n\"R. aurora\" enc\u00f3ntrase no oeste de Oreg\u00f3n, oeste de Washington e suroeste da Columbia Brit\u00e1nica, inclu\u00edndo a illa de Vancouver. En California, as\u00faa \u00e1rea comprende todos os condados costeiros desde o suur do condado de Mendocino cara ao norte. A\u00ednda que vive principalmente na zona da Cadea Costeira Californinana, non se encontra a alturas superiores a 1200\u00a0m. Tam\u00e9n aparece algo menos comunmente no sur da Cadea das Cascadas.\nH\u00e1bitat.\nAs augas tranquilas de lagoas, pantanos ou pozas nos r\u00edos son o h\u00e1bitat esencial desta especie; ademais, consid\u00e9rase que est\u00e1 moi inclinada a preferir os h\u00e1bitats acu\u00e1ticos, cunha clara preferencia polas costas con vizosa vexetaci\u00f3n. \"R. aurora\" require refuxio, xa que est\u00e1 suxieta \u00e1 depredaci\u00f3n por parte de varios peixes, serpes, aves e mam\u00edferos, e mesmo por outros anfibios. Cando esta ra percibe o perigo, merg\u00fallase rapidamente a profundidades de 1 metro ou m\u00e1is para buscar a seguridade da zona bent\u00f3nica da lagoa. A introduci\u00f3n do peixe \"Lepomis gibbosus\" en Am\u00e9rica do Norte contribu\u00edu a reducir as poboaci\u00f3ns de \"Rana aurora\" e outros anuros.\nOs adultos abandonan as lagoas de reproduci\u00f3n en canto remata a actividade reprodutora e poden migrar aproximadamente medio quil\u00f3metro ata aos seus lugares de ver\u00e1n, que adoitan ser zonas de ribeira. Na parte norte da s\u00faa \u00e1rea de distribuci\u00f3n, os adultos poden hibernar. Os xuven\u00eds tardan m\u00e1is en abandonar as lagoas de reproduci\u00f3n, pero tam\u00e9n tenden a buscar refuxio en zonas de ribeira e poden migrar facilmente medio quil\u00f3metro no ver\u00e1n igual que os adultos. Os esp\u00e9cimes maduros comen insectos terrestres, pero tam\u00e9n pequenos caracois e crust\u00e1ceos; ademais comen vermes, c\u00e1gados, pequenos peixes e mesmo pequenas ras doutras especies. Os c\u00e1gados son herb\u00edvoros.\nReproduci\u00f3n.\nOs machos e femias empezan a moverse cara aos sitios de reproduci\u00f3n xa en outubro, pero \u00e1s veces non o fan ata xu\u00f1o, dependendo da latitude, acumulaci\u00f3n de chuvias na estaci\u00f3n e temperatura media. Tipicamente, c\u00f3mpren unhas temperaturas m\u00ednimas estables de 5,5 a 6,5\u00a0\u00b0C para inducir a reproduci\u00f3n. As observaci\u00f3ns das migraci\u00f3ns dos adultos fanse mellor nas noites de luar cando houbo chuvia lixeira. Os machos crese que defenden o seu territorio, unha vez que est\u00e1n nunha \u00e1rea da lagoa reprodutora, utilizando exhibici\u00f3ns nocturnas. De feito, a maior\u00eda da s\u00faa actividade ten lugar de noite, e est\u00e1n especialmente activos en per\u00edodos de chuvias lixeiras. O verdadeiro comportamento de cortexo comenza en xaneiro na zona californiana do seu rango, pero non ata marzo nas rexi\u00f3ns do norte. En calquera caso, a estaci\u00f3n reprodutora remata en xullo como moi tarde, e antes nos sitios m\u00e1is secos.\nCada femia produce de 200 a 1100 ovos por estaci\u00f3n, e adhire o paquete de ovos a vexetaci\u00f3n submerxida ou troncos podres, caracteristicamente a uns de 7 a 15\u00a0cm baixo a superficie da auga. Os conxuntos de ovos miden normalmente uns 10\u00a0cm de di\u00e1metro e poden dispersarse nunha forma irregular baixo a auga. Os ovos tardan en eclosionar de 39 a 45 d\u00edas, e os c\u00e1gados necesitan uns 80 d\u00edas para realizar a metamorfose.\nO oviposici\u00f3n xeralmente ten lugar en partes das zonas h\u00famidas pouco fondas e con mesta vexetaci\u00f3n e escasa corrente. Os sitios de reproduci\u00f3n poden ser permanentes ou temporais, e xeralmente c\u00f3mpre unha inundaci\u00f3n en xu\u00f1o para que a metamorfose se complete con \u00e9xito. O dato de xu\u00f1o est\u00e1 baseado nas condici\u00f3ns que se dan en Oreg\u00f3n, porque no norte de California a metamorfose ocorre a finais de maio ou principios de xu\u00f1o. A reproduci\u00f3n in\u00edciase cando a temperatura da auga excede os 6\u00b0C (xeralmente en xaneiro), mais pode atrasarse ata marzo na parte do extremo norte da s\u00faa \u00e1rea de distribuci\u00f3n."}
{"id": "462923", "revid": "23204", "url": "https://gl.wikipedia.org/wiki?curid=462923", "title": "Subrexi\u00f3n de Porvoo", "text": "A subrexi\u00f3n de Porvoo (en fin\u00e9s \"Porvoon seutukunta\") \u00e9 unha das catro subrexi\u00f3ns da rexi\u00f3n de Uusimaa. En 2017 ti\u00f1a unha poboaci\u00f3n de 59\u00a0142 habitantes.\nPoboaci\u00f3n.\nA seguinte t\u00e1boa amosa a tendencia demogr\u00e1fica da subrexi\u00f3n cada cinco anos dende 1980."}
{"id": "462925", "revid": "47401", "url": "https://gl.wikipedia.org/wiki?curid=462925", "title": "Joseph Blatter", "text": ""}
{"id": "462927", "revid": "89787", "url": "https://gl.wikipedia.org/wiki?curid=462927", "title": "Foudia", "text": "Foudia \u00e9 un x\u00e9nero de aves da orde dos paseriformes, suborde dos oscines, infraorde dos pas\u00e9ridos e familia dos ploceidos.\nO x\u00e9nero comprende sete especies propias das illas do oc\u00e9ano \u00cdndico occidental.\nTaxonom\u00eda.\nDescrici\u00f3n.\nO x\u00e9nero foi descrito en 1850 polo naturalista alem\u00e1n Ludwig Reichenbach. \nA especie tipo, \"Foudia madagascariensis\", foi designada posteriormente.\nEtimolox\u00eda.\nO nome cient\u00edfico do x\u00e9nero, \"Foudia\", deriva do nome \"foudi\" (ou \"fodi\"), que \u00e9 o que empregan os ind\u00edxenas Madagascar para designaren a especie propia desta illa, \"F. madagascarensis\".\nEspecies.\nReco\u00f1\u00e9cense no x\u00e9nero as seguintes sete especies:\nSubespecies.\nS\u00f3 se recon\u00f1ecen subespecies en \"Foudia eminentissima\": \nCaracter\u00edsticas.\nSon pequenas aves de 12 a 15 cm de lonxitude, e te\u00f1en un pico c\u00f3nico e curto. Os machos reprodutores adoitan presentaren unha plumaxe de cores vivas, vermella ou amarela brillante. Os machos f\u00f3ra da \u00e9poca de reproduci\u00f3n, e as femias durante todo o ano. exhiben plumaxes parecidas, maiormente de cores gris e parda, semellantes aos dos gorri\u00f3ns.\nEnc\u00f3ntranse principalmente en bosques ou zonas de monte baixo, pero algunhas tam\u00e9n se dan en h\u00e1bitats artificiais, especialmente \"Foudia madagascariensis\". Os machos son, como os de todos os ploceidos, os encargados de constru\u00edren os ni\u00f1os, os das especies deste x\u00e9nero en forma de c\u00fapula, e feitos con herbas e outros materiais vexetais, cunha abertura lateral e suspendidos dunha rama o dunha folla dunha palmeira.\nAlgunhas especies alim\u00e9ntanse principalmente de sementes, pero outras son en gran parte insect\u00edvoras.\nDistribuci\u00f3n e h\u00e1bitat.\nEstas aves son end\u00e9micas das illas do oc\u00e9ano \u00cdndico occidental, Madagascar, Seychelles, Comores e Mascare\u00f1as.\n\"Foudia madagascariensis\" foi introducida no arquip\u00e9lago de Chagos, Bahrein e Santa Helena. \nMentres que \"F. madagascariensis\" \u00e9 unha das aves m\u00e1is com\u00fans da rexi\u00f3n, varias das outras especies de \"Foudia\" consid\u00e9ranse ameazadas, en particular a que vive en Mauricio \"(Foudia rubra)\", cuxo status est\u00e1 avaliado como \"EN\" (especie en perigo de extinci\u00f3n) pola UICN.\nFiloxenia.\nSegundo unha an\u00e1lise recente de ADN, \"Foudia\" \u00e9 un clado irm\u00e1n de \"Quelea\". E estes dos x\u00e9neros, que pertencen ao grupo dos chamados \"verdadeiros tecedores\" (subfamilia dos ploceinos), est\u00e1n tam\u00e9n estreitamente relacionado scoas especies asi\u00e1ticas do x\u00e9nero \"Ploceus\".\nA seguinte \u00e1rbore filoxen\u00e9tica representa unha visi\u00f3n actual das relaci\u00f3ns entre os x\u00e9neros \"Foudia\" e \"Quelea\", e os seus parentes m\u00e1is achegados."}
{"id": "462931", "revid": "895", "url": "https://gl.wikipedia.org/wiki?curid=462931", "title": "Deportivo da Coru\u00f1a Feminino", "text": "O Deportivo da Coru\u00f1a feminino, que ten por nome oficial Real Club Deportivo ABANCA por raz\u00f3ns de patrocinio, \u00e9 a secci\u00f3n de f\u00fatbol feminino do Deportivo da Coru\u00f1a, club de f\u00fatbol galego da cidade hom\u00f3nima. Compite na Primeira Federaci\u00f3n, segunda categor\u00eda nacional, e o seu terreo de xogo \u00e9 a Cidade Deportiva de Abegondo.\nA primeira secci\u00f3n de f\u00fatbol feminino do Deportivo apareceu no inverno de 1983/1984, cando o Deportivo se fixo cargo do Karbo C.F. e pasou a chamarse Karbo Deportivo, desaparecendo en 1988 por problemas econ\u00f3micos. \nA secci\u00f3n feminina foi recuperada en 2016, vindo precedida dunha campa\u00f1a de sinaturas en prol da s\u00faa recuperaci\u00f3n.\nHistoria.\nKarbo Deportivo (1983-1988).\nA primeira secci\u00f3n de f\u00fatbol feminino do Deportivo apareceu no inverno de 1983/1984, cando o Deportivo se fixo cargo do exitoso Karbo C.F. e pasou a chamarse Karbo Deportivo. Despois de conversas entre o ent\u00f3n presidente do Deportivo da Coru\u00f1a, Jes\u00fas Corzo Sierra, e os propietarios do colexio Karbo, Ram\u00f3n Carrasco e Mary Carmen Borrego, chegouse a un acordo polo cal o Deportivo se far\u00eda cargo do Karbo. A partir de ent\u00f3n o equipo comezar\u00eda a empregar a camisola branquiazul co escudo do Deportivo, e disputar\u00eda os encontros como local alternativamente entre o campo de Elvi\u00f1a, o de Vilaboa e o estadio de Riazor \u2014no que chegou a rexistrar entradas de 4.000 espectadores\u2014. A entrada \u00f3s partidos que xogaba o Karbo Deportivo como local tam\u00e9n era gratu\u00edta para os socios do R.C. Deportivo.\nAntes da uni\u00f3n co Deportivo, o Karbo xa ga\u00f1ara a primeira Copa da Ra\u00ed\u00f1a oficial organizada pola Real Federaci\u00f3n Espa\u00f1ola de F\u00fatbol en 1983, e m\u00e1is a Copa Ra\u00ed\u00f1a Sof\u00eda de 1981, precedente oficioso do devandito campionato, no que venceu na final contra o Risco (2-1), con remontada e dous goles de Lis Franco Trala absorci\u00f3n obter\u00eda dous t\u00edtulos m\u00e1is en 1984 e 1985.\nDurante os anos 1980 o equipo coru\u00f1\u00e9s foi un referente en toda Espa\u00f1a. En Galicia o \u00fanico capaz de facerlles fronte era o Celta Mayador. Os seus encontros ti\u00f1an lugar na Copa Galicia e na Liga Galega. O equipo coru\u00f1\u00e9s f\u00edxose coas cinco ligas galegas celebradas entre 1983 e 1988, as\u00ed coma unha Copa galega, mentres que o Celta se levou a copa galega en 1984. A nivel internacional disputaron m\u00faltiples torneos, destacando en d\u00faas ocasi\u00f3ns o Torneo das Sete Naci\u00f3ns, logrando o subcampionato en 1980 fronte \u00f3 Borussia M\u00f6nchengladbach cun resultado de 2-1 o cal se disputou en Olivet, Orle\u00e1ns (Francia).\nNaquela \u00e9poca, o Estadio de Riazor rexistrou entradas de milleiros de espectadores Acadaron gran repercusi\u00f3n dos medios en Espa\u00f1a por vencer a un equipo masculino, o Laracha F.C. cun resultado de 4 a 2. A secci\u00f3n disolveuse no ano 1988, un ano antes de que se crease a Liga Nacional Feminina, debido \u00f3s problemas econ\u00f3micos que atravesaba o R.C. Deportivo, sumido nunha d\u00e9beda asfixiante e co equipo masculino \u00f3 bordo do descenso a Segunda Divisi\u00f3n B, as\u00ed coma un incremento dos gastos pola crecente profesionalizaci\u00f3n do f\u00fatbol feminino. Moitas xogadoras tiveron que retirarse, outras ficharon por equipos catal\u00e1ns ou asturianos, e algunhas derivaron \u00f3 f\u00fatbol sala.\nPosteriormente \u00e1 desaparici\u00f3n da secci\u00f3n feminina o R.C. Deportivo mantivo d\u00faas xogadoras no seu cadro, Inma Casta\u00f1\u00f3n e \u00c1ngeles Olmo, co prop\u00f3sito de que puidesen prepararse para os seus partidos coa selecci\u00f3n espa\u00f1ola.\nCampa\u00f1a para a recuperaci\u00f3n da secci\u00f3n.\nEn 2013, co motivo da celebraci\u00f3n do I Trofeo Teresa Herrera Feminino, f\u00edxose unha homenaxe \u00e1 desaparecida secci\u00f3n feminina, \u00e1s s\u00faas xogadoras, adestradores etc.. En decembro dese mesmo ano, Tino Fern\u00e1ndez inclu\u00edu a recuperaci\u00f3n do equipo entre as intenci\u00f3ns da s\u00faa candidatura \u00e1 presidencia do club.\nEn 2015 emprendeuse a recollida de ata 10\u00a0000 sinaturas solicitando \u00f3 Deportivo da Coru\u00f1a a recuperaci\u00f3n do equipo feminino, entre as sinaturas, destacaba a da futbolista compostel\u00e1 Vero Boquete. Tam\u00e9n se lanzou un documental titulado \"Karbo, escola de f\u00fatbol\" dirixido por \u00d3scar Losada. Ese ano o Deportivo anunciou que recuperar\u00eda a secci\u00f3n feminina. Aconteceu finalmente en 2016 logo dun acordo co Orz\u00e1n SD polo cal a s\u00faa estrutura de f\u00fatbol feminino a nivel s\u00e9nior foi transferida ao Deportivo\nDebut (2016/2017).\nO equipo deu os seus primeiros pasos no ver\u00e1n de 2016 empregando a denominaci\u00f3n xen\u00e9rica do club, Real Club Deportivo de La Coru\u00f1a S.A.D., a\u00ednda que sendo co\u00f1ecido popularmente como Deportivo feminino. Contar\u00eda cun cadro composto por xogadoras dos principais equipos coru\u00f1eses e algunhas das mellores promesas do f\u00fatbol galego (Teresa Abelleira, Nuria R\u00e1bano ou Raquel B\u00e9jar). A trav\u00e9s da profesionalizaci\u00f3n, a idea era crear un bloque novo co que ir medrando ata acadar o grande obxectivo da entidade, o ascenso a Liga Iberdrola.\nO debut tivo lugar o 30 de xullo na Cidade Deportiva de Abegondo nun amigable contra o Portonovo S.D. (4-0).\nDurante a pretempada, o D\u00e9por disputou a Copa Deputaci\u00f3n da Coru\u00f1a, torneo que re\u00fane os mellores equipos clasificados da provincia a tempada anterior. Acadou o t\u00edtulo logo de ga\u00f1ar todos os partidos con solvencia, inclu\u00edda a final ante o S.D. O Val (7-0), deixando entrever o potencial do novo proxecto. Ese mesmo ver\u00e1n o equipo xogou o seu primeiro partido en Riazor para disputar a IV edici\u00f3n do trofeo Teresa Herrera; torneo que sumaron ao seu palmar\u00e9s ao derrotaren nos penaltis ao Villarreal.\nO primeiro partido oficial do club foi ante o Oviedo Moderno (actual Real Oviedo) no Estadio Ponte dos Brozos de Arteixo o 4 de setembro de 2016 (0-0).\nA tempada regular foi dominada polas favoritas a priori, o Real Oviedo. As branquiazuis aguantan o tir\u00f3n e a metade de ano reforz\u00e1ronse coas primeiras xogadoras internacionais (as venezolanas Gabriela Garc\u00eda \"Gaby\" e Lourdes Moreno \"Kika\") pero as ovetenses non cederon e lev\u00e1ronse finalmente o campionato. As herculinas acadaron na s\u00faa primeira tempada un meritorio segundo posto, superando a clubs con m\u00e1is experiencia e bagaxe na competici\u00f3n.\nConsolidaci\u00f3n (2017/2018).\nEsta tempada o equipo pasou a chamarse Deportivo ABANCA tras un acordo coa entidade bancaria de 4 anos de duraci\u00f3n. A segunda tempada arrincou cos mesmos obxectivos. O club reforzouse con xogadoras con nome na categor\u00eda e que incluso xogaran na Primeira divisi\u00f3n (Iris Arnaiz ou Ainize Barea \"Peke\") para dotar o cadro de xogadoras de experiencia e afrontar con garant\u00edas os encontros m\u00e1is intensos do ano, pasando a contar con 5 xogadoras profesionais. Ademais de sumar \u00e1 causa algunhas das xogadoras galegas m\u00e1is prometedoras (Laura V\u00e1zquez ou Patricia D\u00edaz).\nEn pretempada, o D\u00e9por volveu ga\u00f1ar a Copa Deputaci\u00f3n ante o Victoria C.F. (3-0).\nA competici\u00f3n ligueira igualouse e foi un cara a cara entre o D\u00e9por e o Real Oviedo desde a primeira xornada. Ambos os equipos contaron os seus partidos por vitorias e ning\u00fan mostrou s\u00edntomas de debilidade. Foi tal a igualdade que a liga se decidiu a falta de catro xornadas, nun dram\u00e1tico encontro entre ambas as entidades no que as coru\u00f1esas, con todo a favor, sucumbiron na casa ante as asturianas (0-2), perdendo as\u00ed todas as opci\u00f3ns de loitar polo ascenso a Primeira divisi\u00f3n.\nA pesar da decepci\u00f3n, o equipo rematou a tempada no alto fac\u00e9ndose coa Copa Galicia fronte \u00e1s viguesas do Atl\u00e1ntida Matam\u00e1 (4-0).\nConsagraci\u00f3n e ascenso a Liga Iberdrola (2018/2019).\nO terceiro ano afrontouse coa experiencia dos triunfos e as derrotas. O club deu un paso m\u00e1is e fichou xogadoras do talle de Alba Merino, Ali Mu\u00f1oz ou Maya Yamamoto, futbolistas cun gran percorrido profesional na m\u00e1xima categor\u00eda nacional.\nO salto de calidade comezou a apreciarse na Copa Deputaci\u00f3n onde o equipo volveu a sa\u00edr vencedor, de novo, ante o Victoria C.F. (4-0).\nA tempada regular iniciouse cun empate na casa (2-2) ante o PM Friol CD Lugo que prendeu todas as alarmas e vaticinou un novo ano \u00e1 estela dun Real Oviedo que domina no grupo 1 de Segunda divisi\u00f3n pero non acada o ansiado ascenso. Por\u00e9n, o equipo dirixido por Manu S\u00e1nchez pisou o acelerador e encadeou 23 vitorias consecutivas, unha delas no campo das favoritas (1-3) que serviu para redimirse do tropezo sufrido meses atr\u00e1s. Ante este nivel de esixencia cada semana o Real Oviedo rematou por ceder. O D\u00e9por f\u00edxose co seu primeiro campionato de liga o 31 de marzo de 2019 ao golear por cinco goles a cero ao S\u00e1rdoma C.F., con tantos de Peke (2), Gaby, Patri L\u00f3pez e Tere Abelleira. Obtivo as\u00ed o seu primeiro pase \u00e1 fase de ascenso a Primeira divisi\u00f3n 30 anos despois, escribindo unha nova folla de ouro na historia do club e do f\u00fatbol feminino coru\u00f1\u00e9s.\nO equipo cruzouse na primeira fase do 'playoff' de ascenso a Liga Iberdrola co Alhama CF, ao que ga\u00f1ou a domicilio grazas a un gol de Maya Yamamoto, sentenciando a eliminatoria no partido de volta cun contundente 5-1 ante un cheo hist\u00f3rico na Cidade Deportiva de Abegondo. Na segunda fase do playoff o Deportivo ABANCA enfrontouse ao CD Femargu\u00edn, ao que venceu 2-0 na casa e 1-4 a domicilio, acadando as\u00ed o ascenso a Liga Iberdrola o 19 de maio de 2019.\nO Deportivo en Primeira Divisi\u00f3n (2019-).\nPara a s\u00faa estrea na Primeira Divisi\u00f3n o Deportivo reforzou a s\u00faa porter\u00eda con xogadoras con experiencia na m\u00e1xima categor\u00eda, como Esther Sullastres que se recuperaba dunha longa lesi\u00f3n, e Mar\u00eda Isabel Rodr\u00edguez suplente no Atl\u00e9tico de Madrid que acababa de ga\u00f1ar a liga. Tam\u00e9n Noelia Villegas provi\u00f1a desta categor\u00eda e vi\u00f1a a reforzar a defensa. O resto das s\u00faas incorporaci\u00f3nes foron xogadoras novas con proxecci\u00f3n. Foi o caso de Mar\u00eda M\u00e9ndez, campioa do mundo sub-17. A derradeira fichaxe do Deportivo na pretempada foi a dianteira Athenea del Castillo, internacional sub-19, tras unha dura disputa co CDE Racing F\u00e9minas.\nNesta pretempada 2019-20 o Deportivo programou dous amig\u00e1beis con equipos de Primeira Divisi\u00f3n, para prepararse para un salto de nivel que se outros anos fora considerable, este ano promet\u00eda ser a\u00ednda maior trala intensa campa\u00f1a de fichaxes internacionais realizada polos equipos de primeira. Nestes partidos as branquiazuis sufriron contundentes derrotas, 1-5 co U.D.G. Tenerife e 0-2 co Madrid C.F.F.. Non obstante, o 8 de setembro de 2019 \"as nosas\" estre\u00e1ronse cunha vitoria ante o R.C.D. Espa\u00f1ol (3-1), sendo o primeiro equipo que se estreaba cunha vitoria na m\u00e1xima categor\u00eda dende o Fundaci\u00f3n Albacete na temporada 2014-15. O equipo continuou sumando vitorias e mant\u00edvose invicto durante as primeiras sete xornadas, ocupando o segunda praza ata o partido da xornada 8 fronte ao Atl\u00e9tico de Madrid, cando volveu perder un partido oficial, cousa que non ocorr\u00eda dende marzo de 2018, un ano e medio antes. Nos partidos como local, esta xeira prolongouse ata a xornada 19. Finalmente a irrupci\u00f3n da pandemia de coronavirus provocou o final abrupto da competici\u00f3n cando o equipo ocupaba a cuarta posici\u00f3n da t\u00e1boa. Pouco antes, en febreiro, o Deportivo volveu disputar un partido da Copa da Ra\u00ed\u00f1a, competici\u00f3n que non xogaba dende os tempos do Karbo. Nunha hist\u00f3rica noite na que o equipo xogou ademais o seu primeiro partido no Estadio de Riazor, as coru\u00f1esas golearon por 7 a 2 ao Valencia F\u00e9minas, con 4 goles de Peke, e cadanseu gol de Athenea, Tere Abelleira e Mar\u00eda M\u00e9ndez. Con todo, foron eliminadas na seguinte rolda (cuartos de final) polo FC Barcelona.\nNa tempada 2019/20 o equipo comezou con tres derrotas nas tres primeiras xornadas. O 23 de outubro de 2020 Athenea del Castillo fixo historia ao converterse na primeira futbolista do Deportivo en debutar coa selecci\u00f3n espa\u00f1ola absoluta, no partido de clasificaci\u00f3n para a Eurocopa, fronte \u00e1 Rep\u00fablica Checa.\nEstadio.\nTanto o primeiro equipo como o filial xogan os seus partidos na Cidade Deportiva de Abegondo. O complexo deportivo da entidade foi inaugurado en 2003 e conta con ata 14 campos de f\u00fatbol.\nCadro de xogadoras.\nAltas e baixas 2019/2020.\nAdemais de Nuria Torres procedente do Atl\u00e1ntida Matam\u00e1 e Sara \u00c1lvarez, defensa/lateral dereito tam\u00e9n procedente do Atl\u00e1ntida de Matam\u00e1 incorpor\u00e1ronse \u00f3 filial co obxectivo de ter alg\u00fans minutos no primeiro equipo.\nCategor\u00edas inferiores.\nReal Club Deportivo da Coru\u00f1a B.\nO filial deportivista xoga na Primeira Nacional (Grupo I), despois de conseguir o ascenso na tempada 2018/2019. Antes de ascender proclamouse campi\u00f3n da Copa Galicia da categor\u00eda de Primeira Divisi\u00f3n Galega."}
{"id": "462932", "revid": "138085", "url": "https://gl.wikipedia.org/wiki?curid=462932", "title": "Jordi Sebasti\u00e0", "text": "Jordi Sebasti\u00e0 i Talavera, nado en Burjassot o 23 de novembro de 1966, \u00e9 un pol\u00edtico, escritor, xornalista e profesor universitario valenciano. \nTraxectoria.\nLicenciouse en filolox\u00eda. Elixido concelleiro da s\u00faa cidade natal en 1999 polo Bloc Nacionalista Valenci\u00e0, dende 2003 exerceu como o seu voceiro na corporaci\u00f3n municipal e asemade dende 2004 \u00e9 profesor de xornalismo na Universidade de Valencia. \nLogo dos resultados das elecci\u00f3ns municipais de 2011 que deron unha maior\u00eda de esquerdas, converteuse en alcalde o 11 de xu\u00f1o de 2011 co apoio do PSPV - PSOE e mais de Equerra Unida.\nO 21 de marzo de 2014 Comprom\u00eds elixiuno o seu candidato \u00e1s elecci\u00f3ns ao Parlamento Europeo en 2014 nunhas primarias abertas nas que logrou o 48,6% dos votos contra outros catro candidatos. Encabezou logo a coalici\u00f3n Primavera Europea, que logrou un deputado, convert\u00e9ndose Sebasti\u00e0 no primeiro eurodeputado de Comprom\u00eds .\nObra.\nComo escritor publicou a novela \"Un assumpte de perif\u00e8ria\" en 1999, que xira en torno ao xornalismo e o libro de relatos \"Atzucacs\" en 2009. No campo do ensaio publicou \"El parany cosmopolita.\" \"Una mirada a les arrels ideol\u00f2giques de la globalizaci\u00f3\" ( 2004 ), sobre o proceso de globalizaci\u00f3n afirmando que o cosmopolitismo \u00e9 un concepto exclusivo de Occidente que se est\u00e1 a empregar actualmente \"como unha coartada para a uniformidade planetaria que Occidente puxo en marcha e que neste momento recibe o nome de globalizaci\u00f3n\" . Esta publicaci\u00f3n creou unha certa controversia, recibindo cr\u00edticas moi eloxiosas e outras moi negativas, mesmo con cualificaci\u00f3ns de \"antioccidental\" \nEscribiu tam\u00e9n libros xornal\u00edsticos como \"La conquesta del vent\" (2004), \"La bellesa industrial\" (2007) e \"La dignidat i l'aixada\" (2010). Como xornalista, especializouse en reportaxes sociais e ga\u00f1ou o premio Laia Gonz\u00e1lez con \"Murir al carrer\", unha reportaxe sobre os meni\u00f1os da r\u00faa brasileiros e o Ramon Barnils con \"El president, la fallera, l'horta i la carretera\", denunciando o tr\u00e1fico de influencias e a s\u00faa relaci\u00f3n co urbanismo valenciano, concretamente sobre a horta de Burjassot. En 2013 escribiu para a ONG Fundaci\u00f3 Fontilles o libro-reportaxe \"Ll\u00e0grimes de cot\u00f3, de pols i de silenci\", sobre as mulleres con lepra na India . . \nEn 2008 ga\u00f1ou o premio de narrativa curta Josep Pasqual Tirado da Deputaci\u00f3n de Castell\u00f3n pola obra \"Atzucacs\" ."}
{"id": "462933", "revid": "23204", "url": "https://gl.wikipedia.org/wiki?curid=462933", "title": "Jorge Buxad\u00e9", "text": "Jorge Buxad\u00e9 Villalba, nado en Barcelona en 1975, \u00e9 un avogado e pol\u00edtico catal\u00e1n. \nTraxectoria.\nLicenciouse en dereito pola Universidade Abat Oliva en 1999. En 2003 ingresou no corpo de avogados do Estado, destinado ao Tribunal Superior de Xustiza de Catalu\u00f1a . \nFoi o avogado coa responsabilidade de recorrer contra o referendo de Arenys de Munt en 2009 . Traballou en diversos despachos de avogados e dende marzo de 2018 \u00e9 \u00e1rbitro no Tribunal Arbitral de Barcelona . \nEn 1995 presentouse na candidatura da Falange Espa\u00f1ola de las JONS en Tarragona como n\u00famero sete nas elecci\u00f3ns ao Parlamento de Catalu\u00f1a. Ao ano seguinte figurou no n\u00famero oito da Falange Espa\u00f1ola Aut\u00e9ntica por Barcelona nas elecci\u00f3ns xerais de 1996 . En 2016 integrou como vicepresidente segundo a candidatura de Santiago Abascal para presidir Vox, e forma parte da executiva nacional do partido . \n\u00c9 profesor asociado de dereito administrativo na Universidade Internacional de Catalu\u00f1a e na Universidade Abat Oliva. Foi presidente do Foro Catal\u00e0 de la Fam\u00edlia, secretario da Fundaci\u00f3n Joan Bosc\u00e0 (2014 - 2015) e un dos impulsores da creaci\u00f3n da Sociedad Civil Catalana.\nEn marzo de 2020 \u00e1s portas do Parlamento Europeo dixo que eran \"fermosas\" as imaxes dun v\u00eddeo no que se v\u00eda a inmigrantes refuxiados fuxindo dunha violenta persecuci\u00f3n por parte da polic\u00eda grega despois de que os refuxiados tentasen entrar ao pa\u00eds heleno."}
{"id": "462938", "revid": "5863", "url": "https://gl.wikipedia.org/wiki?curid=462938", "title": "Michael Collins (astronauta)", "text": "Michael Collins, nado en Roma o 31 de outubro de 1930 e finado en Marco Island, Florida, o 28 de abril de 2021, foi un astronauta norteamericano.\nTraxectoria.\nCollins estudou na escola Saint Albans en Washington, D.C., e no ano 1952 graduouse en ciencias na academia militar de West Point. Traballou como piloto de probas no Centro de Voos de Proba da Forza A\u00e9rea na Base Edwards da Forza A\u00e9rea, acumulando 5000 horas de voo. Collins formou parte do terceiro grupo de astronautas seleccionados pola NASA en outubro de 1963. Foi astronauta substituto para a misi\u00f3n Gemini 7 e foi piloto na misi\u00f3n Gemini 10 en 1966. Foi piloto do m\u00f3dulo de mando da misi\u00f3n Apollo 11 en 1969. Deixou a NASA en xaneiro de 1970, pasando a traballar como director do Museo Nacional do Aire e do Espazo en Washington."}
{"id": "462939", "revid": "23204", "url": "https://gl.wikipedia.org/wiki?curid=462939", "title": "Hoplobatrachus rugulosus", "text": "Hoplobatrachus rugulosus \u00e9 unha especie asi\u00e1tica de ra da familia Dicroglossidae. Enc\u00f3ntrase en Camboxa, a China, Hong Kong, Laos, Macau, Malaisia, Myanmar, Filipinas, Taiw\u00e1n, Tailandia e Vietnam. Os seus h\u00e1bitats naturais son os pantanos de auga doce, pantanos de auga doce intermitentes, terras cultivables, pasteiros, xard\u00edns rurais, \u00e1reas urbanas, lagoas, estanques de acuicultura, escavaci\u00f3ns abertas, terras regadas, terras agr\u00edcolas inundadas estacionalmente, canles e regos. Reprod\u00facense en primavera ou comezos do ver\u00e1n.\nA variedade domesticada Thai e as poboaci\u00f3ns silvestres chinesas de \"H. rugulosus\" pertencen a d\u00faas li\u00f1axes xen\u00e9ticas separadas. Yu et al. (2015) suxiren que \"H. rugulosus\" poder\u00eda en realidade ser un complexo de especies cr\u00edpticas.\nDescrici\u00f3n.\n\u00c9 unha ra grande e robusta de 12\u00a0cm ou m\u00e1is de lonxitude do foci\u00f1o ao ano. As femias son meirandes que os machos. Son principalmente insect\u00edvoras.\nUso.\nEstas ras c\u00f3mense en Asia, malia seren moito m\u00e1is pequenas que as que se adoitan comer en Occidente, e na China c\u00f3mense as ancas e en Filipinas c\u00f3mense adobadas. Na China as patas posteriores e anteriores da ra fr\u00edtense en aceite, mentres que no m\u00e9todo do adobo (no cal se utiliza a ra enteira) son coci\u00f1adas en prebe de soia e vinagre.\nAs ras enc\u00f3ntranse comunmente en mercados e tendas de animais. Nos mercados v\u00e9ndense por pezas ou por quilo. As ras de mediano tama\u00f1o v\u00e9ndense como animal de compa\u00f1a en tendas de animais e as variantes m\u00e1is pequenas v\u00e9ndense vivas como alimento para os peixes arowanas de acuario. Son criadas en grandes cantidades en Sichuan, outras partes da China, Malaisia e Tailandia."}
{"id": "462940", "revid": "5863", "url": "https://gl.wikipedia.org/wiki?curid=462940", "title": "La Opini\u00f3n (A Coru\u00f1a)", "text": ""}
{"id": "462942", "revid": "5863", "url": "https://gl.wikipedia.org/wiki?curid=462942", "title": "D.P.S.B.", "text": ""}
{"id": "462943", "revid": "5863", "url": "https://gl.wikipedia.org/wiki?curid=462943", "title": "P.A.S.V.", "text": ""}
{"id": "462944", "revid": "5863", "url": "https://gl.wikipedia.org/wiki?curid=462944", "title": "Pedro Antonio S\u00e1nchez Baamonde", "text": ""}
{"id": "462945", "revid": "85894", "url": "https://gl.wikipedia.org/wiki?curid=462945", "title": "Litoria spenceri", "text": "Litoria spenceri \u00e9 unha especie de ra australiana da familia Hylidae. \nDescrici\u00f3n.\nO macho adulto ten uns 50 mm de longo; a femia 60 e o c\u00e1gado (antes da metamorfose) 40. Os c\u00e1gados son de cor marr\u00f3n escura con manchas negras e aletas salpicadas de marr\u00f3n. Os adultos te\u00f1en un dorso verrugoso, son verdes ou marr\u00f3ns. O ventre \u00e9 de cor branca ou amarela clara. Os dedos das extremidades anteriores est\u00e1n lixeiramente palmedos, e os das inferiores estano totalmente. \nReproduci\u00f3n.\nA femia pon entre 200 e 1 000 ovos adheridos \u00e1 parte inferior de pedras e rochas na auga a finais da primavera ou principios de ver\u00e1n. Os c\u00e1gados chegan \u00e1 metamorfose a finais do ver\u00e1n ou principios do outono. \nAlimentaci\u00f3n.\nOs adultos alim\u00e9ntanse dunha ampla gama de insectos voadores, mentres que os c\u00e1gados comen algas filamentosas e detritos bent\u00f3nicos.\nH\u00e1bitat.\nVive nunha ampla variedade de comunidades vexetais de bosques de monta\u00f1a, secos ou h\u00famidos, entre 200 e 1 100 m de altitude, e incl\u00faen regatos, r\u00edos, pantanos e fervenzas.\nDistribuci\u00f3n xeogr\u00e1fica.\nAt\u00f3pase en Australia: desde o lago Eildon (Victoria) ata o Monte Kosciuszko (Nova Gales do Sur).\nCostumes.\n\u00c9 moi sedentaria e non acostuma a afastarse do lugar onde vive: a maior\u00eda dos adultos non se aventuran al\u00e9n de 80\u00a0m do seu lugar habitual.\nEstado de conservaci\u00f3n.\nEst\u00e1 ameazada de extinci\u00f3n pola perda do seu h\u00e1bitat natural (dragados de r\u00edos onde vive, construci\u00f3n de cami\u00f1os forestais, perturbaci\u00f3ns humanas etc.), a fragmentaci\u00f3n da s\u00faa poboaci\u00f3n, as infecci\u00f3ns por fungos, o escaso territorio que ocupa (menos de 15 000 km\u00b2) e a introduci\u00f3n de especies ex\u00f3ticas (como o peixe Gambusia, a troita \"Oncorhynchus mykiss\" e a troita \"Salmo trutta\"), os cales deprendan con avidez as larvas desta ra."}
{"id": "462959", "revid": "23204", "url": "https://gl.wikipedia.org/wiki?curid=462959", "title": "The IUCN Red List of Threatened Species", "text": ""}
{"id": "462960", "revid": "1576", "url": "https://gl.wikipedia.org/wiki?curid=462960", "title": "Abertawe", "text": ""}
{"id": "462964", "revid": "5863", "url": "https://gl.wikipedia.org/wiki?curid=462964", "title": "Nora Ephron", "text": "Nora Ephron, nada en Nova York o 19 de maio de 1941 e finada na mesma cidade o 26 de xu\u00f1o de 2012, foi unha xornalista, guionista e cineasta estadounidense. \u00c9 co\u00f1ecida polas s\u00faas comedias rom\u00e1nticas e foi candidata ao Oscar en tres ocasi\u00f3ns polos gui\u00f3ns orixinais de \"Silkwood\" (1983), \"Cando Harry atopou a Sally\" (1989) e \"Algo para recordar\" (1993). En ocasi\u00f3ns escribiu coa s\u00faa irm\u00e1 Delia Ephron. O seu \u00faltimo filme foi \"Julie &amp; Julia\" (2009). A s\u00faa primeira obra teatral, \"Imaginary Friends\" (2002), foi considerada como unha das dez mellores obras da temporada teatral 2002\u201303 de Nova York. Tam\u00e9n foi a coautora da produci\u00f3n teatral \"Love, Loss, and What I Wore\". En 2013, Ephron recibiu unha candidatura p\u00f3stuma aos premios Tony \u00e1 mellor obra por \"Lucky Guy\".\nTraxectoria.\nEphron naceu en Nova York, nunha familia xud\u00eda. Era a m\u00e1is vella de catro fillas e creceu en Beverly Hills, California. Os seus pais, Henry e Phoebe (de solteira Wolkind) Ephron, naceran na cosa leste e eran destacados dramaturgos e guionistas. Ephron recibiu o seu nome pola protagonista da obra \"Casa de bonecas\", de Henrik Ibsen. As irm\u00e1s m\u00e1is novas de Nora, Delia e Amy, tam\u00e9n son guionistas. A s\u00faa irm\u00e1 Hallie Ephron \u00e9 xornalista, cr\u00edtica literaria e novelista de obras de ficci\u00f3n criminal. Os seus pais basearon a personaxe inxenua da obra logo levada ao cinema \"Take Her, She's Mine\" na s\u00faa filla Nora, de vinte e dous anos, e nas s\u00faas cartas da universidade. Ambos os seus pais caeron no alcoholismo no seus \u00faltimos anos. Como estudante de instituto, Nora Ephron so\u00f1aba con ira a Nova York e converterse nunha Dorothy Parker, poeta, escritora sat\u00edrica e cr\u00edtica. Ephron citou o seu profesor de xornalismo do instituto, Charles Simms, como o inspirador na procura dunha carreira no xornalismo. Ephron graduouse do Beverly Hills High School en 1958, e do Wellesley College de Wellesley, Massachusetts, en 1962 cun grao en ciencias pol\u00edticas.\nShe casou tres veces. O seu primeiro matrimonio, co escritor Dan Greenburg, acabou en divorcio despois de nove anos. En 1976, casou co xornalista Carl Bernstein. En 1979, Ephron tivo un fillo, Jacob, e estaba embarazada do seu segundo fillo Max cando descubriu a relaci\u00f3n entre Bernstein e a s\u00faa amiga mutua Margaret Jay, xornalista brit\u00e1nica casada. Ephron inspirouse neste feito para escribir a s\u00faa novela de 1983 \"Heartburn\", que foi levada ao cinema en 1986 por Mike Nichols con Jack Nicholson e Meryl Streep. No libro, Ephron escribiu sobre un marido chamado Mark, que era \"capaz de ter sexo cunha persiana veneciana\". Tam\u00e9n escribiu que a personaxe Thelma (baseada en Margaret Jay) parec\u00eda unha xirafa con \"grandes p\u00e9s\". Bernstein ameazou con querelarse contra o libro e o filme, mais nunca o fixo.\nEphron estivo casada durante vinte anos co guionista Nicholas Pileggi, ata a s\u00faa propia morte. A parella viviu nos outeiros de Hollywood nos \u00c1nxeles e en Nova York.\nO amigo de Ephron Richard Cohen dixo dela, \"era moi xud\u00eda, cultural e emocionalmente. Identific\u00e1base completamente cunha muller xud\u00eda\". Non obstante, Ephron non era relixiosa. \"Nunca podes ter demasiada manteiga... isto \u00e9 a mi\u00f1a crenza. Se te\u00f1o unha relixi\u00f3n, \u00e9 esta\", dixo nunha entrevista en NPR sobre o seu filme de 2009 \"Julie &amp; Julia\".\nO seu fillo, Jacob Bernstein, dirixiu un filme para HBO sobre a vida da s\u00faa nai titulado \"Everything Is Copy\".\nGorxa profunda.\nDurante moitos anos, Ephron foi unha das poucas persoas que co\u00f1ec\u00eda a identidade de Deep Throat (\"Gorxa profunda\"), o informador an\u00f3nimo dos artigos escritos polo seu ex marido Carl Bernstein e Bob Woodward descubrindo o esc\u00e1ndalo Watergate. Ephron leu as notas de Bernstein, nas que se refer\u00eda a Deep Throat como \"MF\"; Bernstein afirmou que se refer\u00eda a \"My Friend\" (\"O meu amigo\"), mais Ephron supuxo correctamente que era unha referencia a Mark Felt, antigo director asociado do FBI.\nDespois da fin do matrimonio de Ephron e Bernstein, Ephron revelou a identidade de Deep Throat ao seu fillo Jacob e a calquera que llo preguntase. Unha vez dixo, \"Eu dar\u00eda discursos diante de 500 persoas e algu\u00e9n preguntar\u00eda, 'Sabe quen \u00e9 Deep Throat?' e eu responder\u00eda, '\u00c9 Mark Felt'.\" Compa\u00f1eiros de Jacob Bernstein no Dalton School e Vassar College falan de que Jacob revelou a numerosas persoas que Felt era Deep Throat. Esta revelaci\u00f3n atraeu pouca atracci\u00f3n dos medios durante o tempo en que a identidade de Deep Throat era un misterio. Ephron dixo que \"ningu\u00e9n, \u00e1 parte do meu fillo, me cre\". Ephron foi invitada por Arianna Huffington a escribir sobre a s\u00faa experiencia no \"Huffington Post\", en que era blogueira regular e editora a tempo parcial.\nObra.\nFilmograf\u00eda.\nComo actriz, Nora Ephron aparece en dous filmes dirixidos polo seu amigo Woody Allen. Est\u00e1 acreditada como invitada \u00e1 voda en \"Delictos e faltas\" (1989) e como invitada \u00e1 festa en \"Maridos e mulleres\" (1992)."}
{"id": "462976", "revid": "47401", "url": "https://gl.wikipedia.org/wiki?curid=462976", "title": "Bibi Andersson", "text": "Bibi Andersson, cuxo nome completo era Berit Elisabeth Andersson nada en Estocolmo o 11 de novembro de 1935 e finada na mesma cidade o 14 de abril de 2019, foi unha actriz e directora sueca de cine, teatro e televisi\u00f3n.\nParticipou en varias pel\u00edculas suecas como \"Amorodos salvaxes\", \"Persona\", \"Scener ur ett \u00e4ktenskap\" ou \"O s\u00e9timo selo\", dirixidas polo seu compatriota Ingmar Bergman.\nBibi Anderson faleceu aos 83 anos.\nTraxectoria.\nEn 1951, iniciou a s\u00faa carreira cinematogr\u00e1fica co realizador Ingmar Bergman, na produci\u00f3n dunha curta publicitario para un deterxente. O seu primeiro papel cinematogr\u00e1fico interpretouno en 1953 xunto ao actor Nils Poppe na cinta \"Dumbon\".\nRealizou estudos de actuaci\u00f3n no Terserus teaterskola, para logo, entre 1954 e 1956, estudar no Real Teatro Dram\u00e1tico de Estocolmo (Dramaten), participando posteriormente como actriz no Teatro de Malm\u00f6 (Malm\u00f6 stadsteatern), baixo a direcci\u00f3n de Ingmar Bergman at\u00e9 1959. Simultaneamente, participou nos f\u00edlmes \"Amorodos salvaxes\" (1956) e \"O s\u00e9timo selo\" (1957) do mesmo director, filmes que a lanzaron \u00e1 fama. En 1962, incorporouse por un ano ao elenco do Teatro de Uppsala (Uppsala stadsteatern), regresando ao Real Teatro Dram\u00e1tico de Estocolmo ao ano seguinte. En 1966, actuou na cinta \"Persona\" e en \"Paix\u00f3n\" en 1970.\nTraballou tam\u00e9n con outros directores de renome, como John Huston e Robert Altman (\"Quintet\", 1979). A partir da d\u00e9cada de 1980, dedicouse \u00e1 interpretaci\u00f3n e \u00e1 direcci\u00f3n teatral. Apareceu na obra \"Long Day's Journey into Night\" (1988) e nos filmes \"Una estaci\u00f3n de paso\" (1992), \"Il sogno della farfalla\" (1994), \"Dr\u00f8mpsel\" (1994) e \"Det blir aldrig som man t\u00f6kt sig\" (1999)."}
{"id": "462977", "revid": "23204", "url": "https://gl.wikipedia.org/wiki?curid=462977", "title": "O que arde", "text": "O que arde \u00e9 un filme dram\u00e1tico galego de 2019 dirixido por \u00d3liver Laxe e coescrito por Laxe e Santiago Fillol. Est\u00e1 ambientado na Galicia rural e aborda a problem\u00e1tica da desaparici\u00f3n do rural e dos lumes forestais. O elenco est\u00e1 composto por actores non profesionais da zona da serra dos Ancares, e est\u00e1 protagonizado por Amador Arias no papel de Amador Coro, un pir\u00f3mano que sae do c\u00e1rcere logo de ser condenado como o responsable dun incendio, e Benedicta S\u00e1nchez no papel de Benedicta, a s\u00faa nai.\nEstreouse na secci\u00f3n \"Un Certain Regard\" do Festival Internacional de Cinema de Cannes de 2019, onde ga\u00f1ou o premio do Xurado, sendo a terceira vez que un filme de Laxe participa no concurso do certame franc\u00e9s e a primeira que un filme en galego \u00e9 proxectado na secci\u00f3n oficial. \u00c9 o filme en galego con maior recadaci\u00f3n e o m\u00e1is visto da historia, con m\u00e1is de 104.000 espectadores nos cinemas logo da s\u00faa estrea, e m\u00e1is de 565.214,33 \u20ac recadados, superando a \"Sempre Xonxa\" de Chano Pi\u00f1eiro (1989).\nSinopse.\nA historia desenv\u00f3lvese nos Ancares lucenses e conta a historia de Amador Coro (interpretado por Amador Arias), un veci\u00f1o pir\u00f3mano que sae do c\u00e1rcere e regresa \u00e1 s\u00faa casa, coa s\u00faa nai Benedicta (intepretada por Benedicta S\u00e1nchez), a s\u00faa cadela Luna e as s\u00faas vacas. As s\u00faas vidas transcorren con normalidade no medio da natureza da s\u00faa aldea at\u00e9 que un d\u00eda un lume arrasa a rexi\u00f3n.\nProduci\u00f3n.\nEn maio de 2017, logo de que \u00d3liver Laxe recibise o Premio da Semana da Cr\u00edtica de Cannes por \"Mimosas\", deuse a co\u00f1ecer cal ser\u00eda o seu seguinte proxecto cinematogr\u00e1fico. O filme est\u00e1 motivado polos moitos incendios ocorridos durante varios anos en Galicia. Nas primeiras fases do proxecto, o filme recibiu o t\u00edtulo provisional de \"Aquilo que arde\". A idea orixinal era a de crear un falso documental sobre os incendios, mais o proxecto evolucionou a un filme de ficci\u00f3n. Tr\u00e1tase dunha coproduci\u00f3n entre Galicia, Francia e Luxemburgo, onde os incendios e a piroman\u00eda te\u00f1en unha grande importancia para o argumento e os personaxes, mais segundo o propio director \u00e9 en realidade un filme sobre a desaparici\u00f3n do rural, que moitas veces \u00e9 acelerado polos lumes. O equipo de produci\u00f3n do filme comezou a buscar actores non profesionais en Navia de Suarna e escolleron a Amador Arias, garda forestal de profesi\u00f3n, e a Benedicta S\u00e1nchez, unha muller de 83 anos no momento da rodaxe, como protagonistas.\nRodaxe.\nO filme comezou a rodaxe en marzo de 2018, e entre as s\u00faas localizaci\u00f3ns est\u00e1n varios lugares dos concellos lucenses de Cervantes e Navia de Suarna. O ver\u00e1n dese ano foi un dos que menos incendios sufriu na historia recente de Galicia, en contraposici\u00f3n coa vaga de incendios forestais de 2017.\nPara poder gravar preto do lume, o equipo de rodaxe tivo que recibir adestramento f\u00edsico e te\u00f3rico como bombeiros. Acompa\u00f1aron a bombeiros profesionais nos labores de extinci\u00f3n formando unha pequena unidade baixo a responsabilidade do xefe de brigada. En ocasi\u00f3ns, o equipo tivo que deixar de rodar para axudar a extinguir o lume. Todas as escenas dos incendios foron filmadas cunha c\u00e1mara Super 16 e sen ningunha manipulaci\u00f3n da imaxe, decidindo rodar moitas escenas durante a noite para salientar a \"beleza\" do incendio.\nBanda sonora.\nLaxe emprega o son e a m\u00fasica para amplificar a agon\u00eda da natureza, cunha combinaci\u00f3n de m\u00fasica cl\u00e1sica que substit\u00fae a banda sonora tradicional. Empr\u00e9ganse composici\u00f3ns de Antonio Vivaldi, como o \"Cum dederit\" de Nisi Dominus, salmo 126, interpretada por Sara Mingardo, ou composici\u00f3ns de Georg Friedrich H\u00e4ndel.\nEstrea.\n\"O que arde\" tivo a s\u00faa estrea mundial na 72\u00aa edici\u00f3n do Festival Internacional de Cinema de Cannes na secci\u00f3n oficial Un Certain Regard o 21 de maio de 2019, onde ga\u00f1ou o premio do Xurado, sendo a primeira vez que un filme en lingua galega \u00e9 proxectado na secci\u00f3n oficial. O filme estreouse nos cinemas de Francia en 54 salas de 21 cidades do pa\u00eds o 4 de setembro de 2019, baixo o t\u00edtulo \"Viendra le Feu\" e da man da distribuidora internacional Pyramide Films. Estreouse en versi\u00f3n orixinal en galego con subt\u00edtulos.\nEn Galicia, tivo d\u00faas preestreas. A primeira realizouse o 29 de setembro de 2019 na Praza da Vila de Navia, en Navia de Suarna. A elecci\u00f3n deste concello debeuse \u00e1 orixe da familia do director, xa que a nai de Laxe \u00e9 de Vilela, da parroquia de Son, as\u00ed como por ser lugar de rodaxe de parte do filme. A segunda preestrea f\u00edxose o 1 de outubro de 2019 no Festival Curtocircu\u00edto, no Teatro Principal de Santiago de Compostela.\nEstreouse en 19 cinemas de toda Galicia o 11 de outubro\u00a0de 2019 a trav\u00e9s de NUMAX Distribuci\u00f3n, nas sete cidades galegas e nas vilas de Carballo, Monforte de Lemos, Vilagarc\u00eda de Arousa, Viveiro, A R\u00faa, Ver\u00edn, As Pontes, A Estrada e Caldas de Reis, as\u00ed como no resto do estado noutras 30 salas en versi\u00f3n orixinal con subst\u00edtulos en castel\u00e1n e catal\u00e1n. \u00c9 un dos filmes galegos con m\u00e1is estreas en cinemas comerciais da historia.\nO 12 de outubro de 2019, \"O que arde\" estreouse no Festival de Cinema de Nova York dentro da secci\u00f3n oficial. Laxe non puido asistir \u00e1 presentaci\u00f3n por mor da negativa dos Estados Unidos a concederlle a ESTA, a autorizaci\u00f3n electr\u00f3nica para viaxar a este pa\u00eds, por ter visitado Ir\u00e1n en 2016.\nAcollida.\nNa primeira fin de semana logo da s\u00faa estrea en Espa\u00f1a, \"O que arde\" conseguiu m\u00e1is de 11\u00a0000 espectadores en todo o estado, e o 14 de outubro entrou no d\u00e9cimo posto dos dez filmes m\u00e1is vistos ese d\u00eda no estado. Segundo a distribuidora do filme, NUMAX, foi a segunda mellor estrea dun filme independente da tempada. Na s\u00faa sexta semana nos cinemas, converteuse no filme en galego con maior recadaci\u00f3n e o m\u00e1is visto da historia, con m\u00e1is de 104.000 espectadores nos cinemas logo da s\u00faa estrea, e m\u00e1is de 565.214,33 \u20ac recadados, superando a \"Sempre Xonxa\" de Chano Pi\u00f1eiro que manti\u00f1a o r\u00e9cord dende 1989.\nResposta da cr\u00edtica.\n\"O que arde\" recibiu a aclamaci\u00f3n da cr\u00edtica e na p\u00e1xina web Rotten Tomatoes conta cun 92% de aprobaci\u00f3n en base a 25 cr\u00edticas.\nO cr\u00edtico Thomas Baurez da revista francesa de cinema \"Premi\u00e8re\" calificou o filme como \"un filme incandescente e poderoso\". Nunha recensi\u00f3n para a revista de entretemento estadounidense \"The Hollywood Reporter\", David Rooney chamouno \"unha obra bela e melanc\u00f3lica, dunha sensibilidade penetrante\".\nGalard\u00f3ns e nomeamentos.\n\"O que arde\" estreouse en numerosos festivais e premios cinematogr\u00e1ficos, salientando a s\u00faa participaci\u00f3n no Festival de Cannes de 2019 na secci\u00f3n Un Certain Regard, onde ga\u00f1ou o Premio do Xurado. O filme competiu na 34\u00aa edici\u00f3n do Festival Internacional de Cinema de Mar del Plata, o m\u00e1is prestixioso festival de cinema de Am\u00e9rica Latina, onde ga\u00f1ou o Astor de Ouro \u00f3 mellor filme. Nos Premios Gaud\u00ed de 2020, o filme foi reco\u00f1ecido como mellor filme europeo, ademais de conseguir o premio de mellor direcci\u00f3n de fotograf\u00eda para Mauro Herce.\nNa 34\u00aa edici\u00f3n dos Premios Goya, \"O que arde\" estivo nomeado a catro categor\u00edas, inclu\u00eddo mellor filme, mellor director, mellor fotograf\u00eda e mellor actriz revelaci\u00f3n. Finalmente, ga\u00f1ou os premios de mellor fotograf\u00eda para Mauro Herce e mellor actriz revelaci\u00f3n para Benedicta S\u00e1nchez. S\u00e1nchez tam\u00e9n foi reco\u00f1ecida pola Xunta de Galicia no ano 2019 coa medalla Castelao pola s\u00faa aparici\u00f3n no filme.\nNa 18\u00aa edici\u00f3n dos Premios Mestre Mateo, foi nomeado en doce categor\u00edas, inclu\u00edndo mellor filme, mellor director, mellor actor, mellor actriz, mellor fotograf\u00eda e mellor gui\u00f3n. Finalmente, ga\u00f1ou 6 Premios Mestre Mateo, os de mellor filme, mellor director, mellor direcci\u00f3n art\u00edstica, mellor montaxe, mellor son e mellor fotograf\u00eda..\nEn outubro de 2020, foi preseleccionado pola Academia de Cine Espa\u00f1ol como un dos candidatos, xunto con \"El hoyo\" e \"La trinchera infinita\", a representar a Espa\u00f1a na 93\u00aa edici\u00f3n dos \u00d3scar. O 3 de novembro, anunciouse que o candidato para os \u00d3scar ser\u00e1 \"La trinchera infinita\"."}
{"id": "462978", "revid": "19415", "url": "https://gl.wikipedia.org/wiki?curid=462978", "title": "Deportivo ABANCA", "text": ""}
{"id": "462979", "revid": "15490", "url": "https://gl.wikipedia.org/wiki?curid=462979", "title": "Serliana", "text": "Serliana \u00e9 o nome dun recurso arquitect\u00f3nico moi utilizado no Renacemento e posteriormente no per\u00edodo neocl\u00e1sico, que consiste en combinar arcos de medio punto con vans alintelados. O seu nome prov\u00e9n do arquitecto manierista italiano Sebastiano Serlio, que foi o primeiro en teorizar sobre esta forma arquitect\u00f3nica.\nA \"serliana\" utilizouse, xeralmente, en portadas e \"loggias\" a xeito de arco de triunfo no que os laterais est\u00e1n alintelados e son m\u00e1is baixos. Un exemplo desta forma pode verse sobre a portada do Palacio de Carlos V en Granada, realizada por Pedro Machuca en 1527. Tam\u00e9n foi moi utilizada por Andrea Palladio.\nOrixe.\nO arco flanqueado polos dous vans alintelados apareceu orixinalmente na \u00e9poca imperial en Roma. Utilizouse na Vila Hadriana (125-134), en T\u00edvoli, e no Templo de Hadriano (cara o 130) en \u00c9feso, Turqu\u00eda, e foi co\u00f1ecido como \"arco siriaco\".\nRecuperouno Bramante en Santa Mar\u00eda do Popolo (1507-09) en Roma, a\u00ednda que foi Palladio (1508-80) quen m\u00e1is o utilizou, polo que en Inglaterra, onde a arquitectura paladiana foi difundida por Inigo Jones (1573-1652) co\u00f1eceuse como arcada paladiana. No s\u00e9culo XVIII, lord Burlington engadiulle un arco exterior para recoller o tres ocos.\nEn Espa\u00f1a, a primeira serliana aparece datada en 1510, cando artistas xenoveses o introducen no palacio valenciano de Jeromi Vich, daquela embaixador en Roma de Fernando o Cat\u00f3lico."}
{"id": "462980", "revid": "68944", "url": "https://gl.wikipedia.org/wiki?curid=462980", "title": "Foudia madagascariensis", "text": "Foudia madagascariensis \u00e9 unha especie de ave da orde dos paseriformes, suborde dos oscines, infraorde dos pas\u00e9ridos, e familia dos ploceidos, unha das sete pertencentes ao x\u00e9nero \"Foudia\", propia da illa de Madagascar.\nTaxonom\u00eda.\nDescrici\u00f3n.\nEn 1760, o zo\u00f3logo franc\u00e9s Mathurin Jacques Brisson inclu\u00edu na s\u00faa \"Ornithologie\" unha descrici\u00f3n dunha ave de plumaxe vermella, base\u00e1ndose nun esp\u00e9cime recolectado en Madagascar, e utilizou para designala o nome franc\u00e9s de \"le cardinal de Madagascar\", e o latino de \"Cardinalis madagascariensis\". A\u00ednda que Brisson nesta obra empregou nomes latinos, estes non se axustaban todos \u00e1 nomenclatura binomial, polo que non est\u00e1n reco\u00f1ecidos pola Comisi\u00f3n Internacional de Nomenclatura Zool\u00f3xica.\nCando en 1766 o naturalista sueco Carolus Linnaeus actualizou o seu \"Systema Naturae\" para a 12\u00aa edici\u00f3n (que se publicar\u00eda dous anos m\u00e1is tarde), engadiu 240 especies que Brisson describira anteriormente. Unha destas foi a que se trata aqu\u00ed; Linnaeus inclu\u00edu unha breve descrici\u00f3n dela, acu\u00f1ou o nome binomial \"Loxia madagascariensis\", e citou o traballo de Brisson. \nA especie hoxe en d\u00eda est\u00e1 inclu\u00edda no x\u00e9nero \"Foudia\", que foi descrito polo naturalista alem\u00e1n Ludwig Reichenbach en 1850. \nA designaci\u00f3n de \"Foudia madagascariensis\" como especie tipo do x\u00e9nero, foi efectuada posteriormente.\nEtimolox\u00eda.\nPara a do x\u00e9nero, v\u00e9xase \"Foudia\".\nO epiteto espec\u00edfico, \"madagascariensis\" fai referencia \u00e1 illa onde habita esta ave.\nCaracter\u00edsticas.\n\"Foudia madagascariensis\" \u00e9 un pequeno paxaro duns 5 cm de lonxitude e un peso que pode variar dos 14 a o 19 g, m\u00e1is ou menos as dimensi\u00f3ns dun gorri\u00f3n. \nO macho presenta unha plumaxe, na \u00e9poca da reproduci\u00f3n de cor vermella brillante, con manchas negras ao redor de cada ollo; as partes inferiores son tam\u00e9n vermellas, o que distigue esta especie doutras semellantes que habitan nas zonas onde se introduciu. As \u00e1s e a cola son de cor parda oliv\u00e1cea. Na femia, durante todo o ano, ten a plumaxe das partes superiores do corpo de cor parda oliv\u00e1cea e a das inferiores de cor gris apardazada. A plumaxe dos inmaturos \u00e9 semellante \u00e1 das femias.\nH\u00e1bitat e distribuci\u00f3n.\nO seu h\u00e1bitat habitual son claros de bosques, pasteiros e campos de cultivo. En Madagascar consid\u00e9rase unha praga para o cultivo de arroz.\nDistrib\u00faese de forma natural na illa de Madagascar, pero a especie foi introducida noutras illas do oc\u00e9ano \u00cdndico, como as illas do Almirante, as do Territorio Brit\u00e1nico do Oc\u00e9ano \u00cdndico, en Bahrain, as Comores, as Seychelles, Mauricio e Reuni\u00f3n e, xa no oc\u00e9ano Atl\u00e1ntico, nas de Santa Helena, Ascensi\u00f3n e as de Trist\u00e1n da Cunha.\nPoboaci\u00f3n.\nO tama\u00f1o da s\u00faa poboaci\u00f3n mundial non se cuantificou, pero a especie descr\u00edbese como moi com\u00fan.\nBiolox\u00eda.\nAlimentaci\u00f3n.\nA especie alim\u00e9ntase principalmente de sementes, especialmente de herbas, e de insectos, pero tam\u00e9n consome outros alimentos, como froitos, n\u00e9ctar, restos de comida dos humanos e copra.\nReproduci\u00f3n.\nF\u00f3ra da \u00e9poca de reproduci\u00f3n \u00e9 unha ave gregaria. A medida que se acerca a temporada de reproduci\u00f3n, os machos establecen territorios duns 30 m de di\u00e1metro. \u00c9 unha especie mon\u00f3gama, e o macho, como fan todos os membros dos ploceidos (ou \"tecedores\"), comeza a constru\u00edr o ni\u00f1o no centro do seu territorio antes de que comece o cortexo. Os ni\u00f1os agr\u00fapanse en colonias, e te\u00f1en forma globular cunha entrada lateral e un \"soportal\" en forma de tubo curto. Est\u00e1 constru\u00eddo \"tecendo\" pequenas ra\u00edces, gabi\u00e1ns, herbas e outras febras longas doutros vexetais, e tarda uns oito d\u00edas para constru\u00edrse; moitos son abandonados se o macho non logra atraer unha parella.\nImpacto nas aves nativas.\nEn diferentes partes daquelas illas onde foi introducida, esta especie provocou diferentes impactos nas aves nativas. Tanto \"Foudia rubra\", de Mauricio, que est\u00e1 en perigo de extinci\u00f3n, como \"Foudia flavicans\", de Rodrigues, foron afectadas pola competencia polos recursos alimenticios nas s\u00faas respectivas illas.\nStatus.\nA Uni\u00f3n Internacional para a Conservaci\u00f3n da Natureza e dos Recursos Naturais (UINC), tendo en conta que \"Foudia madagascariensis\" ten unha \u00e1rea de distribuci\u00f3n moi grande, estima que a poboaci\u00f3n \u00e9 est\u00e1bel e que ante a ausencia de evidencias de diminuci\u00f3ns ou ameazas substanciais, aval\u00eda o estado de conservaci\u00f3n da especie como \"LC\" (pouco preocupante)."}
{"id": "462982", "revid": "25871", "url": "https://gl.wikipedia.org/wiki?curid=462982", "title": "Rana chensinensis", "text": "Rana chensinensis \u00e9 unha especie de ra da familia Ranidae, que vive na China e Mongolia.\nH\u00e1bitat.\nO seu h\u00e1bitat natural son os bosques temperados, r\u00edos intermitentes, pantanos, lagos de auga doce, pantanos de auga doce intermitentes, terras cultivables, pasteiros e terra regada. Est\u00e1 ameazada pola perda de h\u00e1bitat.\nTaxonom\u00eda.\nA descrici\u00f3n cient\u00edfica da especie f\u00edxoa Armand David, un misioneiro naturalista, que a atopou en 1872, a m\u00e1is de 1000\u00a0m de altitude, en Gujiapo (\u8c37\u5bb6\u5761), durante unha expedici\u00f3n aos montes Quinling (\u79e6\u5cad) en Shaanxi.\nUsos.\nEsta ra \u00e9 notable na agricultura chinesa porque \u00e9 un forte predador de organismos que causan pragas. Un estudo realizado en condado de Qingyuan durante os anos 1982 e 1983 atopou que criar estas ras para o control de pragas dimin\u00fae o uso de pesticidas e a contaminaci\u00f3n do ambiente.\nNa China, os tecidos graxos que se encontran preto das tompas de Falopio da ra util\u00edzanse como un ingrediente da medicina tradicional."}
{"id": "462983", "revid": "89787", "url": "https://gl.wikipedia.org/wiki?curid=462983", "title": "Incilius alvarius", "text": "Incilius alvarius (antes chamado \"Bufo alvarius\") \u00e9 unha especie de sapo que vive no norte de M\u00e9xico e suroeste dos Estados Unidos. Produce unha toxina en forma de exsudado das gl\u00e1ndulas da pel, que cont\u00e9n 5-MeO-DMT e bufotenina.\nDescrici\u00f3n.\nPode medrar ata 19\u00a0cm de longo e \u00e9 o sapo m\u00e1is grande dos Estados Unidos coa excepci\u00f3n de \"Rhinella marina\". Ten unha pel de aspecto cori\u00e1ceo lisa, verde oliva ou marr\u00f3n con pintas. Xusto detr\u00e1s do seu ollo dourado con pupila horizontal hai unha avultada gl\u00e1ndula paratiroide con forma de ril. Baixo esta hai unha grande \u00e1rea circular verde clara, que \u00e9 o t\u00edmpano. Na comisura da boca hai unha verruga branca e gl\u00e1ndulas brancas nas patas. Todas estas gl\u00e1ndulas producen secreci\u00f3ns t\u00f3xicas.\nOs cans que atacan estes sapos poden quedar paralizados ou morrer. Os mapaches aprenderon a empurrar o sapo nunha lagoa pola pata de atr\u00e1s, po\u00f1elo patas arriba e empezar a comelo polo ventre, unha estratexia que evita po\u00f1erse en contacto coas gl\u00e1ndulas velenosas. A diferenza doutros vertebrados, este anfibio obt\u00e9n auga principalmente por absorci\u00f3n osm\u00f3tica a trav\u00e9s do seu abdome. Os sapos da familia bufonidae te\u00f1en unha rexi\u00f3n de pel que se estende desde o medio do abdome ata as patas anteriores e est\u00e1 especializada en realizar unha r\u00e1pida rehidrataci\u00f3n. A maior\u00eda da rehidrataci\u00f3n faise por absorci\u00f3n de auga de pequenas pozas ou obxectos h\u00famidos.\nDistribuci\u00f3n e h\u00e1bitat.\nAt\u00f3pase nas \u00e1reas da parte inferior do r\u00edo Colorado e o r\u00edo Gila, no suroeste de California, Novo M\u00e9xico e gran parte do sur de Arizona, as\u00ed como no noroeste de M\u00e9xico. Vive tanto no deserto coma en \u00e1reas semi\u00e1ridas da s\u00faa zona de distribuci\u00f3n. \u00c9 semiacu\u00e1tico e a mi\u00fado at\u00f3pase en r\u00edos, preto de fontes en canles e regos de drenaxe, e baixo abeberadeiros de auga. A especie co\u00f1\u00e9cese por reproducirse en corpos de auga artificiais (por exemplo, encoros para o control de inundaci\u00f3ns, dep\u00f3sitos) e como resultado as distribuci\u00f3ns e h\u00e1bitats reprodutores desta especie pode que se visen alterados recentemente na zona sur central de Arizona. A mi\u00fado usa as escavaci\u00f3ns feitas por roedores como o seu fogar e \u00e9 nocturno. A s\u00faa chamada descr\u00edbese como \u201cun feble, bocinazo de ton grave, que dura menos dun segundo.\u201d\nBiolox\u00eda.\n\u00c9 unha especie simp\u00e1trica cos sapos \"Scaphiopus\" spp., \"Anaxyrus cognatus\", \"Anaxyrus punctatus\" e \"Anaxyrus woodhousei\". Como moitos outros sapos, buscan activamente comida e alim\u00e9ntanse de invertebrados, lagartos, pequenos mam\u00edferos e anfibios. A estaci\u00f3n m\u00e1is activa para os sapos \u00e9 de maio a setembro, debido \u00e1s maiores precipitaci\u00f3ns de chuvia (que c\u00f3mpren para a reproduci\u00f3n). A idade \u00e1 que chega \"I. alvarius\" vai de 2 a 4 anos na poboaci\u00f3n de Adobe Dam no condado de Maricopa, Arizona; por\u00e9n, outras especies da familia dos sapos te\u00f1en unha maior duraci\u00f3n da vida de 4 a 5 anos. As afinidades taxo\u00f3micas de \"I. alvarius\" non est\u00e1n claras, pero inmunoloxicamente est\u00e1 igualmente pr\u00f3ximo aos grpos \"boreas\" e \"valliceps\".\nReproduci\u00f3n.\nA estaci\u00f3n reprodutora empeza en maio, cando comeza a estaci\u00f3n chuviosa e pode durar ata agosto. Normalmente, de 1 a 3 d\u00edas despois das chuvias os sapos empezan a po\u00f1er ovos en lagoas, r\u00edos de augas lentas, pozas temporais ou estruturas feitas polo home que conte\u00f1en auga. Os ovos son de 1,6\u00a0mm de di\u00e1metro, separados uns doutros 5\u20137\u00a0cm, e encapsulados nun s\u00f3 tubo de xelatina cun perfil non n\u00edtido pero distinguible. A femia pode po\u00f1er ata 8.000 ovos.\nUsos enteox\u00e9nicos.\nO sistema de defensa principal deste sapo son as s\u00faas gl\u00e1ndulas produtoras de veleno, que pode ser suficientemente potente para matar un can grande. Estas gl\u00e1ndulas paratiroides producen 5-MeO-DMT (5-metoxi-dimetiltriptamina) e bufotenina (que recibe ese nome polo x\u00e9nero \"Bufo\" dos sapos); ambos os compostos pertencen \u00e1 familia das triptaminas alucin\u00f3xenas. Unha soa inhalaci\u00f3n profunda deste veleno produce un forte efecto psicoactivo en s\u00f3 15 segundos. Despois da inhalaci\u00f3n, o usuario adoita experimentar unha sensaci\u00f3n de calor, euforia e fortes alucinaci\u00f3ns visuais e auditivas, debido \u00e1 alta afinidade da 5-MeO-DMT polos receptores dos subtipos 5-HT2 e 5-HT1A..\nLeis estatais.\nNos Estados Unidos causou grande expectaci\u00f3n a noticia do arresto en 1994 dun mestre de California por posu\u00edr o veleno deste sapo, a primeira persoa arrestada por ese motivo. A substancia era bufotenina, que estaba prohibida en California desde 1970.\nEn 2007 en Kansas City, Missouri un home que ti\u00f1a na s\u00faa posesi\u00f3n un esp\u00e9cieme de \"I. alvarius\" foi detido e acusado de posesi\u00f3n de substancias controladas ao determinarse que o ti\u00f1a para usar as s\u00faas secreci\u00f3ns con prop\u00f3sitos recreativos. En Arizona, p\u00f3dese posu\u00edr unha bolsa cun m\u00e1ximo de 10 destes sapos cunha licenza de pesca, pero pode ser un crime se se descobre que se pos\u00fae coa intenci\u00f3n de fumar o seu veleno.\nNing\u00fan dos estados nos que \"I. alvarius\" \u00e9 (ou era) nativo (California, Arizona e Novo M\u00e9xico) permite que unha persoa leve legalmente o sapo f\u00f3ra do estado. Por exemplo, o Departamento de Pesca e Caza de Arizona \u00e9 claro sobre a lei que impera en Arizona: \"Un individuo non... exportar\u00e1 ningunha especie silvestre viva do estado; 3. O transporte, posesi\u00f3n, oferta ou venda, venda como isco vivo, comercio, doaz\u00f3n, compra, alugueiro, usufructo, mostra, exhibici\u00f3n, propagaci\u00f3n... dentro do estado...\" non est\u00e1n permitidas.\nEn California, \"I. alvarius\" foi designado como especie \"en perigo\" e a posesi\u00f3n deste sapo \u00e9 ilegal. \"Non \u00e9 legal capturar, recoller, matar ou danar intencionalmente, posu\u00edr, comprar, propagar, vender, transportar, importar ou exportar calquera r\u00e9ptil ou anfibio nativo ou parte del...\"\nEn Novo M\u00e9xico, este sapo est\u00e1 na lista de especies \"ameazadas\" e, igualmente, recoller \"I. alvarius\" \u00e9 ilegal."}
{"id": "462984", "revid": "27155", "url": "https://gl.wikipedia.org/wiki?curid=462984", "title": "Bufo alvarius", "text": ""}
{"id": "462985", "revid": "1131", "url": "https://gl.wikipedia.org/wiki?curid=462985", "title": "Club Patinaxe Art\u00edstica Condado", "text": "O Club Patinaxe Art\u00edstica Condado \u00e9 un club deportivo galego con sede en Salvaterra de Mi\u00f1o, dedicado \u00e1 patinaxe art\u00edstica. Fundouse en decembro de 2009 con 13 patinadoras, en 2019 ti\u00f1a 77 patinadoras/es de 4 a 19 anos. Este club xestiona as escolas de Ponteareas e Leirado, onde se preparan os/as nenos/as para entrar a formar parte do club. O club emprega o pavill\u00f3n polideportivo municipal C\u00e1ndido Carreira Est\u00e9vez, cunha pista polideportiva de madeira e bancadas para m\u00e1is de mil persoas.\nDisciplinas competitivas.\nDentro da patinaxe art\u00edstica sobre rodas abrangue nas seguintes disciplinas competitivas:\nPatinaxe libre. Esta modalidade consta de primeira e segunda categor\u00eda e niveis. Os patinadores/as poden acceder a calquera delas, dependendo das s\u00faas habilidades t\u00e9cnicas, somet\u00e9ndose \u00e1s diferentes probas de acceso. O club con representaci\u00f3n nas categor\u00edas femininas de idade benxam\u00edn, alev\u00edn, infantil e cadete.\nPatinaxe Show. Ten representaci\u00f3n actualmente en d\u00faas categor\u00edas.\nO Grupo Pequeno, formado por 8 patinadoras de 16 a 19 anos, creouse en 2018 e no seu primeiro ano de competici\u00f3n xa conseguiu un terceiro posto no Campionato Galego celebrado en Santiago, un segundo posto na Copa de Espa\u00f1a celebrada en Alcoi, un terceiro posto no Trofeo Cidade de Vigo e un segundo posto no Trofeo Salvaterra Milenaria. No ano 2019 participaron no Campionato Galego e obtiveron unha segunda posici\u00f3n, no Campionato de Espa\u00f1a clasificaronse d\u00e9cimo segundas e no Trofeo Internacional Concello de Vigo onde conseguiron unha segunda posici\u00f3n.\nO Grupo J\u00fanior, formado por 12 patinadores/as de 12 a 17 anos, comezou competindo con 9 patinadoras en segunda categor\u00eda no ano 2014 e conseguiu unha terceira posici\u00f3n no Campionato Grupos Show. No ano 2015 ga\u00f1aron o Campionato Galego de segunda categor\u00eda e no XVIII Trofeo Internacional a Latina obtiveron un segundo posto. No 2016 ga\u00f1aron o Campionato Galego e lograron o pase ao Campionato de Espa\u00f1a que se celebrou en Alcoi. Clasific\u00e1ronse d\u00e9cimo terceiras. Tam\u00e9n participan no Trofeo Internacional Concello de Vigo na categor\u00eda xuvenil e conseguen un segundo posto. No ano 2017 participaron no Campionato Galego e volveron conseguir un segundo posto. Participan no VIII Campionato de Espa\u00f1a e obtiveron un oitavo posto. En abril dese mesmo ano ga\u00f1an o Trofeo Internacional Concello de Vigo. No 2018 ga\u00f1aron o Campionato Galego e conseguiron un d\u00e9cimo terceiro posto no Campionato de Espa\u00f1a. No 2019 participaron no Campionato Galego e quedan en segundo posto; quedaron novenas no Campionato de Espa\u00f1a. As\u00ed mesmo, obtiveron a terceira posici\u00f3n no Trofeo Internacional Concello de Vigo.\nTrofeo Salvaterra Milenaria.\nO Club organiza desde o ano 2018 o Trofeo Salvaterra Milenaria que no ano 2019 acolleu un total de 450 patinadores/as e 23 clubs, entre os que estiveron o campi\u00f3n galego en grupos grandes, o campi\u00f3n galego en grupos cuartetos e as actuais campioas galegas e subcampioas de Espa\u00f1a en grupos pequenos. Ademais, o Trofeo organizado polo Condado foi de \u00e1mbito internacional, polo que inclu\u00edu varios grupos de Portugal e os actuais campi\u00f3ns de Portugal en grupos show cuarteto que, xunto ao CPA Gondomar, participar\u00e1n nos World Roller Games de Barcelona 2019.\nDirectiva.\nA directiva do club est\u00e1 composta polo presidente Eduardo Caride, unha secretaria, unha tesoureira e catro vocais. O adestrador do club \u00e9 Eduardo Caride Figueroa (Vigo, 1988), tam\u00e9n xu\u00edz e presidente do club. Comezou a patinar con cinco anos, e acadou o terceiro posto no mundial de 2005 co Club Valladares."}
{"id": "462987", "revid": "1131", "url": "https://gl.wikipedia.org/wiki?curid=462987", "title": "Jos\u00e9 Barro (automoci\u00f3n)", "text": "Jos\u00e9 Barro foi unha f\u00e1brica de autom\u00f3biles galega, creada en 1905 polo empresario galego Jos\u00e9 Barro Gonz\u00e1lez en Chav\u00edn (Viveiro). Foi a primeira f\u00e1brica de autom\u00f3biles de Galicia. Constru\u00edu carrozar\u00edas que logo montaba en chasis que importaba de Francia. \nEste empresario de Viloalle (Mondo\u00f1edo) era un apaixonado por todo o que levase alg\u00fan tipo de motor, h\u00e9lice ou turbina. Chegou a Chavin en 1895 con s\u00f3 22 anos e comezou a s\u00faa carreira empresarial coa construci\u00f3n dunha pequena central el\u00e9ctrica. Ao mesmo tempo, adquiriu un antigo taller de teares, que pouco a pouco se converteu nunha das f\u00e1bricas de autom\u00f3biles m\u00e1is avanzadas do seu tempo.\nHistoria.\nEn 1904 Jos\u00e9 Barro viaxou a Par\u00eds decidido a mercar dous autobuses coa idea de crear un servizo de transporte entre Viveiro e Baamonde. Non obstante, regresou cunha licenza exclusiva para a venda de veh\u00edculos, autobuses e cami\u00f3ns da marca De Dion-Bouton para Galicia e Asturias. Un ano despois comezaron a chegar os primeiros chasis De Dion Bouton de Par\u00eds, famosos pola s\u00faa fiabilidade e dureza. Barro, ademais da venda, ofrece servizos de reparaci\u00f3n para todo tipo de veh\u00edculos. Coches de Valladolid, Le\u00f3n ou mesmo Madrid comezaron a estar entre os seus clientes.\nCarrocer\u00edas viveirenses.\nDurante a primeira guerra mundial o fabricante franc\u00e9s non pode fornecer as pezas necesarias \u00e1 f\u00e1brica de Chav\u00edn, polo que o empresario vese obrigado a carrozar e constru\u00edr pezas. Deste xeito, conv\u00e9rtese nunha f\u00e1brica para a construci\u00f3n de carrozar\u00edas e montaxe de veh\u00edculos, autobuses e cami\u00f3ns ata o final dos seus d\u00edas. Nos anos 30, esta empresa ocupa unha das posici\u00f3ns m\u00e1is altas da clasificaci\u00f3n nacional en termos de produci\u00f3n de material automotriz, con sinais de identidade como a solidez e acabado dos seus autobuses e cami\u00f3ns.\nUnha caracter\u00edstica \u00fanica destes modelos carrozados en Chav\u00edn \u00e9 a s\u00faa estrutura de madeira feita por carpinteiros de ribeira. Os artes\u00e1ns expertos en embarcaci\u00f3ns aplicaron os seus co\u00f1ecementos en estruturas mari\u00f1as \u00e1s carrozar\u00edas de autom\u00f3biles, o que elevou a calidade en termos de resistencia e finura dos acabados.\nDurante a guerra civil espa\u00f1ola constru\u00edu equipos militares, retomou as s\u00faas anteriores funci\u00f3ns ao final da guerra ata a s\u00faa morte en 1943. Os seus herdeiros dividiron a compa\u00f1\u00eda en d\u00faas li\u00f1as de negocio e a mantiveron ata que a crise econ\u00f3mica de finais da d\u00e9cada de 1970 obrigounos a pechar definitivamente no ano 1981."}
{"id": "462988", "revid": "5863", "url": "https://gl.wikipedia.org/wiki?curid=462988", "title": "Antonio Fil\u00e1ntropo", "text": ""}
{"id": "462989", "revid": "89787", "url": "https://gl.wikipedia.org/wiki?curid=462989", "title": "Penedo dos Mouros", "text": "O penedo ou caseta dos mouros \u00e9 unha peculiar formaci\u00f3n situada na estrada que, no concello de Ponteareas, une os barrios da Lomba (Areas) e o Viveiro (Ribadetea). Tr\u00e1tase dunha construci\u00f3n artificial localizada entre uns penedos de grandes dimensi\u00f3ns, moi com\u00fans en todo o municipio.\nA construci\u00f3n foi obra do primeiro gardamontes da Serra do Galleiro, que viv\u00eda na casa do Viveiro (agora en ru\u00ednas), empregando este lugar para gardar ferramenta de traballo.\nLenda.\nConta a lenda que Amador, o \u201ccanteiro de San Blas\u201d, barrio da veci\u00f1a parroquia de Areas, non cr\u00eda na lenda da caseta e no seu poder m\u00e1xico, as\u00ed como tampouco na existencia de ouro no seu interior.\u00a0Decidiu facela voar polos aires como acostumaba co resto de pedras e penedos. Dise que cando se dispu\u00f1a a introducir a dinamita na pedra, esta estourou, ferindo de gravidade ao canteiro, o cal perdeu un brazo e a visi\u00f3n dun ollo."}
{"id": "462991", "revid": "1131", "url": "https://gl.wikipedia.org/wiki?curid=462991", "title": "Feira do vi\u00f1o do Ribeiro", "text": "A feira do vi\u00f1o do Ribeiro \u00e9 unha festa gastron\u00f3mica centrada no vi\u00f1o do Ribeiro que se celebra en Ribadavia, declarada de Interese Tur\u00edstico Nacional. Cel\u00e9brase desde 1963, e ten lugar no recinto da Alameda, fronte \u00f3 castelo de Ribadavia.\nCaracter\u00edsticas.\nO 15 de setembro de 1963 celebrouse en Leiro a I \"Fiesta de la Vendimia en el Ribero del Avia\", con cartel dese\u00f1ado por Pedro Ruiz Bofill.\nA feira consiste nunha exposici\u00f3n das diferentes adegas e empresas agr\u00edcolas. Xunto a estas cel\u00e9branse concursos, catas, degustaci\u00f3ns, actividades musicais e folcl\u00f3ricas. Ademais en Ribadavia, no instituto Abrente, c\u00farsase o ciclo de aceites e vi\u00f1os, participativos nesta actividade. No 2017 participaron con vi\u00f1o e aceite propio. A etiqueta foi realizada polos alumnos e alumnas de secundaria do instituto IES o Ribeiro e escollida polo claustro do profesorado.\nCada ano faise un concurso de carteis para elixir a imaxe de representaci\u00f3n para a edici\u00f3n. Para levar a cabo iso establ\u00e9cese un tema para inspirar \u00e1 participaci\u00f3n de dese\u00f1adores e artistas coa condici\u00f3n de que a obra sexa in\u00e9dita. O ga\u00f1ador ou ga\u00f1adora recibe un premio econ\u00f3mico e a obra pasa a ser propiedade do consello regulador da denominaci\u00f3n de orixe. Os carteis finalistas son expostos posteriormente no local social da Madalena en Ribadavia. O xurado son persoas dentro do mundo da arte e do dese\u00f1o, o Presidente do Consello Regulador e o alcalde de Ribadavia, ou a persoa na que delegue."}
{"id": "462992", "revid": "98629", "url": "https://gl.wikipedia.org/wiki?curid=462992", "title": "Peaky Blinders", "text": "Peaky Blinders \u00e9 unha serie de televisi\u00f3n brit\u00e1nica emitida na canle BBC Two. O seu creador \u00e9 o escritor brit\u00e1nico Steven Knight e est\u00e1 protagonizada polo actor Cillian Murphy\". \"A trama principal da serie \u00e9 a vida dunha familia de g\u00e1nsters de orixe xitana de Birmingham na d\u00e9cada de 1920. \nOs creadores da serie inspir\u00e1ronse nos Peaky Blinders, unha banda criminal do Birmingham de finais do s\u00e9culo XIX, que se di que levaban cosidas navallas nas s\u00faas boinas que logo utilizaban como armas.\nHistoria.\nO nome de Peaky Blinders non ten unha traduci\u00f3n exacta, pero a que m\u00e1is se lle asemella \u00e9 \"Os cegadores con boina.\" Esta banda criminal existiu na realidade a finais do s\u00e9culo XIX. A serie relata a s\u00faa historia de forma anecd\u00f3tica e ficticia, a\u00ednda que tam\u00e9n mestura feitos hist\u00f3ricos. \nDe cara finais do s\u00e9culo XIX, Birmingham pasaba por un momento de crise e pobreza. Debido a esta desesperada situaci\u00f3n, o crime semellaba a \u00fanica sa\u00edda para os m\u00e1is novos da \u00e9poca; polo que se crearon diversas bandas criminais. As pelexas, roubos, asasinatos, etc convert\u00e9ronse en algo habitual. En pouco tempo, a banda dos Peaky Blinders converter\u00edase nunhas das m\u00e1is famosas e temidas. Estaba composta por irlandeses con orixe xitano e o seu barrio era o de Small Heath.\nOs integrantes m\u00e1is relevantes da banda foron David Taylor, Earnest Haynes, Harry Fowles, Stephen McNickle e Thomas Gilbert\nNa serie o l\u00edder \u00e9 Thomas Shelby, pero na realidade a banda non estaba liderada por unha \u00fanica familia e non hai constancia do apelido da familia Shelby como xefes dos Peaky Blinders."}
{"id": "462995", "revid": "23204", "url": "https://gl.wikipedia.org/wiki?curid=462995", "title": "Lingua tamasheq", "text": "O tamasheq (en alfabeto tifinagh: \u2d5c\u2d30\u2d4e\u2d30\u2d4c\u2d30\u2d46) \u00e9 unha variedade das linguas tuaregs falada polo pobo tuareg, principalmente na \u00e1rea de Tombouctou. Existen dous dialectos diferenciados: \"Timbuktu\" (Tombouctou, Tanaslamt) e \"Tadghaq\" (Kidal), en Mal\u00ed.\nTamasheq falado no nordeste de Burkina Faso \u00e9 moi semellante. O nome \"tamasheq\" \u00e9 \u00e1s veces aplicado \u00e1s linguas tuareg en xeral."}
{"id": "462996", "revid": "23204", "url": "https://gl.wikipedia.org/wiki?curid=462996", "title": "Tamasheq", "text": ""}
{"id": "462999", "revid": "98629", "url": "https://gl.wikipedia.org/wiki?curid=462999", "title": "Porno for Pyros (\u00e1lbum)", "text": "Porno for Pyros \u00e9 o \u00e1lbum de estrea da banda estadounidense de rock alternativo Porno for Pyros, publicado o 27 de abril de 1993 a trav\u00e9s do selo Warner Bros. Records. O guitarrista de Jane's Addiction Dave Navarro e o baixista Eric Avery, loitando contra problemas de abuso de drogas, deixaran a banda en 1991 nun intento de rehabilitarse, a\u00ednda que a outra metade do grupo continuou crenado m\u00fasica. Os outros dous membros de Jane's Addiction, Perry Farrell e Stephen Perkins, un\u00edronse ao guitarrista Peter DiStefano e ao futuro baixista de Jane's Addiction Martyn LeNoble, e continuaron tocando baixo o nome da nova banda Porno for Pyros. O nome do grupo (e do \u00e1lbum) \u00e9 unha referencia aos disturbios dos \u00c1nxeles de 1992, que son mencionados nas canci\u00f3ns do disco como tema recorrente.\nO \u00e1lbum foi certificado ouro nos Estados Unidos pola RIAA e ti\u00f1a o sinxelo n\u00famero 1 na lista \"Modern Rock\" \"Pets\"."}
{"id": "463000", "revid": "98629", "url": "https://gl.wikipedia.org/wiki?curid=463000", "title": "The Silence (filme de 2019)", "text": "The Silence \u00e9 un filme estadounidense-alem\u00e1n de 2019 dirixido por John R. Leonetti. Est\u00e1 protagonizado por Kiernan Shipka e Stanley Tucci. O gui\u00f3n foi creado por Carey Van Dyke e Shane Van Dyke e bas\u00e9ase na novela hom\u00f3nima de Tim Lebbon.\nSinopse.\nO filme amosa un mundo baixo o ataque duns monstros que cazan polo son. Shipka fai o papel dunha moza xorda na procura de refuxio a car\u00f3n da s\u00faa familia."}
{"id": "463007", "revid": "89787", "url": "https://gl.wikipedia.org/wiki?curid=463007", "title": "Don Rosa", "text": "Keno Don Hugo Rosa, co\u00f1ecido polo nome art\u00edstico Don Rosa, nado en Louisville o 29 de xu\u00f1o de 1951, \u00e9 un guionista e dese\u00f1ador estadounidense de historias en banda dese\u00f1ada, considerado o sucesor art\u00edstico de Carl Barks.\nEn 1987, comezou a escribir as historias de banda dese\u00f1ada de Disney do Pato Donald para as editoras Gladstone e Egmont, con \u00e9nfase no Scrooge McDuck.\nEntre as obras de maior importancia est\u00e1 \"The Life and Times of Scrooge McDuck\", que mostra, segundo os feitos e os datos presentados durante toda a obra de Carl Barks, como conseguiu facer a personaxe a s\u00faa fortuna.\n\u00c9 considerado o herdeiro art\u00edstico de Carl Barks, e acostuma facer continuaci\u00f3ns directas de historias do mesmo."}
{"id": "463010", "revid": "23204", "url": "https://gl.wikipedia.org/wiki?curid=463010", "title": "Keno Don Hugo Rosa", "text": ""}
{"id": "463011", "revid": "5863", "url": "https://gl.wikipedia.org/wiki?curid=463011", "title": "Trampol\u00edn (Ximnasia)", "text": ""}
{"id": "463012", "revid": "89787", "url": "https://gl.wikipedia.org/wiki?curid=463012", "title": "The Life and Times of Scrooge McDuck", "text": "The Life and Times of Scrooge McDuck (Lo$) \u00e9 unha serie de banda dese\u00f1ada de 12 historias escritas e debuxadas por Don Rosa, publicada por vez primeira pola editorial dinamarquesa Egmont na revista \"Anders And &amp; Co.\" dende 1992 at\u00e9 1994, e posteriormente en ingl\u00e9s en \"Uncle Scrooge\" #285 e #296 (1994\u201396). As historias contan a biograf\u00eda do personaxe Scrooge McDuck antes da s\u00faa introduci\u00f3n en 1947. As historias foron recollidas e publicadas conxuntamente nun \u00fanico volume. Posteriormente, Rosa publicou historias adicionais que expandiron a biograf\u00eda de Scrooge. Estas historias estre\u00e1ronse en \"The Life and Times of Scrooge McDuck Companion\".\nAs historias contan os principais na vida de Scrooge entre 1877 e 1947, inclu\u00edndo case t\u00f3dalas referencias que ti\u00f1an as historias anteriores de Carl Barks, mais deixando a Rosa e a outros creadores engadir m\u00e1is detalles. A banda dese\u00f1ada tam\u00e9n achega informaci\u00f3n sobre a orixe e o contexto de moitos personaxes relacionados con Scrooge.\nDon Rosa ga\u00f1ou o premio Will Eisner en 1997 pola s\u00faa obra."}
{"id": "463019", "revid": "5863", "url": "https://gl.wikipedia.org/wiki?curid=463019", "title": "R\u00e9xime feudal", "text": ""}
{"id": "463020", "revid": "98629", "url": "https://gl.wikipedia.org/wiki?curid=463020", "title": "Entroido de Viana do Bolo", "text": "O Entroido de Viana do Bolo \u00e9 unha celebraci\u00f3n de orixe popular que se fai en Viana no Bolo durante o ciclo do entroido \u00e9 a maior festa do concello. Nel, os vianeses transforman completamente a vila. As r\u00faas \u00e9nchense de moitas m\u00e1scaras acompa\u00f1adas polo estrondo de bombos e das aixadas."}
{"id": "463022", "revid": "5863", "url": "https://gl.wikipedia.org/wiki?curid=463022", "title": "Real Sociedad Econ\u00f3mica de Amigos del Pa\u00eds de Santiago de Compostela", "text": ""}
{"id": "463023", "revid": "5863", "url": "https://gl.wikipedia.org/wiki?curid=463023", "title": "Real Sociedad Econ\u00f3mica de Amigos del Pa\u00eds de Santiago", "text": ""}
{"id": "463024", "revid": "65337", "url": "https://gl.wikipedia.org/wiki?curid=463024", "title": "Educaci\u00f3n inclusiva", "text": "A educaci\u00f3n inclusiva \u00e9 un concepto te\u00f3rico da pedagox\u00eda referido ao modo en que a escola debe dar resposta \u00e1 diversidade. A expresi\u00f3n comezou a aplicarse neste \u00e1mbito en 1990, e pretende substitu\u00edr o de integraci\u00f3n, at\u00e9 ent\u00f3n dominante na pr\u00e1ctica educativa. O seu suposto b\u00e1sico \u00e9 que hai que modificar o sistema escolar para que responda \u00e1s necesidades de todos o alumnado, en vez de que sexa este o que se adapte ao sistema, integr\u00e1ndose nel. A opci\u00f3n consciente e deliberada pola heteroxeneidade na escola constit\u00fae un dos piares centrais do enfoque inclusivo.\nIdeas esenciais da educaci\u00f3n inclusiva.\nA educaci\u00f3n inclusiva pres\u00e9ntase coma un dereito de todo o alumnado (tanto o infantil, como adolescente como o adulto), e non s\u00f3 daquel cualificado como con necesidades educativas especiais (NEE). Pretende pensar nas diferenzas en termos de normalidade (\"o normal \u00e9 que sexamos diferentes\") e de equidade no acceso a unha educaci\u00f3n de calidade para todos. A educaci\u00f3n inclusiva non s\u00f3 respecta o dereito a ser diferente como algo lex\u00edtimo, sen\u00f3n que valora explicitamente a existencia desa diversidade. As\u00famese as\u00ed que cada persoa difire doutra nunha gran variedade de formas e que por iso as diferenzas individuais deben ser vistas coma unha das m\u00faltiples caracter\u00edsticas das persoas. Polo tanto, inclusi\u00f3n total significar\u00eda a aposta por unha escola que acolla a diversidade xeral, sen ningunha exclusi\u00f3n, nin por motivos relativos \u00e1 discriminaci\u00f3n entre distintos tipos de necesidades, nin por motivos relativos \u00e1s posibilidades que ofrece o centro educativo.\nDesde esta postura resultan criticables, polo seu car\u00e1cter exclu\u00ednte, os modelos de integraci\u00f3n baseados no uso de espazos e tempos separados para o traballo con determinados alumnos con problemas. Pola contra, favor\u00e9cense as pr\u00e1cticas educativas e did\u00e1cticas que non s\u00f3 acollan a diversidade, sen\u00f3n que tiren proveito dela.\nSe a heteroxeneidade constit\u00fae un valor, a homoxeneizaci\u00f3n na escola, que \u00e1 s\u00faa vez ocorre como resultado das pr\u00e1cticas selectivas nos sistemas educativos, \u00e9 vista desde esta perspectiva como un empobrecemento do mundo de experiencias posibles que se ofrece ao alumnado, prexudicando tanto aos escolares mellor \"dotados\" como aos \"menos dotados\".\nOs principios da escola inclusiva est\u00e1n ideoloxicamente vencellados coas metas da educaci\u00f3n multicultural.\nPosta en funcionamento.\nA educaci\u00f3n inclusiva sup\u00f3n un modelo de escola no que o profesorado, o alumnado e as nais e pais participen e desenvolvan un sentido de comunidade entre todos os participantes, te\u00f1an ou non discapacidades, ou pertenzan a unha cultura, raza ou relixi\u00f3n diferente. Pret\u00e9ndese unha reconstruci\u00f3n funcional e organizativa da escola integradora, adaptando a instruci\u00f3n para proporcionar apoio a todo o estudantado. Neste modelo, o profesorado ordinario e o profesorado especialista ou de apoio traballa de modo conxunto e coordinado dentro do contexto natural da aula ordinaria, favorecendo o sentido de pertenenza \u00e1 comunidade e a necesidade de aceptaci\u00f3n, sexan cales fosen as caracter\u00edsticas de cada alumno ou alumna.\nA escola inclusiva forma parte dun proceso de inclusi\u00f3n m\u00e1is amplo: a inclusi\u00f3n social. Sup\u00f3n a aceptaci\u00f3n de todo o alumnado, valorando as s\u00faas diferenzas; esixe a transmisi\u00f3n de novos valores na escola; implica incrementar a participaci\u00f3n activa (social e acad\u00e9mica) do alumnado e diminu\u00edr os procesos de exclusi\u00f3n; sup\u00f3n crear un contexto de aprendizaxe inclusiva desenvolvido desde o marco dun curr\u00edculo com\u00fan; esixe unha profunda reestruturaci\u00f3n escolar que debe ser abordada desde unha perspectiva institucional; \u00e9 un proceso inacabado, en constante desenvolvemento, non un estado.\nDelimitaci\u00f3n conceptual entre integraci\u00f3n e inclusi\u00f3n.\nAqu\u00ed se expo\u00f1en algunhas diferenzas esenciais entre integraci\u00f3n e inclusi\u00f3n:\nA inclusi\u00f3n presenta o reco\u00f1ecemento e valoraci\u00f3n da diversidade coma unha realidade e coma un dereito humano, o que fai que os seus obxectivos sexan sempre prioritarios. Desde a perspectiva inclusiva, a heteroxeneidade \u00e9 entendida como o \"normal\", de modo que a postura inclusiva se dirixe a todo o alumnado e a todas as persoas en xeral.\nA inclusi\u00f3n bas\u00e9ase nun modelo sociocomunitario no que o centro educativo e a comunidade escolar est\u00e1n fortemente implicados, o que conduce \u00e1 mellora da calidade educativa no seu conxunto e para todo o alumnado. Tr\u00e1tase dunha organizaci\u00f3n inclusiva en si mesma, na que se considera que todos os membros est\u00e1n capacitados para atender a diversidade.\nA inclusi\u00f3n prop\u00f3n un curr\u00edculo inclusivo, com\u00fan para todo o alumnado, no que implicitamente se vaian incorporando esas adaptaci\u00f3ns. O curr\u00edculo non debe entenderse como a posibilidade de que cada alumno ou alumna aprenda cousas diferentes, sen\u00f3n m\u00e1is ben que as aprenda de diferente xeito.\nA inclusi\u00f3n sup\u00f3n un sistema \u00fanico para todos, o que implica dese\u00f1ar o curr\u00edculo, as metodolox\u00edas empregadas, os sistemas de ensinanza, a infraestrutura e as estruturas organizacionais do sistema educativo, de tal modo que se adapten \u00e1 diversidade da totalidade da poboaci\u00f3n escolar que o sistema atende.\nDesenvolvemento do concepto de inclusi\u00f3n educativa.\nA orixe da idea de inclusi\u00f3n sit\u00faase no foro internacional da Unesco celebrado en Jomtien (Tailandia) en 1990, que marcou pautas no campo educativo no evento, onde se promoveu a idea dunha educaci\u00f3n para todos e todas: satisfacci\u00f3n das necesidades b\u00e1sicas de aprendizaxe, cuxo prop\u00f3sito \u00e9 desenvolver o benestar individual e social das persoas a trav\u00e9s da Educaci\u00f3n Formal.\nNa declaraci\u00f3n de Salamanca de 1994, produciuse unha ampla adscrici\u00f3n a esa idea entre as delegaci\u00f3ns, determin\u00e1ndose a urxencia de impartir o ensino a toda a infancia, mocidade e xente adulta con necesidades educativas especiais dentro do mesmo sistema com\u00fan de educaci\u00f3n. A resoluci\u00f3n de Salamanca xeneraliza a inclusi\u00f3n como principio central que debe guiar a pol\u00edtica e a pr\u00e1ctica da construci\u00f3n dunha educaci\u00f3n para todos e todas.\nDiscusi\u00f3n.\nUnha cr\u00edtica frecuente \u00e1 pedagox\u00eda inclusiva bas\u00e9ase no temor a que o alumnado mellor dotado quede atr\u00e1s e non sexa suficientemente estimulado polo sistema. Non obstante, diversos estudos demostraron estatisticamente que a diversidade non s\u00f3 favorece aos m\u00e1is d\u00e9biles, sen\u00f3n que tam\u00e9n o alumnado \"mellor dotado\" obt\u00e9n amplo proveito dela. As\u00ed o demostran os estudos realizados en torno ao programa de valoraci\u00f3n internacional de estudantado realizado pola OCDE (v\u00e9xase Informe PISA).\nOutra visi\u00f3n cr\u00edtica sost\u00e9n que se se acabase coa selecci\u00f3n que hoxe opera no ensino b\u00e1sico e medio s\u00f3 se obt\u00e9n unha maior proporci\u00f3n de aspirantes \u00e1 educaci\u00f3n superior ou universitaria, onde antes ou despois ter\u00eda que existir un filtro social que impedise o masivo e innecesario ingreso nas universidades.\nCrit\u00edcase ademais \u00e1 inclusi\u00f3n que non considera suficientemente a sobrecarga adicional que significar\u00eda para o profesorado, esixindo un desmedido aumento das horas de traballo dedicadas a planificaci\u00f3n e posta en funcionamento, moito m\u00e1is complexa cun curr\u00edculo para todos. A posta en pr\u00e1ctica significar\u00eda ademais unha completa revisi\u00f3n dos plans e programas universitarios para a formaci\u00f3n do profesorado, cos correspondentes custos financeiros e burocr\u00e1ticos que implicar\u00eda.\nPor outra banda, crit\u00edcase o aspecto de que existir\u00edan grupos con necesidades especiais para os que o actual sistema de escolas especiais ser\u00eda plenamente beneficioso, xa que a escola lles outorgar\u00eda a posibilidade de encontro entre iguais e axudar\u00eda \u00e1 formaci\u00f3n da s\u00faa identidade. Isto ser\u00eda moi evidente no caso das discapacidades sensoriais (trastornos da vista ou da audici\u00f3n e a linguaxe) e a escola inclusiva non lles ofrecer\u00eda esta posibilidade. Os partidarios da inclusi\u00f3n desestiman esta cr\u00edtica co argumento de que xustamente unha identidade propia sa e sen dano para a autoestima s\u00f3 se pode desenvolver en medio da diversidade e nun contexto de igualdade de oportunidades.\nCon todo, a concreci\u00f3n da inclusi\u00f3n non se debe centrar s\u00f3 no \u00e1mbito educativo, nin tampouco exclusivamente enfocarse no tocante \u00e1s persoas con necesidades educativas especiais. As s\u00faas concepci\u00f3ns son igualmente extensibles a outros sectores da vida social. A s\u00faa aplicaci\u00f3n como principio reitor en instancias locais de toma de decisi\u00f3n (coma os gobernos locais) poder\u00eda axudar a impedir a discriminaci\u00f3n ou a segregaci\u00f3n de determinados grupos en desvantaxe (a mocidade, as mulleres, as minor\u00edas sexuais ou as minor\u00edas raciais, por exemplo).\nMarco legal en Galiza.\nTanto a Lei Org\u00e1nica de Educaci\u00f3n (2004) como o de Galiza (2007) mencionan explicitamente que as escolas deben ser inclusivas."}
{"id": "463025", "revid": "88215", "url": "https://gl.wikipedia.org/wiki?curid=463025", "title": "Esmutel\u00edn", "text": "A Esmutel\u00edn, acr\u00f3nimo de Escola Municipal de Teatro de Lal\u00edn, \u00e9 unha escola de teatro de Lal\u00edn, creada no ano 1998.\nDescrici\u00f3n.\nEn 2018 contaba con 80 alumnos con idades comprendidas entre os 2 e os 25 anos, repartidos en 8 grupos de teatro en parroquias coma Prado e Vilatuxe, centros escolares e extraescolares, e centralizados na Casa da Xuventude de Lal\u00edn. Os ensaios das obras real\u00edzanse durante o curso escolar, dende outubro ata xu\u00f1o, con paradas en datas sinaladas como Nadal ou Semana Santa. Te\u00f1en feito representaci\u00f3ns das obras en maio coa celebraci\u00f3n do D\u00eda das Letras Galegas, en xu\u00f1o coincidindo co fin de curso, en residencias de anci\u00e1ns, ou colaborando coa asociaci\u00f3n O Mencer para recadar artigos de hixiene persoal e alimentos para as persoas con poucos recursos. Tam\u00e9n te\u00f1en realizadas curtametraxes.\nOs grupos de teatro da Esmutel\u00edn son \"Aicilag Teatro\" de Lal\u00edn, \"Xoves Teatro\" de Prado, \"Lalinland Teatro\" de Lal\u00edn, \"Vagalume Teatro\" de Vilatuxe, \"Ortae TeatrO\" de Lal\u00edn e \"Cazaplausos Teatro\" de Lal\u00edn."}
{"id": "463026", "revid": "624", "url": "https://gl.wikipedia.org/wiki?curid=463026", "title": "Festival Internacional de Xard\u00edns de Allariz", "text": "O Festival Internacional de Xard\u00edns de Allariz (FIXA), inaugurado no 2010, \u00e9 un festival que se celebra anualmente na vila de Allariz onde, en cada edici\u00f3n, se expo\u00f1en ideas e dese\u00f1os de xardiner\u00eda ao redor dunha tem\u00e1tica central.\nEstes proxectos esc\u00f3llense por un xurado experto entre unha multitude de propostas chegadas dende diferentes lugares da xeograf\u00eda mundial. Na edici\u00f3n de 2019 reun\u00edronse un total de 37 propostas de lugares como Ourense, Madrid, Barcelona, Arxentina, Chile, Italia, Estados Unidos ou Edimburgo, entre outros.\nO Festival Internacional de Xard\u00edns \u00e9 pioneiro na Pen\u00ednsula Ib\u00e9rica, xunto co portugu\u00e9s de Ponte de Lima. Conta con case 38\u00a0000 m\u00b2 divididos en 12 parcelas para a mostra dos dese\u00f1os temporais, os 10 finalistas, o ga\u00f1ador do ano anterior e unha parcela para o proxecto dos escolares."}
{"id": "463027", "revid": "98629", "url": "https://gl.wikipedia.org/wiki?curid=463027", "title": "5-MeO-DMT", "text": "5-MeO-DMT (5-metoxi-\"N\",\"N\"-dimetiltriptamina) \u00e9 unha droga psicod\u00e9lica da clase das triptaminas. Enc\u00f3ntrase nunha ampla variedade de especies de plantas e polo menos nunha especie de sapos, o \"Incilius alvarius\" do deserto de Sonora. Igual que os compostos relacionados DMT e bufotenina (5-HO-DMT), foi utilizada como ente\u00f3xeno en Suram\u00e9rica desde hai s\u00e9culos.\nQu\u00edmica.\nA 5-MeO-DMT foi sintetizada por primeira vez en 1936 e en 1959 foi illada como un dos ingredientes psicoactivos das sementes de \"Anadenanthera peregrina\" utilizadas para preparar o rap\u00e9 Yopo. Antes pens\u00e1base que era un compo\u00f1ente principal dos efectos psicoactivos deste \"esnifado\", a\u00ednda que recentemente se atopou que isto \u00e9 improbable, debido \u00e1 limitada ou \u00e1s veces mesmo inexistente cantidade que conte\u00f1en as sementes, que, ao contrario, adquiren a s\u00faa psicoactividade polo metabolito \"O\"-desmetilado do 5-MeO-DMT, que \u00e9 a bufotenina. \u00c9 metabolizado principalmente pola CYP2D6.\nUso relixioso.\nO 5-MeO-DMT \u00e9 un sacramento da Igrexa da \u00c1rbore da Vida. Desde aproximadamente 1971 ata finais da d\u00e9cada de 1980, o 5-MeO-DMT era discretamente proporcionado aos seus membros. Entre 1970 e 1990 fumar 5-MeO-DMT contido no perexil era probablemente unha das d\u00faas formas m\u00e1is com\u00fans de administraci\u00f3n deste produto nos Estados Unidos.\nFarmacolox\u00eda.\nA 5-MeO-DMT \u00e9 un derivado metoxilado da dimetiltriptamina (DMT). Base\u00e1ndose en estudos en ratas, a s\u00faa actividade farmacol\u00f3xica crese que se produce principalmente a trav\u00e9s de receptores de serotonina. Concretamente, mostra alta afinidade polos receptores dos subtipos 5-HT2 e 5-HT1A. Mecanismos de acci\u00f3n adicionais como a inhibidor da recaptaci\u00f3n de monoaminas poder\u00edan estar implicados tam\u00e9n.\nSituaci\u00f3n legal.\nEste composto consid\u00e9rase substancia controlada ou ilegal en diversos pa\u00edses, como a China, Australia, Suecia, Turqu\u00eda ou Estados Unidos."}
{"id": "463029", "revid": "89787", "url": "https://gl.wikipedia.org/wiki?curid=463029", "title": "Adolphe Thiers", "text": "Louis Adolphe Thiers, nado en Marsella o 15 de abril de 1797 e finado en Saint-Germain-en-Laye o 3 de setembro de 1877, foi un historiador e pol\u00edtico franc\u00e9s. Foi repetidas veces primeiro ministro baixo o reinado de Lu\u00eds Filipe de Francia. Despois da ca\u00edda do Segundo Imperio, converteuse en presidente provisional da Terceira Rep\u00fablica Francesa, ordenando a supresi\u00f3n da Comuna de Par\u00eds en 1871. Dende 1871 ata 1873 gobernou baixo o t\u00edtulo de presidente provisional. Despois de perder unha moci\u00f3n de confianza na Asemblea Nacional, presentou a s\u00faa dimisi\u00f3n, oferta que foi aceptada (confiaba en que a dimisi\u00f3n non fose aceptada) e obrig\u00e1rono a deixar o seu cargo. Foi substitu\u00eddo como Presidente Provisional por Patrice MacMahon, duque de Magenta, quen se converteu en Presidente da Terceira Rep\u00fablica, t\u00edtulo que Thiers cobizara, en 1875 cando unha serie de Leis Org\u00e1nicas crearon oficialmente a Terceira Rep\u00fablica Francesa.\nBiograf\u00eda.\nThiers naceu en Marsella. M\u00e1is tarde describiu a s\u00faa familia un pouco grandilocuentemente como \"comerciantes de teas arruinados pola Revoluci\u00f3n\" mais parece que, ao nacer, o seu pai era cerralleiro. Recibiu unha boa educaci\u00f3n, primeiro no Liceo de Marsella, e logo na Facultade de Dereito en Aix-en-Provence, onde comezou a s\u00faa longa amizade co futuro historiador Fran\u00e7ois Mignet.\nA pesar de estudar leis, t\u00ed\u00f1alle pouco aprecio a esta disciplina; en cambio gozaba coa literatura, obtendo un premio acad\u00e9mico en Aix por un discurso sobre o marqu\u00e9s de Vauvenargues. No outono de 1821, Thiers marchou a Par\u00eds, onde se converteu en redactor do diario \"Constitutionnel\". Nos anos posteriores \u00e1 s\u00faa chegada a Par\u00eds, recolleu e publicou un volume cos seus artigos, o primeiro sobre a c\u00e1mara parlamentaria de 1822, e o segundo sobre unha viaxe aos Pireneos. Non tivo grandes necesidades financeiras grazas \u00e1 singular doaz\u00f3n de Cotta, propietario de parte do \"Constitutionnel\", que lle entregou a Thiers parte dos seus dividendos.\nMentres tanto comezou a ser reco\u00f1ecido na sociedade liberal parisiense, e iniciaba a s\u00faa famosa obra \"Histoire de la revolution fran\u00e7aise\", que o consolidou como literato e axudou ao seu asentamento na pol\u00edtica. Os dous primeiros volumes apareceron en 1823, e os dous \u00faltimos (dun total de dez) en 1827.\nEn 1833, Thiers foi nomeado membro da Academia francesa.\nMorreu o 3 de setembro de 1877.\nTraxectoria pol\u00edtica.\nA monarqu\u00eda de xullo.\nPor un momento pareceu como se Thiers escollese definitivamente a vida dun home de letras. Ata planeou a redacci\u00f3n dunha \"Histoire generale.\" Por\u00e9n, o acceso ao poder de Jules de Polignac en agosto de 1829 cambiou os seus proxectos, e a principios de 1830, Thiers, xunto con Armand Carrel, Mignet, Sautelet, e outros fundaron \"Le National\", un novo xornal de oposici\u00f3n, baixo a protecci\u00f3n de Talleyrand, o famoso ministro de Napole\u00f3n.\nTrala firma por Carlos X das \"Ordenanzas de Saint-Cloud\" o 25 de xullo de 1830, que abol\u00edan a liberdade de prensa, a nova c\u00e1mara e creaban unha nova lei electoral m\u00e1is reaccionaria, Thiers publicou o 27 unha alegaci\u00f3n contra estas disposici\u00f3ns en que expu\u00f1a: \u201cO goberno perde hoxe toda a s\u00faa lexitimidade, e os cidad\u00e1ns non te\u00f1en por que obedecelo. Polo que a n\u00f3s se refire, resistiremos, e Francia decidir\u00e1 ata onde debe chegar a nosa resistencia\". Por esta r\u00e9plica \u00e1s ordenanzas, o goberno ocupou o edificio da redacci\u00f3n do xornal e confiscou o diario, mais resultou in\u00fatil porque o ambiente creado lanzara \u00e1s r\u00faas todos os descontentos, procedentes de todas as clases sociais, provocando a ca\u00edda do rei. Thiers non era un revolucionario que buscase a rep\u00fablica, sen\u00f3n o cambio de monarca por un m\u00e1is liberal, sendo o seu candidato Lu\u00eds Filipe de Orle\u00e1ns. Mesmo chegou a ir buscalo ao seu palacio para insistir na conveniencia da s\u00faa presenza en Par\u00eds, petici\u00f3n compartida por moitos outros liberais e que se materializou o 30 de xullo, co que se inaugurou a monarqu\u00eda de xullo.\nAo principio do novo reinado, Thiers, a\u00ednda que deputado electo por Aix, s\u00f3 obtivo un posto subordinado no ministerio de Facenda.\nDespois do derrocamento do seu patr\u00f3n, Jacques Laffitte, deu un xiro na s\u00faa posici\u00f3n pol\u00edtica cara \u00e1 dereita, e, despois das desordes de xu\u00f1o de 1832, foi designado Ministro de Interior. Permaneceu no goberno durante catro anos nos que cambiou con frecuencia de carteira e foi nomeado presidente do consello e primeiro ministro, dende onde comezou a s\u00faa serie de enfrontamentos e disputas con Fran\u00e7ois Guizot.\nUnha rebeli\u00f3n de obreiros da seda en Li\u00f3n iniciada na primavera de 1834, a pesar de ser esmagada con forza, estendeuse ao resto do pa\u00eds, chegando \u00e1 capital, e sendo ministro de interior, ordenou a polic\u00edas e soldados disparar contra todo aquel que fixese lume, para logo dirixir en persoa a represi\u00f3n en compa\u00f1\u00eda do prefecto de polic\u00eda, situaci\u00f3n que chegou ao seu cl\u00edmax o 14 de abril, cando os soldados chegaron ao extremo de penetrar nunha casa dende onde se dispararon algunhas salvas contra eles e matar todos os seus inquilinos. Realiz\u00e1ronse procesos contra os rebeldes que duraron todo o ano, pero a orde foi restablecida e os obreiros abandonaron momentaneamente as s\u00faas reivindicaci\u00f3ns.\nNo momento da s\u00faa dimisi\u00f3n en 1836 era Ministro de Asuntos Exteriores e, como sempre, desexou unha pol\u00edtica activa en Espa\u00f1a, que non puido levar a cabo.\nRealizou unha viaxe a Italia onde pasou alg\u00fan tempo, e non foi ata 1838 en que comezou unha campa\u00f1a constante de oposici\u00f3n parlamentaria, que o levou en marzo de 1840 a converterse no presidente do consello, e Ministro de Asuntos Exteriores por segunda vez. A s\u00faa pol\u00edtica de apoio ao gobernante de Exipto, Muhammad Al\u00ed, na crise de Oriente daquel ano levou a Francia ao bordo da guerra coas outras potencias. Isto causou o cesamento de Thiers, pois Lu\u00eds Filipe non desexaba embarcarse en ningunha aventura b\u00e9lica. Despois deste fracaso, Thiers abandonou a pol\u00edtica durante alg\u00fans anos, para dedicar o seu tempo \u00e1 redacci\u00f3n da s\u00faa \"Histoire du Consulat et de l'Empire\", cuxo primeiro volume apareceu en 1845.\nA\u00ednda que continuaba a ser membro do parlamento, foron poucas as s\u00faas intervenci\u00f3ns, ata principios de 1846, cando unha vez m\u00e1is iniciou unha campa\u00f1a para regresar ao poder, esta vez liderando o grupo de oposici\u00f3n de centro-esquerda. Con todo, estaba a traballar con forzas que non pod\u00eda controlar, pois o grupo de centro-esquerda se uniu ao estalido da revoluci\u00f3n de 1848, mentres que Thiers foi chamado polo rei Lu\u00eds Filipe para constitu\u00edr un \"gabinete de emerxencia\"; con todo, ao ver que non haber\u00eda salvaci\u00f3n para a monarqu\u00eda ao pasaren os soldados \u00e1 causa revolucionaria, dimitiu poucos d\u00edas despois.\nA Segunda Rep\u00fablica e o Segundo Imperio.\nBaixo a Segunda Rep\u00fablica Francesa cambiou a s\u00faa posici\u00f3n \u00e1 dun republicano conservador. Os cambios na s\u00faa posici\u00f3n pol\u00edtica, sobre todo ao votar por Lu\u00eds Napole\u00f3n Bonaparte como presidente, foron criticados. Unha desas cr\u00edticas conduciuno a un duelo cun novo deputado, chamado Bixio. Foi detido durante o golpe de estado, enviado a Mazas, e logo escoltado f\u00f3ra de Francia, mais ao ver\u00e1n seguinte foi asasinado en Par\u00eds. Durante a seguinte d\u00e9cada, a s\u00faa actuaci\u00f3n p\u00fablica foi practicamente inexistente, ocupando o seu tempo principalmente no seu traballo hist\u00f3rico sobre o Consulado e o Imperio.\nNon foi ata 1863 en que entrou de novo no campo da pol\u00edtica, cando foi elixido por un distrito electoral parisiense. Durante os sete anos seguintes converteuse no portavoz principal do pequeno grupo de antiimperialistas na c\u00e1mara francesa, e foi considerado como un dos inimigos m\u00e1is formidables do Imperio. Con todo, protestando contra as empresas no estranxeiro, tam\u00e9n se fac\u00eda eco da perda de prestixio do pa\u00eds, contribu\u00edndo con iso \u00e1 formaci\u00f3n do esp\u00edrito que provocou a guerra contra Prusia en 1870.\nO colapso do Imperio e a Comuna de Par\u00eds.\nAt\u00e9 1870, Thiers foi un dos impulsores da guerra franco-prusiana, mais cando os ex\u00e9rcitos franceses sufriron derrota tras derrota en tan s\u00f3 unhas poucas semanas, cambiou rapidamente a s\u00faa estratexia e empezou a falar en contra da guerra, cando esta estaba practicamente perdida. Pola s\u00faa manobra, colocouse nunha posici\u00f3n politicamente vitoriosa despois da derrota esmagadora do pa\u00eds, a pesar de que toda a s\u00faa carreira a dedicou a promover axitaci\u00f3ns para levar a Francia a algunha guerra. Logrou isto separ\u00e1ndose o m\u00e1is posible do Goberno de Defensa Nacional, o goberno que estar\u00eda obrigado a renderse e capitular fronte a Alema\u00f1a.\nEmprendeu a finais de setembro e nas tres primeiras semanas de outubro unha viaxe por diferentes cortes de Europa, coa esperanza de obter algunha intervenci\u00f3n, ou polo menos alg\u00fans bos oficios. A misi\u00f3n fracasou, pero o negociador cambiou de conclusi\u00f3n: deb\u00eda obterse, inmediatamente se era posible, un armisticio directamente co l\u00edder prusiano Otto von Bismarck.\nUnha vez asinado o tratado de armisticio (previo ao definitivo Tratado de Frankfurt), Thiers entrou triunfalmente en escena e ped\u00edronse elecci\u00f3ns nacionais: Thiers foi elixido por vinte e seis departamentos diferentes; o 17 de febreiro de 1871 foi elixido Presidente, nominalmente como \"chef du pouvoir executif de la R\u00e9publique en attendant qu'il soit statu\u00e9 sur les institutions da France\" (Xefe do poder executivo da Rep\u00fablica ata que as instituci\u00f3ns de Francia sexan prescritas). Tivo \u00e9xito en convencer as autoridades de que a paz era necesaria, e esta foi votada o 1 de marzo de 1871 cunha maior\u00eda de m\u00e1is de cinco a un.\nEn maio de 1871, Thiers enviou soldados franceses, co apoio dos alem\u00e1ns, a Par\u00eds para esmagar a Comuna parisiense. Entre 10\u00a0000 e 30\u00a0000 traballadores morreron nas r\u00faas de Par\u00eds. Miles m\u00e1is foron detidos ou exiliados.\nA Terceira Rep\u00fablica.\nO 30 de agosto converteuse en presidente provisional da rep\u00fablica a\u00ednda non declarada.\nA s\u00faa forte personalidade e as s\u00faas inflexibles opini\u00f3ns cooperaron coa resurrecci\u00f3n de Francia, mais ao mesmo tempo convocou unha oposici\u00f3n violenta contra a s\u00faa persoa. Era un proteccionista de toda a vida, mais as ideas de libre comercio preconizadas polo seu ministro L\u00e9on Say fixeran grandes progresos durante o Imperio; avogou por un servizo militar longo, mentres que os devotos de \"la revanche\" desexaban un servizo militar xeral pero curto. Tanto o seu talento como o seu car\u00e1cter indispux\u00e9rono a manter unha actitude propia dun presidente da rep\u00fablica, pois a s\u00faa lingua era polo com\u00fan indomable.\nEn xaneiro de 1872 ofreceu formalmente a s\u00faa dimisi\u00f3n e a\u00ednda que foi rexeitada, case todos os partidos mostr\u00e1ronlle aversi\u00f3n, mentres os seus principais partidarios, como Charles de R\u00e9musat, Barthelemy Saint-Hilaire e Jules Simon, pertenc\u00edan m\u00e1is ao pasado que ao presente republicano.\nO ano 1873, como ano de elecci\u00f3ns parlamentarias en Francia, estivo ocupado en maior parte con ataques sobre Thiers e o seu goberno. Na primavera, propux\u00e9ronse regulaci\u00f3ns sobre os seus poderes e o 13 de abril, cando foron votados, desex\u00e1base restrinxir o poder do executivo e, sobre todo, os poderes parlamentarios do presidente. O 27 de abril unha elecci\u00f3n impugnada en Par\u00eds, terminou coa vitoria do candidato da oposici\u00f3n, Barodet, que foi considerada como un grave desastre para o goberno de Thiers, que foi forzado \u00e1 disoluci\u00f3n e \u00e1 reconstituci\u00f3n do gabinete o 20 de maio.\nTras un voto de censura do parlamento, presentou a s\u00faa dimisi\u00f3n, que para a s\u00faa sorpresa, foi aceptada, e deixou o cargo o 24 de maio, sendo substitu\u00eddo por Patrice MacMahon como presidente provisional."}
{"id": "463030", "revid": "5863", "url": "https://gl.wikipedia.org/wiki?curid=463030", "title": "Ilse Losa", "text": "Ilse Lieblich Losa, nada en Melle-Buer (Alema\u00f1a) o 20 de marzo de 1913 e finada no Porto (Portugal) o 6 de xaneiro de 2006, foi unha escritora e tradutora portuguesa de orixe xud\u00eda.\nTraxectoria.\nNaceu preto de Hannover filla de Artur Lieblich e de Hedwig Hirsch. Cursou os seus estudos en Osnabr\u00fcck, Hildesheim e Hannover.\nAmeazada pola Gestapo con ser enviada a un campo de concentraci\u00f3n debido \u00e1 s\u00faa orixe xud\u00eda, abandonou o seu pa\u00eds natal en 1930 coa s\u00faa nai e os seus irm\u00e1ns Ernest e Fritz. Mudouse primeiro a Inglaterra e posteriormente a Portugal, onde chegou en 1934. Estableceuse na cidade do Porto, onde obtivo a nacionalidade portuguesa tras o seu matrimonio en 1935 co arquitecto Arm\u00e9nio Taveira Losa.\nEn 1943 publicou o seu primeiro libro, \"O mundo en que viv\u00edn\", e desde ent\u00f3n dedicou a s\u00faa vida \u00e1 traduci\u00f3n e \u00e1 literatura infantil e xuvenil. En 1984 recibiu o Grande Pr\u00e9mio Gulbenkian polo conxunto da s\u00faa obra dirixida a este p\u00fablico. En 1998 recibiu o Grande Pr\u00e9mio de Cr\u00f3nica, da Associa\u00e7\u00e3o Portuguesa de Escritores pola s\u00faa obra \"\u00c0 Flor do Tempo\". Colaborou en diversos xornais e revistas, alem\u00e1s e portuguesas. Traduciu do alem\u00e1n para o portugu\u00e9s algunhas das m\u00e1is consagradas obras e autores, entre as que c\u00f3mpre salientar o \"Diario de Ana Frank\".\nO 9 de xu\u00f1o de 1995 foi nomeada Comendadora da Ordem do Infante D. Henrique.\nTraducido ao galego: \"R\u00edo sen ponte\" (2019), H\u00e9cules Ed. Traduci\u00f3n de Anxo Tarr\u00edo. ISBN 978-84-18966-12-5."}
{"id": "463032", "revid": "35560", "url": "https://gl.wikipedia.org/wiki?curid=463032", "title": "Commercial Titan III", "text": "Commercial Titan III foi o nome dun foguete espacial derivado do foguete militar Titan 34D.\nCaracter\u00edsticas.\nO Commercial Titan III foi a versi\u00f3n comercial do foguete de uso militar Titan 34D. As diferenzas principais eran unha segunda etapa m\u00e1is longa na versi\u00f3n comercial e unha cofia de 4 m de di\u00e1metro. Foi retirado tras catro misi\u00f3ns debido \u00e1 s\u00faa baixa rentabilidade."}
{"id": "463033", "revid": "72012", "url": "https://gl.wikipedia.org/wiki?curid=463033", "title": "Commercial Titan 3", "text": ""}
{"id": "463034", "revid": "25871", "url": "https://gl.wikipedia.org/wiki?curid=463034", "title": "Mar\u00eda Teresa Mallada", "text": "Mar\u00eda Teresa Mallada de Castro, nada en Ayer o 14 de xaneiro de 1973, \u00e9 unha enxe\u00f1eira de minas e pol\u00edtica asturiana do Partido Popular. Foi presidenta da empresa p\u00fablica estatal Hunosa entre os anos 2012 ao 2018 e \u00e9 profesora asociada da Universidade de Oviedo. \u00c9 a candidata \u00e1 presidencia do Principado polo seu partido nas elecci\u00f3ns auton\u00f3micas de 2019.\nTraxectoria.\nLicenciouse en enxe\u00f1er\u00eda de minas e obtivo o doutoramento pola Universidade de Oviedo. Traballou en Hunosa, onde exerceu nos departamentos de medio ambiente e de enxe\u00f1er\u00eda e proxectos, e mais tam\u00e9n foi enxe\u00f1eira auxiliar dos pozos Carrio e Mar\u00eda Luisa, desempe\u00f1ando a m\u00e1xima responsabilidade na organizaci\u00f3n do traballo de ambas as d\u00faas explotaci\u00f3ns mineiras. Dende febreiro de 2012 ata xullo de 2018 foi presidenta de Hunosa, convert\u00e9ndose na persoa m\u00e1is nova e primeira muller en ocupar o posto. Tam\u00e9n \u00e9 membro do consello de administraci\u00f3n de Hunosa en representaci\u00f3n da Xunta Xeral.\nAl\u00e9n do seu traballo en Hunosa, exerce como profesora asociada do departamento de administraci\u00f3n de empresas da Universidade de Oviedo, \u00e9 conselleira xeral de Liberbank, presidenta da Sociedad Asturiana de Diversificaci\u00f3n Minera (Sadim) e mais da Sociedad para el Desarrollo de las Comarcas Mineras (Sodeco).\nPol\u00edtica.\nFoi unha das fundadoras de Nuevas Generaciones no seu concello natal de Ayer, a s\u00faa presidenta e mais tam\u00e9n exerceu concelleira de Ayer. Nas elecci\u00f3ns \u00e1 Xunta Xeral do Principado de Asturias de 2011 ocupou o noveno posto na lista do Partido Popular pola circunscrici\u00f3n central. En xaneiro de 2019 o seu partido designouna como a candidata \u00e1 presidencia de Asturias. "}
{"id": "463035", "revid": "5863", "url": "https://gl.wikipedia.org/wiki?curid=463035", "title": "\u00d3scar Gonz\u00e1lez", "text": "O nome Oscar Gonz\u00e1lez pode referirse a:"}
{"id": "463037", "revid": "5863", "url": "https://gl.wikipedia.org/wiki?curid=463037", "title": "En Com\u00fan-Unidas Podemos", "text": ""}
{"id": "463038", "revid": "98629", "url": "https://gl.wikipedia.org/wiki?curid=463038", "title": "Pelophylax", "text": "Pelophylax \u00e9 un x\u00e9nero de anfibios anuros da familia \"Ranidae\". Foi descrito por primeira vez por Leopold Fitzinger en 1843 para organizar as ras verdes do Vello Mundo, nome co que se co\u00f1ece este grupo. Viven desde Europa ata o Extremo Oriente, nunha ampa gama de h\u00e1bitats, desde ambientes h\u00famidos a oasis en desertos. Destas ras verdes s\u00f3 unha especie vive en Galicia, \"Pelophylax perezi\".\nDistribuci\u00f3n.\nO seu mapa de distribuci\u00f3n abrangue desde o norte de \u00c1frica, Eritrea e Europa temperada cara a Oriente Medio, Rusia polo C\u00e1ucaso e Afganist\u00e1n ata o sur do extremo oriental ruso. Da China a Corea, o Xap\u00f3n, Taiw\u00e1n, Camboxa, Laos, Vietnam, oeste e norte de Tailandia, norte de Birmania e nordeste da India. Existen poboaci\u00f3ns illadas no Alto Asir e en oasis do leste de Arabia Saudita e Bahrein. Foron introducidas nas illas Canarias.\nSistem\u00e1tica.\nFitzinger consideraba as ras verdes distintas das vermellas ou pardas, agora adscritas ao x\u00e9nero \"Rana\". Describiu o x\u00e9nero coa especie \"Rana esculenta\", nome que actualmente se considera sin\u00f3nimo das especies \"Pelophylax lessonae\" e \"Pelophylax ridibundus\" . Por tanto, a especie tipo \u00e9 \"Rana esculenta \" .\nCase ning\u00fan autor dos s\u00e9culos XIX e XX estivo de acordo coa proposta de Fritzinger polo que as ras verdes volveron a inclu\u00edrse no x\u00e9nero \"Rana\", seguindo a tendencia de inclu\u00edr neste x\u00e9nero todas as ras de similares h\u00e1bitos e aspecto, o que fixo de \"Rana\" un caix\u00f3n de xastre.\nCara o ano 2000, cando os estudos de xen\u00e9tica molecular se fixeron m\u00e1is frecuentes e com\u00fans, descubriuse que Fritzinger ti\u00f1a raz\u00f3n. Non s\u00f3 \"Pelophylax\" \u00e9 un x\u00e9nero independente sen\u00f3n que pertence a unha li\u00f1axe de Ranidae afastada de \"Rana\". Ademais, p\u00faxose de manifesto que as ras verdes eurasi\u00e1ticas poder\u00edan non formar unha li\u00f1axe monofil\u00e9tica. O n\u00famero exacto de especies do x\u00e9nero \"Pelophylax\" e os outros m\u00e1is relacionados tardar\u00e1 en establecerse con precisi\u00f3n.\nEn calquera caso, poder\u00edase dicir que as ras pertencentes a este x\u00e9nero forman parte dun grupo moderadamente avanzado de Ranidae (posiblemente un clado) que incluir\u00eda outros x\u00e9neros como \"Babina\", \"Glandirana\", \"Hylarana\" e \"Sanguirana\". Estes x\u00e9neros estiveron tam\u00e9n inclu\u00eddos en \"Rana\" e non se constitu\u00edron como x\u00e9neros independentes ata a d\u00e9cada de 1990. E, como lembra a posible parafilia de \"Pelophylax\", parece que algunhas especies asignadas aqu\u00ed est\u00e1n moi pr\u00f3ximas a \"Hylarana\", as\u00ed que poder\u00edan cambiar de x\u00e9nero. Pero a especiaci\u00f3n hibridoxen\u00e9tica est\u00e1 moi estendida entre as ras verdes do Vello Mundo, o que confunde os datos obtidos nas an\u00e1lises de ADN.\nA continuaci\u00f3n ofr\u00e9cense as sinonimias, as especies reco\u00f1ecidas occidentais e orientais e as especies hibridox\u00e9nicas ou cleptons que foron nomeadas:\nOrixe das ras verdes europeas.\nA especiaci\u00f3n do x\u00e9nero \"Pelophylax\" tivo lugar desde hai 2,4 mill\u00f3ns de anos, favorecida polas oscilaci\u00f3ns clim\u00e1ticas do Plioceno e Plistoceno. A fauna e flora europea refuxiouse durante os m\u00e1ximos glaciares nas tres pen\u00ednsulas do sur: Ib\u00e9rica, It\u00e1lica e Balc\u00e1nica. Al\u00ed deron lugar \u00e1s seguintes especies:\nAo final da glaciaci\u00f3n estas especies espall\u00e1ronse cara ao norte colonizando amplas \u00e1reas e permitindo a hibridaci\u00f3n entre as distintas especies."}
{"id": "463039", "revid": "5863", "url": "https://gl.wikipedia.org/wiki?curid=463039", "title": "L\u00f3d\u017a", "text": ""}
{"id": "463040", "revid": "5863", "url": "https://gl.wikipedia.org/wiki?curid=463040", "title": "L\u00f3dz", "text": ""}
{"id": "463041", "revid": "89787", "url": "https://gl.wikipedia.org/wiki?curid=463041", "title": "Foudia rubra", "text": "Foudia rubra \u00e9 unha especie de ave da orde dos paseriformes, suborde dos oscines, infraorde dos pas\u00e9ridos, e familia dos ploceidos, unha das sete pertencentes ao x\u00e9nero \"Foudia\", end\u00e9mica da illa de Mauricio.\nTaxonom\u00eda.\nDescrici\u00f3n.\nA especie foi descrita en 1789 polo naturalista alem\u00e1n Johann Friedrich Gmelin, co nome de \"Emberiza rubra\".\nEtimolox\u00eda.\nPara a do x\u00e9nero, v\u00e9xase \"Foudia\".\nO epiteto espec\u00edfico, \"rubra\", \u00e9 o nominativo singular feminino do adxectivo latino \"ruber, -bra, -brun\", que fai referencia \u00e1 coloraci\u00f3n da cabeza do macho desta ave.\nSin\u00f3nimos.\nAdemais de polo nome actualmente v\u00e1lido, a especie co\u00f1eceuse tam\u00e9n polos sin\u00f3nimos:\nCaracter\u00edsticas.\nMide 14\u00a0cm de lonxitude. Os machos reprodutores son de cor parda oliv\u00e1cea coa cabeza, o peito e a rabadilla ou sobrec\u00fa vermellos, e a \u00e1rea loreal negra. As femias, os machos non reprodutores e os xuven\u00eds son de cor parda oliv\u00e1cea con barras brancas na \u00e1s e o bico marr\u00f3n.\nBiolox\u00eda e ecolox\u00eda.\nH\u00e1bitat e distribuci\u00f3n.\nVive n a iila de Maurio\u00a1cio e ilots adxacentes, desde os 0 aos 300 m de altitude, encontr\u00e1ndose en todo tipo de bosques aut\u00f3ctonos, inclu\u00eddos os degradados, as\u00ed como nas crecentes plantaci\u00f3ns de especies de \u00e1rbores non aut\u00f3ctonas, como as de pi\u00f1eiro e do cedro xapon\u00e9s (\"Cryptomeria japonica\"), que aumentaron notabelmente durante entre 1994 e 2003, substitu\u00edndo \u00e1 vexetaci\u00f3n nativa e que agora subministran protecci\u00f3n contra os depredadores de ni\u00f1os. \nNutrici\u00f3n.\nAlim\u00e9ntase principalmente de insectos, como salt\u00f3ns, larvas de escaravellos, eirugas e ara\u00f1as. Tam\u00e9n comen froitos e bagas con regularidade, as\u00ed como n\u00e9ctar, utilizando para iso a s\u00faa lingua especializada, rematada na punta por un \"pincel\". \nReproduci\u00f3n.\nA cr\u00eda na \u00cele aux Aigrettes, pequena illa \u2014a m\u00e1is grande, cunha superficie de 0,26 km2, das situadas na ba\u00eda do distrito de Grand Port, ao leste da illa principal da Rep\u00fablica de Mauricio, e que constit\u00fae unha reserva natural deste pa\u00eds, l\u00e9vase a cabo entre os meses de xullo e febreiro, uns dous meses antes que a poboaci\u00f3n que habita na illa de Mauricio. A reproduci\u00f3n pode terminar se hai un per\u00edodo prolongado de chuvia (m\u00e1is de un mes), pero en condici\u00f3ns secas non causan unha interrupci\u00f3n.\nConservaci\u00f3n.\nEst\u00e1 ameazado pola perdida de h\u00e1bitat e pola depredaci\u00f3n por animais introducidos. A partir da d\u00e9cada de 1970 perdeu gran parte do seu h\u00e1bitat cando a terra foi despexada para plantaci\u00f3ns. No ano 2001 non hab\u00eda m\u00e1is de 100 parellas reprodutoras. Os ni\u00f1os son atacados polos depredadores, en especial ratas negras (\"Rattus rattus\") e macacos cangrxeiros (\"Macaca fascicularis\"). Esta \u00e9 actualmente a principal causa do declive da ave. Algunhas \u00e1reas do seu h\u00e1bitat intacto te\u00f1en unha alta depredaci\u00f3n de ni\u00f1os, pero as zonas de baixa depredaci\u00f3n de ni\u00f1os poden seren h\u00e1bitats deficientes. O min\u00e1 com\u00fan (\"Acridotheres tristis\") tam\u00e9n se observou depredando os ni\u00f1os.\nOs esforzos de conservaci\u00f3n incl\u00faen o control de ratas e macacos. Un programa de cr\u00eda en catividade levado a cabo pola Fundaci\u00f3n de Vida Silvestre de Mauricio produciu moitos pitos. A poboaci\u00f3n aumentou recentemente debido aos programas de conservaci\u00f3n establecendo subpoboaci\u00f3ns en illas costeiras. Debido a estes esforzos de conservaci\u00f3n a especie foi baixada de \u00aben perigo cr\u00edtico\u00bb a \u00aben perigo\u00bb en 2009."}
{"id": "463042", "revid": "98629", "url": "https://gl.wikipedia.org/wiki?curid=463042", "title": "Foudia flavicans", "text": "Foudia flavicans \u00e9 unha rara especie de ave da orde dos paseriformes, suborde dos oscines, infraorde dos pas\u00e9ridos, e familia dos ploceidos, unha das sete pertencentes ao x\u00e9nero \"Foudia\", end\u00e9mica das illas de Rodrigues e de Mauricio.\nBirdLife International cualif\u00edcaa como vulner\u00e1bel. E figura na \"Lista de especies en perigo de extinci\u00f3n dos Estados Unidos\" como en perigo de extinci\u00f3n.\nTaxonom\u00eda.\nDescrici\u00f3n.\nA especie foi descrita en 1865 polo ornit\u00f3logo ingl\u00e9s Alfred Newton.\nEtimolox\u00edas.\nPara a do x\u00e9nero, v\u00e9xase \"Foudia\".\nO ep\u00edteto espec\u00edfico, \"flavicans\", \u00e9 un derivado do adxectivo latino \"fl\u0101vus, -a, -um\", \"amarelo\", \"dourado\".\nCaracter\u00edsticas.\n\u00c9 un paxaro que mide de 12 a 13\u00a0 cm de lonxitude. A s\u00faa plumaxe xeral \u00e9 de cor amarela coa cara alaranxada e as costas, as \u00e1s e a cola de cor parda.\nA s\u00faa masa corporal \u00e9 de 17 g nos machos adultos, e de 16 g nas femias adultas.\nBiolox\u00eda.\nH\u00e1bitat.\nP\u00f3dese encontrar no dosel dos bosques a alturas de polo menos 5 m, e pode estar asociado con \"Araucaria cunninghamii\" e algunhas especies de \u00e1rbores introducidas. \u00c9 m\u00e1is abundante en zonas con \u00e1rbores m\u00e1is mestas e m\u00e1is altas, e que te\u00f1an unha maior diversidade de especies arb\u00f3reas. \u00c1s veces p\u00f3dese ver viaxando en bandadas.\nNutrici\u00f3n.\nAlim\u00e9ntase de insectos, ara\u00f1as, sementes, n\u00e9ctar e froitos.\nPoboaci\u00f3n.\nAntigamente foi abundante na illa Rodrigues, pero estivo a punto de extinguirse con s\u00f3 5 ou 6 parellas en 1968. Debido aos esforzos para a s\u00faa conservaci\u00f3n, o seu n\u00famero aumentou at\u00e9 entre os 911 e os 1 200 individuos no ano 1999.\nAmeazas.\nA principal ameaza para a especie \u00e9 a destruci\u00f3n do seu h\u00e1bitat forestal. Moitos bosques foron cortados para conseguir terreos para a agricultura de subsistencia e pastos para o gando. Ademais sofre a competencia do seu parente introducido, a \"Foudia madagascariensis\". Por outra parte, os cicl\u00f3ns e a seca reducen a subministraci\u00f3n de alimentos.\nEstado de conservaci\u00f3n.\nOs esforzos para a s\u00faa conservaci\u00f3n incl\u00faen a reforestaci\u00f3n, a principal causa do aumento no n\u00famero de esp\u00e9cimes. Por outro lado, as cercas afastan ao gando.\nA Uni\u00f3n Internacional para a Conservaci\u00f3n da Natureza e dos Recursos Naturais (UICN), rebaixou o status da especie de \"vulner\u00e1bel\" (\"VU\") a \"en perigo\" (\"EN\") tendo en conta que a evidencia de que a s\u00faa poboaci\u00f3n \u00e9 m\u00e1is grande do que se pensaba anteriormente e est\u00e1 aumentando rapidamente. Est\u00e1 cualificada hoxe como \"EN\" porque ocupa unha \u00e1rea de distribuci\u00f3n pequena e segue a ser suscept\u00edbel aos impactos das especies introducidas, de modo que se poder\u00eda cualificar como \"amenazada\" dentro dunha ou d\u00faas xeraci\u00f3ns."}
{"id": "463043", "revid": "23204", "url": "https://gl.wikipedia.org/wiki?curid=463043", "title": "Lorena Gil", "text": "Lorena Gil \u00c1lvarez, nada en Xix\u00f3n en 1975, \u00e9 unha pol\u00edtica asturiana.\nTraxectoria.\nLicenciouse en filolox\u00eda inglesa na Universidade de Oviedo en 1997 e logo realizou a licenciatura ciencias pol\u00edticas na UNED que completou en 2011. Traballou na Oficina Econ\u00f3mica e Comercial de Espa\u00f1a en D\u00fcsseldorf e no Instituto de Comercio Exterior en Madrid para pasar despois \u00e1 empresa privada, salientando o seu traballo na \u00e1rea de recursos humanos en DuPont. Militante de Podemos, foi na candidatura desa formaci\u00f3n nas elecci\u00f3ns auton\u00f3micas de Asturias de 2015 e logrou un escano na Xunta Xeral. Nas elecci\u00f3ns auton\u00f3micas de 2019 foi a candidata \u00e1 presidencia do Principado de Asturias."}
{"id": "463046", "revid": "5863", "url": "https://gl.wikipedia.org/wiki?curid=463046", "title": "Daniel Lago", "text": "O nome Daniel Lago pode referirse a:"}
{"id": "463047", "revid": "98629", "url": "https://gl.wikipedia.org/wiki?curid=463047", "title": "De Dion-Bouton", "text": "De Dion-Bouton foi un fabricante franc\u00e9s de autom\u00f3biles e vag\u00f3ns ferroviarios que operou entre 1883 e 1953. A empresa fundouna o \"Marqu\u00e9s\" Jules-Albert de Dion, Georges Bouton, e o cu\u00f1ado de Bouton, Charles Tr\u00e9pardoux.\nA compa\u00f1\u00eda formouse despois de que Dion de 1881 vira unha locomotora de xoguete con motor de vapor na vitrina dunha tenda e preguntou na tenda de xoguetes como constru\u00edr outra. Estes fabricantes de xoguetes eran os enxe\u00f1eiros Bouton e Tr\u00e9pardoux, que viv\u00edan con dificultade da s\u00faa tenda de xoguetes cient\u00edficos localizados no Paso de L\u00e9on (preto da \"rue de la Chapelle\" en Par\u00eds). \nTr\u00e9pardoux so\u00f1ara por moito tempo coa construci\u00f3n dun coche de vapor, pero nunca tivo cartos para permitirseo. De Dion, inspirado polo potencial do vapor (a\u00ednda pensando en locomotoras) e con abundancia de di\u00f1eiro, aceptou financialo, e fundaron De Dion, Bouton et Tr\u00e9pardoux en Par\u00eds en 1883. \nCo tempo, a empresa De Dion-Bouton converter\u00edase no maior fabricante de autom\u00f3biles do mundo durante un tempo, destacando pola calidade, fiabilidade e durabilidade dos seus veh\u00edculos.\nCoches de vapor.\nAntes de finais de 1883, xa expandiran as instalaci\u00f3ns do seu establecemento parisiense do Passage de L\u00e9on, probando e descartando os primeiros motores de vapor para barcos e finalmente producindo un coche de vapor. Con caldeira e motor montados na parte dianteira, as rodas dianteiras accionadas por poleas e direcci\u00f3n traseira, queimouse completamente nas probas. Constru\u00edron un segundo modelo chamado La Marquise o ano seguinte, cunha direcci\u00f3n m\u00e1is convencional, tracci\u00f3n traseira e catro prazas.\nEn 1887, De Dion inscrib\u00edu un destes coches na \"primeira competici\u00f3n de deportes de motor en Europa\", ideada por M. Fossier da revista ciclista \"Le V\u00e9locip\u00e8de\". Obviamente, a promoci\u00f3n da carreira foi insuficiente, e De Dion foi o \u00fanico participante. Pero completou a carreira, con de Dion de piloto, e a unha velocidade de 60 km/h. Estes \u00faltimos datos te\u00f1en que ser tomados coas debidas reservas: o primeiro rexistro oficial de velocidade foi de 63,15 km/h en 1898. O veh\u00edculo sobrevive e participou regularmente na carreira de Londres-Brighton para veh\u00edculos antigos.\nAproveitando este singular \u00e9xito, a compa\u00f1\u00eda comezou a ofrecer triciclos de vapor con caldeiras entre as rodas dianteiras e motores de dous cilindros. Constru\u00eddos en pequenas series, eran os favoritos de mozos ricos, antes de converterse nunha m\u00e1quina de traballo usando motores m\u00e1is grandes, capaces de arrastrar remolques. Estes veh\u00edculos m\u00e1is grandes introduciron o chamado eixe De Dion ou \"eixe morto\": unha viga que permit\u00eda distribu\u00edr o peso do veh\u00edculo de forma m\u00e1is eficiente. En 1894 fixo unha media de 18,7 km/h na carreira Par\u00eds-Ru\u00e1n ao longo dunha ruta de 126 km, pero foi descualificado por necesitar dun fogueiro ademais do condutor.\nConstu\u00edronse outros dous coches en 1885 seguidos dunha serie de triciclos lixeiros de dous cilindros, equipados desde 1892 con pneum\u00e1ticos Michelin. En 1893 comezaron a utilizarse tractores de vapor para remolcar vag\u00f3ns de transporte de pasaxeiros ou de carga. Usaron un eixe de dese\u00f1o innovador, co\u00f1ecido como o tubo De Dion, que independizaba as funci\u00f3ns de rixidez e de tracci\u00f3n do eixe. \nA empresa fabricou autobuses e cami\u00f3ns a vapor ata 1904. Trepardoux, decidido partidario do vapor, dimitiu en 1894 cando a compa\u00f1\u00eda decidiu fabricar os veh\u00edculos con motores de combusti\u00f3n interna. O coche de vapor permaneceu en produci\u00f3n m\u00e1is ou menos sen cambios durante dez anos m\u00e1is.\nMotores de combusti\u00f3n interna.\nTriciclos.\nEn 1889, De Dion estaba convencido de que o futuro era o motor de combusti\u00f3n interna, e a empresa constru\u00edu un motor de dez cilindros en d\u00faas bancadas. En 1894, a compa\u00f1\u00eda converteuse en \"De Dion, Bouton et Compagnie\". Para 1895, Bouton creou un novo motor dun cilindro de 137 cc con ignici\u00f3n por bobina. Nas probas tiveron problemas coa velocidade dese\u00f1ada de 900 rpm. Cando Bouton aumentou as revoluci\u00f3ns, os problemas desapareceron. Nos ensaios, alcanzou unha rota\u00e7i\u00f3n sen precedentes de 3.500 rpm, e normalmente funcionaba a 2.000 rpm, un l\u00edmite imposto polas s\u00faas v\u00e1lvulas atmosf\u00e9ricas e o carburador de superficie. Para aumentar a s\u00faa fiabilidade, as v\u00e1lvulas (situadas na cabeza) foron melloradas e reforzaron o veo de manivelas.\nEste motor colocouse detr\u00e1s do eixe traseiro dun marco de triciclo comprado a Decauville, equipado cos novos pneum\u00e1ticos Michelin. Mostrou un bo rendemento e sa\u00edu ao mercado en 1896 co motor ampliado a 1\u00bc CV (932 W) e 185 cc, e a 1\u00be CV (1.3 kW) en 1897. Cando cesou a produci\u00f3n dos \"pequenos triciclos\" en 1901, ti\u00f1an unha potencia de 2\u00be CV (2 kW), mentres que os coches deportivos alcanzaban 8 CV (6 kW) como m\u00e1ximo.\nEn 1898, Louis Renault modificou un De Dion-Bouton cun eixe de transmisi\u00f3n fixo e mecanismo diferencial de engrenaxes, constru\u00edndo quizais o primeiro veh\u00edculo de configuraci\u00f3n \"hot rod\" da historia.\u200b\nCatro rodas.\nO mesmo ano, ao triciclo uniuse un modelo de catro rodas e en 1900 engadiuse un modelo \"vis a vis\" (cos asentos situados fronte a fronte) denominado \"voiturette\", o Modelo D, co seu 3\u00be CV (2.8 kW) e o seu motor monocil\u00edndrico de 402 cc baixo o asento, con tracci\u00f3n nas rodas traseiras a trav\u00e9s dunha caixa de cambios de d\u00faas velocidades. Este curioso dese\u00f1o ti\u00f1a ao pasaxeiro de fronte ao condutor, que estaba sentado no asento traseiro. A \"voiturette\" ti\u00f1a unha vantaxe inestimable: a panca da caixa de cambios estaba situada xunto \u00e1 columna de direcci\u00f3n. O Modelo D desenvolveuse a trav\u00e9s dos modelos E, G, I e J, con 6 CV (4.5 kW) ata 1902, cando apareceu o 8 CV 8 CV (6 kW) do Modelo K e acceso traseiro (tipo faet\u00f3n), cun estilo frontal semellante ao do seu competidor contempor\u00e1neo Renault. Ata a primeira guerra mundial, De Dion-Boutons ti\u00f1a un infrecuente pedal de desaceleraci\u00f3n que reduc\u00eda a velocidade do motor. Finalmente, aplicou un freo \u00e1 transmisi\u00f3n. En 1902, o Modelo O introduciu tres velocidades, o que xa era est\u00e1ndar para todos os modelos de Dion-Boutons en 1904. \nTam\u00e9n se fixeron un pequeno n\u00famero de coches el\u00e9ctricos en 1901.\nProvedor de motores para fabricantes de autom\u00f3biles.\nDe Dion-Bouton forneceu motores a fabricantes de veh\u00edculos como a Soci\u00e9t\u00e9 Parisienne, que montaba unha unidade de 2.5 hp directamente no eixe da roda dianteira do seu modelo voiturette \"Viktoria Combination\".\nProvedor de motores a construtores de motocicletas.\nO motor De Dion-Bouton \u00e9 considerado o primeiro motor de combusti\u00f3n interna lixeiro e de alta velocidade. Foi licenciado a m\u00e1is de 150 fabricantes e foi unha opci\u00f3n popular entre os construtores de motocicletas.. O pequeno e lixeiro motor de catro tempos usaba unha bater\u00eda e unha bobina de ignici\u00f3n, moito menos problem\u00e1tica que o tubo quente de ignici\u00f3n usado ata ent\u00f3n. Cun di\u00e1metro de 50 mm e 70 mm de carreira, produc\u00eda 1 kW (1.3 hp). Us\u00e1rono moitas marcas pioneiras de motocicletas, e foi copiado por varios fabricantes, inclu\u00edndo os americanos Indian e Harley-Davidson.\nAmerican De Dion.\nEn 1901, a compa\u00f1\u00eda De Dion-Bouton Motorette comezou a fabricar autom\u00f3biles De Dion-Bouton baixo licenza en Brooklyn, Nova York. Produciu unha pequena cantidade de American De Dion Motorettes. Ti\u00f1an asentos vis-a-vis ou unha cabina pechada para o condutor, e eran propulsados por motores de 3,5 CV fabricados en Am\u00e9rica.\nA asociaci\u00f3n durou s\u00f3 un ano. Ga\u00f1aron unha reputaci\u00f3n de fiabilidade durante ese tempo. Representantes de De Dion nos Estados Unidos informaron de que o titular da licenza violara o seu contrato e anunciou a s\u00faa relaci\u00f3n cun novo licenciatario.\nExpansi\u00f3n.\nEn 1900, De Dion-Bouton era o maior fabricante de autom\u00f3biles do mundo, producindo 400 coches e 3.200 motores. A empresa pronto comezou a producir motores e licenzas para outras compa\u00f1\u00edas de autom\u00f3biles (preto de 150 marcas), en 1904 o galego Jos\u00e9 Barro Gonz\u00e1lez conseguiu unha destas licenzas en exclusiva para a venda de veh\u00edculos, autobuses e cami\u00f3ns da marca para Galicia e Asturias, que eran montados en Chav\u00edn, Viveiro. A produci\u00f3n era tan grande que era imposible comprobar e reaxustar cada motor. Se alg\u00fan fallaba na bancada, simplemente desmont\u00e1base. Cada propulsor estaba feito a man, a li\u00f1a de montaxe a\u00ednda non se ideara. En 1904, subministr\u00e1ranse uns 40.000 motores en toda Europa. Ese ano, a f\u00e1brica de Quai Nacional (hoxe Quai de Dion-Bouton), na cidade de Puteaux, empregaba a 1.300 traballadores e produciu m\u00e1is de 2.000 coches, todo tam\u00e9n a man.\nO motor colocouse diante no modelo \"Populaire\" con 700 ou 942 cc, o segundo con suficiente potencia para engadir remolques aos coches. Ao final do ano apareceu a marcha atr\u00e1s. Engad\u00edronse o motor a 6 CV (4 kW) Tipos N e Q de 864 cc (e un \u00faltimo de baixo prezo, o Tipo K), o 8 CV (6 kW) R, e o seu primeiro modelo de dous cilindros de 1728 cc e 12 CV (8 kW) S. En 1903 fabricaron o \"Modelo 1904\" con 2 cilindros e 10 HP con pneum\u00e1ticos Dunlop. Georges Bouton, acompa\u00f1ado por Georges Cornier, mec\u00e1nico e condutor, realizaron unha viaxe promocional cun itinerario circular que desde Par\u00eds, pasou por B\u00e9lxica, Luxemburgo, Alema\u00f1a, Su\u00edza, Italia, Alxeria, Tunisia e tam\u00e9n Espa\u00f1a (Cartaxena, Albacete, Madrid, Valladolid, Burgos e Pa\u00eds Vasco). Como pode verse no mapa que adornaba a porta do veh\u00edculo.\nEste modelo foi seguido en 1904 polo tipo de catro cilindros 2.545 cc e 15 hp (11 kW) e 24 HP (18 kW) Tipo AI. Os coches tam\u00e9n adquiriron un estilo cada vez m\u00e1is convencional, co radiador diante do motor e o accionamiento do embrague trasladado dunha panca manual a un pedal.\nUn par de coches preparados de 10 CV (7,5 kW) da marca De Dion-Bouton, en mans de Cormier e Collignon, correron en 1907 no Rally de Pequ\u00edn - Par\u00eds sen \u00e9xito. Bouvier St. Chaffray non o fixo mellor na Nova York-Par\u00eds de 1908. Ese ano, De Dion-Bouton alcanzou o seu c\u00e9nit como fabricante.\nEn 1910, a compa\u00f1\u00eda converteuse na primeira en facer un exitoso motor V8 producido en masa, con 35 CV (26 kW) e 6.107 cc, o Tipo CJ, seguido dun motor de 7.8 litros e outro de 14.7. litros para os EE. UU., as\u00ed como por un motor de 3,534 cc, o tipo CN en 1912. Estes motores permitiron que os coches deportivos franceses Ader competiran en 1906 cos brit\u00e1nicos Adams, que ti\u00f1an un motor de avi\u00f3n, en teor\u00eda moito m\u00e1is avanzado, fabricado pola empresa aeron\u00e1utica francesa Antoinette. Esta ser\u00eda a \u00faltima innovaci\u00f3n significativa da compa\u00f1\u00eda. \nDurante a primeira guerra mundial, a compa\u00f1\u00eda fabricou pezas de can\u00f3ns, veh\u00edculos blindados, e motores de avi\u00f3n, as\u00ed como coches e cami\u00f3ns. Produciu unha versi\u00f3n antia\u00e9rea do can\u00f3n de campo franc\u00e9s de 75mm, o \"Canon de 75 mod\u00e8le 1897\", montado nun cami\u00f3n De Dion-Bouton con motor V8 para o Ex\u00e9rcito franc\u00e9s entre 1913 e 1918.\nEn Dubl\u00edn, durante o Alzamento de Pascua de 1916 ao comezo da Guerra de Independencia irlandesa, o nacionalista irland\u00e9s O'Rahilly levou o seu De Dion Bouton a varios misi\u00f3ns a trav\u00e9s da cidade, ata que caeu por lume de metralladora durante un asalto. Unha famosa fotograf\u00eda mostra os restos do coche nunha barricada.\nEstancamento posterior \u00e1 guerra.\nA empresa quedou estancada tras a primeira guerra mundial. O V8 continuaron fabric\u00e1ndose ata 1923, a pesar de novos modelos con freos nas rodas dianteiras, a f\u00e1brica pechou por un tempo en 1927. Cando reabriu, hab\u00eda dous modelos listos, o Tipo LA cun motor de 1.982 cc, catro cilindros v\u00e1lvulas en cabeza, e pist\u00f3ns de aluminio, e o Tipo LB con 2.496 cc e oito cilindros en li\u00f1a. O \u00faltimo era moi caro e as vendas foron moi poucos, a pesar do aumento a 3 litros en 1930. Os rumores de absorci\u00f3n por Peugeot ou Mercedes non se concretaron, chegando o final da produci\u00f3n de coches en 1932.\nFabric\u00e1ronse pequenas cantidades de veh\u00edculos comerciais ata 1950, o \u00faltimo coche en ostentar o nome Dion na s\u00faa placa, foron os Land Rover fabricados baixo licenza a principios de 1950. O nome da empresa comprouno un fabricante de motos en 1955.\nAutomotores.\nDe Dion-Bouton constru\u00edu automotores e os seus vag\u00f3ns, utilizados en moitos ferrocarr\u00eds de calibre m\u00e9trico en Francia e no estranxeiro. Os primeiros automotores produc\u00edronse a comezos dos anos 1920, co \"Chemin de Fer des C\u00f4tes du Nord\" recibindo os seus primeiros automotores en 1923.\nTipolox\u00eda.\nA continuaci\u00f3n m\u00f3strase unha t\u00e1boa de modelos cun c\u00f3digo de tipo de letra \u00fanica. Abarca o per\u00edodo ata 1904."}
{"id": "463049", "revid": "98629", "url": "https://gl.wikipedia.org/wiki?curid=463049", "title": "Charles Conrad", "text": "Charles \"Pete\" Conrad Jr., nado en Philadelphia, Pennsylvania, o 2 de xu\u00f1o de 1930 e finado o 8 de xullo de 1999 a consecuencia das feridas nun accidente de ciclomotor, foi un astronauta norteamericano.\nTraxectoria.\nConrad estudou na escola Haverford, en Haverford, Pennsylvania, e na escola Darrow en Nova Lebanon (Nova York). Graduouse en enxe\u00f1er\u00eda aeron\u00e1utica pola Universidade de Princeton en 1953 e era m\u00e1ster por Princeton en 1966. Recibiu un doutoramento honorario en dereito pola Universidade Lincoln-Weslyan en 1970 e outro en ciencias polo Kings College de Wilkes-Barre, en Pennsylvania, en 1971.\nDespois da s\u00faa graduaci\u00f3n en 1953, Conrad entrou na armada e converteuse en aviador naval. M\u00e1is tarde f\u00edxose piloto de probas en Patuxent River, Maryland, traballando tam\u00e9n como instrutor de voo e enxe\u00f1eiro na escola de pilotos de proba. Foi seleccionado como astronauta da NASA en setembro de 1962. Voou por primeira vez na misi\u00f3n Gemini 5, establecendo un r\u00e9cord de duraci\u00f3n de permanencia no espazo. Comandou a misi\u00f3n Gemini 11, establecendo un r\u00e9cord de altitude, e foi comandante da misi\u00f3n Apollo 12, a segunda aluaxe da historia. A \u00faltima misi\u00f3n na que participou foi, tam\u00e9n como comandante, a Skylab 2. Conrad retirouse da NASA en decembro de 1973."}
{"id": "463050", "revid": "1888", "url": "https://gl.wikipedia.org/wiki?curid=463050", "title": "Amable Dur\u00e1n Bergueiro", "text": "Amable Dur\u00e1n Bergueiro, nado na Estrada cara a 1908 e finado no mesmo concello o 13 de novembro de 1965, foi un pol\u00edtico galego.\nTraxectoria.\nFoi axente recadador de contribuci\u00f3ns no concello de Cerdedo en 1934. Falanxista. Foi nomeado alcalde de Vila de Cruces en 1952. Volveu ser alcalde en 1962 e foi nomeado conselleiro provincial do Movimiento en representaci\u00f3n do partido xudicial de Lal\u00edn en marzo dese ano. Finou na Estrada a consecuencia dun accidente o 13 de novembro de 1965 aos 57 anos.\nVida persoal.\nCasou en Pontevedra con Mar\u00eda Mart\u00ednez Torres en xaneiro de 1947.\nReco\u00f1ecementos.\nUnha r\u00faa en Vila de Cruces leva o seu nome"}
{"id": "463051", "revid": "72012", "url": "https://gl.wikipedia.org/wiki?curid=463051", "title": "Pete Conrad", "text": ""}
{"id": "463053", "revid": "865", "url": "https://gl.wikipedia.org/wiki?curid=463053", "title": "Time to Go Home", "text": "Time to Go Home \u00e9 o segundo \u00e1lbum de estudio da banda estadounidense de indie rock Chastity Belt, publicado o 23 de marzo de 2015 a trav\u00e9s do selo Hardly Art."}
{"id": "463055", "revid": "72012", "url": "https://gl.wikipedia.org/wiki?curid=463055", "title": "Centro espacial de Cabo Ca\u00f1averal", "text": ""}
{"id": "463056", "revid": "4817", "url": "https://gl.wikipedia.org/wiki?curid=463056", "title": "CONTOUR", "text": "CONTOUR foi unha sonda espacial do programa Discovery da NASA lanzada o 3 de xullo de 2002 mediante un foguete Delta 7425 desde o centro espacial de Cabo Ca\u00f1averal para estudar dous cometas. Perdeuse contacto con ela despois do acendido do motor de inxecci\u00f3n interplanetaria, aos 45 d\u00edas de insertarse en \u00f3rbita terrestre.\nCaracter\u00edsticas.\nCONTOUR (acr\u00f3nimo de \"Comet Nucleus Tour\") foi lanzada para sobrevoar polo menos dous cometas, o cometa Encke en novembro de 2003 e o Schwassmann-Wachmann-3 en xu\u00f1o de 2006. Foi enviada a \u00f3rbita terrestre sen problemas mediante un foguete Delta 7425 o 3 de xullo de 2002 e permanaceu nesa \u00f3rbita ata que as condici\u00f3ns foron adecuadas para ser inxectada nunha \u00f3rbita interplanetaria, 45 d\u00edas despois. O 16 de agosto acendeuse o motor da sonda, perd\u00e9ndose o contacto coa mesma. En imaxes tomadas desde terra v\u00edronse tres obxectos onde deber\u00eda estar CONTOUR, e o sistema de detecci\u00f3n de m\u00edsiles norteamericano detectou un flash tres segundos antes do momento no que deber\u00eda ter terminado a ignici\u00f3n do motor. A conclusi\u00f3n \u00e9 que o motor estoupou mentres estaba acendido, destru\u00edndo a sonda.\nCONTOUR levaba a bordo catro instrumentos cient\u00edficos que deber\u00edan ter servido para estudar os cometas, a s\u00faa orixe e a s\u00faa evoluci\u00f3n."}
{"id": "463072", "revid": "89787", "url": "https://gl.wikipedia.org/wiki?curid=463072", "title": "Moeda cuxana", "text": "A moeda cuxana, \u00e9 dicir, a emitida polo Imperio Cuxano do norte da India e Asia central (ca. 30-375 d. de C.) baseouse nunha unidade de ouro, o dinar, cun peso de 7,9 g, e diversos valores en cobre e as s\u00faas aliaxes, con varios pesos entre 12 g e 1,5 g. A cu\u00f1axe de moeda de prata foi pouco representativa nestas emisi\u00f3ns.\nUnha boa parte da escasa informaci\u00f3n que temos de da historia pol\u00edtica cuxana deriva das s\u00faas moedas.\nCaracterizaci\u00f3n.\nA tipolox\u00eda destas moedas segue en termos xerais o estilo utilizado nas emisi\u00f3ns dos reis grecobactrianos, con trazos helen\u00edsticos nas imaxes, que amosan unha deidade nunha das faces e o monarca na outra, nalg\u00fans casos como un busto de perfil e noutros como unha figura en p\u00e9, oficiando nun altar de lume de estilo zoroastriano, ou tam\u00e9n montado nun cabalo.\nA arte dos cu\u00f1os \u00e9 xeralmente m\u00e1is feble que a excepcionalmente fina das emisi\u00f3ns grecobactrianas. Por outra parte, a influencia da moeda romana apr\u00e9ciase particularmente nos dese\u00f1os de finais dos s\u00e9culos I e II, cando as moedas de metais non nobres reduciron notablemente o seu peso e o seu valor intr\u00ednseco, moi inferior ao facial. Cara ao final do Imperio Cuxano, a influencia das cu\u00f1axes sas\u00e1nidas perc\u00edbese especialmente nas figuras reais e no pante\u00f3n representado nas moedas. Baixo Kanishka (ca. 127- ca. 140) o t\u00edtulo real de \"rei de reis\" mudou desde o grego cara \u00e1 forma persa (\"Xa de Xas\").\nA lingua das lendas destas moedas \u00e9 tipicamente bactriana, escrita nun alfabeto derivado do grego. Moitas pezas amosan s\u00edmbolos \"tamga\" (v\u00e9xase t\u00e1boa adxunta) a modo de monograma para facer referencia ao monarca.\nExist\u00edan varias cecas rexionais e a evidencia das moedas suxire que algunhas zonas do imperio eran semiindependentes.\nEmisi\u00f3ns de cobre.\nMacDowall identificou tres emisi\u00f3ns rexionais de cobre a nome do pr\u00edncipe Kajula Kadphises (ca. 30-80) e do emperador Vima Taktu (ca. 80-90) que corresponder\u00edan aos tres reinos preexistentes sobre os que se constitu\u00edu o Imperio Cuxano: a zona norte, Bactriana, que xa emit\u00eda unhas grandes moedas de cobre de 12 g (tetradracmas) e outras de 1,5 g; Gandhara, cuxas cu\u00f1axes de cobre pesaban entre 9 g e 10 g as grandes e 2 g as pequenas; e a \u00e1rea india, que utilizaba cobres de 4 g.\nMacDowall propuxo unha reduci\u00f3n gradual das devanditas tres emisi\u00f3ns de cobre, nun proceso que comezar\u00eda con Huvishka (140-180), en tanto que outros autores, como Chattopadhyay, propo\u00f1en unha desvalorizaci\u00f3n r\u00e1pida desas emisi\u00f3ns xa con Kanishka (ca. 127-150). En calquera caso, das moedas co\u00f1ecidas despr\u00e9ndese que houbo desvalorizaci\u00f3ns da moeda baixo eses dous monarcas, e as emisi\u00f3ns posteriores unific\u00e1ronse nun sistema posterior de pesos.\nEmisi\u00f3ns de ouro.\nVima Kadphises emitiu tres valores neste metal, un dobre dinar de 15,75 gramos, un dinar de 7,8 gramos e unha cuarta parte de 1,95 gramos.\nDeidades na moeda cuxana.\nO pante\u00f3n cuxano \u00e9 extremadamente variado, segundo revelan tanto as s\u00faas moedas como os seus selos, nos que aparecen m\u00e1is de 30 deidades diferentes, pertencentes tanto ao \u00e1mbito helen\u00edstico como ao iraniano e, en menor medida, ao hindu\u00edsta. As deidades gregas, cos seus nomes en grego, son m\u00e1is frecuentes nas primeiras emisi\u00f3ns. Durante o reinado de Kanishka (ca. 127- ca. 140), a lingua das cu\u00f1axes cambiou \u00e1 bactriana, a\u00ednda que se mantivo a graf\u00eda grega para todos os reis. Despois de Huvishka, s\u00f3 d\u00faas divindades aparecen nas moedas: Ardoxsho e Oesho."}
{"id": "463073", "revid": "65337", "url": "https://gl.wikipedia.org/wiki?curid=463073", "title": "Moedas cuxanas", "text": ""}
{"id": "463075", "revid": "65337", "url": "https://gl.wikipedia.org/wiki?curid=463075", "title": "Moeda do Imperio Cuxano", "text": ""}
{"id": "463076", "revid": "65337", "url": "https://gl.wikipedia.org/wiki?curid=463076", "title": "Moedas do Imperio Cuxano", "text": ""}
{"id": "463083", "revid": "865", "url": "https://gl.wikipedia.org/wiki?curid=463083", "title": "Soft Sounds from Another Planet", "text": "Soft Sounds from Another Planet \u00e9 o segundo \u00e1lbum de estudio do proxecto musical estadounidense de indie rock Japanese Breakfast, publicado o 14 de xullo de 2017 a trav\u00e9s do selo Dead Oceans."}
{"id": "463086", "revid": "85894", "url": "https://gl.wikipedia.org/wiki?curid=463086", "title": "Castros da provincia de Le\u00f3n", "text": "Esta \u00e9 unha listaxe non exhaustiva de castros existentes na provincia de Le\u00f3n por comarcas agrarias:"}
{"id": "463087", "revid": "624", "url": "https://gl.wikipedia.org/wiki?curid=463087", "title": "Thema de Sicilia", "text": "O Thema de Sicilia (en grego: \u03b8\u03ad\u03bc\u03b1 \u03a3\u03b9\u03ba\u03b5\u03bb\u03af\u03b1\u03c2-\"Th\u00e9ma\" Sikel\u00edas) era unha provincia bizantina civil-militar (\u03b8\u03ad\u03bc\u03b1 \"th\u00e9ma\") existente desde finais do s\u00e9culo VII at\u00e9 o s\u00e9culo X, que abarcaba a illa de Sicilia e a rexi\u00f3n de Calabria na Italia continental. Tras a conquista musulm\u00e1 de Sicilia, desde 902 o \"thema\" quedou limitado a Calabria, pero mantivo o seu nome orixinal at\u00e9 mediados do s\u00e9culo X.\nHistoria.\nDesde a s\u00faa reconquista dos ostrogodos por Belisario en 535-536, Sicilia converteuse nunha provincia gobernada por un pretor, mentres que o ex\u00e9rcito foi posto baixo un \"dux\". A presenza dun \"strategos\" (gobernador militar) na illa \u00e9 rexistrado nas fontes \u00e1rabes entre 687 e 695, e probabelmente sexa nese momento cando a illa se converteu en \"thema\".\nO \"thema\" foi dirixido desde Siracusa, tradicionalmente a principal cidade de Sicilia. Formou parte non s\u00f3 da illa, que foi dividida en distritos chamados \"turmai\", sen\u00f3n tam\u00e9n do ducado continental de Calabria (grego: \u03b4\u03bf\u03c5\u03ba\u1fb6\u03c4\u03bf\u03bd \u039a\u03b1\u03bb\u03b1\u03c5\u03c1\u03af\u03b1\u03c2, Douk\u00e1to Calavr\u00edas). que se estend\u00eda aproximadamente at\u00e9 o r\u00edo Crati. Ademais, o \"strategos\" de Sicilia exerceu certa autoridade \u2014que variou de acordo coa facci\u00f3n pol\u00edtica vixente\u2014 sobre os ducados aut\u00f3nomos de N\u00e1poles, Gaeta e Amalfi.\nA conquista musulm\u00e1 da illa comezou en 826. Tras a ca\u00edda de Siracusa en 878 e a conquista de Taormina, en 902, o \"strategos\" trasladouse a Rhegion, a capital de Calabria. Durante a primeira metade do s\u00e9culo X, os bizantinos lanzaron unha serie de expedici\u00f3ns que non acadaron os seus obxectivos para recuperar a illa e mantiveron uns basti\u00f3ns illados preto de Mesina at\u00e9 965, cando Rametta, o \u00faltimo reduto bizantino, caeu. O cargo de \u00abstrategos de Sicilia\u00bb, foi mantido como t\u00edtulo oficial at\u00e9 mediados do s\u00e9culo X, cando o rango de \u00abstrategos de Calabria\u00bb comezou a aparecer nos rexistros."}
{"id": "463090", "revid": "65337", "url": "https://gl.wikipedia.org/wiki?curid=463090", "title": "Parasanga", "text": "A parasanga (persa: \u0641\u0631\u0633\u0646\u06af/\u0641\u0631\u0633\u062e/\u067e\u0631\u0633\u0646\u06af) \u00e9 unha unidade de distancia itinerante hist\u00f3rica irania compar\u00e1bel \u00e1 legua europea.\nNa antig\u00fcidade, o termo us\u00e1base en gran parte de Oriente Medio, sendo impos\u00edbel determinar a lingua irania antiga da que se deriva (hai ducias delas). Non hai consenso respecto \u00e1 s\u00faa etimolox\u00eda ou significado literal. Doutra banda at\u00f3pase en varias formas en linguas iranias m\u00e1is tard\u00edas (como o persa medio \"farsang\" ou o sogdiano \"fasuj\"), o termo tam\u00e9n aparece en grego como \u03c0\u03b1\u03c1\u03b1\u03c3\u03ac\u03b3\u03b3\u03b7\u03c2 \"paras\u00e1nges\", en lat\u00edn como \"parasanga\", en armenio como \"hrasaj\", en xeorxiano como \"parsaji\", en sir\u00edaco como \"prsha\", en \u00e1rabe como \"farsaj\" (\u0641\u0631\u0633\u062e) e en turco como \"fersah.\" A palabra en persa actual \u00e9 \"farsaj\", e non debe ser confundida coa actual \"farsang\" (\u0641\u0631\u0633\u0646\u06af), que \u00e9 unha unidade m\u00e9trica que corresponde a 10 km.\nA parasanga pode ser orixinalmente algunha fracci\u00f3n da distancia que pod\u00eda marchar un soldado de infantar\u00eda nun per\u00edodo predefinido de tempo. Her\u00f3doto (v. 53) fala dun ex\u00e9rcito que viaxa o equivalente de cinco pasarangas nun d\u00eda.\nA menci\u00f3n m\u00e1is antiga da parasanga v\u00e9n das \"Historias\" de Her\u00f3doto, de mediados do s\u00e9culo -V,\u00a0 que define esta medida como equivalente a 30 estadios. Esta comparaci\u00f3n tam\u00e9n foi feita por varios escritores posteriores gregos e romanos (na Suda bizantina do s\u00e9culo X e en Hesiquio de Alexandr\u00eda (s\u00e9culo V) ou Xenofonte \"Anab.\" ii.2.6). Agat\u00edas, no s\u00e9culo VI, con todo, en referencia a Her\u00f3doto e Xenofonte, afirma que no seu tempo os \"Persas\" consideraban a parasanga como equivalente a s\u00f3 21 estadios. Estrab\u00f3n (xi) tam\u00e9n fala de que alg\u00fans escritores a consideran como de 60 estadios, outros como de 40 e a\u00ednda outros de 30. Nas s\u00faas \"Etapas p\u00e1rticas\" do s\u00e9culo I, Isidoro de C\u00e1rax, comp\u00e1raa co \"schoeno\"s, dicindo que \u00e9 a mesma medida que a parasanga \u00e1rabe (mentres que en \"Persia propria\" 4 \"schoenii\" corresponden a 3 parasangas)\"\"\". \nPlinio o Vello, na s\u00faa \"Historia Natural\" (v. 26) do s\u00e9culo I, afirma que os iranios lle asignaban diferentes medidas. Sobre a autoridade de fontes m\u00e1is antigas, o histori\u00f3grafo do s\u00e9culo XIV de Qazv\u00edn Hamdallah Mustawf\u00ed rexistrou que no s\u00e9culo X a parasanga nororiental era de 15.000 pasos, a noroccidental 18.000, a sudoccidental 6.000, mentres que a \"verdadeira\" segundo Mustawf\u00ed, med\u00eda 9.000 pasos. Retomando unha lenda local, Mustawf\u00ed explica que a unidade foi definida polo mitol\u00f3xico \"Kai Kobad\" mitol\u00f3xico como igual a 12.000 c\u00f3bados.\nSegundo a definici\u00f3n de 30 estadios de Her\u00f3doto e Xenofonte, a versi\u00f3n grega da parasanga ser\u00eda igual a 5.7 km (medida ol\u00edmpica) ou 5.3 km (medida \u00e1tica). Pero en 1920 Kenneth Amson, da Royal Geographical Society aduciu que a parasanga usada no relato das viaxes babil\u00f3nicas de Xenofonte equivaler\u00eda a s\u00f3 3.9 km. M\u00e1is recentemente, \u00abprobas emp\u00edricas que comparan os estadios cunha milla inglesa (1.609 km), estableceron que tres millas (4.827 km) son unha parasanga, e isto deu excelentes resultados na pr\u00e1ctica. Sexa cal for a base do c\u00e1lculo, os valores te\u00f3ricos para o estadio e a parasanga deben ser estimados con valores que non excedan en demas\u00eda estes valores\u00bb.\nA parasanga tam\u00e9n \u00e9 mencionada no Talmud de Babilonia, con varios usos, entre os que cabe destacar o c\u00e1lculo da anchura da Escaleira de Xacob como de 8.000 parasangas."}
{"id": "463092", "revid": "624", "url": "https://gl.wikipedia.org/wiki?curid=463092", "title": "Esqueno (unidade de lonxitude)", "text": "Un esqueno (do grego antigo \u03c3\u03c7\u03bf\u1fd6\u03bd\u03bf\u03c2 \u2018xunco, corda de xuncos\u2019) era unha medida de lonxitude usada no antigo Exipto e na antiga Grecia. Val\u00eda por d\u00faas parasangas, uns 10,8 km. \nHer\u00f3doto di que un esqueno equival\u00eda a 60 estadios (\"Historias\", II 6). Pero Estrab\u00f3n precisa que o esqueno variaba dependendo do lugar e do per\u00edodo hist\u00f3rico, e que nalg\u00fans lugares pod\u00eda valer tam\u00e9n 40 estadios. Di este autor que, segundo Artemidoro, entre Menfis e Tebas un esqueno equival\u00eda a 120 estadios, entre Tebas e Siena a 60 estadios, e navegando de Pelusio ao v\u00e9rtice do Delta do Nilo a distancia era de 25 esquenos, ou sexa de 750 estadios (\"Xeograf\u00eda\", 2, 24)."}
{"id": "463093", "revid": "98629", "url": "https://gl.wikipedia.org/wiki?curid=463093", "title": "Las chicas del cable", "text": "Las chicas del cable \u00e9 a primeira serie de Netflix producida en Espa\u00f1a. As personaxes protagonistas est\u00e1n representadas por Blanca Su\u00e1rez, Nadia de Santiago, Ana Fern\u00e1ndez Garc\u00eda e Maggie Civantos. A historia ambi\u00e9ntase en Madrid entre os anos 1920 e 1930. A s\u00faa estrea foi o 28 de abril de 2017. O 31 de maio dese ano confirmouse unha segunda temporada que sa\u00edu o 25 de decembro de 2017 e unha terceira, estreada o 7 de setembro de 2018.\nSinopse.\nA trama xira en torno \u00e1s relaci\u00f3ns persoais e profesionais de catro rapazas. Lidia, que \u00e9 unha estafadora, oculta a s\u00faa identidade para escapar do seu pasado, o que a leva a traballar na compa\u00f1\u00eda telef\u00f3nica nacional co obxectivo de roubar os planos do edificio. Ser\u00e1 na compa\u00f1\u00eda onde co\u00f1eza as s\u00faas compa\u00f1eiras; Carlota, filla dun coronel, quere acabar coas normas impostas polos seus pais. Marga, enviada pola s\u00faa avoa, m\u00fadase a Madrid para deixar de vivir na aldea. \u00c1ngeles, a m\u00e1is veterana da empresa, quere conseguir un ascenso, pero o seu marido dificultaralle tomar certas decisi\u00f3ns.\nPrimeira temporada.\nA trama xira arredor das relaci\u00f3ns amorosas e profesionais. Lidia sinc\u00e9rase coas s\u00faas amigas e explica a s\u00faa situaci\u00f3n persoal, elas deciden axudala para acabar coa extorsi\u00f3n. Ao final, a falsa identidade de Lidia acaba sendo descuberta por todos, mentres que os planos que roubaron est\u00e1n con Carlota. \nA nivel amoroso, Lidia acepta a petici\u00f3n de matrimonio de Carlos. Carlota, Sara e Miguel te\u00f1en problemas na s\u00faa relaci\u00f3n poliamorosa. Por \u00faltimo, \u00c1ngeles dubida se dar unha nova oportunidade ao seu marido.\nPremios.\nOs premios que ga\u00f1ou a serie foron os seguintes: un Premio Ondas \u00e1 mellor webserie de ficci\u00f3n ou programa de emisi\u00f3n online en 2017, un Premio Platino entregado a Blanca Su\u00e1rez \u00e1 Mellor interpretaci\u00f3n feminina en miniserie de televisi\u00f3n en 2018 e un Premio da Uni\u00f3n de Actores entregado a Ana Polvorosa \u00e1 Mellor actriz secundaria de televisi\u00f3n en 2018.\nA serie tam\u00e9n estivo nomeada aos Premios Feroz e aos Premios Platino, pero non conseguiu ga\u00f1alos."}
{"id": "463097", "revid": "23204", "url": "https://gl.wikipedia.org/wiki?curid=463097", "title": "Girlpool", "text": "Girlpool \u00e9 unha banda de indie rock estadounidense procedente dos \u00c1nxeles, California. Os seus membros son Cleo Tucker (guitarra, voces) e Harmony Tividad (baixo, voces). O grupo orixinalmente non contaba cun bater\u00eda. O seu EP de estrea autotitulado foi subido ao seu Bandcamp o d\u00eda 14 de febreiro de 2014, e foi reeditado por Wichita Recordings o 17 de novembro dese mesmo ano. A banda publicou o seu \u00e1lbum de estrea, \"Before the World Was Big\", o 2 de xu\u00f1o de 2015, tam\u00e9n a trav\u00e9s de Wichita Recordings. O seu segundo \u00e1lbum, \"Powerplant\", foi editado o 12 de maio de 2017, a trav\u00e9s do selo Anti-. Nese \u00e1lbum engadiron ao bater\u00eda Miles Wintner. O seu derradeiro traballo ata a data, \"What Chaos Is Imaginary\", apareceu o 1 de febreiro de 2019 tam\u00e9n a trav\u00e9s de Anti-."}
{"id": "463099", "revid": "1131", "url": "https://gl.wikipedia.org/wiki?curid=463099", "title": "Game of Thrones (tempada 8)", "text": "A oitava e derradeira tempada da serie de televisi\u00f3n de drama e fantas\u00eda \"Game of Thrones\" estreouse en HBO o 14 de abril de 2019. A rodaxe da mesma comezou oficialmente o 23 de outubro\u00a0de 2017 e rematou en xullo de 2018.\n\u00d3 contrario que as primeiras seis tempadas, que ti\u00f1an dez episodios cada unha, e da s\u00e9tima tempada que ti\u00f1a sete episodios, a oitava s\u00f3 ten seis. \u00d3 igual que a tempada anterior, gran parte do contido orixinal non se atopa na saga \"A Song of Ice and Fire\" de George R. R. Martin e \u00e9 unha adaptaci\u00f3n das revelaci\u00f3ns de Martin \u00f3 equipo de rodaxe de da serie sobre o contido das seguintes novela de Martin, \"The Winds of Winter\" e \"A Dream of Spring\". A tempada foi adaptada para a televisi\u00f3n por David Benioff e D. B. Weiss."}
{"id": "463101", "revid": "15490", "url": "https://gl.wikipedia.org/wiki?curid=463101", "title": "Thema de Colonea", "text": "O thema de Colonea ou Coloneia (grego: \u03b8\u03ad\u03bc\u03b1 \u039a\u03bf\u03bb\u03c9\u03bd\u03b5\u03af\u03b1\u03c2, \"th\u00e9ma Kolon\u00e9ias\") foi unha provincia civil-militar (thema) do Imperio bizantino localizada no norte de Capadocia e o sur do Ponto, na actual Turqu\u00eda. \nFoi creado nalg\u00fan momento de mediados do s\u00e9culo IX e sobreviviu at\u00e9 a s\u00faa conquista polos turcos selx\u00facidas despois da batalla de Manzikert en 1071.\nHistoria.\nOrixinalmente formaba parte do thema de Armenia, sendo formado a partir do n\u00facleo da cidade de Colonea no r\u00edo Lykos (actual \u015eebinkarahisar). O \"thema\" est\u00e1 testemu\u00f1ado por primeira vez en 863, pero aparentemente existira como distrito separado en datas anteriores. Nikolaos Oikonomides interpreta unha referencia do xe\u00f3grafo \u00e1rabe al-Masudi, que afirma que foi inicialmente unha \"kleisura\" (un distrito de fronteira fortificado). Ademais, unha versi\u00f3n da \"Vida\" dos \"42 M\u00e1rtires de Amorium\" menciona que o emperador Te\u00f3filo (r. 829-842) nomeou a certo \"spatharios\" chamado Kallistos como o seu \"dux\" sobre 842, fac\u00e9ndoo a data prob\u00e1bel da conversi\u00f3n en \"thema\" (xunto \u00e1 veci\u00f1a Caldia).\nA s\u00faa localizaci\u00f3n remota preservouna das incursi\u00f3ns \u00e1rabes, excepto unha por parte de Sayf al-Dawla en 939/940. En 1057, o rexemento local, baixo Katakalon Kekaumenos, apoiou a revolta de Isaac I Comneno. En 1069, o \"thema\" foi ocupado polo mercenario normando sublevado Robert Crispin. A rexi\u00f3n caeu ante os turcos selx\u00facidas pronto despois da batalla de Manzikert en 1071.\nLocalizaci\u00f3n.\nNo \"De Thematibus\", o emperador Constantino VII (r. 913\u2013959) describe o \"thema\" como unha pequena circunscrici\u00f3n que abarcaba \u00e1 parte de Colonea, Neocaesarea no leste, Arabraca, Monte Phalakros (probabelmente o actual Kara\u00e7am D\u00e1\u011f\u0131), Nicopolis e Tephrike. Tam\u00e9n comprend\u00eda dezaseis fortalezas que non se nomeaban. Finalmente rex\u00edstrase que o seu pai, Le\u00f3n VI o Sabio (r. 886\u2013912), separou a \"turma\" de Kamacha de Colonea para formar (xunto con Keltzene) o novo thema de Mesopotamia."}
{"id": "463103", "revid": "23204", "url": "https://gl.wikipedia.org/wiki?curid=463103", "title": "Lingua bamum", "text": "O bamum (ou \"Sh\u00fc Pamom\" \"lingua dos Bamum\", ou \"Sh\u00fcmom\" \"lingua Mum\"), \u00e9 unha lingua benue-congo falada no Camer\u00fan e Nixeria por arredor de 420\u00a0000 falantes do pobo bamum. A lingua \u00e9 co\u00f1ecida pola s\u00faa propia escrita, o silabario bamum, que foi desenvolvido polo rei Njoya arredor do ano 1895. O m\u00fasico camerun\u00e9s Claude Ndam \u00e9 un falante nativo desta lingua e util\u00edzaa na s\u00faa m\u00fasica."}
{"id": "463104", "revid": "865", "url": "https://gl.wikipedia.org/wiki?curid=463104", "title": "The World's Best American Band", "text": "The World's Best American Band \u00e9 o terceiro \u00e1lbum de estudio da banda estadounidense de garage punk White Reaper, publicado o 7 de abril de 2017 a trav\u00e9s do selo Polyvinyl Record Co.."}
{"id": "463105", "revid": "89787", "url": "https://gl.wikipedia.org/wiki?curid=463105", "title": "Silabario bamum", "text": "O silabario bamum \u00e9 unha forma de escrita orixinaria de \u00c1frica que foi desenvolvida polo rei Njoya para a escritura da lingua bamum arredor do ano 1896. Salienta por evolucionar dende un sistema de pictogramas a un silabario parcialmente alfab\u00e9tico en tan s\u00f3 14 anos, dende 1896 at\u00e9 1910. A tipograf\u00eda bamum lanzouse en 1918, mais a escrita caeu en desuso arredor do ano 1931. "}
{"id": "463106", "revid": "23204", "url": "https://gl.wikipedia.org/wiki?curid=463106", "title": "Lingua banum", "text": ""}
{"id": "463107", "revid": "23204", "url": "https://gl.wikipedia.org/wiki?curid=463107", "title": "Silabario banum", "text": ""}
{"id": "463109", "revid": "23204", "url": "https://gl.wikipedia.org/wiki?curid=463109", "title": "Pobo bamum", "text": "Os bamum son un grupo \u00e9tnico orixinario do Camer\u00fan, que est\u00e1 composto por preto de 215\u00a0000 persoas."}
{"id": "463110", "revid": "23204", "url": "https://gl.wikipedia.org/wiki?curid=463110", "title": "Bamum", "text": ""}
{"id": "463113", "revid": "23204", "url": "https://gl.wikipedia.org/wiki?curid=463113", "title": "Lingua musgu", "text": "O musgu \u00e9 unha lingua do subgrupo biu\u2013mandara das linguas chadianas faladas no Camer\u00fan e o Chad polo pobo musgum. O end\u00f3nimo \u00e9 \"Mulwi\". Blench (2006) clasifica as s\u00faas tres variedades como linguas separadas."}
{"id": "463114", "revid": "89787", "url": "https://gl.wikipedia.org/wiki?curid=463114", "title": "Crime de honra", "text": "Crime de honra \u00e9 unha forma de control social a trav\u00e9s da ameaza ou a perpetraci\u00f3n do asasinato dun membro da familia. O control (xeralmente dunha muller) utiliza a afirmaci\u00f3n de que a v\u00edtima trouxo vergo\u00f1a ou deshonra \u00e1 familia, ou violou os principios dunha comunidade ou dunha relixi\u00f3n. Os motivos son variados: o divorcio ou separaci\u00f3n do c\u00f3nxuxe, negarse a un casamento arranxado, ter unha relaci\u00f3n desaprobada pola familia, ter relaci\u00f3ns sexuais f\u00f3ra do matrimonio, ser v\u00edtima dunha violaci\u00f3n, vestir de formas que se consideran inapropiadas, participar en relaci\u00f3ns non heterosexuais ou renunciar a unha fe.\nDefinici\u00f3ns.\nHuman Rights Watch define \"crime de honra\" como:\nOs crimes de honra son actos de violencia, xeralmente asasinatos, cometidos por membros masculinos da familia contra membros femininos da familia, que se considera que trouxeron deshonra \u00e1 familia. Unha muller pode ser o albo dos individuos dentro da s\u00faa familia por unha variedade de raz\u00f3ns, inclu\u00edndo: negarse a entrar nun casamento arranxado, ser v\u00edtima dunha agresi\u00f3n sexual, buscar o divorcio -mesmo dun esposo maltratador - ou cometer adulterio. A mera percepci\u00f3n de que unha muller se comportou de tal maneira que \"deshonra\" a s\u00faa familia \u00e9 suficiente para desencadear un ataque.\nOs homes tam\u00e9n poden ser v\u00edtimas de crimes de honra cometidos por membros da familia dunha muller coa que te\u00f1en unha relaci\u00f3n que se considera inapropiada ou por participar en actividades homosexuais.\nOutra das raz\u00f3ns para ser v\u00edtima dun crime de honra \u00e9 cruzar fendas sociais, involucrarse publicamente con outras comunidades, adoptar costumes ou relixi\u00f3ns dun grupo externo ao propio. En determinados pa\u00edses, homes inmigrantes de baixo status demostraron o seu dominio patriarcal mediante a participaci\u00f3n en crimes de honra contra membros femininos dunha familia que participou na vida p\u00fablica, por exemplo, en pol\u00edticas de integraci\u00f3n feministas.\nCaracter\u00edsticas xerais.\nO que distingue os crimes de honra doutros crimes \u00e9 a s\u00faa natureza colectiva. A planificaci\u00f3n depende de moitos membros da familia, \u00e1s veces dentro dun \"consello familiar\". Outra caracter\u00edstica importante \u00e9 a relaci\u00f3n entre os crimes de honra e o control do comportamento individual, en particular da sexualidade/matrimonio, pola familia como un colectivo. Outro aspecto considerado \u00e9 a importancia da reputaci\u00f3n da familia no seo da comunidade e o estigma asociado \u00e1 perda de status social, particularmente en comunidades pechadas. Na maior\u00eda dos casos os perpetradores non enfrontan estigma nas s\u00faas comunidades, porque o seu comportamento se considera xustificado.\nSegundo Phyllis Chesler, hai d\u00faas categor\u00edas principais de v\u00edtimas, unha son as nenas e as mulleres novas, cuxa idade media \u00e9 de 17 anos, e a outra est\u00e1 composta por mulleres cunha idade media de 36 anos.\nOs asasinatos de honra das v\u00edtimas maiores son a mi\u00fado perpetrados polo marido, mais no 44% dos casos os asasinos tam\u00e9n incl\u00faen a familiares da v\u00edtima ou do marido. A taxa de participaci\u00f3n dos familiares \u00e9 maior no mundo musulm\u00e1n en dous terzos dos casos que involucran a v\u00edtimas maiores, mentres que en Europa a familia participa no 31% dos casos. Case a metade das v\u00edtimas maiores foron sometidas a tortura antes de morrer.\nOs asasinatos de honra de mulleres novas foron no 81% dos casos asasinadas pola s\u00faa familia de orixe e o 53% das v\u00edtimas m\u00e1is novas foron torturadas antes de morrer..\nExtensi\u00f3n.\n\u00c9 moi dif\u00edcil determinar e estimar a incidencia dos crimes de honra. Na maior\u00eda dos pa\u00edses os datos de crimes de honra non son recompilados sistematicamente, moitos deles son notificados como suicidios ou accidentes e son rexistrados como tales. A\u00ednda que os crimes de honra son normalmente asociados co continente asi\u00e1tico, especialmente con Oriente Medio e Asia Meridional, ocorren en todo o mundo. En 2000, as Naci\u00f3ns Unidas estimaron que 5 000 mulleres son v\u00edtimas de crimes de honra cada ano. Segundo a BBC, \"os grupos de defensa das mulleres sospeitan que m\u00e1is de 20 000 mulleres morren no mundo cada ano.\" O asasinato non \u00e9 o \u00fanico de crime de honra, outros crimes incl\u00faen: ataques con \u00e1cido, secuestros, mutilaci\u00f3ns e malleiras. En 2010 a polic\u00eda do Reino Unido rexistrou polo menos 2823 destes crimes.\nM\u00e9todos.\nOs m\u00e9todos de asasinato incl\u00faen lapidaci\u00f3n, apu\u00f1alamento, malleiras, queimaduras, decapitaci\u00f3n, aforcamento, degolamento, ataques de \u00e1cido letal, disparos e estrangulamento. Os asasinatos \u00e1s veces real\u00edzanse en p\u00fablico para advertir os demais individuos dentro da comunidade das pos\u00edbeis consecuencias de participar no que se considera un comportamento il\u00edcito.\nUso de menores como perpetradores.\nA mi\u00fado, as nenas e os nenos da familia son seleccionados para actuar como asasinos porque a s\u00faa minor\u00eda de idade carrexa beneficios legais. Aos nenos e \u00e1s veces \u00e1s mulleres da familia enc\u00e1rgaselles o control e a vixilancia do comportamento das s\u00faas irm\u00e1s ou doutras mulleres da familia, asegur\u00e1ndose de que non fagan nada que manche a \"honra\" e a \"reputaci\u00f3n\" da familia. Os nenos son comunmente encargados de perpetrar o asasinato, se se negan poden enfrontar graves repercusi\u00f3ns, por parte da propia familia ou pola comunidade, baixo a idea de que non est\u00e1n a cumprir co seu \"deber\".\nCultura.\nTrazos culturais xerais.\nOs trazos culturais que conducen aos crimes de honra son complexos. Os crimes de honra implican a violencia e o medo como ferramentas para manter o control. Argumentouse que te\u00f1en a s\u00faa orixe nos pobos n\u00f3mades e transhumantes: \"estas poboaci\u00f3ns cargan con todos os seus obxectos de valor e est\u00e1n en constante risco de seren roubados, non te\u00f1en recursos legais.\" Como resultado, inspiraren medo, utilizar a agresi\u00f3n e cultivar unha reputaci\u00f3n de vinganza violenta co fin de protexer a propiedade \u00e9 prefer\u00edbel a outros comportamentos. Nas sociedades onde hai un estado de dereito d\u00e9bil, a xente debe constru\u00edr reputaci\u00f3ns feroces.\nEn moitas culturas onde a honra \u00e9 un valor central, os homes son fontes activas desta, mentres que o \u00fanico efecto que as mulleres poder\u00edan ter sobre ela \u00e9 destru\u00edla. Unha vez que a muller destr\u00fae a honra da familia ou do clan, hai unha necesidade de vinganza inmediata para restaurala; desta maneira a familia evita perder a s\u00faa reputaci\u00f3n na comunidade. Como destaca a declaraci\u00f3n de Amnist\u00eda Internacional:\nA relaci\u00f3n entre os puntos de vista da sociedade sobre a sexualidade feminina e os crimes de honra \u00e9 complexa. A forma en que as mulleres nas sociedades baseadas na honra traen deshonra aos homes \u00e9 a mi\u00fado a trav\u00e9s do seu comportamento sexual; de feito, a violencia relacionada coa expresi\u00f3n sexual da muller documentouse desde a Roma antiga, cando o pater familias ti\u00f1a dereito a matar a unha filla solteira sexualmente activa ou a unha esposa ad\u00faltera. Na Europa Medieval, a lei xud\u00eda ordenou a lapidaci\u00f3n dunha muller ad\u00faltera e a da s\u00faa parella.\nCarolyn Fluehr-Lobban, profesora de antropolox\u00eda en Rhode Island College, escribe que un acto, ou mesmo presunto acto, de calquera mala conduta sexual feminina, altera a orde moral da cultura e o derramamento de sangue \u00e9 a \u00fanica maneira de eliminar calquera vergo\u00f1a causada polas acci\u00f3ns femininas e as\u00ed restaurar o equilibrio social. Con todo, a relaci\u00f3n entre a honra e a sexualidade feminina \u00e9 un tema complexo, alg\u00fans autores argumentan que non \u00e9 exactamente a sexualidade das mulleres o \"problema\", sen\u00f3n m\u00e1is ben a autodeterminaci\u00f3n das mulleres no que se refire a elas, as\u00ed como a fertilidade. Sharif Kanaana, profesor de antropolox\u00eda da Universidade de Birzeit, di que os crimes de honra son:\nNalgunhas culturas, os crimes de honra consid\u00e9ranse menos graves que outros asasinatos debido a que prove\u00f1en dunha longa tradici\u00f3n cultural e por tanto son considerados apropiados ou xustific\u00e1beis. Ademais, segundo unha enquisa realizada pola rede asi\u00e1tica da BBC, 1 de cada 10 dos 500 hind\u00fas, sijs, cristi\u00e1ns e musulm\u00e1ns entrevistados dixeron que levar\u00edan a cabo un asasinato cara a calquera persoa que ameace a honra da s\u00faa familia.\nNighat Taufeeq do centro de recursos das mulleres en Shirkat Gah (Lahore, Paquist\u00e1n) di: \"\u00c9 unha alianza profana que se d\u00e1 en contra das mulleres: os asasinos enorgull\u00e9cense do que fixeron, os l\u00edderes tribais condonan o acto e protexen os asasinos e hai unha conivencia da polic\u00eda no encobremento.\" A avogada e activista dos dereitos humanos Hina Jilani declara: \"O dereito \u00e1 vida das mulleres en Paquist\u00e1n est\u00e1 condicionado \u00e1 s\u00faa obediencia das normas e tradici\u00f3ns sociais.\"\nUn estudo turco en xullo de 2008 levado a cabo por un equipo da Universidade Dicle sobre os crimes de honra na rexi\u00f3n do Sueste da Anatolia, unha zona predominantemente kurda de Turqu\u00eda, demostrou que poucos ou ning\u00fan estigma social est\u00e1n unidos ao crime de honra. Tam\u00e9n afirma que a pr\u00e1ctica non est\u00e1 relacionada cunha estrutura social feudal, \"tam\u00e9n hai perpetradores que son graduados universitarios. De todos os enquisados, o 60% son graduados de secundaria ou universidade ou polo menos, saben ler e escribir.\"\nNa \u00e9poca contempor\u00e1nea, a situaci\u00f3n econ\u00f3mica e cultural cambiante da muller utilizouse para xustificar as aparici\u00f3ns de crimes de honra. As mulleres en culturas patriarcais que obtiveron a independencia econ\u00f3mica das s\u00faas familias van en contra da cultura dominada polos homes. Alg\u00fans investigadores soste\u00f1en que o cambio cara a unha maior responsabilidade das mulleres e menor por parte dos seus pais pode causar unha reacci\u00f3n nos membros masculinos da familia e que act\u00faen de maneira opresiva e \u00e1s veces violenta co fin de recuperar a autoridade.\nEste cambio cultural parece, tam\u00e9n, ter efecto nas culturas occidentais como Gran Breta\u00f1a, onde os asasinatos por honra xurdiron por mor de mulleres inmigrantes buscando maior independencia e a adopci\u00f3n de valores occidentais. Para as mulleres que remontan a s\u00faa ascendencia a Oriente Medio ou Asia do Sur, os crimes de honra tiveron como albo mulleres que usaron roupa considerada occidental, que ti\u00f1an un noivo ou que se negaron a aceptar un casamento arranxado.\nFareena Alam, directora dunha revista musulm\u00e1, escribe que os crimes de honra presentados en culturas occidentais como Gran Breta\u00f1a son unha t\u00e1ctica das familias inmigrantes para facer fronte \u00e1s consecuencias alienantes da urbanizaci\u00f3n. Alam argumenta que os inmigrantes permanecen preto da s\u00faa cultura de orixe e dos seus familiares, xa que isto proporciona unha rede de seguridade. Ela escribe que: Alam sost\u00e9n que este \u00e9 un intento de recuperar o control e suprimir os sentimentos de alienaci\u00f3n que son os que conducen, en \u00faltima instancia, a un crime de honra.\nPrincipais desencadenamentos dos crimes de honra.\nNegarse a aceptar un casamento arranxado.\nNegarse a un casamento arranxado \u00e9 a mi\u00fado a causa dun crime de honra. A familia que predispuxo o matrimonio corre o risco de vergo\u00f1a se o matrimonio non se realiza e se permite unha relaci\u00f3n con outra persoa sen co\u00f1ecemento previo dos membros da familia.\nSolicitar o divorcio.\nUnha muller tratando de obter o divorcio ou a separaci\u00f3n sen o consentimento do esposo ou da familia estendida, tam\u00e9n pode ser un desencadenamento dos crimes de honra. Nas culturas onde os casamentos son arranxados e os bens a mi\u00fado se intercambian entre as familias, o desexo da muller de pedir o divorcio adoita ser visto como un insulto aos homes que negociaron o acordo. Ao mostrar os seus problemas maritais f\u00f3ra da familia, as mulleres son vistas como respons\u00e1beis de que a familia estea exposta \u00e1 deshonra p\u00fablica.\nDenuncias e rumores contra membros da familia.\nNalgunhas culturas, a acusaci\u00f3n contra unha muller pode ser suficiente para manchar a reputaci\u00f3n da s\u00faa familia, e para desencadear un crime de honra: o medo ao ostracismo pola comunidade da familia \u00e9 enorme.\nV\u00edtimas de violaci\u00f3n.\nEn moitas culturas, as v\u00edtimas de violaci\u00f3n enfr\u00f3ntanse a mostras de violencia, inclu\u00edndo crimes de honra por parte das s\u00faas familias e parentes. En moitas partes do mundo, as mulleres que foron violadas consid\u00e9rase que trouxeron \"deshonra\" ou \"vergo\u00f1a\" \u00e1s s\u00faas familias. Isto pasa especialmente se a v\u00edtima queda embarazada.\nUn punto clave no c\u00f3digo de honra \u00e9 a virxindade da muller, que debe preservarse at\u00e9 o matrimonio. Suzanne Ruggi escribe: \"a virxindade dunha muller \u00e9 propiedade dos homes do seu ao redor; primeiro do seu pai, m\u00e1is tarde, un agasallo para o seu marido, un dote virtual mentres se prepara para o casamento\".\nHomosexualidade.\nHai a evidencia de que a homosexualidade tam\u00e9n \u00e9 percibida como desencadeamento de crimes de honra. Non son s\u00f3 as relaci\u00f3ns do mesmo sexo as que desencadean a violencia, sono, tam\u00e9n, condutas consideradas inapropiadas para un x\u00e9nero (por exemplo, un home actuando ou vest\u00edndose dunha maneira \"feminina\").\nUn dos casos que saltou aos medios foi o dun home xordano gai ferido de bala polo seu irm\u00e1n. En 2008, un estudante turco homosexual, Ahmet Yildiz, foi tiroteado f\u00f3ra dun caf\u00e9 e m\u00e1is tarde morreu no hospital. Os soci\u00f3logos chamaron a isto o primeiro caso publicado dun crime de honra gai en Turqu\u00eda.\nEn 2012, un mozo de 17 anos foi asasinado polo seu pai en Turqu\u00eda na provincia suroriental de Diyarbakir.\nO Alto Comisionado das Naci\u00f3ns Unidas para os Refuxiados afirma que \"as reclamaci\u00f3ns formuladas por persoas LGBT revelan a s\u00faa exposici\u00f3n \u00e1 violencia f\u00edsica e sexual, longos per\u00edodos de detenci\u00f3n, abuso m\u00e9dico, ameaza de execuci\u00f3n e crimes de honra.\"\nParellas masculinas prohibidas\nEn moitas culturas baseadas na honra, unha muller mant\u00e9n a s\u00faa honra a trav\u00e9s da s\u00faa modestia. Se un home altera a modestia dunha muller, sa\u00edndo con ela, tendo relaci\u00f3ns sexuais con ela (especialmente se a s\u00faa virxindade se perdeu), falando con ela, o home deshonrou a muller, mesmo se a relaci\u00f3n \u00e9 de consentimento. Por tanto, para restaurar a honra perdida da muller, os membros masculinos da s\u00faa familia a mi\u00fado golpean e matan o agresor. \u00c1s veces, a violencia est\u00e9ndese aos membros da familia do agresor, xa que os ataques das inimizades de honra son vistos como conflitos familiares.\nCausas.\nHai m\u00faltiples causas que orixinan os crimes de honra, e numerosos factores interact\u00faan entre si.\nPercepci\u00f3n das mulleres.\nOs crimes de honra son a mi\u00fado o resultado de puntos de vista fortemente patriarcais sobre as mulleres, as\u00ed como \u00e1 s\u00faa posici\u00f3n na sociedade. En sociedades tradicionalmente dominadas por homes as mulleres dependen, en primeiro lugar do seu pai, e logo do seu esposo, a quen se espera obedezan. As mulleres son vistas como propiedade e non como individuos co seu propio valor. Deben someterse a figuras de autoridade masculina na familia; o non facelo pode orixinar violencia extrema como castigo. A violencia \u00e9 vista como unha forma de asegurar o cumprimento e a prevenci\u00f3n de rebeld\u00eda. Segundo Shahid Khan, profesor da Universidade Aga Khan en Paquist\u00e1n: \"As mulleres son consideradas propiedade dos homes da familia, independentemente da s\u00faa clase, etnia ou relixi\u00f3n. O dono da propiedade ten dereito a decidir o seu destino. Este concepto de propiedade converteu as mulleres en mercador\u00eda que se pode intercambiar, comprar e vender.\" En certas culturas, as mulleres non te\u00f1en permitido tomar o control dos seus corpos nin da s\u00faa sexualidade, son propiedade dos homes da familia, do pai (e doutros parentes masculinos), son eles os que deben garantir a s\u00faa virxindade at\u00e9 o casamento; e tras o casamento do marido, ao que a sexualidade da s\u00faa muller est\u00e1 subordinada, unha muller non debe menoscabar os dereitos de propiedade do seu gardi\u00e1n mantendo relaci\u00f3ns sexuais antes do matrimonio ou co adulterio.\nCulturas de honra e vergo\u00f1a.\nO concepto de honra familiar \u00e9 extremadamente importante en moitas comunidades musulm\u00e1s. A cifra m\u00e1is frecuentemente citada publicada polas Naci\u00f3ns Unidas en 2000 foi unha estimaci\u00f3n de 5000 asasinatos en todo o mundo cada ano, a maior\u00eda deles en rexi\u00f3ns isl\u00e1micas de Asia meridional, \u00c1frica setentrional e o Oriente Medio. A familia \u00e9 vista como a principal fonte de honra e a comunidade valora moito a relaci\u00f3n entre a honra e a familia. Os actos dos membros da familia que poden ser considerados inapropiados son vistos como fonte de vergo\u00f1a para a familia aos ollos da comunidade. Tales actos a mi\u00fado incl\u00faen comportamentos femininos que est\u00e1n relacionados co sexo f\u00f3ra do matrimonio ou a maneira de vestir, mais tam\u00e9n poden inclu\u00edr a homosexualidade masculina (como os asasinatos emo en Iraq). A familia perde prestixio na comunidade e pode ser rexeitada polos seus parentes. A \u00fanica maneira de borrar a vergo\u00f1a \u00e9 a trav\u00e9s dun asasinato. As culturas nas que te\u00f1en lugar os asasinatos por motivos de honra adoitan considerarse \"culturas colectivistas\", nas que a familia \u00e9 m\u00e1is importante que o individuo, e a autonom\u00eda individual \u00e9 vista como unha ameaza para a familia e a s\u00faa honra.\nLeis.\nOs marcos legais en determinados lugares poden fomentar os crimes de honra. Estas leis prov\u00e9n a indulxencia cara aos asasinos e a criminalizaci\u00f3n doutros comportamentos, como o sexo extramarital, vestir de forma \"indecente\" en lugares p\u00fablicos ou relaci\u00f3ns homosexuais.\nNo Imperio Romano.\nNo Imperio Romano a lei romana \" Lex Julia de adulteriis coercendis \" implantada por Octavio Augusto permitiu o asasinato das fillas e dos seus amantes que cometesen adulterio a mans dos seus pais e tam\u00e9n permitiu o asasinato do amante da esposa ad\u00faltera a mans do seu marido.\nO C\u00f3digo Napole\u00f3nico.\nO C\u00f3digo Napole\u00f3nico non permit\u00eda que as mulleres asasinasen a maridos infieis, mentres que si permit\u00eda que os seus maridos asasinasen a mulleres infieis. O artigo 324 do C\u00f3digo Napole\u00f3nico, aprobado en 1810, permit\u00eda o asasinato dunha esposa infiel e do seu amante a mans do seu marido. Non foi abolido at\u00e9 1975. O 7 de novembro de 1975, a Lei n\u00ba 617/75 artigo 17 derrogou o artigo 324 do C\u00f3digo penal franc\u00e9s de 1810. \nO artigo 324 do C\u00f3digo penal de 1810, aprobado por Napole\u00f3n, foi copiado polos pa\u00edses \u00e1rabes de Oriente Medio. Inspirou o artigo 340 de Xordania que permite o asasinato dunha esposa e do seu amante se son sorprendidos no acto a mans do seu marido. O artigo 324 do C\u00f3digo penal franc\u00e9s de 1810 tam\u00e9n inspirou o artigo 188 do C\u00f3digo penal otom\u00e1n de 1858; tanto o artigo 324 franc\u00e9s como o artigo 188 otom\u00e1n utiliz\u00e1ronse para crear o artigo 340 de Xordania, que se mantivo mesmo despois dunha revisi\u00f3n de 1944 das leis xordanas que non afectaban \u00e1 conduta p\u00fablica nin ao dereito de familia, polo que o artigo 340 segu\u00eda sendo aplic\u00e1bel en 2016. \nO mandato de Francia sobre o L\u00edbano deu lugar \u00e1 imposici\u00f3n do seu c\u00f3digo penal en 1943-1944, e a lei libanesa inspirada en Francia sobre o adulterio permitiu que a mera acusaci\u00f3n de adulterio contra mulleres se traducise nunha pena m\u00e1xima de dous anos de prisi\u00f3n, mentres que os homes deben ser capturados no acto e non simplemente acusados, e son castigados cun ano de prisi\u00f3n.\nO Artigo 324 de Francia inspirou leis noutros pa\u00edses \u00e1rabes como:\nC\u00f3digo penal de 1966 Artigo 409\nAlema\u00f1a.\nAlg\u00fans casos de crimes de honra que se xulgaron nos tribunais alem\u00e1ns viron reducidos os cargos de asasinato a homicidio ao se considerar a \"defensa da honra\".\nSuicidio forzado.\nUn suicidio forzado pode servir como substituto do crime de honra. Nestes casos, os membros da familia non matan a v\u00edtima directamente, obr\u00edgana a cometer o suicidio, co fin de evitaren o castigo. Os suicidios forzados son considerados como com\u00fans en Turqu\u00eda. Informouse que en 2001, 565 mulleres perderon a vida en crimes de honra en Ilam, Ir\u00e1n, dos cales 375 foron escenificados como autoinmolaci\u00f3n. En 2008, a autoinmolaci\u00f3n \"ocorreu en todas as zonas de asentamento kurdo (en Ir\u00e1n), onde era m\u00e1is com\u00fan que noutras partes de Ir\u00e1n\". Af\u00edrmase que no Kurdist\u00e1n iraqu\u00ed moitas mortes son comunicadas como \"suicidios femininos\" para ocultar crimes relacionados coa honra.\nRestauraci\u00f3n da \"honra\" a trav\u00e9s dun matrimonio forzado.\nNo caso de que unha muller solteira, ao asociarse a un home, perda a virxindade ou sexa violada, a familia pode tentar restaurar a s\u00faa \"honra\" cun matrimonio forzado. O noivo adoita ser o home que \"deshonrou\" a moza mais, de non ser pos\u00edbel, p\u00f3dese tratar de arranxar un matrimonio con outro home, a mi\u00fado algu\u00e9n que forme parte da familia da persoa que violou a muller. Sendo isto a alternativa a un crime de honra, a muller non pode negarse a aceptar o matrimonio. Esp\u00e9rase que a familia do home coopere e proporcione un noivo \u00e1 muller.\nRelixi\u00f3n.\nWidney Brown, director de promoci\u00f3n de Human Rights Watch, dixo que a pr\u00e1ctica \"vai a trav\u00e9s de culturas e relixi\u00f3ns\". \nA resoluci\u00f3n 1327 (2003) do Consello de Europa estabelece que\nSegundo un estudo de Phyllis Chesler, na an\u00e1lise de 1989-2009 de 172 episodios de asasinatos por motivos de honra en todo o mundo relativos a 230 v\u00edtimas, o 91% dos perpetradores eran musulm\u00e1ns. En Am\u00e9rica do Norte, a maior\u00eda dos asasinos (84%) eran musulm\u00e1ns. En Europa, os musulm\u00e1ns constitu\u00edan unha proporci\u00f3n maior (96%). Todas excepto d\u00faas v\u00edtimas ti\u00f1an a mesma relixi\u00f3n que os seus asasinos. O estudo conclu\u00edu que a\u00ednda que outros grupos relixiosos, como os sijs e os hind\u00fas, \u00e1s veces cometen tales asasinatos, os asasinatos por honra, tanto en todo o mundo como en Occidente, son principalmente crimes de musulm\u00e1ns contra musulm\u00e1ns. Tam\u00e9n se comunicaron asasinatos hind\u00fas por honra na India (principalmente relacionados coa preocupaci\u00f3n pola pureza da caste) (Chesler sinala que mentres que os asasinatos musulm\u00e1ns por honra son pouco comunicados nos medios de comunicaci\u00f3n occidentais, os asasinatos hind\u00fas por honra reciben moita m\u00e1is cobertura neles). Con todo, os hind\u00fas que emigraron a pa\u00edses occidentais non seguen o costume en Occidente.\nMoitos comentaristas e organizaci\u00f3ns musulm\u00e1s condenan os asasinatos por honra como unha pr\u00e1ctica cultural non isl\u00e1mica. Tahira Shaid Khan, profesora de asuntos da muller na Universidade Aga Khan, di que non hai nada no Cor\u00e1n que permita ou sancione os asasinatos por honra. Por\u00e9n, Khan culpa a actitudes (de diferentes clases, grupos \u00e9tnicos e relixiosos) que ven as mulleres como propiedade sen dereitos propios como a motivaci\u00f3n dos asasinatos por honra. O erudito salaf\u00ed Muhammad Al- Munajjid afirma que o castigo de calquera crime est\u00e1 reservado s\u00f3 para o gobernante isl\u00e1mico. Ali Gomaa, o ex-Grande Muft\u00ed de Exipto tam\u00e9n se pronunciou enerxicamente contra os crimes de honra.\nComo unha declaraci\u00f3n m\u00e1is xen\u00e9rica que reflicte a tendencia acad\u00e9mica isl\u00e1mica m\u00e1is ampla, Jonathan A. C. Brown di que \"as preguntas sobre os asasinatos por honra chegaron regularmente \u00e1 consulta dos muft\u00eds como Yusuf Qaradawi ou do defunto erudito liban\u00e9s chi\u00edta Muhammad Husayn Fadlallah\". As s\u00faas respostas reflicten un raro consenso. Ning\u00fan erudito musulm\u00e1n, xa sexa medieval ou moderno, sancionou un home que matou a s\u00faa esposa ou irm\u00e1 por embazar a s\u00faa honra ou a da s\u00faa familia. Se unha muller ou un home que se atopan xuntos merecen a pena de morte por fornicaci\u00f3n, isto ter\u00eda que ser estabelecido pola evidencia requirida polo Cor\u00e1n: xa sexa unha confesi\u00f3n ou o testemu\u00f1o de catro testemu\u00f1as masculinas, todos eles aos ollos da corte, que realmente viron a penetraci\u00f3n que ocorreu.\nHistoria.\nMatthew A. Goldstein, JD (Arizona), sinalou que os crimes de honra foron alentados na Roma antiga, onde os membros masculinos da familia que non tomaban medidas contra as mulleres ad\u00falteras da s\u00faa familia ser\u00edan \"perseguidos activamente\".\nA orixe dos crimes de honra e o control das mulleres \u00e9 evidente ao longo da historia na cultura e a tradici\u00f3n de moitas rexi\u00f3ns. A lei romana de Pater familias deulles aos homes da familia o control total de fillas/os e esposas. Baixo estas leis, as vidas dos nenos e as mulleres estiveron \u00e1 discreci\u00f3n dos homes da s\u00faa familia. O dereito romano antigo tam\u00e9n xustificou os asasinatos por honra ao afirmar que as mulleres declaradas culp\u00e1beis de adulterio pod\u00edan ser asasinadas polos seus maridos. \nOs crimes de honra te\u00f1en unha longa tradici\u00f3n na Europa meridional. Segundo o \"Honour Related Violence - European Resource Book and Good Practice\" (p\u00e1xina 234): \"A honra no mundo mediterr\u00e1neo \u00e9 un c\u00f3digo de conduta, unha forma de vida e un ideal da orde social, que define a vida, os costumes e os valores de moitos dos pobos do Mediterr\u00e1neo\".\nDurante o goberno de Calvino sobre Xenebra, as mulleres declaradas culp\u00e1beis de adulterio eran castigadas afog\u00e1ndoas no r\u00edo R\u00f3dano.\nNa Dinast\u00eda Qing na China, pais e maridos ti\u00f1an o dereito de matar as mulleres que considerasen que deshonraran a familia.\nEntre moitos pobos amerindios, tam\u00e9n nos aztecas e incas, o adulterio era castigado coa morte.\nRexi\u00f3ns.\nDe acordo \u00e1 ONU en 2002:\nAdemais, a Comisi\u00f3n das Naci\u00f3ns Unidas sobre Dereitos Humanos reuniu informaci\u00f3n de varios pa\u00edses e considerando s\u00f3 os pa\u00edses que presentaron informes demostrouse que os asasinatos de honra se produciron en Bangladesh, Gran Breta\u00f1a, Brasil, Ecuador, Exipto, India, Israel, Italia, Xordania, Paquist\u00e1n, Marrocos, Suecia, Turqu\u00eda e Uganda.\nSegundo Widney Brown, directora de planificaci\u00f3n e estratexia de Human Rights Watch, a pr\u00e1ctica dos homicidios por motivos de honra \"atravesa culturas e relixi\u00f3ns\". En Occidente no per\u00edodo 1989-2009, 76 individuos ou grupos de perpetradores asasinaron 100 v\u00edtimas. Destes perpetradores, o 37% provi\u00f1a de Paquist\u00e1n, o 17% de orixe iraqu\u00ed, o 12% de Turqu\u00eda e o 11% de Afganist\u00e1n. O 25% restante vi\u00f1a de Albania, Alxeria, Bosnia, Exipto, Etiop\u00eda, G\u00fciana, India, Ir\u00e1n, Marrocos e Palestina (Cisxordania).\nComparaci\u00f3n con outras formas de asasinato.\nOs crimes de honra son, xunto cos asasinatos por dote (principalmente no sur de Asia), os asasinatos de mulleres relacionados a cuadrillas como vinganza (asasinatos de mulleres membros das familias dos membros de cuadrillas rivais \"- principalmente en Am\u00e9rica Latina) e os asasinatos por acusaci\u00f3ns de bruxar\u00eda (\u00c1frica, Ocean\u00eda), algunhas das formas m\u00e1is reco\u00f1ecidas de feminicidio.\nOs defensores dos dereitos humanos compararon os \"asasinatos por honra\" cos \"crimes pasionais\" en Am\u00e9rica latina (que \u00e1s veces son tratados con extrema indulxencia) e tam\u00e9n ao asasinato de mulleres por falta de dote na India.\nAlg\u00fans comentaristas fixeron fincap\u00e9 en que o enfoque sobre os crimes de honra non deben conducir a ignorar outras formas de asasinato baseados no x\u00e9nero das mulleres, en particular os de Am\u00e9rica Latina (\"crimes pasionais\" e os asasinatos relacionados con cuadrillas); a taxa de homicidios de mulleres nesta rexi\u00f3n \u00e9 extremadamente alta; O Salvador pres\u00e9ntase como o pa\u00eds coa taxa m\u00e1is alta de homicidios de mulleres no mundo. En 2002, Widney Brown, directora de avogac\u00eda de Human Rights Watch, declarou que os \"crimes pasionais te\u00f1en unha din\u00e1mica similar en que as mulleres son asasinadas por membros masculinos da familia e os crimes son percibidos como excus\u00e1beis ou comprens\u00edbeis\"."}
{"id": "463115", "revid": "85894", "url": "https://gl.wikipedia.org/wiki?curid=463115", "title": "The Sims", "text": "The Sims (en galego: Os Sims) \u00e9 unha franqu\u00eda de videoxogos estadounidenses de x\u00e9nero de simulaci\u00f3n social, que foi iniciada no ano 2000.\nO xogo comeza pola creaci\u00f3n dun ou varios personaxes que forman unha unidade familiar. Para proceder co xogo prec\u00edsase mercar unha casa ou predio para que a familia resida nela. Unha vez dentro da vivenda, podemos decorar co \u201cmodo compra\u201d ou incluso reformala co \u201cmodo construci\u00f3n\u201d; unha vez que a te\u00f1amos ao noso gusto, comezaremos a dirixir aos nosos personaxes cre\u00e1ndolles unha vida. \nCreado por Will Wright no ano 2000, distribu\u00eddo por Electronic Arts (Mac) e desenvolto por Maxis, este t\u00edtulo foi lanzado orixinalmente s\u00f3 para PC (con sistema operativo Windows) no ano 2000, pero na actualidade conta cun total de 67 xogos multiplataforma para Xbox One, PS4, Android, Nintendo 3DS, iPhone (iOS), Xbox 360, PS3, Wii, PSP, NDS, N-Gage, Game Boy Advance, GameCube, Xbox, PS2 e, por suposto, mantense en PC.\nDende o seu lanzamento, o xogo base vendeu m\u00e1is de 15 mill\u00f3ns de copias, a franqu\u00eda completa vendeu cerca dos 100 mill\u00f3ns de unidades, polo tanto convertese no campi\u00f3n de vendas da historia.\nDende 1981, Will Wright conseguir\u00eda resultados similares co popular xogo SimCity e todos os seus sucesores. O \u00e9xito dos seus videoxogos bas\u00e9ase na s\u00faa filosof\u00eda creativa de aplicar teor\u00edas cient\u00edficas para o dese\u00f1o de simuladores de vida, xa sexa dunha cidade, un planeta, un formigueiro ou, como nos Sims, unha comunidade veci\u00f1al.\nNo 2002, Os Sims logrou o r\u00e9cord mundial de vendas, un feito hist\u00f3rico no seu momento, vendeu m\u00e1is de 6,3 mill\u00f3ns de copias e superou as\u00ed o famoso videoxogo Myst.2.\nDependendo da versi\u00f3n de \u201cSims\u201d que xogues, na Intranet poder\u00e1s encontrar diversos trucos e c\u00f3digos para facer m\u00e1is sinxelo o xogo, xa que poder\u00e1s aumentar os cartos dos personaxes, ascendelos no traballo, ou ata aumentar ao m\u00e1ximo as necesidades: descanso, fame, estado da vexiga ou diversi\u00f3n, entre moitos outros. Despois de que o xogo orixinal dos Sims sa\u00edra ao mercado, apareceron Os Sims 2, Sims 3 e Sims 4, con cadans\u00faas expansi\u00f3ns e recompilaci\u00f3ns.\nOs Sims conta cun total de catro recompilaci\u00f3ns e sete expansi\u00f3ns.\nCada expansi\u00f3n aumenta sucesivamente o que os xogadores poden facer cos seus Sims, introduce m\u00e1is criaturas e p\u00f3dense crear mascotas, traballos, estaci\u00f3ns, interacci\u00f3n, modos de xogo, obxectos e accesorios, ou mesmo pode acceder a cidades e mundos novos.\nExpansi\u00f3ns.\nOs Sims: m\u00e1is vivos ca nunca (The Sims: Livin' Large) - (agosto do ano 2000)\nEngad\u00edronse m\u00e1is obxectos, acci\u00f3ns e habilidades dos Sims para interactuar cos veci\u00f1os. Tam\u00e9n novos traballos e temas de conversa.\nOs Sims: Festa na casa (The Sims: House Party) - (marzo do ano 2001)\nAgora os Sims pod\u00edan celebrar festas nos seus fogares, engadir novos obxectos tem\u00e1ticos \u00e1 festa e engadirlles novas roupas. As novidades m\u00e1is importantes eran unha discoteca, unha cabina de DJ, novos equipos de son, un touro mec\u00e1nico etc.\nOs Sims: Primeira Cita (The Sims: Hot Date) - (novembro do ano 2001)\nPor primeira vez, os Sims poden abandonar as s\u00faas casas, ir ao centro da cidade, \u00e1s discotecas ou aos restaurantes para gozar dunha cea rom\u00e1ntica.\nOs Sims: de vacaci\u00f3ns (The Sims: Vacation) - (marzo do ano 2002)\nOs Sims te\u00f1en varios destinos para ir de vacaci\u00f3ns, como praias, monta\u00f1as onde hai neve e bosques para acampar.\nOs Sims: Animais a mont\u00f3ns (Os Sims: Unleashed) - (setembro do ano 2002)\nPerm\u00edtelles aos Sims adoptar unha variedade de mascotas e expande o barrio, onde podes constru\u00edr tendas, parques etc.\nOs Sims: Super estrela (The Sims: Superstar) - (maio do ano 2003)\nEngade a Cidade Estudio, unha nova \u00e1rea onde os teus Sims poden traballar como cantantes, modelos ou actores, relaxarse \u200b\u200bnos balnearios e co\u00f1ecer xente famosa.\nOs Sims: Facendo maxia (Os Sims: Makin' Magic) - (outubro do ano 2003)\nOs teus Sims poden usar poderes e aprender maxia. Ademais, eng\u00e1dese un barrio m\u00e1xico.\nRecompilaci\u00f3ns:.\nOs Sims: Deluxe Edition (The Sims: Deluxe Edition) - 2002\nIncl\u00fae The Sims, M\u00e1is vivo que nunca, novos obxectos (de Deluxe) e O creador de The Sims.\nOs Sims: Megaluxe (The Sims: Double Deluxe) - 2003\nIncl\u00fae The Sims, M\u00e1is vivos ca nunca, novos obxectos (de House Party e Megaluxe) e O creador de The Sims.\nOs Sims: Gigaluxe (The Sims: Triple Deluxe) - 2004\nIncl\u00fae The Sims, M\u00e1is vivos ca nunca, novos obxectos (de House Party, Holiday, Deluxe, Megaluxe e Gigaluxe) e O creador de The Sims.\nOs Sims: A colecci\u00f3n completa (The Sims: Complete Collection) - 2006\nIncl\u00fae as sete expansi\u00f3ns do xogo, recompiladas en DVD."}
{"id": "463118", "revid": "29398", "url": "https://gl.wikipedia.org/wiki?curid=463118", "title": "Eloy Jim\u00e9nez", "text": "Jos\u00e9 Eloy Jim\u00e9nez Moreno, nado en Hell\u00edn (Albacete) o 4 de xu\u00f1o de 1971, \u00e9 un exfutbolista e actual adestrador de f\u00fatbol espa\u00f1ol. Xogaba de dianteiro e actualmente adestra o Club Deportivo Lugo."}
{"id": "463119", "revid": "98629", "url": "https://gl.wikipedia.org/wiki?curid=463119", "title": "Linguas chadianas", "text": "As linguas chadianas son unha p\u00f3la da familia de linguas afroasi\u00e1ticas. Son faladas en partes do Sahel. Incl\u00faen unhas 150 linguas \u00f3 longo do norte de Nixeria, sur de N\u00edxer, sur do Chad, a Rep\u00fablica Centroafricana e o norte do Camer\u00fan. A lingua chadiana m\u00e1is falada \u00e9 o hausa, unha lingua franca de gran parte da zona oriental de \u00c1frica occidental.\nComposici\u00f3n.\nNewman (1977) clasificou as linguas en catro grupos que foron aceptados en toda a literatura posterior. Por\u00e9n, non se ten unha feito unha subclasificaci\u00f3n m\u00e1is polo mi\u00fado; Blench (2006), por examplo, s\u00f3 acepta a bifurcaci\u00f3n A/B do chadiano oriental."}
{"id": "463121", "revid": "23204", "url": "https://gl.wikipedia.org/wiki?curid=463121", "title": "Pobo musgum", "text": "Os musgum ou mulwi son un grupo \u00e9tnico orixinario do Camer\u00fan e o Chad. Falan o musgu, unha lingua chadiana que ti\u00f1a 61\u00a0500 falantes no Camer\u00fan en 1982 e 24\u00a0408 falantes no Chad en 1993. Os musgum ch\u00e1manse a si mesmos \"mulwi\"."}
{"id": "463122", "revid": "23204", "url": "https://gl.wikipedia.org/wiki?curid=463122", "title": "Musgum", "text": ""}
{"id": "463123", "revid": "23204", "url": "https://gl.wikipedia.org/wiki?curid=463123", "title": "Mulwi", "text": ""}
{"id": "463124", "revid": "98629", "url": "https://gl.wikipedia.org/wiki?curid=463124", "title": "Cabanas musgum de lama", "text": "As cabanas musgum de lama son estruturas dom\u00e9sticas tradicionais do pobo musgum, que habita na subdivisi\u00f3n Maga, na divisi\u00f3n Mayo-Danay, na rexi\u00f3n de Extremo Norte no Camer\u00fan. As vivendas constr\u00faense nunha gran variedade de formas, tales como viviendas altas ou c\u00f3nicas abovedadas, algunhas con forma de V invertido e outras con dese\u00f1os xeom\u00e9tricos.\nEstas cabanas musgum son un exemplo de \"construci\u00f3ns de terra\". Cun dese\u00f1o sinxelo, est\u00e1n feitas de lama, palla e auga empregando poucas ferramentas. Cunha forma semellante \u00e1 das colmeas ou cunchas, son co\u00f1ecidas popularmente como \"cases obus\" (en franc\u00e9s).\nHistoria.\nAs casas foron constru\u00eddas a partir da terra seguindo unha pr\u00e1ctica tradicional antes da aparici\u00f3n do cemento. Por\u00e9n, estas estruturas xa non son populares xa que son consideradas obsoletas. Moi poucos musgum constr\u00faen este tipo de construci\u00f3n no presente."}
{"id": "463125", "revid": "89787", "url": "https://gl.wikipedia.org/wiki?curid=463125", "title": "A virxe e o xitano", "text": "A virxe e o xitano (en ) \u00e9 unha historia curta (ou novela) do autor ingl\u00e9s D.H. Lawrence. Foi escrita en 1926 e publicada orixinalmente en 1930 de xeito p\u00f3stumo. Na s\u00faa versi\u00f3n en ingl\u00e9s actual \u00e9 titulada \"The Virgin and the Gypsy\", m\u00e1is nas primeiras edici\u00f3ns aparec\u00eda escrito como \"Gipsy\".\nFoi traducida \u00f3 galego por Lara Dom\u00ednguez Ara\u00fajo e foi publicada pola editorial Irm\u00e1s Carton\u00e9 no ano 2017."}
{"id": "463126", "revid": "23204", "url": "https://gl.wikipedia.org/wiki?curid=463126", "title": "The Virgin and the Gypsy", "text": ""}
{"id": "463128", "revid": "98629", "url": "https://gl.wikipedia.org/wiki?curid=463128", "title": "Canci\u00f3n de solpor", "text": "Canci\u00f3n de solpor (en ) \u00e9 unha novela de 1932 do escritor escoc\u00e9s Lewis Grassic Gibbon. \u00c9 amplamente considerada unha das m\u00e1is importantes novelas escocesas do s\u00e9culo XX. \u00c9 a primeira parte da trilox\u00eda \"A Scots Quair\". Foi obxecto de numerosas adaptaci\u00f3ns, inclu\u00edndo unha serie de televisi\u00f3n de 1971 creada por BBC Scotland, un filme e algunhas versi\u00f3ns de teatro.\nFoi traducida \u00f3 galego por Celia Recarey e foi publicada pola editorial Irm\u00e1s Carton\u00e9 no ano 2018.\nSinopse.\nA personaxe principal \u00e9 unha rapaza nova, Chris Guthrie, que crece no seo dunha familia granxeira do estado fiticio de Kinraddie en The Mearns, no nordeste de Escocia, a comezos do s\u00e9culo XX. Para Chris a vida \u00e9 dura, e a s\u00faa familia \u00e9 disfuncional."}
{"id": "463129", "revid": "23204", "url": "https://gl.wikipedia.org/wiki?curid=463129", "title": "Sunset Song", "text": ""}
{"id": "463130", "revid": "23204", "url": "https://gl.wikipedia.org/wiki?curid=463130", "title": "Subrexi\u00f3n de Raseborg", "text": "A subrexi\u00f3n de Raasepori (en fin\u00e9s \"Raaseporin seutukunta\") \u00e9 unha das catro subrexi\u00f3ns da rexi\u00f3n de Uusimaa. En 2017 ti\u00f1a unha poboaci\u00f3n de 42\u00a0253 habitantes.\nPoboaci\u00f3n.\nA seguinte t\u00e1boa amosa a tendencia demogr\u00e1fica da subrexi\u00f3n cada cinco anos dende 1980."}
{"id": "463131", "revid": "98629", "url": "https://gl.wikipedia.org/wiki?curid=463131", "title": "A se\u00f1ora Dalloway", "text": "A se\u00f1ora Dalloway (t\u00edtulo orixinal en ) \u00e9 a cuarta novela de Virginia Woolf, publicada o 14 de maio de 1925. Detalla un d\u00eda na vida de Clarissa Dalloway, na Inglaterra posterior \u00e1 primeira guerra mundial. A revista \"Time\" inclu\u00edu a novela na s\u00faa lista de 100 mellores novelas en lingua inglesa entre 1923 e 2005.\nA novela segue a Clarissa Dalloway a trav\u00e9s dun s\u00f3 d\u00eda en Inglaterra despois da gran guerra nunha narrativa de estilo de fluxo de consciencia. Constru\u00edda a trav\u00e9s de d\u00faas pequenas historias que Woolf escribira previamente (\u00abA se\u00f1ora Dalloway en Bond Street\u00bb e a s\u00faa inconclusa \u00abO Primeiro Ministro\u00bb) a historia da novela son os preparativos de Clarissa para unha festa que vai ofrecer esa noite. Usando a perspectiva interior da novela, Woolf m\u00f3vese cara a atr\u00e1s e adiante no tempo, e dentro e f\u00f3ra da mente de varios personaxes para constru\u00edr unha imaxe completa, non s\u00f3 da vida de Clarissa, sen\u00f3n da estrutura social de entreguerras. Debido a similitudes estruturais e estil\u00edsticas, comunmente crese que \"A se\u00f1ora Dalloway\" \u00e9 unha resposta \u00f3 \"Ulises\" de James Joyce, un texto que \u00e9 admirado como unha das grandes novelas do s\u00e9culo XX, algo que Woolf anticipou, eloxiando a obra no seu ensaio \"Modern Fiction\". Por\u00e9n, a Hogarth Press, administrada por ela e o seu esposo Leonard, non puido publicar o Ulises en Inglaterra debido, entre outras causas, \u00e1s restrici\u00f3ns de uso de linguaxe obscena que rex\u00edan na Inglaterra da \u00e9poca. Fundamentalmente, \"A se\u00f1ora Dalloway\" explora en novos terreos e busca presentar un aspecto diferente da experiencia humana.\nFoi traducida \u00f3 galego por Celia Recarey e foi publicada pola editorial Irm\u00e1s Carton\u00e9 no ano 2018."}
{"id": "463132", "revid": "23204", "url": "https://gl.wikipedia.org/wiki?curid=463132", "title": "Mrs Dalloway", "text": ""}
{"id": "463133", "revid": "23204", "url": "https://gl.wikipedia.org/wiki?curid=463133", "title": "Subrexi\u00f3n de Kotka-Hamina", "text": "A subrexi\u00f3n de Kotka-Hamina (en fin\u00e9s \"Kotkan\u2013Haminan seutukunta\") \u00e9 unha das d\u00faas subrexi\u00f3ns da rexi\u00f3n de Kymenlaakso. En 2017 ti\u00f1a unha poboaci\u00f3n de 85\u00a0012 habitantes.\nPoboaci\u00f3n.\nA seguinte t\u00e1boa amosa a tendencia demogr\u00e1fica da subrexi\u00f3n cada cinco anos dende 1980."}
{"id": "463139", "revid": "25871", "url": "https://gl.wikipedia.org/wiki?curid=463139", "title": "\u00c1ngela Vallina", "text": "\u00c1ngela Vallina, nada en Castrill\u00f3n o 6 de xullo de 1959, \u00e9 unha pol\u00edtica asturiana, Eurodiputada do grupo da Esquerda Europea e antiga alcaldesa da s\u00faa localidade natal.\nTraxectoria.\nEstudou puericultura e historia na Universidade de Oviedo. Tivo a metade dun negocio de agasallos e decoraci\u00f3n e logo foi a xerente dunha empresa de transporte familiar. \nNo ano 1999 entrou na lista de Izquierda Unida ao concello de Castrill\u00f3n. En 2003 accedeu \u00e1 alcald\u00eda, mant\u00e9ndose ata o ano seguinte cando a oposici\u00f3n presentou unha moci\u00f3n de censura. Volveu \u00e1 alcald\u00eda logo das elecci\u00f3ns de 2007, nas que IU obtivo os mellores resultados da s\u00faa historia no concello. En 2011, revalidou a s\u00faa xesti\u00f3n e IU converteuse na primeira forza pol\u00edtica nun goberno en minor\u00eda, sen realizar pacto de goberno ning\u00fan coas outras forzas pol\u00edticas.\nLogo das elecci\u00f3ns europeas de 2014, \u00c1ngela Vallina converteuse en eurodiputada. En substituci\u00f3n de Vallina o 14 de xu\u00f1o de 2014 accedeu ao posto como alcaldesa Yasmina Triguero Est\u00e9vez."}
{"id": "463140", "revid": "98629", "url": "https://gl.wikipedia.org/wiki?curid=463140", "title": "Xeque", "text": "Xeque (en \u00e1rabe: \u0634\u064a\u062e\u200e ' [\u0283ajx], habitualmente pronunciado [\u0283e\u02d0x], plural ' [\u0283uju:x]), \u00e9 un t\u00edtulo honor\u00edfico en lingua \u00e1rabe. Xeralmente designa ao gobernante dunha tribo, que herdou o t\u00edtulo de seu pai. Un var\u00f3n da familia real recibe o t\u00edtulo de xeque ao nacer, e unha muller da familia real recibe o de xeica.\nEtimolox\u00eda e significado.\nA palabra en \u00e1rabe procede dunha ra\u00edz triconsonante conectada con \"idade\" e \"envellecemento\": , \"sh\u012bn-y\u0101'-kh\u0101'.\" O t\u00edtulo ten o significado de \"maior\", ou \"nobre\", especialmente na Pen\u00ednsula Ar\u00e1biga e as Tribos de Arabia, onde \"xeque\" se converteu en s\u00e9culos recentes nun t\u00edtulo tradicional dun dirixente tribal bedu\u00edno. Debido ao impacto cultural da civilizaci\u00f3n \u00e1rabe, e especialmente ao espallamento do islam, a palabra ga\u00f1ou peso como termo relixioso ou honor\u00edfico en moitas outras partes do mundo tam\u00e9n, notabelmente en culturas musulm\u00e1s en \u00c1frica e Asia.\nTermo suf\u00ed.\nNo sufismo, a palabra \"xeque\" acostuma a representar un val\u00ed que inicia unha particular \"tariqa\" que o leva a Mahoma, a pesar de que moitos santos te\u00f1en este t\u00edtulo engadido antes do seu nome como sinal de respecto dos seus seguidores. Un exemplo destacado \u00e9 o Xeque Abdul Qadir Jilani, que iniciou a orde Qadiriyya, que se basea fortemente na adherencia aos fundamentos do islam.\nUso rexional.\nPen\u00ednsula ar\u00e1biga.\nNa Pen\u00ednsula Ar\u00e1biga, o t\u00edtulo \u00e9 utilizado para a realeza, como reis, pr\u00edncipes, e princesas. Por exemplo, era o termo utilizado en Occidente para referirse aos dirixentes da dinast\u00eda Al-Sabah de Kuwait e \u00e1s dinast\u00edas Al-Nahyan e Al Maktoum dos Emiratos \u00c1rabes Unidos. O mesmo aplica a todos os pa\u00edses do Golfo. O termo \u00e9 utilizado para case todos os homes e mulleres membros de calquera casa real do Golfo.\nL\u00edbano.\nNo Monte L\u00edbano, o t\u00edtulo ti\u00f1a a mesma connotaci\u00f3n real que na pen\u00ednsula ar\u00e1biga at\u00e9 a invasi\u00f3n otom\u00e1 de 1516 xa que representaba ao xefe tribal ou gobernante ind\u00edxena \"sui iuris\" aut\u00f3nomo. Un exemplo de familia antiga que ti\u00f1a o t\u00edtulo de xeque \"sui iuris\" \u00e9 a familia Al-Chemor, que gobernou de 1211 a 1747 en Koura e Zgharta, a familia Boudib (descendentes da familia Haxemita) que gobernaron Jebbeh de 1471 a 1759. Os descendentes desta familia real agora viven en Miziara, M\u00e9xico e Nixeria, e a familia Abu Harmoush que gobernou a rexi\u00f3n de Chouf at\u00e9 a Batalla de Ain Dara en 1711. Despois da \u00e9poca otom\u00e1 e da implantaci\u00f3n do sistema Iltizam, o t\u00edtulo adquiriu unha connotaci\u00f3n de nobreza en vez de realeza xa que era outorgado por unha autoridade m\u00e1is alta, neste caso os otom\u00e1ns nomeaban a un Emir quen era nada m\u00e1is que un m\u00fcltezim ou cobrador de impostos para o imperio. Algunhas familias maronitas moi influentes, que recibiron o t\u00edtulo son os El Hachem de Akoura (descendentes da familia Haxemita Familia, dende 1523), os El-Khazen (dende 1545), os Hubaysh de Kisrawan, e os Douaihy de Zgharta. Outras familias, cuxos membros son hoxe en d\u00eda co\u00f1ecidos como \"xeques\" non foron tradicionalmente gobernantes de provincias, sen\u00f3n oficiais de alto rango do Emir naquel tempo.\nMagreb.\nNo Magreb, durante a \u00e9poca da dinast\u00eda Almohade, o califa era tam\u00e9n asesorado por un grupo de xeques. Representaban a todas as tribos diferentes baixo o seu dominio, inclu\u00eddos \u00e1rabes, (bedu\u00ednos), andalus\u00edes e b\u00e9rberes e eran tam\u00e9n respons\u00e1beis de mobilizar os seus parentes en caso de guerra.\nCorno de \u00c1frica.\nNas partes musulm\u00e1s do Corno de \u00c1frica, \"xeque\" \u00e9 a mi\u00fado utilizado como t\u00edtulo nobiliario. Na sociedade somal\u00ed, est\u00e1 reservado como t\u00edtulo honor\u00edfico para dirixentes musulm\u00e1ns maiores e cl\u00e9rigos (\"wadaad\"), e \u00e9 a mi\u00fado abreviado como \"Sh\". Entre os xeques locais m\u00e1is famosos est\u00e1n Abdirahman bin Isma'il al-Jabarti, un dirixente musulm\u00e1n do norte de Somalia; Abadir Umar Ar-Rida, o santo patr\u00f3n de Harar; Abd al-Rahman al-Jabarti, xeque do riwaq do Cairo que documentou a invasi\u00f3n napole\u00f3nica de Exipto; Abd Al-Rahman bin Ahmad al-Zayla'i, erudito que xogou unha funci\u00f3n crucial no espallamento do movemento Qadiriyyah en Somalia e o leste de \u00c1frica; o Xeque Suf\u00ed, erudito do s\u00e9culo XIX, poeta, reformista e astr\u00f3logo; Abdallah al-Qutbi, polemista, te\u00f3logo e fil\u00f3sofo m\u00e1is co\u00f1ecido polo seu \"Al-Majmu'at al-mubaraka\" (\"A Colecci\u00f3n Bendicida\"); e Muhammad Al-Sumaalee, profesor no Masjid al-Haram da Meca que influ\u00edu a moitos dos eruditos isl\u00e1micos prominentes de hoxe.\n\u00c1frica Oriental.\nEn \u00c1frica Oriental, \"xeque\" \u00e9 un t\u00edtulo habitual para persoas de li\u00f1axes reais e dirixentes e eruditos musulm\u00e1ns. Entre as comunidades isl\u00e1micas do Senegal, Guinea (maioritariamente na cidade de Timbo), N\u00edxer e Gambia, entre outras zonas, o t\u00edtulo \u00e9 normalmente soletreado como \"Cheikh\".\nUnha das familias Reais m\u00e1is not\u00e1beis de \u00c1frica de Oeste \u00e9 a de Abdul-Rahman ibn Ibrahim Sori, quen era un gobernante musulm\u00e1n (Emir) de Torodbe Fulani nacido en 1762 na cidade de Timbo, agora en Guinea. O seu pai, Almami Ibrahim Sori consolidou a confederaci\u00f3n isl\u00e1mica de Futa Jallon en 1776, con Timbo como a s\u00faa capital, onde Abdul Rahman vivido e estudou. Foi instru\u00eddo nas ciencias isl\u00e1micas e falaba polo menos catro linguas africanas, al\u00e9n do \u00e1rabe.\nAbdul-Rahman ibn Ibrahim Sori foi vendido como escravo e converteuse en cidad\u00e1n americano en Natchez, Mississippi. Foille devolto o seu t\u00edtulo de Emir despois de que os Estados Unidos de John Quincy Adams lle deran a s\u00faa liberdade e regresase a \u00c1frica, a Liberia.\nOs descendenets do emir Abdul-Rahman ibn Ibrahim Sori , o xeque Artemus Gaye de Monrovia, Liberia e Karen Chatman de Natchez, mantiveron os seus t\u00edtulos reais oficiais.\nSur de Asia.\nNo sur de Asia non \u00e9 un t\u00edtulo \u00e9tnico, sen\u00f3n un t\u00edtulo laboral\u00a0xeralmente atribu\u00eddo a familias de comerciantes musulm\u00e1ns, habitualmente sen li\u00f1axe \u00e1rabe. Despois da chegada do islam ao sur de Asia, as tribos tam\u00e9n se converteron ao islam e adoptaron o t\u00edtulo. En Punjab, Paquist\u00e1n, os brahm\u00e1ns, chatr\u00edas, Rathores, Bhattis, Chauhans, Rangrez e outros rajputs hind\u00fas, convert\u00e9ronse ao islam a trav\u00e9s de diferentes pires ismail\u00edes. Os pires ismail\u00edes concederon aos novos conversos de Punjab o t\u00edtulo hereditario de xeque as\u00ed como os musulm\u00e1ns chegados de Arabia e instalados en Punjab adoptaron este t\u00edtulo.\nSueste asi\u00e1tico.\nEn Indonesia e outras partes do sueste asi\u00e1tico, os xeques son respectados polos musulm\u00e1ns locais. As persoas m\u00e1is eruditas de Indonesia son normalmente chamadas \"Ustad\" ou \"Kyiayi\".\nIr\u00e1n.\nDende a perspectiva de Ir\u00e1n (a cal incl\u00fae tam\u00e9n a visi\u00f3n isl\u00e1mica), a palabra ou t\u00edtulo de \"Xeque\" pos\u00fae significados diversos, entre os individuos que son vellos, sabios, cient\u00edficos; e foi tam\u00e9n un t\u00edtulo honor\u00edfico que era e \u00e9 utilizado para os maiores e sabios (eruditos), como: o Xeque \"al-Rayees\" Abu Ali Sina, o Xeque Mufid, o Xeque Morteza Ansari etc. Os eruditos isl\u00e1micos que son descendentes do profeta Mahoma, son chamados Sayyid en vez de Xeque, como o Sayyid Ali Jamenei e o Sayyid Ali Sistani.\nPara mulleres.\nHistoricamente, as eruditas no islam foron chamadas xeica (\u00e1rabe: \u0634\u064a\u062e\u0629\u200e). Entre as xeicas m\u00e1is not\u00e1beis est\u00e1n Fakhr-un-Nisa Shuhdah do s\u00e9culo X e erudita do s\u00e9culo XIII Fatima al-Fudayliyya.\nUnha filla ou muller ou nai dun xeque \u00e9 tam\u00e9n chamada xeica\".\" Actualmente, o termo xeica \u00e9 xeralmente utilizado para mulleres de familias gobernantes, nos Estados \u00e1rabes do Golfo Persa coa excepci\u00f3n de Om\u00e1n."}
{"id": "463142", "revid": "19415", "url": "https://gl.wikipedia.org/wiki?curid=463142", "title": "Subrexi\u00f3n de Raasepori", "text": ""}
{"id": "463143", "revid": "88215", "url": "https://gl.wikipedia.org/wiki?curid=463143", "title": "Primeiro Ministro de Bahrain", "text": "En Bahrain, o Primeiro Ministro \u00e9 o xefe de goberno do pa\u00eds. Segundo a Constituci\u00f3n de Bahrain, o Primeiro Ministro \u00e9 nomeado directamente polo Rei, e non necesita ser un membro electo do Consello de Representantes (a c\u00e1mara baixa do Parlamento de Bahrain).\nBahrain s\u00f3 tivo dous Primeiros Ministros dende a independencia do pa\u00eds, Khalifa bin Salman Al Khalifa, t\u00edo do actual Rei Hamad bin Isa Al Khalifa, que ocupou o cargo durante medio s\u00e9culo, e Salman bin Hamad Al Khalifa, fillo do actual Rei."}
{"id": "463144", "revid": "88215", "url": "https://gl.wikipedia.org/wiki?curid=463144", "title": "Primeiro ministro de Bahrain", "text": ""}
{"id": "463145", "revid": "23204", "url": "https://gl.wikipedia.org/wiki?curid=463145", "title": "Vanesa Mart\u00edn", "text": "Vanesa Mart\u00edn Mata, nada en M\u00e1laga o 14 de novembro de 1980, \u00e9 unha cantante e compositora de m\u00fasica pop-rock espa\u00f1ola. \u00c9 unha das cantautoras m\u00e1is destacadas do panorama musical espa\u00f1ol con m\u00e1is de 500\u00a0000 copias vendidas ao longo da s\u00faa carreira e cun Premio Cadena Dial.\nTraxectoria.\nA s\u00faa paix\u00f3n pola m\u00fasica comezou cando, aos seis anos, o seu pai lle regalou o seu primeiro instrumento, unha guitarra coa que empezou a compo\u00f1er as s\u00faas primeiras canci\u00f3ns.\nDespois de estudar maxisterio e pedagox\u00eda na Universidade de M\u00e1laga trasladouse a Madrid en 2003 para dar os seus primeiros pasos no mundo da m\u00fasica e comezou a tocar en bares ata que asinou un contrato con EMI Music Spain.\nEn 2006 editou o seu primeiro \u00e1lbum, \"Agua\", producido por Carlos Jean. A reedici\u00f3n do mesmo cont\u00e9n unha versi\u00f3n do tema \u00abDurmiendo Sola\u00bb a d\u00fao con David DeMar\u00eda e a canci\u00f3n \u00abLluvia\u00bb. Ademais de publicar este \u00e1lbum, estes primeiros anos compuxo canci\u00f3ns diferentes artistas, entre eles India Mart\u00ednez e Pastora Soler.\nEn 2009 sa\u00edu \u00e1 venda o seu segundo \u00e1lbum \"Trampas\", producido por Bob Benozzo. Na reedici\u00f3n deste \u00e1lbum inclu\u00edue o DVD do concerto no Teatro Cervantes de M\u00e1laga celebrado o 21 de marzo e a curtametraxe \u00abPerdiendo el equilibrio\u00bb.\nEn febreiro do ano 2012 publicou o seu terceiro \u00e1lbum, \"Cuesti\u00f3n de Piel\", que inclu\u00edu colaboraci\u00f3ns con Mal\u00fa, Pablo Albor\u00e1n e Chambao, e en setembro de 2014 sa\u00edu o seu cuarto \u00e1lbum, \"Cr\u00f3nica de un baile\", composto por 14 canci\u00f3ns como \u00abSin saber porqu\u00e9\u00bb.\nPara o t\u00edtulo do seu quinto \u00e1lbum escolleu \"Munay\", que ten un significado especial para ela, xa que representa para a cantautora o amor a moitos nivei. Estreouse o 18 de novembro de 2016 coa canci\u00f3n \u00abComplicidad\u00bb.\nO seu \u00e1lbum de 2018, titulouse \"Todas las mujeres que habitan en m\u00ed\" e tr\u00e1tase dunha homenaxe a todas as mulleres que a inspiran tanto no mundo da m\u00fasica como na s\u00faa vida en xeral."}
{"id": "463146", "revid": "89787", "url": "https://gl.wikipedia.org/wiki?curid=463146", "title": "Julie Payette", "text": "Julie Payette, nada o 20 de outubro de 1963, \u00e9 unha enxe\u00f1eira e astronauta canadense, que serviu como gobernadora xeral do Canad\u00e1 entre 2017 e 2021. Payette completou dous voos espaciais, o STS-96 e STS-127, rexistrando m\u00e1is de 25 d\u00edas no espazo. Serviu como astronauta xefe para a Axencia Espacial Canadense, e serviu noutras funci\u00f3ns para a NASA e AEC, por exemplo como CAPCOM.\nEn xullo de 2013, Julie Payette foi nomeada xefa de Operaci\u00f3ns (COO) do Centro de Ciencias de Montreal no Porto Vello de Montreal. \nEn abril de 2014, foi nomeada membro do directorio do Banco Nacional do Canad\u00e1.\nO 13 de xullo de 2017, Payette foi proposta como nova gobernadora xeral do Canad\u00e1 polo primeiro ministro Justin Trudeau. A ra\u00ed\u00f1a Isabel II, seguindo a recomendaci\u00f3n do primeiro ministro Trudeau, aprobou a s\u00faa designaci\u00f3n. Tomou posesi\u00f3n o 2 de outubro de 2017.\nPayette dimitiu o 21 de xaneiro de 2021 no medio da publicaci\u00f3n dun informe da Oficina do Consello Privado que a acusaba de acosar a funcionarios p\u00fablicos da Oficina do Gobernador Xeral. Dixo que apoiaba a investigaci\u00f3n sobre o acoso laboral."}
{"id": "463147", "revid": "88215", "url": "https://gl.wikipedia.org/wiki?curid=463147", "title": "Gobernador xeral das Bahamas", "text": ""}
{"id": "463148", "revid": "98629", "url": "https://gl.wikipedia.org/wiki?curid=463148", "title": "Fejervarya cancrivora", "text": "Fejervarya cancrivora (antes \"Rana cancrivora\") \u00e9 unha ra nativa do sueste asi\u00e1tico, inclu\u00edndo Taiw\u00e1n, a China, as Filipinas e m\u00e1is raramente a parte m\u00e1is occidental de Orissa na India. Foi tam\u00e9n introducida en Guam, e probablemente tam\u00e9n foron introducidas as de Taiw\u00e1n. Vive en mangleiraiss e pantanos e \u00e9 un dos 144 anfibios modernos co\u00f1ecidos que poden tolerar breves excursi\u00f3ns na auga de mar..\nPode tolerar ambientes mari\u00f1os (inmersi\u00f3n en auga salgada durante breves per\u00edodos ou augas salobres por per\u00edodos prolongados) ao incementar a produci\u00f3n e retenci\u00f3n de urea, e por permanecer lixeiramente hiperosm\u00f3tica nun fluxo de urea e sodio. Os adultos poden sobrevivir en auga salgada con salinidades de ata 2,8% e os c\u00e1gados poden sobrevivir a salinidades de ata 3,9%.\nDieta.\nO alimento que come esta ra depende principalmente das presas dispo\u00f1ibles no lugar onde vive. Preto de augas doces, a s\u00faa dieta principal son os insectos. Mais en ambientes de augas salobres, come maiormente pequenos crust\u00e1ceos, como cangrexos.\nAlimento humano.\nNo sueste asi\u00e1tico esta ra \u00e9 cazada localmente para comela e a mi\u00fado \u00e9 criada para comer as s\u00faas ancas, como ocorre en Xava, Indonesia."}
{"id": "463150", "revid": "27155", "url": "https://gl.wikipedia.org/wiki?curid=463150", "title": "Rana cancrivora", "text": ""}
{"id": "463151", "revid": "27155", "url": "https://gl.wikipedia.org/wiki?curid=463151", "title": "Fejervarya raja", "text": ""}
{"id": "463153", "revid": "98629", "url": "https://gl.wikipedia.org/wiki?curid=463153", "title": "Fejervarya moodiei", "text": "Fejervarya moodiei (antes \"Rana moodiei\") \u00e9 unha especie de ra asi\u00e1tica da familia Dicroglossidae. No pasado foi a mi\u00fado mesturada con \"Fejervarya cancrivora\"; a s\u00faa distribuci\u00f3n non se co\u00f1ece ben, pero incl\u00fae as Filipinas (a s\u00faa localidade tipo \u00e9 Manila, Luz\u00f3n), Tailandia, illa de Hainan (China) e a India. O seu h\u00e1bitat natural son pantanos de augas doces e pantanos de augas doces intermitentes."}
{"id": "463154", "revid": "27155", "url": "https://gl.wikipedia.org/wiki?curid=463154", "title": "Rana moodiei", "text": ""}
{"id": "463157", "revid": "23204", "url": "https://gl.wikipedia.org/wiki?curid=463157", "title": "Alfred Newton", "text": "Alferd Newton, nado o 11 de xu\u00f1o de 1829 en Xenebra, Su\u00edza, e finado o 7 de xu\u00f1o de 1907 en Cambridge, Inglaterra, foi un zo\u00f3logo ingl\u00e9s especializado en ornitolox\u00eda.\nTraxectoria.\nNacido en Xenebra, era fillo do pol\u00edtico William Newton, cuxa fortuna familiar deb\u00edase a unhas plantaci\u00f3ns de azucre no Caribe, onde o av\u00f3 de Alfred, Samuel Newton, ti\u00f1a unha en Saint Kitts, e unha propiedade en Santa Cruz. William Newton estableceuse en Inglaterra en 1813, adquirindo unha propiedade en Elveden, preto de Thetford (condado de Norfolk).\nEn 1828 a familia Newton fixo unha viaxe a Italia e, no regreso, Alfred naceu o 11 de xu\u00f1o de 1829 en \"Les D\u00e9lices\", un castelo achegado a Xenebra. Sufriu un accidente cando ti\u00f1a uns cinco ou seis anos, que o deixou algo coxo dunha perna. Foi \u00e1 escola en 1844 en Stetchworth, cerca de Newmarket, ocup\u00e1ndose al\u00ed das aves nas gaiolas, e coidou outros animais desde unha idade temper\u00e1.\nCando era xove, Newton cazou lag\u00f3podos, fais\u00e1n com\u00fan e perdices. As aves convert\u00e9ronse para el nun interese perdur\u00e1bel. Entre elas, \"Otis tarda\", \"Circus pygargus\", os corvos, os mi\u00f1atos (\"Buteo buteo\" e outros), e os \"Jynx\" sp., que son pequenos paxaros carpinteiros especializados en alimentarse de formigas. \"Os bosques e as prader\u00edas do val do Pequeno Ouse, e a veci\u00f1a Fenland, foron un campo de adestramento ideal para un naturalista\".\nEste entusiasmo polas aves de Alfred Newton foi compartido co seu irm\u00e1n m\u00e1is novo Edward: os dous levaron a cabo observaci\u00f3ns de aves cando estaban xuntos, e mantiveron correspondencia cando estaban separados.\nEn 1846 Newton tivo un titor en Biggleswade durante uns meses e, 1848 ingresou no Magdalene College de Cambridge, onde se graduou en B.A. (\"Bachelor in Arts\") en 1853.\nEn 1854 Newton foi elixido \"Travelling fellow\" do Magdalene College de Cambridge, onde estudara, e visitou moitas partes do mundo, entre outras Laponia, Islandia, Svalbard, as Indias Occidentais e Norteam\u00e9rica. En 1866 foi o primeiro profesor de Zoolox\u00eda da Universidade de Cambridge, e despois de Anatom\u00eda comparada na mesma Universidade, posto no que permaneceu at\u00e9 a s\u00faa morte.\nInteresouse especialmente pola zoolox\u00eda e mantivo correspondencia con moitos ornit\u00f3logos da \u00e9poca. Unha reuni\u00f3n con John Wolley en Cambridge en 1851 fixo que se converteran en amigos para toda a vida.\nEn 1858 Newton foi un dos fundadores da British Ornithologists' Union. Escribiu numerosos libros, entre eles \"Zoology of Ancient Europe\" (1862), \"Ootheca Wolleyana\" (comezado en 1864), \"Zoology\" (1872) e un \"Dictionary of Birds\" (1893-1896). Newton contribu\u00edu con numerosos artigos en Sociedades Cient\u00edficas, e edit\u00f3 \"The Ibis\" (1865-1870), o \"Zoological Record\" (1870-1872) e \"Yarrell's British Birds\" (1871-1882). As\u00ed msmo, foi o encargado da redacci\u00f3n de numeosas entradas de ornitolox\u00eda na 9\u00aa edici\u00f3n da \"Encyclop\u00e6dia Britannica\".\nAlfred Newton dedicou certo tempo ao estudo das aves das illas Mascare\u00f1as, cuxa poboaci\u00f3n descend\u00eda por momentos. Nestas illas encontr\u00e1base o seu irm\u00e1n m\u00e1is novo, sir Edward Newton, que lle enviaba esp\u00e9cimes. Estes inclu\u00edan o dodo e o solitario de Rodrigues (\"Pezophaps solitaria\"), ambos extintos. En 1865 foi o primeiro cient\u00edfico que describiu a especie \"Foudia flavicans\", da familia dos ploceidos, end\u00e9mica da illa Rodrigues, das Mascare\u00f1as, e en 1872 \"Psittacula exsul\", que tam\u00e9n viv\u00eda nesa illa, e que se extinguiu en 1875.\nPasou o resto da s\u00faa vida no Magdalene, e nunca casou. Unha ca\u00edda m\u00e1is que tivo cando estaba nunha viaxe en Heligoland, paralizoubo a\u00ednda m\u00e1is, e tivo que cami\u00f1ar despois coa axuda de d\u00faas muletas, en lugar de con unha, como antes. \"Despos de ter tres patas, converteuse nun home de catro patas\" comentou un amigo.\nMorte.\nNewton morreu o 7 de xu\u00f1o de 1907 dunha insuficiencia card\u00edaca na \"Old Lodge\" de Magdalene. Est\u00e1 enterrado na \"Parish of the Ascension Burial Ground\" en Cambridge.\nAbreviaturas.\nAs abreviaturas Newton e A. Newton, empr\u00e9ganse para reco\u00f1ecer a como autoridade na descrici\u00f3n en taxonom\u00eda en zoolox\u00eda."}
{"id": "463160", "revid": "89787", "url": "https://gl.wikipedia.org/wiki?curid=463160", "title": "Nico", "text": "Christa P\u00e4ffgen, nada en Colonia o 16 de outubro de 1938 e finada en Eivisa o 18 de xullo de 1988, foi unha cantante, modelo e actriz alem\u00e1, m\u00e1is co\u00f1ecida como Nico. \u00c9 c\u00e9lebre tanto pola s\u00faa colaboraci\u00f3n co grupo musical The Velvet Underground como polo seu traballo como solista.\nSe ben \u00e9 m\u00e1is co\u00f1ecida polo seu traballo musical, tam\u00e9n tivo alg\u00fans papeis no cinema, inclu\u00edndo unha pequena aparici\u00f3n no filme Federico Fellini de 1960 \"La Dolce Vita\". Foi ademais amiga achegada e colaboradora art\u00edstica de Andy Warhol, polo que tam\u00e9n actuou en varios dos seus filmes de arte experimental, especialmente en \"Chelsea Girls\", que a inspirou para titular as\u00ed o seu \u00e1lbum de debut, \"Chelsea Girl\".\nNico foi as\u00ed mesmo asociada coa ret\u00f3rica nazi, antisemita e racista. Segundo Danny Fields, un reco\u00f1ecido xornlista de Elektra Records, Nico atacou unha muller de raza negra berrando \"odio a xente negra\" logo de lanzalle unha copa de vi\u00f1o.\nTraxectoria.\nNico naceu o 16 de outubro de 1938 en Colonia. O seu pai, de profesi\u00f3n ferroviario, faleceu nun campo de concentraci\u00f3n durante a segunda guerra mundial. Ao finalizar a guerra e dividirse Berl\u00edn, Nico e a s\u00faa nai quedaron no sector estadounidense, onde Nico realizou traballos como modista, os que axi\u00f1a deixou para dedicarse a ser modelo. Durante unha visita de traballo a Espa\u00f1a, co\u00f1eceu un fot\u00f3grafo que mantivera unha relaci\u00f3n con outro home de orixe grega e que se chamaba Nico Papatakis. Devandito fot\u00f3grafo comezou a chamar a moza Nico en honor a esta relaci\u00f3n pasada s\u00faa e ela acabou por adoptalo como nome art\u00edstico. Outras fontes, non obstante, sinalan ao marido de Anouk Aim\u00e9e, co que tivo unha relaci\u00f3n sentimental frustrada durante a s\u00faa estad\u00eda en Par\u00eds, como o referente.\nDespois de interpretar varias canci\u00f3ns no m\u00edtico disco \"The Velvet Underground &amp; Nico\", de The Velvet Underground, e compartir escenario cos seus compo\u00f1entes no vangardista espect\u00e1culo de rock \"The Exploding Plastic Inevitable\", organizado por Warhol e outros membros de The Factory, iniciou unha carreira musical en solitario. O seu primeiro \u00e1lbum foi un disco pop t\u00edtulado \"Chelsea Girl\" e nel colaboraron entre outros Lou Reed, John Cale e Jackson Browne. Despois de non obter o \u00e9xito esperado, proseguiu o seu cami\u00f1o adentr\u00e1ndose en territorios m\u00e1is escuros e experimentais, apadri\u00f1ada fundamentalmente dende \"The Marble Index\" por John Cale na composici\u00f3n e produci\u00f3n dos seus discos, e recibindo a axuda e colaboraci\u00f3n puntual doutros artistas como Brian Eno en \"The End\".\nTras aparecer en varios anuncios televisivos, Nico obtivo un conciso papel no filme \"La tempesta\" de Alberto Lattuada, as\u00ed como no filme de Rudolph Mat\u00e9 \"For the First Time\" en que aparec\u00eda xunto a Mario Lanza. En 1959 uniuse uni\u00f3 ao elenco do filme de Federico Fellini \"La Dolce Vita\". Nesa \u00e9poca mudouse a Nova York, onde tomou clases de interpretaci\u00f3n con Lee Strasberg e onde co\u00f1eceu a Jim Morrison. Repart\u00eda o seu tempo entre as cidades de Nova York e Par\u00eds. Nesta \u00faltima protagonizou o filme \"Strip-Tease\", de Jacques Poitrenaud. Serge Gainsbourg produciu o tema musical que Nico gravou para o filme, que cantou en franc\u00e9s e que non foi finalmente editado nese momento, xa que se escolleu a versi\u00f3n de Juliette Gr\u00e9co. A vinculaci\u00f3n de Nico con Par\u00eds foi extraordinariamente importante durante a d\u00e9cada de 1970, xa que al\u00ed tivo lugar a s\u00faa longa relaci\u00f3n co cineasta underground Philippe Garrel. Xuntos fixeron sete filmes, entre eles, \"La cicatrice int\u00e9rieure\". Garrel relatou logo emocionado as noites en que ambos sub\u00edan \u00e1 cuberta da \u00d3pera de Par\u00eds, onde rodaban durante horas imaxes sen argumento cunha c\u00e1mara de man. O seu filme \"J'entends plus la guitare\" est\u00e1 dedicada \u00e1 cantante. En 1963 naceu o seu \u00fanico fillo, Ari, froito da relaci\u00f3n amorosa co actor e empresario Alain Delon.\nNico faleceu en Eivisa en 1988. Cando estaba de paseo en bicicleta co seu fillo sufriu un pequeno ataque ao coraz\u00f3n, caendo e golpe\u00e1ndose na cabeza. Un taxista que pasaba levouna a un hospital pr\u00f3ximo onde tivo dificultades para ser atendida. Unha vez no hospital foi diagnosticada erroneamente cunha insolaci\u00f3n e faleceu o d\u00eda seguinte dun derramo cerebral. Foi incinerada e as s\u00faas cinzas sepultadas xunto \u00e1 s\u00faa nai, Margaret P\u00e4ffgen, en Berl\u00edn. Ao seu arredor, uns poucos amigos desped\u00edrona cunha cinta en que soaron canci\u00f3ns dela.\nVida privada.\nNico falaba ingl\u00e9s, castel\u00e1n, franc\u00e9s, alem\u00e1n e italiano.\nEstaba emparentada con Hermann P\u00e4ffgen, quen fundou a f\u00e1brica de cervexa P\u00e4ffgen en 1883 en Colonia. Nico era xorda dun o\u00eddo, o que frecuentemente lle daba problemas para escoitar o que lle dic\u00edan, as\u00ed como equivocarse nalgunha nota no piano.\nDiscograf\u00eda.\nDatos de The Great Rock Discography\nPublicaci\u00f3ns non oficiais.\nEn 2002, Faust Records publicou d\u00faas colecci\u00f3ns de escuras gravaci\u00f3ns de Nico, \"Reich der Tr\u00e4ume\" e \"Walpurgis-Nacht\"."}
{"id": "463161", "revid": "98629", "url": "https://gl.wikipedia.org/wiki?curid=463161", "title": "Gordon Cooper", "text": "Leroy Gordon \"Gordo\" Cooper Jr., nado en Shawnee, Oklahoma, o 6 de marzo de 1927 e finado o 4 de outubro de 2004 en Ventura, California, foi un astronauta norteamericano.\nTraxectoria.\nCooper completou os seus estudos de primaria e secundaria entre o seu fogar natal, Shawneee, e Murray (Kentucky). Graduouse en enxe\u00f1er\u00eda aeron\u00e1utica polo Instituto Tecnol\u00f3xico da Forza A\u00e9rea en 1956. Recibiu un doutoramento honorario en ciencias pola Universidade da cidade de Oklahoma en 1967.\nCooper xa era coronel da Forza A\u00e9rea cando foi seleccionado como astronauta do proxecto Mercury en abril de 1959. Entre o 15 e o 16 de maio de 1963 pilotou a c\u00e1psula Faith 7 durante a misi\u00f3n Mercury-Atlas 9, a \u00faltima da serie de voos Mercury, cunha duraci\u00f3n de 34 horas e 20 minutos. Foi tam\u00e9n piloto da misi\u00f3n Gemini 5, que foi lanzada o 21 de agosto de 1965 e tivo unha duraci\u00f3n de 190 horas e 56 minutos. Foi piloto de reserva para a misi\u00f3n Gemini 12 e comandante de reserva para a misi\u00f3n Apollo 10. Retirouse da NASA e da Forza A\u00e9rea en 1970."}
{"id": "463162", "revid": "98629", "url": "https://gl.wikipedia.org/wiki?curid=463162", "title": "Francesca Caccini", "text": "Francesca Caccini naceu en 1587 en Florencia, Italia e morreu en 1640 en Florencia, Italia. Pertence \u00e1 \u00e9poca do movemento art\u00edstico do Renacemento. Foi cantante, compositora, profesora de m\u00fasica, escritora, laudista, poetisa e a primeira muller en compo\u00f1er unha \u00f3pera. Tam\u00e9n \u00e1s veces co\u00f1ecida como a \"Ceccina.\"\nTraxectoria.\nNo s\u00e9culo XVII era pouco com\u00fan que unha muller tivese semellantes co\u00f1ecementos, a non ser que os obtivera na casa. Este foi o caso de Francesca, filla de Giulio Caccini, (un compositor italiano o cal a iniciou no mundo da m\u00fasica) e Lucia di Filippo Gagnolandi unha cantante, tam\u00e9n italiana. De feito, a s\u00faa carreira comezou con actuaci\u00f3ns en familia, co\u00f1ecidas como o \"Concerto Caccini\",pero m\u00e1is adiante formou grupo con s\u00faa irm\u00e1 Settimia e o executante romano Vittoria Archile. A s\u00faa primeira actuaci\u00f3n en p\u00fablico como cantante foi na banda de Henrique IV de Francia e de Mar\u00eda de M\u00e9dicis en 1600; onde seu pai participa na organizaci\u00f3n e composici\u00f3n da m\u00fasica para a cerimonia.\nNo 1604, a familia Caccini ao completo viaxou a Francia. O rei Henrique IV quedou impresionado cas s\u00faas actuaci\u00f3ns e prop\u00faxolles que se quedara na s\u00faa corte. Por\u00e9n, os funcionarios florentinos opux\u00e9rons,e ela regresou a Italia,onde a s\u00faa fama sigueu crecendo. Pouco tempo despois,atraeu a atenci\u00f3n de Claudio Monteverdi, impresionado polo seu canto. No 1607 contraeu matrimonio cun membro do Camerata florentino, Giovanni Battista Signoni. \nDurante este tempo empezou a desenrolar a s\u00faa habilidade como compositora. Conxuntamente co libretista Michelangelo Buonaroti (sobri\u00f1o do artista) escribiu m\u00fasica para moitos intermedios da Corte dos M\u00e9dicis e tam\u00e9n empezou a escribir as recentemente estreadas \u00f3peras. Antes de 1618 era un dos empregados mellor pagados da Corte e cobraba m\u00e1is que seu pai. \nNo 1625, obtivo un dos seus maiores \u00e9xitos coa \u00f3pera \"La liberazione di Ruggiero dall'isola d'Alcina\",composta para a visita do pr\u00edncipe Ladislaus Sigismondo, \u00f3pera que foi interpretada al\u00ed mesmo en Varsovia no 1628, sendo esta a primeira \u00f3pera italiana representada f\u00f3ra das fronteiras. Os datos dos \u00faltimos anos da s\u00faa vida son escasos. Existen documentos nos que aparece unha Francesca Caccini, esposa dun senador, morta en 1640, a\u00ednda que outras fontes datan a s\u00faa morte no 1630.\nObras.\nFrancesca escribiu cinco \u00f3peras, das cales catro se perderon (soamente sobreviviu \"La liberazione di Ruggiero\", a primeira \u00f3pera italiana representada f\u00f3ra das s\u00faas fronteiras). Igualmente, compuxo obras relixiosas, seculares, vocais e instrumentais. A \u00fanica colecci\u00f3n que perdura \u00e9 unha publicaci\u00f3n de 1618, \"II primo libro delle musiche\". Ela escrib\u00eda claramente para a s\u00faa propia voz e a s\u00faa capacidade."}
{"id": "463164", "revid": "85894", "url": "https://gl.wikipedia.org/wiki?curid=463164", "title": "Club Aehde", "text": "O Club Aehde \u00e9 un club de patinaxe da comarca do Carballi\u00f1o. Foi fundado o 28 de xu\u00f1o de 2013, e ded\u00edcase \u00f3 fomento do deporte e \u00e1 implantaci\u00f3n da patinaxe sobre rodas en t\u00f3dalas s\u00faas modalidades: art\u00edstica, velocidade, freestyle e en li\u00f1a.\nHistoria.\nA patinaxe neste municipio naceu hai seis anos como unha actividade extraescolar, baixo a organizaci\u00f3n da ANPA do colexio Calvo Sotelo, por demanda dun pequeno grupo de rapaces e rapazas. \nDa actividade extraescolar pasouse \u00e1 creaci\u00f3n dunha escola municipal que foi a semente para o nacemento do club, cunha acta fundacional que data do ano 2013 baixo a presidencia de Virginia L\u00f3pez. Un ano despois estableceuse na presidencia Ux\u00edo \u00c1lvarez Centeno, actual presidente do club. \nDurante este tempo a entidade foi medrando en n\u00famero e estrutura, mesturando a patinaxe art\u00edstica sobre rodas coa patinaxe en li\u00f1a. \nAgora, seis anos despois daquel comezo, o club vive unha fase de expansi\u00f3n dentro da provincia de Ourense.\nEquipos.\nPatinaxe art\u00edstica.\n\u00c9 a actividade principal do club, o equipo de competici\u00f3n \u00e9 o que participa na maior parte das exhibici\u00f3ns. Imp\u00e1rtese cinco d\u00edas \u00e1 semana. Compite a nivel auton\u00f3mico en Galicia, xa sexa en fases de niveis ou en campionatos galegos. Combinan a patinaxe individual co \"show\". \nNa patinaxe art\u00edstica individual hai dous grupos, en funci\u00f3n de idades e de niveis. Un primeiro grupo, composto por nenos e nenas de 5 a 12 anos e un segundo grupo, composto por rapaces e rapazas de 12 a 18 anos. Como ben indica o seu nome, nesta modalidade os patinadores e patinadoras adestran e compiten de maneira individual.\nA outra modalidade, o \"show\", est\u00e1 composta por un s\u00f3 grupo, no que se mesturan diversas idades (de 10 a 18 anos). Consiste en crear unha coreograf\u00eda de grupo que representar\u00e1 unha historia ou un tema, coa axuda da m\u00fasica e da danza. Nesta modalidade participan t\u00f3dolos patinadores e patinadoras do grupo. \nEscola municipal.\nA escola conta con dous grupos de traballo s\u00f3 en funci\u00f3n do nivel dos patinadores e patinadoras. Imp\u00e1rtense as clases dous d\u00edas \u00e1 semana. Neste equipo participan nenos e nenas de 4 a 13 anos que ven a patinaxe como unha actividade de lecer. Te\u00f1en unha aprendizaxe diaria e participan nos festivais do propio municipio. \nPatinaxe en familia.\nNaceu como un concepto para que pais, nais e fillos/as patinasen xuntos por pura diversi\u00f3n. Actualmente esta idea, impartida unha vez \u00e1 semana polo preparador f\u00edsico do club, enc\u00f3ntrase en pleno auxe e participan moitas familias.\nPatinaxe de adultos.\nEste equipo naceu para atender unha demanda de xente adulta do Carballi\u00f1o que quer\u00eda aprender e patinar. Trata de ser unha actividade de ocio que se imparte en d\u00faas clases semanais.\nCadro t\u00e9cnico.\nAdestradora.\nCarla Iglesias \u00e9 a adestradora do equipo de patinaxe art\u00edstica, da Escola Municipal e directora deportiva do club. \nPreparador f\u00edsico.\nXurxo V\u00e1zquez \u00e9 licenciado en INEF, fisioterapia e osteopat\u00eda. Responsable de patinaxe en familia e adestrador da modalidade de velocidade, tam\u00e9n se encarga da parte f\u00edsica do equipo de patinaxe art\u00edstica.\nXunta directiva.\nFormada por seis persoas baixo a presidencia de Ux\u00edo \u00c1lvarez. Xos\u00e9 Ram\u00f3n Castro como secretario, Alicia Gra\u00f1a como tesoureira, Paloma Fern\u00e1ndez como delegada do equipo de competici\u00f3n, ademais de vogal en compa\u00f1\u00eda de Silvia Asorey e Esperanza Civeira. "}
{"id": "463170", "revid": "5863", "url": "https://gl.wikipedia.org/wiki?curid=463170", "title": "Elecci\u00f3ns auton\u00f3micas de Asturias de 2015", "text": ""}
{"id": "463171", "revid": "5863", "url": "https://gl.wikipedia.org/wiki?curid=463171", "title": "Lorena Gil \u00c1lvarez", "text": ""}
{"id": "463172", "revid": "839", "url": "https://gl.wikipedia.org/wiki?curid=463172", "title": "Mikhail Ulyanov", "text": "Mikhail Alexandrovich Ulyanov (en ), nado o 20 de novembro de 1927 e finado o 26 de marzo de 2007, foi un actor sovi\u00e9tico e ruso, un dos m\u00e1is reco\u00f1ecidos do teatro e o cinema sovi\u00e9tico posterior \u00e1 segunda guerra mundial. Foi nomeado Artista do Pobo da URSS en 1969 e Heroe do Traballo Socialista en 1986. En 1982 recibiu un premio especial do Festival de Venecia.\nTraxectoria.\nMikhail Alexandrovich Ulyanov pasou a s\u00faa infancia e mocidade na cidade de Tara, \u00f3blast de Omsk. A\u00ednda que suspendera os seus exames na escola Schepkinskoe e para a escola de arte dram\u00e1tica de Moscova, mudouse a Omsk en 1944 para converterse en actor. Despois de dous anos de estudos marchou a Moscova e entro na escola de teatro Schukin en 1946.\nUlyanov traballou no teatro Vakhtangov a partir de 1950 e dirixiuno dende 1987. Interpretou un amplo rango de personaxes na escena, sendo Rogozhin de \"O idiota\", de Dostoievski o m\u00e1is salientable. En 1979 levou ao teatro a novela \u00e9pica de Vasily Shukshin \"I have come to give you freedom\", que protagonizou como Stepan Razin. En 1985 Mikhail Ulyanov interpretou o panfleto sat\u00edrico \"The Child Buyer\" do dramaturgo estadounidense John Hersey.\nEn canto ao cinema, interpretou l\u00edderes comunistas como Vladimir Lenin e o mariscal Zhukov. A s\u00faa c\u00e9lebre personaxe Yegor Trubnikov en \"Predsedatel\" (1964) converteuse nun cl\u00e1sico sovi\u00e9tico e no seu papel m\u00e1is emblem\u00e1tico.\n\"Bratya Karamazovy\", filme de 1969 que codirixiu, foi candidato ao Oscar \u00f3 mellor filme en lingua non inglesa e participou no 6.\u00ba Festival Internacional de Cinema de Moscova. Tam\u00e9n protagonizou \"Tema\" (1979) e \"Chastnaya zhizn\" (1982), filmes que ga\u00f1aron premios nos festivais de Berl\u00edn e Venecia, respectivamente.\nPosteriormente foi aclamado polo papel de Xulio C\u00e9sar na versi\u00f3n da obra de Shakespeare (1990), Poncio Pilato na adaptaci\u00f3n cinematogr\u00e1fica de \"Master i Margarita\" (1994), e o tirador veterano de \"Voroshilovskiy strelok\" (1999), dirixido por Stanislav Govorukhin.\nFaleceu o 26 de marzo de 2007 dunha doenza intestinal."}
{"id": "463173", "revid": "98629", "url": "https://gl.wikipedia.org/wiki?curid=463173", "title": "Edward Newton", "text": "Edward Newton, nado o 10 de novembro 1832 en Elveden, Suffolk, Inglaterra, e finado o 25 de abril de 1897 en Lowestoft, condado de Suffolk, foi un pol\u00edtico, administrador colonial e ornit\u00f3logo ingl\u00e9s.\nEra fillo do pol\u00edtico William Newton, e irm\u00e1n do tam\u00e9n ornit\u00f3logo Alfred Newton (1829-1907), que foi profesor de Zoolox\u00eda e Anatom\u00eda comparada na Universidade de Cambridge. \nTraxectoria.\nNacido en Elveden, Suffolk, Inglaterra, era o sexto fillo do parlamentario William Newton, cuxa fortuna familiar deb\u00edase a unhas plantaci\u00f3ns de azucre no Caribe, onde o av\u00f3 de Edward, Samuel Newton, ti\u00f1a unha en Saint Kitts, e unha propiedade en Santa Cruz. William Newton estableceuse en Inglaterra en 1813, adquirindo unha propiedade en Elveden, preto de Thetford (condado de Norfolk). \nEstudou, como seu irm\u00e1n m\u00e1is vello, no Magdalene College, da Universidade de Cambridge, onde se graduou en 1857. Traballou para a administraci\u00f3n colonial brit\u00e1nica. Viviu en Mauricio entre 1859 e 1877 (como ministro de Colonias) e en Xamaica entre 1877 e 1883 (como tenente Gobernador).\nO entusiasmo polas aves que sent\u00eda Alfred Newton fixo que fora compartido polo seu irm\u00e1n m\u00e1is novo Edward: os dous levaron a cabo observaci\u00f3ns de aves cando estaban xuntos, e mantiveron correspondencia cando estaban separados.\nXunto co seu irm\u00e1n, e outros, foi un dos fundadores da British Ornithologists' Union, e da s\u00faa revista \"Ibis\".\nObservou e recolleu moitos esp\u00e9cimes que enviou ao seu irm\u00e1n Alfred, entre elas aves extintas, como o dodo (\"Raphus cucullatus\") e o solitario de Rodrigues (\"Pezophaps solitaria\").\nNewton, en solitario ou co seu irm\u00e1n, publicou numerosos artigos cient\u00edficos. Entre eles destaca un importante artigo sobre as aves da Santa Cruz. Tam\u00e9n publicou entre 1862 e 1869 varios artigos sobre as aves de Madagascar e as illas Mascare\u00f1as onde describiu varias novas especies.\nEn 1881 publicou unha lista das aves de Xamaica. As observaci\u00f3ns de Edward Newton permitiron un consider\u00e1bel progreso no co\u00f1ecemento da avifauna desta illa.\nAbreviaturas.\nAs abreviaturas Newton e E. Newton, empr\u00e9ganse para reco\u00f1ecer a como autoridade na descrici\u00f3n en taxonom\u00eda en zoolox\u00eda.\nHonores.\nEp\u00f3nimos.\nO lagarteiro de Madagascar (\"Falco newtoni\") foille dedicado no seu honor por John Henry Gurney (1819-1890) en 1863, descrici\u00f3n que baseou nunha mostra recollida por Edward Newton. "}
{"id": "463175", "revid": "89787", "url": "https://gl.wikipedia.org/wiki?curid=463175", "title": "Quod non fecerunt barbari, fecerunt Barberini", "text": "Quod non fecerunt barbari, fecerunt Barberini \u00e9 unha expresi\u00f3n latina que, traducida literalmente, significa: \"Aquilo que non fixeron os\" \"b\u00e1rbaros\", fix\u00e9rono os \"Barberini\".\nEsta frase fai referencia a unha denuncia p\u00fablica moi famosa feita polo pobo de Roma (a\u00ednda que se atrib\u00fae ao mantuano Carlo Castelli) e que foi fixada sobre a estatua do Pasquino, a m\u00e1is famosa das estatuas parlantes de Roma, contra o papa Urbano VIII (Maffeo Barberini) e a s\u00faa familia e na que se criticaban os seus excesos e a s\u00faa pol\u00edtica de destruci\u00f3n da antiga Roma Imperial en pos da construci\u00f3n da nova e maxestosa Roma Barroca de Bernini, sendo un dos episodios m\u00e1is tristemente lembrados aquel no que o Papa fixo retirar os caset\u00f3ns de bronce da c\u00fapula do Pante\u00f3n para ser utilizada na construci\u00f3n do Baldaquino de San Pedro e nos can\u00f3ns do Castelo de San'Angelo.\nVarios autores atrib\u00faen o famoso pasqu\u00edn acusatorio ao mantuano monse\u00f1or Carlo Castelli, embaixador do duque de Mantua. Segundo o cr\u00edtico de arte, Sandro Barbagallo, no diario do propio Urbano VIII revel\u00e1base o seguinte:\nPor\u00e9n, o autor tomara en consideraci\u00f3n unha nota que circulou na corte papal, na que o m\u00e9dico persoal de Urbano VIII, Giulio Cesare Mancini expresou, bromeando, nos \"Avvisi di Roma\", o 20 de setembro de 1625: \"os b\u00e1rbaros non fixeron o Barberini\"."}
{"id": "463180", "revid": "25871", "url": "https://gl.wikipedia.org/wiki?curid=463180", "title": "Juan Antonio V\u00e1zquez Garc\u00eda", "text": "Juan Antonio V\u00e1zquez Garc\u00eda, nado en Ayer en 1952, \u00e9 un economista e pol\u00edtico asturiano.\nTraxectoria.\nLicenciado en ciencias econ\u00f3micas e empresariais pola Universidade Complutense, catedr\u00e1tico de econom\u00eda aplicada na Universidade de Oviedo. Entre 2000 e 2008 foi reitor da Universidade de Oviedo. Nas elecci\u00f3ns auton\u00f3micas de 2019 foi o candidato \u00e1 presidencia do Principado de Asturias por Ciudadanos."}
{"id": "463187", "revid": "98629", "url": "https://gl.wikipedia.org/wiki?curid=463187", "title": "Foudia sechellarum", "text": "Foudia sechellarum \u00e9 unha especie de ave da orde dos paseriformes, suborde dos oscines, infraorde dos pas\u00e9ridos, e familia dos ploceidos, unha das sete pertencentes ao x\u00e9nero \"Foudia\", end\u00e9mica das illas de Seychelles.\nTaxonom\u00eda.\nDescrici\u00f3n.\nA especie foi descrita en 1865 polo ornit\u00f3logo ingl\u00e9s Edward Newton, nun traballo publicado en \"Proceedings of the Scientific Meetings of the Zoological Society of London\", L\u00e1mina 2 p\u00e1x. 346. \nEtimolox\u00eda.\nPara a do x\u00e9nero, v\u00e9xase \"Foudia\".\nO epiteto espec\u00edfico, \"sechellarum\", fai referencia \u00e1s Seychelles, illas onde habita esta ave.\nCaracter\u00edsticas.\n\"Foudia sechellarum\" \u00e9 un pequeno paxaro de at\u00e9 uns 12,5 cm de lonxitude. A plumaxe do macho, f\u00f3ra da \u00e9poca reprodutiva, \u00e9 en xeral de cor apardazada polas partes superiores e oliv\u00e1cea agrisada polas inferiores; o pico \u00e9 negro. A especie ten dimorfismo sexual, xa que o macho, na \u00e9poca da reproduci\u00f3n, presenta unha coloraci\u00f3n amarela da que carece a femia. As femias e os inmaturos par\u00e9cense \u00e1s femias e aos inmaturos do seu perente \"Foudia madagascariensis\", pero poden distinguirse dela por teren as partes superiores con menos raias.\nH\u00e1bitat e distribuci\u00f3n.\nProbabelmente orixinariamente ocupaba bosques naturais, pero adaptouse a h\u00e1bitats artificiais como xard\u00edns e plantaci\u00f3ns de coqueiro.\n\"Foudia sechellarum\" hoxe en d\u00eda ocupa seis illas das Seychelles: Cousin, Cousine e Fr\u00e9gate (desde antigo), e D'Arros, Aride e Denis (nas que foi introducida). A s\u00faa \u00e1rea de dispersi\u00f3n antigamente inclu\u00eda a illa Marianne, posibelmente La Digue, e poida ter sido xeneralizada en todo o grupo das Praslin.\nA poboaci\u00f3n total desta especie estimouse en ao redor de 3 500 individuos en 2004.\nEcolox\u00eda.\n\"Foudia sechellarum\" ten unha dieta variada, que incl\u00fae insectos e outros invertebrados, sementes, n\u00e9ctar e froitos; tam\u00e9n depreda ovos doutras especies, especialmente de aves mari\u00f1as. Parece en gran medida non territorial, ocupando unha ampla \u00e1rea de dispersi\u00f3n, pero ocasionalmente defende un pequeno territorio na \u00e9poca de reproduci\u00f3n. En ocasi\u00f3ns, rexistrouse a \"reproduci\u00f3n cooperativa\", como noutas especies de ploceidos, pero xeralmente \u00e9 en parellas. Poden reproducirse varias veces ao ano, producindo ni\u00f1adas de 1 a 2 ovos, e incluso aves acabadas de trasladar a Aride lograron at\u00e9 tres intentos de reproduci\u00f3n nos 13 meses despois ao traslado. Poden vivir m\u00e1is de 10 anos e, excepcionalmente, at\u00e9 m\u00e1is de 14 anos.\nStatus.\nA Uni\u00f3n Internacional para a Conservaci\u00f3n da Natureza e dos Recursos Naturais (UICN), tendo en conta que, a\u00ednda que ten unha \u00e1rea de distribuci\u00f3n pequena, enc\u00f3ntrase en seis illas, e a s\u00faa poboaci\u00f3n est\u00e1 aumentando, ademais de que na actualidad no existen ameazas serias para a supervivencia da especie, cualifica o estado de conservaci\u00f3n desta como \"NT\" (case ameazada)."}
{"id": "463199", "revid": "75439", "url": "https://gl.wikipedia.org/wiki?curid=463199", "title": "Selecci\u00f3n feminina de f\u00fatbol sala de Espa\u00f1a", "text": "A selecci\u00f3n feminina de f\u00fatbol sala de Espa\u00f1a representa \u00e1 Real Federaci\u00f3n Espa\u00f1ola de F\u00fatbol desde 1996.\nHistoria.\nEste equipo competiu nas seis edici\u00f3ns do Mundial de F\u00fatbol Sala Feminino e acadou t\u00edtulo nos anos 2010 e 2013. Non obstante, conseguiu a segunda praza en 2011 e 2013. A maiores, participou nos mundiais de 2010, 2012, 2014 e 2015; nos que ga\u00f1ou a medalla de bronce catro veces.\nEn setembro de 2018 xogaron os primeiros partidos oficiais no Pavill\u00f3n Europa de Legan\u00e9s para intentar ir ao campionato de Europa. No grupo da nosa selecci\u00f3n encontr\u00e1banse Roman\u00eda, Polonia e Italia; selecci\u00f3ns \u00e1s que ga\u00f1aron dunha forma moi ampla.\nO d\u00eda 17 de febreiro de 2019 foi un d\u00eda moi importante para recordar na historia xa que a Selecci\u00f3n Espa\u00f1ola feminina acadou a primeira posici\u00f3n no primeiro campionato europeo feminino ao vencer na final a Portugal por un 4-0. Levaban moito tempo prepar\u00e1ndose \u00e1s ordes da adestradora Cl\u00e0udia Pons para asistir a dita cita.\nGalicia.\n\u00c9 moi importante revalorizar tam\u00e9n as figuras das deportistas galegas que levan loitando durante moito tempo para que a selecci\u00f3n chegue ao m\u00e1is alto. Estas xogadoras son Vanessa Sotelo, Luc\u00eda G\u00f3mez e Silvia Aguete. Todas elas comparten equipo na primeira divisi\u00f3n espa\u00f1ola de f\u00fatbol sala feminino, a\u00ednda que as s\u00faas orixes son de bancadas diferentes.\nNo caso da ourens\u00e1 Sotelo, compo\u00f1ente actual do Alcorc\u00f3n FSF, foi nomeada mellor xogadora europea do ano e do torneo, no primeiro campionato de Europa no que participaron. Ademais, conseguiron a primeira praza no mesmo.\nOutro aspecto a destacar \u00e9 a presenza da tam\u00e9n galega, Raquel Manteiga Rodr\u00edguez, como \u00e1rbitra deste encontro.\nTorneo da Vitoria (Moscova).\nRealiz\u00e1ronse partidos amig\u00e1beis entre Espa\u00f1a, Rusia, Portugal e Ir\u00e1n na cidade de Moscova o pasado maio. A este torneo cham\u00f3uselle Torneo da Vitoria.\nRespecto \u00f3 antigo campionato europeo, Cl\u00e0udia Pons cambiou un pouco a listaxe, e as xogadoras convocadas pola seleccionadora foron: Marta, Caridad, Isa Garc\u00eda, Mayte Mateo, Noelia, Ana Luj\u00e1n, Irene, Luci, Ana, Ampi, Amelia, Peque, Consu e Vane Sotelo.\nNo primeiro amig\u00e1bel, disputado contra Rusia, a selecci\u00f3n ga\u00f1ou pola m\u00ednima (2-1), con goles de Vane Sotelo e Isa Garc\u00eda. En canto ao segundo partido, contra Portugal, as lusas levaron a vitoria, por 2-4. Por \u00faltimo, este torneo rematou coa vitoria por 0-3 de Espa\u00f1a contra Ir\u00e1n.\nBibliograf\u00eda.\nReal Federaci\u00f3n Espa\u00f1ola de F\u00fatbol: Convocatoria de la Selecci\u00f3n femenina de f\u00fatbol sala para los amistosos ante PortugalConsultado o 29/04/2019"}
{"id": "463200", "revid": "23204", "url": "https://gl.wikipedia.org/wiki?curid=463200", "title": "Lago Manicouagan", "text": "O lago Manicouagan (tam\u00e9n co\u00f1ecido como encoro Manicouagan) \u00e9 un lago anular alimentado polas augas do r\u00edo Manicouagan, no centro do Quebec (Canad\u00e1). No seu interior destaca unha grande illa circular co\u00f1ecida como Ren\u00e9-Levasseur, cuxo punto m\u00e1is alto \u00e9 o monte Babel. Tanto o lago como a illa son claramente visibles dende o espazo, raz\u00f3n pola que reciben o nome de \"ollo de Quebec\". O lago \u00e9 accesible a trav\u00e9s da estrada Quebec Route 389, que discorre xunto \u00e1 beira oriental.\nOrixe.\nAs augas do lago ocupan os restos dun antigo cr\u00e1ter de impacto, orixinado polo impacto dun asteroide de 5 km de di\u00e1metro, que escavou un cr\u00e1ter duns 100 km de di\u00e1metro orixinalmente. Na actualidade o di\u00e1metro do cr\u00e1ter reduciuse a 72 km debido \u00e1 erosi\u00f3n e \u00f3s procesos sedimentarios, a\u00ednda que as s\u00faas dimensi\u00f3ns conv\u00e9rteno no quinto cr\u00e1ter co\u00f1ecido da Terra por tama\u00f1o. O Monte Babel interpr\u00e9tase como un cumio orixinado polo rebote do chan fundido tralo impacto.\nAs investigaci\u00f3ns recentes demostraron que o cr\u00e1ter ten unha idade de 214 \u00b1 1 mill\u00f3ns de anos. Xa que esta data \u00e9 12 \u00b1 2; mill\u00f3ns de anos anterior \u00f3 final do Tri\u00e1sico, este impacto non puido ser a causa da extinci\u00f3n masiva do Tri\u00e1sico-Xur\u00e1sico.\nProxecto hidroel\u00e9ctrico.\nO tama\u00f1o do lago foi ampliado debido \u00e1s novas achegas de auga causadas por unha serie de presas (denominadas Manic 1 e Manic 2), un proxecto hidroel\u00e9ctrico desenvolvido por Hydro-Qu\u00e9bec, a entidade el\u00e9ctrica provincial, durante a d\u00e9cada dos 60. O complexo de presas \u00e9 tam\u00e9n denominado como \"Proxecto Manic-Outardes\", debido a que recolle as augas dos r\u00edos Manicouagan e Outardes.\nO lago Manicouagan act\u00faa como unha xigantesca bater\u00eda hidr\u00e1ulica para Hydro-Qu\u00e9bec. No momento \u00e1lxido do fr\u00edo invernal, o nivel superficial do lago \u00e9 normalmente m\u00e1is baixo, debido a que as turbinas est\u00e1n en funcionamento continuo e \u00e1 s\u00faa m\u00e1xima potencia para xerar o flu\u00eddo el\u00e9ctrico necesario para as calefacci\u00f3ns de toda a provincia. O nivel do lago tam\u00e9n sofre descensos en per\u00edodos de extrema calor durante o ver\u00e1n, posto que durante esa estaci\u00f3n Hydro-Qu\u00e9bec vende enerx\u00eda el\u00e9ctrica \u00e1 rede el\u00e9ctrica completa de Nova Inglaterra e mesmo a usuarios particulares dos Estados Unidos. O potencial el\u00e9ctrico de todo o complexo \u00e9 de 2.592 MW."}
{"id": "463201", "revid": "23204", "url": "https://gl.wikipedia.org/wiki?curid=463201", "title": "Encoro Manicouagan", "text": ""}
{"id": "463202", "revid": "23204", "url": "https://gl.wikipedia.org/wiki?curid=463202", "title": "Pachyrhinosaurus", "text": "Pachyrhinosaurus (que quere dicir en grego \"lagarto de nariz groso\"; de \"\u03a0\u03b1\u03c7\u03c5\" (pachy), groso; \"\u03c1\u03b9\u03bd\u03cc\" (rin\u00f3), nariz; e \"\u03c3\u03b1\u03c5\u03c1\u03bf\u03c2\" (sauros), lagarto) \u00e9 un x\u00e9nero extinto de dinosauros da familia Ceratopsidae que viviron a finais do per\u00edodo Cret\u00e1ceo superior en Am\u00e9rica do Norte. Os primeiros restos foron descubertos por Charles M. Sternberg en Alberta, Canad\u00e1, en 1946, e foi nomeado en 1950. Arredor dunha ducia de cabeiras parciais e unha gran variedades doutros f\u00f3siles foron atopados en Alberta e Alasca. Un gran n\u00famero deles non estiveron dispo\u00f1ibles para o seu estudo at\u00e9 a d\u00e9cada de 1980, o que provocou un aumento no interese en \"Pachyrhinosaurus\"."}
{"id": "463203", "revid": "5132", "url": "https://gl.wikipedia.org/wiki?curid=463203", "title": "Fukuoka Daiei Hawks", "text": ""}
{"id": "463209", "revid": "23204", "url": "https://gl.wikipedia.org/wiki?curid=463209", "title": "Linguas tucanas", "text": "As linguas tucanas son unha familia de linguas orixinarias de Colombia, o Brasil, Ecuador e o Per\u00fa.\nClasificaci\u00f3n.\nExisten d\u00faas ducias de linguas tucanas:\nA maior\u00eda das linguas f\u00e1lanse, ou fal\u00e1ronse, en Colombia."}
{"id": "463210", "revid": "23204", "url": "https://gl.wikipedia.org/wiki?curid=463210", "title": "Polaris (grupo musical)", "text": "Polaris \u00e9 unha banda de rock alternativo formada como un proxecto musical \u00fanico a mediados dos 90 involucrando a membros do grupo de indie rock de New Haven Miracle Legion. Foron encomendados especificamente para producir m\u00fasica para o programa de televisi\u00f3n de Nickelodeon \"The Adventures of Pete &amp; Pete\", que posteriormente foi compilada no primeiro e \u00fanico \u00e1lbum da banda. Case vinta anos despois de que o programa fose cancelado Polaris reapareceu coa s\u00faa primeira xira e un sinxelo en casete con d\u00faas canci\u00f3ns novas."}
{"id": "463211", "revid": "5863", "url": "https://gl.wikipedia.org/wiki?curid=463211", "title": "Sobre a vellez", "text": "Sobre a vellez (en ) \u00e9 un ensaio escrito por Cicer\u00f3n no ano -44 sobre os temas da vellez e da morte. Para darlle m\u00e1is relevancia \u00e1s s\u00faas reflexi\u00f3ns, Cicer\u00f3n escribiu o ensaio como se Cat\u00f3n o Vello estivese a darlle unha conferencia a Escipi\u00f3n Emiliano e a Caio Lelio Sapiens.\nEn galego.\nFoi traducido por Pepe Carballude e Xos\u00e9 Mar\u00eda Li\u00f1eira Reoboredo e foi publicado pola Editorial Galaxia en 1995. No ano 2005, foi publicado de novo cunha nova versi\u00f3n dos mesmos tradutores dentro da colecci\u00f3n Biblioteca Galega de Cl\u00e1sicos Universais."}
{"id": "463213", "revid": "23204", "url": "https://gl.wikipedia.org/wiki?curid=463213", "title": "Cato Maior de Senectute", "text": ""}
{"id": "463215", "revid": "88215", "url": "https://gl.wikipedia.org/wiki?curid=463215", "title": "Jorge Carlos Fonseca", "text": "Jorge Carlos de Almeida Fonseca, nado en Mindelo o 20 de outubro de 1950, \u00e9 un pol\u00edtico, xurista e profesor universitario caboverdiano, que foi presidente da Rep\u00fablica de Cabo Verde entre 2011 e 2021.\nGa\u00f1ou as elecci\u00f3ns presidenciais de 2011 apoiado polo Movemento para a Democracia (MpD) e foi reelixido nas elecci\u00f3ns presidenciais de 2016, tam\u00e9n apoiado polo mesmo partido.\nTraxectoria.\nFoi candidato a Presidente da Rep\u00fablica nas elecci\u00f3ns de 2001, concorrendo contra Pedro Pires, que resultou vencedor. Volveuse presentar como candidato nas elecci\u00f3ns do 7 de agosto de 2011, desta vez apoiado polo MpD, e venceu tanto na primeira volta (co 38% dos votos) como na segunda (co 54,16%), contra o candidato apoiado polo Partido Africano da Independencia de Cabo Verde (PAICV), Manuel Inoc\u00eancio Sousa. Converteuse as\u00ed no cuarto presidente da historia de Cabo Verde dende a independencia e o segundo non pertencente ao PAICV."}
{"id": "463217", "revid": "89787", "url": "https://gl.wikipedia.org/wiki?curid=463217", "title": "Ulisses Correia e Silva", "text": "Jos\u00e9 Ulisses de Pina Correia e Silva, nado en Praia, Cabo Verde, o 4 de xu\u00f1o de 1962, \u00e9 un pol\u00edtico, economista e profesor universitario caboverdiano.\nTraxectoria.\nNacido na capital caboverdiana, Praia, o d\u00eda 4 de xu\u00f1o de 1962, fixo a s\u00faa formaci\u00f3n primaria e secundaria no Liceo Domingo Ramos e seguidamente licenciouse en 1988 polo Instituto Superior de Econom\u00eda e Xesti\u00f3n da Universidade T\u00e9cnica de Lisboa (UTL).\nLogo de rematar os seus estudos superiores, entre 1989 e 1994 tivo unha importante experiencia no sector bancario, o que levou a ser o Director do Departamento de Administraci\u00f3n do Banco de Cabo Verde.\nSeguidamente entrou no mundo da pol\u00edtica como membro do partido Movemento para a Democracia (MPD) e pasou a pertencer \u00f3 goberno como Secretario de Estado de Facenda entre 1995 e 1998, e un ano m\u00e1is tarde at\u00e9 o 2000, foi Ministro de Facenda. Durante a etapa na que se desempe\u00f1ou como ministro, c\u00f3mpre salientar o achegamento do escudo caboverdiano en relaci\u00f3n co euro, tam\u00e9n tivo un grande impacto na econom\u00eda do pa\u00eds, logrando as\u00ed un crecemento econ\u00f3mico e a creaci\u00f3n de emprego.\nEntre 2002 e 2007 exerceu como profesor da Universidade Jean Piaget de Cabo Verde, na que impartiu cursos sobre o Control da Estratexia corporativa e da Econom\u00eda da empresa.\nAntes de iniciar o seu primeiro mandato como Presidente da C\u00e1mara Municipal do Distrito de Beach, foi elixido como deputado na Asemblea Nacional de Cabo Verde, onde m\u00e1is tarde foi Xefe do Grupo Parlamentario do seu partido \"MPD\" dende marzo de 2006 at\u00e9 marzo de 2008 e \u00f3 mesmo tempo asumiu o posto de Vicepresidente.\nDende xu\u00f1o de 2013 \u00e9 o Presidente do MPD e tam\u00e9n do Comit\u00e9 executivo da organizaci\u00f3n internacional \"Uni\u00f3n de Cidades Capitais Luso-\u00c1fro-Am\u00e9rico-Asi\u00e1tica (UCCLA)\" e dende novembro de 2014 do \" IDC - \u00c1frica\".\nComo l\u00edder do seu partido, actualmente tras ga\u00f1ar cunha maior\u00eda absoluta as Elecci\u00f3ns Parlamentarias de marzo de 2016, dende o d\u00eda 22 de abril en sucesi\u00f3n de Jos\u00e9 Maria Neves, \u00e9 o novo 6\u00ba Primeiro Ministro de Cabo Verde."}
{"id": "463218", "revid": "23204", "url": "https://gl.wikipedia.org/wiki?curid=463218", "title": "Jos\u00e9 Ulisses de Pina Correia e Silva", "text": ""}
{"id": "463221", "revid": "89787", "url": "https://gl.wikipedia.org/wiki?curid=463221", "title": "Firmin Ngr\u00e9bada", "text": "Firmin Ngr\u00e9bada, nado en Bangui o 24 de maio de 1968, \u00e9 un pol\u00edtico centroafricano.\nTraxectoria.\nFirmin Ngr\u00e9bada aprobou o bacharelato en 1988, logo obtivo unha mestr\u00eda en dereito p\u00fablico en 1994, na Universidade de Bangui. Ingresou na administraci\u00f3n p\u00fablica en outubro de 1993, \u00e1 inspecci\u00f3n do traballo e a lexislaci\u00f3n social.\nVinculado \u00f3 c\u00edrculo \u00edntimo do presidente do pa\u00eds, Faustin-Archange Touad\u00e9ra, foi o xefe do seu persoal electoral durante as elecci\u00f3ns presidenciais de 2016. Tam\u00e9n presidiu a delegaci\u00f3n durante as conversaci\u00f3ns coas forzas armadas rebeldes que levaron \u00e1 sinatura do acordo de paz o 2 de febreiro de 2015. Trala renuncia do goberno de Simplice Sarandji, Ngr\u00e9bada foi nomeado primeiro ministro coa misi\u00f3n de formar un goberno de unidade nacional."}
{"id": "463225", "revid": "23204", "url": "https://gl.wikipedia.org/wiki?curid=463225", "title": "La Renaissance", "text": "\"La Renaissance\" \u00e9 o himno nacional da Rep\u00fablica Centroafricana, adoptado logo da independencia en 1960. A letra foi escrita polo ent\u00f3n Primeiro Ministro, Barth\u00e9l\u00e9my Boganda. A m\u00fasica foi composta polo franc\u00e9s Herbert Pepper, quen tam\u00e9n compuxo o himno nacional do Senegal, \"Pincez Tous vos Koras, Frappez les Balafons\".\nHai tam\u00e9n unha versi\u00f3n en lingua sango titulada \"E Zingo\"."}
{"id": "463226", "revid": "23204", "url": "https://gl.wikipedia.org/wiki?curid=463226", "title": "E Zingo", "text": ""}
{"id": "463228", "revid": "23204", "url": "https://gl.wikipedia.org/wiki?curid=463228", "title": "Himno nacional da Rep\u00fablica Centroafricana", "text": ""}
{"id": "463229", "revid": "23204", "url": "https://gl.wikipedia.org/wiki?curid=463229", "title": "Escudo da Rep\u00fablica Centroafricana", "text": "O escudo da Rep\u00fablica Centroafricana consiste nun escudo, ladeado por d\u00faas bandeiras nacionais e cun sol subindo \u00f3 longo do escudo.\nNa parte superior hai un listel co lema \"Zo Kwe Zo\" (en Sango). Na parte inferior hai outro co lema \"Unit\u00e9, Dignit\u00e9, Travail\", (en franc\u00e9s, Unidade, Dignidade, Traballo), al\u00e9n dunha medalla.\nSimbolismo.\nO elefante e a \u00e1rbore representan a natureza, que \u00e9 a espi\u00f1a dorsal do pa\u00eds. A estrela amarela nun mapa de \u00c1frica simboliza a localizaci\u00f3n do pa\u00eds. A man (no canto inferior dereito) foi o s\u00edmbolo do partido dominante en 1963, cando o escudo foi aprobado."}
{"id": "463230", "revid": "1131", "url": "https://gl.wikipedia.org/wiki?curid=463230", "title": "Fervenzas de Boali", "text": "As fervenzas de Boali (en ) son unhas fervenzas que se atopan na prefectura de Ombella-M'Poko, na Rep\u00fablica Centroafricana, preto da localidade de Boali, no r\u00edo Mbali. Te\u00f1en unha altura de cincuenta metros e constit\u00faen un dos lugares tur\u00edsticos m\u00e1is famosos do pa\u00eds. A enerx\u00eda das fervenzas foi explotada dende a d\u00e9cada de 1950 para fornecer electricidade \u00e1 cidade de Bangui."}
{"id": "463233", "revid": "23204", "url": "https://gl.wikipedia.org/wiki?curid=463233", "title": "Chutes de Boali", "text": ""}
{"id": "463234", "revid": "23204", "url": "https://gl.wikipedia.org/wiki?curid=463234", "title": "Bethany Meilani Hamilton", "text": ""}
{"id": "463235", "revid": "109597", "url": "https://gl.wikipedia.org/wiki?curid=463235", "title": "Dinast\u00eda ai\u00fabida", "text": "A dinast\u00eda ai\u00fabida (en \"al-Ayy\u016bb\u012by\u016bn\"; en \"Xanedana Ey\u00fbb\u00eeyan\") foi unha dinast\u00eda musulm\u00e1 de orixe kurda fundada por Saladino e centrada no Exipto. A dinast\u00eda gobernou grandes partes do Oriente Medio durante os s\u00e9culos XII e XIII. Saladino converteuse en visir do Exipto fatimita en 1169, antes de abolir os fatimitas en 1171. Tres anos despois, proclamouse sult\u00e1n ap\u00f3s a morte do seu mestre, o gobernante zenguita Nur ad-Din. Durante a seguinte d\u00e9cada, os ai\u00fabidas lanzaron conquistas \u00f3 longo da rexi\u00f3n e en 1183, os seus dominios abrangu\u00edan o Exipto, a Siria, a alta Mesopotamia, o Hejaz, o Iemen e a costa do norte da \u00c1frica at\u00e9 a fronteira da actual Tunisia. A maior\u00eda dos estados cruzados, caeron baixo o poder de Saladino despois da s\u00faa vitoria na batalla de Hattin, en 1187, inclusive o Reino de Xerusal\u00e9n. Por\u00e9n, os cruzados recuperaron o control da li\u00f1a costeira da Palestinea na d\u00e9cada de 1190."}
{"id": "463236", "revid": "23204", "url": "https://gl.wikipedia.org/wiki?curid=463236", "title": "Ai\u00fabida", "text": ""}
{"id": "463237", "revid": "23204", "url": "https://gl.wikipedia.org/wiki?curid=463237", "title": "Ai\u00fabidas", "text": ""}
{"id": "463239", "revid": "5863", "url": "https://gl.wikipedia.org/wiki?curid=463239", "title": "Mar\u00eda de la O Lej\u00e1rraga", "text": "Mar\u00eda de la O Lej\u00e1rraga Garc\u00eda ou Mar\u00eda Mart\u00ednez Sierra polo seu pseud\u00f3nimo, nada en San Mill\u00e1n de la Cogolla o 28 de decembro de 1874 e finada en Buenos Aires o 28 de xu\u00f1o de 1974, foi unha escritora, dramaturga, feminista e deputada espa\u00f1ola. Foi a autora orixinal de varias obras do seu marido, o escritor Gregorio Mart\u00ednez Sierra. Foi deputada por Granada no Congreso espa\u00f1ol.\nTraxectoria.\nPrimeiros anos.\nMar\u00eda naceu en 1874 nunha familia abastada en San Mill\u00e1n de la Cogolla, na provincia espa\u00f1ola de A Rioxa. Aos 4 anos de idade, mudouse coa s\u00faa familia para Carabanchel Bajo, un dos distritos de Madrid. O seu pai, Leandro Lej\u00e1rraga, era cirurxi\u00e1n e conseguira un emprego na capital. A s\u00faa nai, Natividad Garc\u00eda-Garay, encarg\u00e1base da educaci\u00f3n dos fillos, seguindo as cartillas francesas.\nMar\u00eda estudou na Asociaci\u00f3n para la Ense\u00f1anza de la Mujer, onde tivo contacto coas ideas pedag\u00f3xicas do instituto que xestionaba a escola. Conclu\u00edu os estudos na \u00e1rea de comercio en 1891, torn\u00e1ndose profesora de ingl\u00e9s na \"Escuela de Institutrices y Comercio\". Na Escuela Normal de Madrid, conclu\u00edu o curso de maxisterio e como estudante, participou do Congreso Pedag\u00f3xico Hispano-Americano, onde apoiou as ideas sobre educaci\u00f3n de Emilia Pardo Baz\u00e1n. Traballou como profesora entre 1897 e 1907. Nunha viaxe a B\u00e9lxica, en 1905, pode co\u00f1ecer o sistema educativo do pa\u00eds e onde tivo contacto cos ideais socialistas. No entanto, as s\u00faas preocupaci\u00f3ns literarias chocaron coa sociedade na que Mar\u00eda creceu, contraria \u00e1 idea de mulleres se dedicaren \u00e1s artes e ciencias.\nCasamento e o teatro.\nEn 1899 publicou a s\u00faa primeira obra, \"Cuentos breves\", que fue acollida pola s\u00faa familia con frialdade. Foi forzada a ocultar o seu nome so o nome do seu marido, con quen casou en 1900. En 1901, editaron a revista \"Vida Moderna\", onde escritores modernistas e realistas tam\u00e9n publicaron.\nCon Juan Ram\u00f3n Jim\u00e9nez fundou a revista de modernismo po\u00e9tico \"Helios\" (1903-1904), onde publicaron outros escritores, poetas e ensa\u00edstas, como Emilia Pardo Baz\u00e1n, Antonio Machado e Jacinto Benavente. Mar\u00eda escribiu tam\u00e9n na revista \"Renacimiento\", que tivo poucas publicaci\u00f3ns en 1907. Tales colaboraci\u00f3ns renderonlle amizades duradeiras, tal como a que tivo con Juan Ram\u00f3n Jim\u00e9nez. Ambas as revistas apuntaban tendencias literarias na Europa. Mar\u00eda era pol\u00edglota e foi a respons\u00e1bel de case todas as traduci\u00f3ns en lingua inglesa e algunhas en franc\u00e9s de \"Renacimiento\".\nMar\u00eda acabou deixando a carreira docente en 1908 para se poder dedicar integralmente \u00e1 escrita. A s\u00faa obra, \"Canci\u00f3n de cuna\", publicada en 1911, recibiu o premio da Real Academia Espa\u00f1ola como a mellor peza da temporada teatral 1910-1911. De todas as obras representadas en Madrid en 1911, polo menos 20 delas eran da s\u00faa autor\u00eda, o que mostra o seu talento e aclamaci\u00f3n de parte do p\u00fablico e cr\u00edtica. A Compa\u00f1\u00eda c\u00f3mico-dram\u00e1tica Mart\u00ednez Sierra, dirixida polo seu marido, presentouse en varias xiras por Francia, Reino Unido, Estados Unidos e Am\u00e9rica Latina, onde os programas mostraban o nome tanto de Mar\u00eda como o do seu marido. Cando el estaba f\u00f3ra, era Mar\u00eda quen se encargaba dos negocios referentes ao teatro.\nColaborou con dramaturgos consagrados, como Eduardo Marquina, na s\u00faa obra \"El pavo real\" e con Carlos Arniches, en \"La chica del gato\", que m\u00e1is tarde foi levada ao cinema. En 1914, Mar\u00eda publicou \"Margot\", con m\u00fasica de Joaqu\u00edn Turina, un drama l\u00edrico en tres actos. A parella entrou en contacto con Manuel de Falla en Par\u00eds, en 1913, a petici\u00f3n de Joaqu\u00edn Turina. Despois de retornar para Madrid, comezaron a colaborar en varios proxectos. En 1915, estrearon \"El amor brujo\", que combinaba m\u00fasica e danza con m\u00fasica de Manuel de Falla e texto de Mar\u00eda no Teatro Lara, en Madrid. Con este traballo, quer\u00edan expresar a alma da do pobo xitano. Para crealo, Falla tocou fragmentos da partitura e Mar\u00eda describiu o ton emocional. Viaxaron xuntos a Granada, cidade que ela co\u00f1ec\u00eda moi ben, onde deron os toques finais. A protagonista foi Pastora Imperio.\nA pesar do seu nome non aparecer como autora nas obras que o marido presentaba, hab\u00eda sospeitas sobre a certa autor\u00eda das obras. En 1930, antes de morrer, Gregorio asinou unha carta reco\u00f1ecendo a coautor\u00eda da s\u00faa esposa, mais el reivindicou eses dereitos para si mesmo. Reco\u00f1eceuse inclusive que obras doutros autores, como \"El peaco real\", de Eduardo Marquina, tam\u00e9n foran escritas por Mar\u00eda e que Marquina contribu\u00edu exclusiva ou primariamente para s\u00faa versificaci\u00f3n.\nEn 1906 Gregorio Mart\u00ednez Sierra co\u00f1eceu a actriz Catalina B\u00e1rcena, con quen tivo unha filla. Non foi ata o nacemento desta en 1922 que Gregorio se separou de Mar\u00eda Lej\u00e1rraga. Mesmo separados, ela continuou a escribir os libros que asinaba como sendo seus. Coa morte de Gregorio en 1947, a filla de Catalina exixiu os dereitos autorais do pai para si. Xa exiliada e con poucos recursos para se manter, Mar\u00eda pasou a asumir as s\u00faas obras, e comezou a publicar as obras do marido, desta vez coa autor\u00eda correcta. Mais non obtivo o mesmo \u00e9xito de antes.\nFeminismo e pol\u00edtica.\nOs seus pensamentos sobre o papel da muller na sociedade xiraban en torno \u00e1 clase social e do x\u00e9nero. A maternidade e o traballo dom\u00e9stico eran temas recorrentes nas s\u00faas obras, sempre vinculados coa individualidade feminina como ser de pleno dereito de toda cidad\u00e1. En 1914, publicou \"Cartas a las mujeres de Espa\u00f1a\" e en 1917 \"Feminismo, feminidad y espa\u00f1olismo\", al\u00e9n de varias colaboraci\u00f3ns para xornais e revistas. Participou da fundaci\u00f3n de varias asociaci\u00f3ns feministas. En 1917, participou da creaci\u00f3n da \"Uni\u00f3n de Mujeres de Espa\u00f1a\", que durou s\u00f3 dous anos. En 1920, viaxou para Xenebra, como delegada de Espa\u00f1a no \"VIII Congreso Internacional da Alianza polo Sufraxio Feminino\" (IWSA) onde colaborou coa redacci\u00f3n dunha carta de dereitos das mulleres: reco\u00f1ecemento de igualdade pol\u00edtica, administrativa e civil dos sexos nos \u00e1mbitos nacional e internacional.\nEn 1926, participou da fundaci\u00f3n do \"Lyceum Club Femenino\", presidido por Mar\u00eda de Maeztu, xunto de Victoria Kent e Zenobia Camprub\u00ed, entre outras varias mulleres da \u00e9poca. Afiliouse ao Partido Socialista Obrero Espa\u00f1ol en 1931 e enfocou a s\u00faa campa\u00f1a nas mulleres nun ciclo de conferencias chamado \"La mujer ante la Rep\u00fablica\" que ocorreron no Ateneo de Madrid de 4 a 18 de maio de 1931. Nestas conferencias ela trataba de derrubar os medos respecto ao novo sistema pol\u00edtico, inclusive os medos relixiosos.\nCada conferencia trataba dun tema espec\u00edfico. \"Realidad\", era sobre a nova realidade da patria; \"Ego\u00edsmo\", en defensa da rep\u00fablica; \"Religi\u00f3n\", sobre a cuesti\u00f3n relixiosa; \"Federaci\u00f3n\" sobre a autonom\u00eda e; \"Libertad\" sobre a reivindicaci\u00f3n dos dereitos das mulleres. Esta \u00faltima divid\u00edase en d\u00faas partes: o que a muller era e o que vir\u00eda a ser. Para tales discursos, Mar\u00eda revisou amplamente os c\u00f3digos penais e civil de Espa\u00f1a.\nPromoveu a \"Asociaci\u00f3n Femenina de Cultura C\u00edvica\", cuxas actividades se iniciaron en 1932. As amigas que se co\u00f1eceron na asociaci\u00f3n non quer\u00edan que fose s\u00f3 un instrumento de reivindicaci\u00f3n feminista, quer\u00edan que fose tam\u00e9n un lar espiritual e material para as traballadoras, especialmente da clase media. Para iso hab\u00eda espazos, conferencias, cursos e obradoiros. En seis meses xa ti\u00f1an 600 socias. Ela defendeu a alianza de asociaci\u00f3ns feministas e, con esa arela, estivo na publicaci\u00f3n da revista \"Cultura integral y Femenina\", que tivo moito \u00e9xito na \u00e9poca.\nEn 1933, foi electa deputada no Congreso por Granada e foi nomeada vicepresidenta da Comisi\u00f3n de Instruci\u00f3n P\u00fablica. Interveu en cuesti\u00f3ns xerais, op\u00f3ndose aos proxectos de lei para expandir a forza de traballo do Corpo de Seguridade e da Garda Civil, e a revogaci\u00f3n da Lei dos termos municipais, pois entend\u00eda que eran leis inxustas cun \"pobo espa\u00f1ol famento que pide traballo con urxente necesidade\". En 1936, ocupou a representaci\u00f3n diplom\u00e1tica da Rep\u00fablica Espa\u00f1ola na Su\u00edza como Agregada Comercial do Ministerio da Agricultura, Industria e Comercio. Foi fundadora e participou da direcci\u00f3n do Comit\u00e9 Nacional de Mujeres contra la Guerra y el Fascismo, presidido por Dolores Ib\u00e1rruri e colaborou coa revista \"Mujeres\", da mesma asociaci\u00f3n.\nExilio e morte.\nEn maio de 1937 foi nomeada secretaria da delegaci\u00f3n do goberno espa\u00f1ol para a XXIII conferencia da Repartici\u00f3n Internacional do Traballo. No entanto, coa mudanza do liderado do goberno en 1937 e coa substituci\u00f3n de Francisco Largo Caballero por Juan Negr\u00edn, ela foi cesada do seu cargo e obrigada a se mudar para a s\u00faa casa preto de Niza.\nVolveu a escribir en 1948, un ano tras a morte do marido e despois dunha complicada cirurx\u00eda para correcci\u00f3n de catarata. Ao redor desa \u00e9poca, comeza a asinar as s\u00faas obras co nome de Mar\u00eda Mart\u00ednez Sierra e pasa a reivindicar a autor\u00eda do seu traballo para poder recoller os dereitos de autor\u00eda que pasaran para a filla de Catalina B\u00e1rcena.\nDurante a guerra civil espa\u00f1ola, Mar\u00eda morou na s\u00faa casa, preto de Niza, at\u00e9 ser a residencia requisada polos nazis. Exiliada e fuxindo dos conflitos da guerra civil, Mar\u00eda exiliouse en Francia, en M\u00e9xico e por fin na Arxentina, onde morreu en 28 de xu\u00f1o de 1974, aos 99 anos, na pobreza.\nReco\u00f1ecemento.\n\u00c1 morte de Gregorio Mart\u00ednez Sierra en 1947 foi descuberto un documento notarial no que se que indica: \nO estudo de Patricia W. O'Connor baseado na correspondencia entre os esposos e entrevistas da \u00e9poca conclu\u00edu en 1987 que Mar\u00eda Lej\u00e1rraga foi a autora da maior\u00eda da obra atribu\u00edda a seu home.\nA\u00ednda que algunha das s\u00faas obras xa fora editada anteriormente, en 2018 sa\u00edron do prelo novas edici\u00f3ns que rescataban textos in\u00e9ditos: \"Viajes de una gota de agua\" e \"Tragedia de la perra vida y otras diversiones\" e en 2019 o Centro Dram\u00e1tico Nacional estrenou a obra sobre a s\u00faa figura \"Firmado Lej\u00e1rraga\"."}
{"id": "463241", "revid": "785", "url": "https://gl.wikipedia.org/wiki?curid=463241", "title": "Galiza altomedieval", "text": ""}
{"id": "463245", "revid": "23204", "url": "https://gl.wikipedia.org/wiki?curid=463245", "title": "Subrexi\u00f3n de Kouvola", "text": "A subrexi\u00f3n de Kouvola (en fin\u00e9s \"Kouvolan seutukunta\") \u00e9 unha das d\u00faas subrexi\u00f3ns da rexi\u00f3n de Kymenlaakso. En 2017 ti\u00f1a unha poboaci\u00f3n de 91\u00a0743 habitantes.\nPoboaci\u00f3n.\nA seguinte t\u00e1boa amosa a tendencia demogr\u00e1fica da subrexi\u00f3n cada cinco anos dende 1980."}
{"id": "463248", "revid": "98629", "url": "https://gl.wikipedia.org/wiki?curid=463248", "title": "Andr\u00e9 II de Hungr\u00eda", "text": "Andr\u00e9 II (en , en , en , en ) nado c. 1177 e finado o 21 de setembro de 1235, foi rei de Hungr\u00eda e Croacia entre os anos 1205 e 1235, tam\u00e9n co\u00f1ecido como Andr\u00e9 de Xerusal\u00e9n. Gobernou o Principado de Halych dende 1188 at\u00e9 1189/1190, e de novo entre 1208/1209 e 1210. Foi o fillo m\u00e1is novo de B\u00e9la III de Hungr\u00eda, quen lle confiou a administraci\u00f3n do Principado de Halych acabado de conquistar en 1188. O goberno de Andr\u00e9 foi impopular, e os boiardos (ou nobres) expuls\u00e1rono. B\u00e9la III quer\u00eda as propiedades e cartos de Andr\u00e9, obrig\u00e1noo a liderar unha cruzada en Terra Santa. Pola contra, Andr\u00e9 forzou \u00f3 seu irm\u00e1n m\u00e1is vello, o rei Emerico de Hungr\u00eda, a ceder Croacia e Dalmacia como unha herdanza para el en 1197. O ano seguinte, Andr\u00e9 ocupou Hum."}
{"id": "463250", "revid": "1131", "url": "https://gl.wikipedia.org/wiki?curid=463250", "title": "Estadio Koshien", "text": "O , habitualmente co\u00f1ecido como Estadio Koshien \u00e9 un parque de b\u00e9isbol situado nas proximidades de K\u014dbe, en Nishinomiya, Hy\u014dgo (Xap\u00f3n). O estadio, inaugurado o 1 de agosto de 1924, foi constru\u00eddo para albergar os torneos nacionais de b\u00e9isbol entre institutos. No momento da finalizaci\u00f3n da obra, con 55.000 espectadores era o estadio m\u00e1is grande de Asia. O nome K\u014dshien (\u7532\u5b50\u5712) procede do ciclo sexagenario, un sistema num\u00e9rico c\u00edclico para nomear os d\u00edas e os anos, de forma que o ano no que foi inaugurado, 1924, foi o primeiro ano k\u014dshi (\u7532\u5b50) do ciclo. O dese\u00f1o do estadio est\u00e1 fortemente baseado polos Polo Grounds, estadio dos New York Giants entre 1891 e 1957. Desde 1936 \u00e9 o estadio local dos Hanshin Tigers da Liga Central da Nippon Professional Baseball.\nAl\u00e9n dos xogos dos Tigers, o estadio alberga anualmente o en agosto, as\u00ed como o menos importante en marzo. Normalmente, embos torneos son co\u00f1ecidos simplemente como \"K\u014dshien de ver\u00e1n\" e \"K\u014dshien de primavera\". Estes torneos gozan de gran popularidade, sendo o torneo afeccionado m\u00e1is importante do pa\u00eds. De feito, se os torneos coinciden con encontros dos Tigers, estes pospo\u00f1ense para outras datas. Tam\u00e9n alberga cada ano a final do torneo universitario de f\u00fatbol americano, m\u00e1is co\u00f1ecido como Koshien Bowl. O lendario xogador de b\u00e9isbol Babe Ruth xogou un partido amig\u00e1bel no estadio en 1934, sendo este feito conmemorado cunha placa."}
{"id": "463251", "revid": "5132", "url": "https://gl.wikipedia.org/wiki?curid=463251", "title": "Koshien Stadium", "text": ""}
{"id": "463252", "revid": "5132", "url": "https://gl.wikipedia.org/wiki?curid=463252", "title": "Estadio Hanshin Koshien", "text": ""}
{"id": "463255", "revid": "26501", "url": "https://gl.wikipedia.org/wiki?curid=463255", "title": "Adobe Systems", "text": ""}
{"id": "463256", "revid": "89787", "url": "https://gl.wikipedia.org/wiki?curid=463256", "title": "Alfonso L\u00f3pez Michelsen", "text": "Alfonso Antonio L\u00e1zaro L\u00f3pez Michelsen, nado en Bogot\u00e1 o 30 de xu\u00f1o de 1913 e finado en Bogot\u00e1 o 11 de xullo de 2007, foi un pol\u00edtico liberal, avogado, catedr\u00e1tico e columnista colombiano. Fillo do presidente de Colombia Alfonso L\u00f3pez Pumarejo, avogado da Universidade do Rosario, foi elixido Presidente de Colombia no per\u00edodo 1974-1978 polo Partido Liberal.\nTraxectoria.\nAlfonso L\u00f3pez Michelsen estudou a primaria no Ximnasio Moderno de Bogot\u00e1, para logo estudar en Europa, en colexios de B\u00e9lxica, o Reino Unido e Francia, particularmente en Lille, onde obtivo o seu grao de bacharel. Logo estudou na Universidade do Rosario, obtendo o t\u00edtulo de avogado. Posteriormente fixo estudos de especializaci\u00f3n na Universidade de Chile e de posgrao en Dereito P\u00fablico e Constitucional na Universidade de Georgetown, para daquela ser profesor de Dereito constitucional na Universidade Libre (Colombia).\nFoi o primeiro dos fillos do d\u00faas veces presidente de Colombia Alfonso L\u00f3pez Pumarejo e da s\u00faa esposa Mar\u00eda Michelsen Lombana, sendo o maior dos homes. Os seus irm\u00e1ns foron Mar\u00eda, Pedro, Mar\u00eda Mercedes e Fernando L\u00f3pez Michelsen. Foi neto dos empresarios Pedro Aquilino L\u00f3pez e Sinforoso Pumarejo Quir\u00f3s, e tataraneto, polo lado paterno, do artes\u00e1n e pol\u00edtico Ambrosio L\u00f3pez Pinz\u00f3n (1809-1897) e por parte materna de Bernardina Ib\u00e1\u00f1ez, co\u00f1ecida na historia de Colombia polos seus amores co libertador Sim\u00f3n Bol\u00edvar.\nAlfonso L\u00f3pez Michelsen contraeu matrimonio o 23 de outubro de 1938 en Bojac\u00e1 (Cundinamarca) con Cecilia Caballero Blanco, filla de Julio Caballero Barrera e de Mary Blanco Barroso. Tivo tres fillos froito do seu matrimonio."}
{"id": "463259", "revid": "23204", "url": "https://gl.wikipedia.org/wiki?curid=463259", "title": "Alfonso Antonio L\u00e1zaro L\u00f3pez Michelsen", "text": ""}
{"id": "463260", "revid": "23204", "url": "https://gl.wikipedia.org/wiki?curid=463260", "title": "Presidente de Colombia", "text": ""}
{"id": "463264", "revid": "23204", "url": "https://gl.wikipedia.org/wiki?curid=463264", "title": "Misael Pastrana Borrero", "text": "Misael Eduardo Pastrana Borrero, nado en Neiva o 14 de novembro de 1923, e finado en Bogot\u00e1 o 21 de agosto de 1997, foi un avogado e pol\u00edtico colombiano. Ocupou diversos cargos pol\u00edticos, entre eles o de presidente da Rep\u00fablica para o per\u00edodo de 1970 a 1974 polo Partido Conservador. Foi o derradeiro mandatario elixido dentro do acordo da Fronte Nacional.\nTraxectoria.\nMisael Pastrana foi bacharel do Colexio Maior de San Bartolom\u00e9 de Bogot\u00e1. En 1938, pouco antes de rematar os seus estudos en devandita instituci\u00f3n, sufriu feridas de gravidade durante o accidente a\u00e9reo de Santa Ana. Estudou Dereito e Econom\u00eda na Pontificia Universidade Javeriana dos Xesu\u00edtas en Bogot\u00e1. Graduouse o 19 de xullo de 1945 cunha tese laureada cuxo tema foi \"El fraude Pauliano y Simulaci\u00f3n\".\nO 25 de febreiro de 1951, contraeu matrimonio con Mar\u00eda Cristina Arango Vega, filla do dirixente e excandidato liberal \u00e1 Presidencia en 1946, Carlos Arango V\u00e9lez, con quen tivo catro fillos: Juan Carlos, Andr\u00e9s, Jaime e Cristina."}
{"id": "463265", "revid": "23204", "url": "https://gl.wikipedia.org/wiki?curid=463265", "title": "Misael Eduardo Pastrana Borrero", "text": ""}
{"id": "463277", "revid": "23204", "url": "https://gl.wikipedia.org/wiki?curid=463277", "title": "Carlos Lleras Restrepo", "text": "Carlos Alberto Lleras Restrepo, nado en Bogot\u00e1, 12 de abril de 1908 e finado o 27 de setembro de 1994, foi un avogado e pol\u00edtico colombiano, que ocupou o cargo de Presidente de Colombia durante o per\u00edodo 1966\u20131970 polo Partido Liberal. \u00c9 o av\u00f3 materno do pol\u00edtico Germ\u00e1n Vargas Lleras e de Valerie Calle Vargas.\nTraxectoria.\nEstudou no Instituto San Bernardo de La Salle, onde se graduou como bacharel en Filosof\u00eda e Letras. En 1930 obtivo o t\u00edtulo en Dereito, Ciencias Pol\u00edticas e Sociais na Universidade Nacional de Colombia en Bogot\u00e1. No eido privado, foi avogado de m\u00faltiples empresas, nacionais e estranxeiras, reitor do colexio Ximnasio Moderno en 1944, director da Escola de Administraci\u00f3n de Empresas e Econom\u00eda da mesma instituci\u00f3n. Foi tam\u00e9n xerente para Colombia de Celanese. Foi presidente da Xunta Directiva do Banco Franc\u00e9s e Italiano (hoxe Sudameris) do cal foi accionista, asesor de Renault durante o seu exilio en M\u00e9xico (1952-1954), fundador dos semanarios \"Pol\u00edtica y Algo m\u00e1s\" (1961) xunto con Juan Lozano y Lozano e \"Nueva Frontera\" (1975). Tam\u00e9n salientou como \u00e1rbitro en numerosos tribunais nacionais, en preitos de dereito comercial. En 1980, a Universidade do Cauca conferiulle o t\u00edtulo de Doutor Honoris Causa en Dereito e Ciencias Pol\u00edticas e Sociais. Foi homenaxeado polo Banco da Rep\u00fablica no billete de $100.000 pesos que empezou a circular en 2017.\nPresidencia.\nDurante o per\u00edodo da Fronte Nacional, resultou elixido Presidente da Rep\u00fablica para o per\u00edodo do 7 de agosto de 1966 \u00f3 7 de agosto de 1970. O seu goberno, denominado \"da transformaci\u00f3n nacional\", caracterizouse pola estabilizaci\u00f3n e crecemento econ\u00f3mico pola Reforma Constitucional de 1968, que, entre outros aspectos, determinou a descentralizaci\u00f3n de gran parte da xesti\u00f3n estatal en entidades especializadas como os Institutos Descentralizados."}
{"id": "463278", "revid": "23204", "url": "https://gl.wikipedia.org/wiki?curid=463278", "title": "Carlos Alberto Lleras Restrepo", "text": ""}
{"id": "463279", "revid": "23204", "url": "https://gl.wikipedia.org/wiki?curid=463279", "title": "Alfonso L\u00f3pez Pumarejo", "text": "Alfonso L\u00f3pez Pumarejo, nado en Honda o 31 de xaneiro de 1886 e finado en Londres o 20 de novembro de 1959, foi un empresario e pol\u00edtico colombiano, presidente de Colombia nos per\u00edodos de 1934\u20141938 e 1942\u20141945 polo Partido Liberal.\nDurante o seu segundo mandato presidencial, a divisi\u00f3n do Partido Liberal e a tenaz oposici\u00f3n conservadora irrogaron a capacidade de manobra do presidente e incrementaron o descontento xeral, \u00f3 momento de que por dous d\u00edas (10 e 11 de xullo de 1944) fose apresado en Pasto polo coronel rebelde Di\u00f3genes Gil. Conseguiu, grazas a Dar\u00edo Echand\u00eda, designado \u00e1 presidencia, quen asumiu o mando, e \u00f3 seu ministro de goberno Alberto Lleras Camargo, desvelar a conspiraci\u00f3n e manterse no poder.\nTraxectoria.\nOs seus pais foron Pedro A. L\u00f3pez Medina e Rosario Pumarejo Cotes, de Valledupar, quen tiveron seis fillos, todos nacidos en Honda. Alfonso foi o terceiro e o maior dos homes. Pedro A. L\u00f3pez foi un destacado empresario nos sectores do comercio e as finanzas, ori\u00fando de Bogot\u00e1, onde o seu pai Ambrosio L\u00f3pez dedic\u00e1base \u00e1 xastrer\u00eda e chegara a ser l\u00edder do influente gremio de artes\u00e1ns da cidade na d\u00e9cada de 1840; Ambrosio \u00e1 s\u00faa vez foi fillo de Jer\u00f3nimo L\u00f3pez.\nViviu a s\u00faa infancia en Honda at\u00e9 1893 cando a familia se trasladou a Bogot\u00e1, onde ocorreu a morte da s\u00faa nai, \u00f3s 28 anos. A principios de 1901, viaxou a Inglaterra a continuar os seus estudos no London School of Economics and Political Science, enfoc\u00e1ndose nos temas financeiros. Posteriormente viaxou \u00f3s Estados Unidos onde adiantou estudos de econom\u00eda e comercio na Packard School de Nova York. Nunca obtivo un t\u00edtulo profesional, a\u00ednda que a s\u00faa preparaci\u00f3n no exterior permitiulle ter unha visi\u00f3n m\u00e1is contempor\u00e1nea do mundo, da econom\u00eda e da pol\u00edtica; volveu a Bogot\u00e1 en 1904, empezando a colaborar nos negocios do seu pai (a Casa L\u00f3pez), chegando a emprender a fundaci\u00f3n do Banco Mercantil Americano en 1918, a Casa Mercantil de Ultramar e o Diario Nacional."}
{"id": "463280", "revid": "23204", "url": "https://gl.wikipedia.org/wiki?curid=463280", "title": "Belisario Betancur Cuartas", "text": ""}
{"id": "463282", "revid": "23204", "url": "https://gl.wikipedia.org/wiki?curid=463282", "title": "C\u00e9sar Gaviria Trujillo", "text": ""}
{"id": "463283", "revid": "89787", "url": "https://gl.wikipedia.org/wiki?curid=463283", "title": "Jos\u00e9 Mar\u00eda Campo Serrano", "text": "Jos\u00e9 Mar\u00eda Campo Serrano, nado en Santa Marta o 8 de setembro de 1832, e finado ib\u00eddem o 24 de febreiro de 1915, foi un pol\u00edtico colombiano, presidente de Colombia, representante, senador, gobernador do Estado Soberano de Magdalena e xefe civil e militar de Antioquia durante a revoluci\u00f3n de 1885. Xeneral de divisi\u00f3n o 4 de febreiro de 1885. Ministro durante os gobernos de Francisco Javier Zald\u00faa, Ezequiel Hurtado e Rafael N\u00fa\u00f1ez. Concorreu por Antioquia \u00f3 Consello Nacional de Delegatarios.\nTraxectoria pol\u00edtica.\nCampo Serrano vinculouse \u00f3 ex\u00e9rcito do xeneral Tom\u00e1s Cipriano de Mosquera na guerra civil de 1860-1862, contra o goberno de Mariano Ospina Rodr\u00edguez.\nFoi elixido representante \u00f3 Congreso Nacional en 1866 e posteriormente, Senador da Rep\u00fablica.\nNo goberno de Francisco Javier Zald\u00faa ocupou a Secretar\u00eda de Instruci\u00f3n P\u00fablica; no goberno de Ezequiel Hurtado, a Secretar\u00eda de Goberno; e na administraci\u00f3n do Rafael N\u00fa\u00f1ez, ocupou varias secretar\u00edas.\nComo liberal independente, foi partidario do movemento da Rexeneraci\u00f3n de N\u00fa\u00f1ez, quen en 1885 nomeouno Secretario de Mari\u00f1a e Guerra, onde lle correspondeu afrontar a guerra civil de 1885 que levou \u00e1 derrota do radicalismo, culminou co derrubamento da Constituci\u00f3n de 1863.\nDespois foi nomeado Secretario de Facenda e logo delegado do poder executivo en Antioquia, onde gobernou entre o 12 de marzo e o 21 de setembro de 1885. En representaci\u00f3n de Antioquia, Campo Serrano participou na redacci\u00f3n da nova Constituci\u00f3n Nacional. O Consello elixiu como presidente a Rafael N\u00fa\u00f1ez, vicepresidente, a Eliseo Pay\u00e1n, e designado, Campo Serrano.\nPresidencia da Rep\u00fablica.\nO 30 de marzo de 1886, o Consello de Delegatarios aceptou a separaci\u00f3n do cargo de presidente a N\u00fa\u00f1ez e Campo Serrano, como designado, foi chamado para substitu\u00edlo. Correspondeulle sancionar a Constituci\u00f3n Nacional de 1886, o 5 de agosto do mesmo ano.\nO xeneral Campo Serrano foi Presidente da Rep\u00fablica at\u00e9 o 6 de xaneiro de 1887. Do seu goberno salientan obras como os contratos de iluminaci\u00f3n el\u00e9ctrica e auga potable para Bogot\u00e1 e o impulso que deu \u00f3s Ferrocarr\u00eds da Sabana de Bogot\u00e1 e o Magdalena.\nActividade post-presidencial.\nConclu\u00eddo o seu mandato presidencial, Campo Serrano aceptou servir como ministro de Goberno e gobernador do Departamento de Panam\u00e1. Posteriormente foi elixido senador polo Departamento do Magdalena, en 1888.\nMorreu en Santa Marta o 24 de febreiro de 1915, sendo sepultado no cemiterio de San Miguel na mesma cidade. "}
{"id": "463285", "revid": "89787", "url": "https://gl.wikipedia.org/wiki?curid=463285", "title": "Rafael N\u00fa\u00f1ez", "text": "Rafael Wenceslao N\u00fa\u00f1ez Moledo, nado en Cartaxena de Indias o 28 de setembro de 1825, e finado ib\u00eddem o 18 de setembro de 1894, foi un pol\u00edtico e escritor colombiano que ocupou en varias ocasi\u00f3ns o cargo de presidente de Colombia. Liderou a Rexeneraci\u00f3n, coa cal rematou o r\u00e9xime federal dos Estados Unidos de Colombia, promulgou a Constituci\u00f3n de Colombia de 1886 e foi o autor da letra do himno nacional de Colombia, adoptado oficialmente en 1920.\nTraxectoria.\nRafael N\u00fa\u00f1ez naceu en Cartaxena de Indias o 28 de setembro de 1825, foi o primeiro dos tres fillos de Dolores Moledo Garc\u00eda e do coronel Francisco N\u00fa\u00f1ez Garc\u00eda, quen eran curm\u00e1ns irm\u00e1ns e contraeran matrimonio o 6 de outubro de 1824. \u00d3s 15 anos, foi aceptado polo xeneral Francisco Carmona nas tropas rebeldes para loitar na guerra dos Supremos. Con 18 anos, viaxou co seu pai a Tumaco, onde permaneceu durante alg\u00fans meses traballando. Estudou na Universidade de Cartaxena, na que se graduara como bacharel licenciado en 1843. Acabado de graduar, iniciouse no xornalismo e fundou o xornal \"La Democracia\" na s\u00faa cidade natal.\nContraeu matrimonio 2 veces. Primeiro casou en Panam\u00e1 con Dolores Gallego o 25 de febreiro de 1851, con quen tivo dous fillos e separ\u00e1ronse o 10 de marzo de 1871; a s\u00faa segunda c\u00f3nxuxe foi a cartaxenera Soledad Rom\u00e1n con quen contraeu matrimonio civil o 14 de xullo de 1877 en Par\u00eds\u2009 e que ratificou mediante o matrimonio cat\u00f3lico o 23 de febreiro de 1889."}
{"id": "463286", "revid": "23204", "url": "https://gl.wikipedia.org/wiki?curid=463286", "title": "Rafael Wenceslao N\u00fa\u00f1ez Moledo", "text": ""}
{"id": "463287", "revid": "98629", "url": "https://gl.wikipedia.org/wiki?curid=463287", "title": "Rafinos", "text": "O dos rafinos (\"Raphinae\") \u00e9 un clado \u2014considerado xeralmente como unha subfamilia dos col\u00fambidos\u2014 de aves non voadoras extintas, chamadas antigamente didinos (\"Didini\"), que habitaron nas illas Mascare\u00f1as de Mauricio e Rodrigues.\nO clado cont\u00e9n os x\u00e9neros monot\u00edpicos \"Pezophaps\" e \"Raphus\". O primeiro incl\u00fae a especie \"Pezophaps solitaria\" (o solitario de Rodrigues), e o segundo a \"Raphus cucullatus\" (o dodo). Estas d\u00faas aves alcanzaron un gran tama\u00f1o como resultado do illamiento en illas que estaban libres de depredadores, seguindo a regra de Foster.\nHistoria do grupo.\nHistoricamente, moitos grupos diferentes foron nomeados tanto para o dodo como para o solitario de Rodrigues, a\u00ednda que non todos agrupaban a ambas as especies. M\u00e1is recentemente consid\u00e9rase que ambas as aves deben seren clasificadas nos col\u00fambidos, con frecuencia baixo a subfamilia dos rafinos (\"Raphinae\"). An\u00e1lises realizados con ADN extra\u00eddo do dodo e o solitario de Rodrigues, xunto ao de 37 especies de pombas, encontraron que os rafinos deben incl\u00edrse dentro dos col\u00fambidos.\nSorprendentemente, os rafinos non son os col\u00fambidos m\u00e1is primitivos; en realidade agr\u00fapanse canda a pomba de Nicobar como o seu parente vivo m\u00e1is achegado, sendo outros parentes pr\u00f3ximos as guras e a pomba naumeana. Un terceiro rafino antes considerado, o ibis sagrado da Reuni\u00f3n (\"Raphus solitarius\"), \u00e9 reco\u00f1ecido hoxe como un ibis do x\u00e9nero \"Threskiornis\".\nUnha data com\u00fan para a extinci\u00f3n do dodo \u00e9 1662, a\u00ednda que hai pos\u00edbeis avistamentos tan tard\u00edos como en 1688. Pero o \u00faltimo avistamento cunha descrici\u00f3n foi en 1662, por\u00e9n, unha an\u00e1lise estat\u00edstica realizada por Roberts e Solow encontrou que a extinci\u00f3n do dodo debeu de producirse en 1693.\nO solitario de Rodrigues desapareceu m\u00e1is tarde que o dodo. A UICN d\u00e1 como data da s\u00faa extinci\u00f3n o ano de 1778, a\u00ednda que \u00e9 m\u00e1is prob\u00e1bel que a dataa estea entre as d\u00e9cadas de 1750 a 1760.\nAmbas as aves finalmente extingu\u00edronse a ra\u00edz da caza e a introduci\u00f3n de especies de mam\u00edferos non nativos tras a colonizaci\u00f3n do home no s\u00e9culo XVII.\nTaxonom\u00eda.\nDescrici\u00f3n.\nO clado foi descrito en 1930 polo ornit\u00f3logo e paleont\u00f3logo estadounidense Alexander Wetmore, como familia (\"Raphidae\", sin\u00f3nimo de \"Columbidae\").\nEtimolox\u00eda.\nO nome cient\u00edfico \"Raphinae\" est\u00e1 formado pola ra\u00edz do seu x\u00e9nero tipo, \"Raphus\", e o siufixo do lat\u00edn cient\u00edfico \"-inae\", usado para formar os nomes das subfamilias de animais.\nHistoria da clasificaci\u00f3n.\nHistoricamente, o dodo foi asigando ao x\u00e9nero \"Didus\", hoxe un sin\u00f3nimo menor de \"Raphus\". En 1848 inclu\u00eduse unha nova especie dentro deste x\u00e9nero obsoleto, \"Didus nazarenus\" por Hugh Edwin Strickland e Alexander Gordon Melville. Para inclu\u00edr futuras novas especies, as\u00ed como \u00e1s especies co\u00f1ecidas na s\u00faa \u00e9poca, Strickland e Melville crearon \u00e1 subfamilia Didinae. En 1893 tres especies foron asignadas ao grupo, \"Pezophaps solitarius\", \"Didus ineptus\" e a pos\u00edbel especie \"Didus borbonicus\".\nHoxe en d\u00eda s\u00f3 se reco\u00f1ecen d\u00faas especies de rafinos, sendo \"Didus ineptus\" un sin\u00f3nimo menor subxectivo de \"Raphus cucullatus\"; \"Didus borbonicus?\" \u00e9 clasificado como o ibis \"Threskiornis solitarius\", e \"Didus nazarenus\" identificouse como sin\u00f3nimo de \"Pezophaps solitaria\".\nUnha suborde descrita e nomeada en 1893 por Sharpe, Didi, foi definida como un grupo que inclu\u00eda s\u00f3 a aves grandes que eran pr\u00f3ximas aos col\u00fambidos, das illas Mascare\u00f1as de Mauricio, Reuni\u00f3n e Rodrigues. Os trazos que agrupaban a \"Didi\" con \"Columbidae\" eran o \u00e1ngulo da mand\u00edbula e o gancho nol extremo do pico.\nEn 1811 Johann Karl Wilhelm Illiger creou unha nova familia para o x\u00e9nero \"Didus\". Denominouna Inepti, e nela incl\u00edu s\u00f3 a \"Didus ineptus\", agora un sin\u00f3nimo de \"Raphus cucullatus\". Illiger conclu\u00edu que o dodo estaba emparentado coas avestruces e os \u00f1and\u00fas, polo que situou a \"Inepti\" no orde das \"Ratites\" (hoxe \"Struthioniformes\", como unha familia achegada aos Gallinacei, Epollicati (un grupo inv\u00e1lido que inclu\u00eda aos x\u00e9neros \"Turnix\" e \"Syrrhaptes\", \"Columbini\" e a \"Crypturi\".\nEn 1842 Johannes Theodor Reinhardt propuxo que estas eran pombas terrestres, base\u00e1ndose en estudos dun cranio de dodo que el redescubriu na colecci\u00f3n real danesa en Copenhague. Esta idea foi ridiculizada, pero m\u00e1is tarde recibiu o apoio de Strickland e Melville, que suxiriron un ascendente com\u00fan para o solitario e o dodo en 1848, tras a disecci\u00f3n do \u00fanico esp\u00e9cime co\u00f1ecido de dodo con tecidos brandos e comparalo cos poucos restos daquela dispo\u00f1\u00edbeis do solitario. Strickland estableceu que a\u00ednda que non eran id\u00e9nticas, estas aves compart\u00edan moitas caracter\u00edsticas distintivas nos \u00f3sos das patas, trazos que polo demais s\u00f3 se co\u00f1ec\u00edan nas pombas.\nOs rafinos son \u00e1s veces separados como unha familia distinta denominada \"Raphidae\", e as s\u00faas afinidades foron durante moito tempo incertas. Foi situada en principio entre as ratites, debido \u00e1s s\u00faas peculiares apomorf\u00edas relacionadas coa incapacidade de voar, e suxeriuse tam\u00e9n unha relaci\u00f3n cos r\u00e1lidos. Por\u00e9n, os datos osteol\u00f3xicos e moleculares concordan en que o m\u00e1is apropiado \u00e9 situalos dentro dos \"Columbidae\". Propux\u00e9ronse moitas afinidades diferentes para o dodo, inclu\u00edndo que fora unha pequena avestruz, un r\u00e1lido, un albatros ou incluso un voitre.\nFiloxenia.\nA comparaci\u00f3n das secuencias de ADN, do citocromo b mitocondrial e do rRNA 12S illados nun tarso dun dodo e nun f\u00e9mur dun solitario de Rodrigues confirmaron a s\u00faa achegada relaci\u00f3n e a s\u00faa clasificaci\u00f3n dentro dos Columbidae. Interpretouse que a evidencia xen\u00e9tica mostraba que a pomba de Nicobar do sueste asi\u00e1tico era o seu parente vivo m\u00e1is pr\u00f3ximo, seguida polas guras de Nova Guinea e a pomba manumea, superficialmente parecida ao dodo, procedente de Samoa. O nome do x\u00e9nero desta \u00faltima \u00e9 \"Didunculus\" (\"pequeno dodo\"), e foi chamada \"dodlet\" (\"dodi\u00f1o\") por Richard Owen.\nO seguinte cladograma, baseado en Shapiro e colaboradores (2002), mostra a achegada relaci\u00f3n do dodo co resto dos Columbidae, un clado que consta, en xeral, de especies terrestres end\u00e9micas de illas.\nEn 2014, o ADN do \u00fanico esp\u00e9cime co\u00f1ecido da recentemente extinta pomba verde manchada (\"Caloenas maculata\") foi analizado, e encontrouse que era un parente achegado da pomba de Nicobar e, por tanto, tam\u00e9n do dodo e do solitario de Rodrigues.\nO seguinte cladograma, de Shapiro e os seus colaboradores (2002), mostra as relaci\u00f3ns m\u00e1is achegadas destas pombas dentro dos col\u00fambidos, un clado formado por especies end\u00e9micas de illas que xeralmente habitan no solo.\n Un cladograma parecido foi publicado en 2007, a\u00ednda que intercambiando a posici\u00f3n de \"Goura\" e \"Didunculus\" e inclu\u00edndo \u00e1 pomba fais\u00e1n (\"Otidiphaps nobilis\") e \u00e1 pomba terrestre de pico groso (\"Trugon terrestris\") na base do clado. Base\u00e1ndose nas evidencias moleculares e de comportamentos, Jolyon C. Parish propuxo que o dodo e o solitario de Rodrigues deber\u00edan situarse na subfamilia \"Gourinae\", xunto coas pombas do x\u00e9nero \"Goura\" e outras, de acordo coa evidencia xen\u00e9tica.\nDurante moitos anos o dodo e o solitario de Rodrigues foron situados na s\u00faa propia familia, a dos \"Raphidae\" (anteriormente \"Dididae\"), debido a que as s\u00faas relacions precisas con outras pombas non pod\u00edan seren resolvidas. Cada unha de ambas as especies foi situada tam\u00e9n na s\u00faa propia familia monot\u00edpica (\"Raphidae\" e \"Pezophapidae\", respectivamente), xa que se pensaba que evolucionarano nos sus trazos similares de maneira independente. os datos osteol\u00f3xicos e moleculares levaron posteriormente \u00e1 disoluci\u00f3n da familia \"Raphidae\", e o dodo e o solitario foton situados na s\u00faa propia subfamilia, \"Raphinae\", na familia dos col\u00fambidos.\nO solitario de Reuni\u00f3n, por largo tempo considerado como unha terceira ave deste grupo, foi reclasificado como un ibis, e \u00e9 co\u00f1ecidos desde ent\u00f3n como \"Threskiornis solitarius\".\nDiverxencia.\nUn estudo de 2002 indicou que os antepasados do solitario de Rodrigues e do dodo diverxeron ao redor do l\u00edmite entre o pale\u00f3xeno e o ne\u00f3xeno. As illas Mascare\u00f1as (Mauricio, Reuni\u00f3n e Rodrigues), son de orixe volc\u00e1nica e te\u00f1en menos de 10 mill\u00f3ns de anos de antig\u00fcidade. Polo tanto, os antepasados de ambas as aves probabelmente eran a\u00ednda capaces de voaren durante un per\u00edodo consider\u00e1bel tras a separaci\u00f3n das s\u00faas li\u00f1axes evolutivas. A carencia de mam\u00edferos herb\u00edvoros que competiran polos recursos alimenticios nestas illas permitiu que o solitario e o dodo alcanzaran grandes tama\u00f1os. O ADN obtido do esp\u00e9cime de Oxford est\u00e1 degradado, e non se extraeu ADN utiliz\u00e1bel dos restos subf\u00f3siles, polo que a idade da diverxencia destes con respecto a outras pombas a\u00ednda necesita unha verificaci\u00f3n independente. O dodo perdeu a habilidade de voar debido \u00e1 carencia de mam\u00edferos depredadores en Mauricio. Outra gran pomba non voadora, a pomba xigante de Viti Levu (\"Natunaornis gigoura\"), foi descrita en 2001 a partir de material subf\u00f3sil de Fidxi. Era s\u00f3 lixeiramente m\u00e1is pequena que o dodo e o solitario de Rodrigues, e tam\u00e9n se cre que estaba relacionada coas pombas gouras.\nEstimouse que o grupo que cont\u00e9n ao dodo e ao solitario de Rodrigues diverxeu de x\u00e9neros como \"Goura\" hai uns 1,5 mill\u00f3ns de anos. Por\u00e9n, esta estimaci\u00f3n parece ser sumamente improb\u00e1bel. Outras estimaci\u00f3ns indican que os parentes de ambas as especies chegaron \u00e1s illas hai 35 mill\u00f3ns de anos, cando hab\u00eda unha ponte terrestre entre os bancos de Nazareth (Rodrigues) e Cargados Carajos, e Mauricio se formaba.\nCaracter\u00edsticas.\nA maior parte dos trazos dos esqueletos que distinguen ao dodo e ao solitario de Rodrigues, o seu parente m\u00e1is achegado entra as demais pombas, atribu\u00eduronse \u00e1 s\u00faa inhabilidade de voar. Os elementos pelvianos eran m\u00e1is grosos que os das pombas voadoras para soportaren o seu maior peso, e a rexi\u00f3n pectoral e as pequenas \u00e1s eran pedom\u00f3rficos, o que significa que non estaban ben desenvolvidos e reti\u00f1an trazos xuven\u00eds. O cranio, tronco e os elementos p\u00e9lvianos eran peram\u00f3rficos, o que significa que cambiaban considerabelmente coa idade. O dodo compart\u00eda varias outras caracter\u00edsticas co solitario de Rodrigues, como trazos do cranio, a pelve e o esterno, as\u00ed como o seu gran tama\u00f1o. Difer\u00eda noutros aspectos, como ser m\u00e1is robusto e curto que o solitario, ter o cranio e o pico m\u00e1is grandes, a b\u00f3veda cranial arredonada, e \u00f3rbitas m\u00e1is pequenas. O pescozo e as patas do dodo eran proporcionalmente m\u00e1is curtas, e non posu\u00eda un equivalente da protuberancia presente nos pulsos do solitario.\nComo non hai esp\u00e9cimes completos do dodo, a s\u00faa aparencia externa, como a plumaxe e a coloraci\u00f3n, son dif\u00edciles de determinar. As ilustraci\u00f3ns e cr\u00f3nicas escritas dos encontros co dodo entre a data do seu descubrimento e \u00e1 s\u00faa extinci\u00f3n (1598\u20131662) son as fontes primarias sobre a s\u00faa aparencia externa. De acordo con moitas representaci\u00f3ns, o dodo ti\u00f1a unha plumaxe parda ou agrisada, con plumas primarias claras e unha guedella de plumas curvas claras na cola. A cabeza era gris e espida, o pico verde, negro e amarelo, e as patas eran grosas e amareladas, con garras negras. Restos subf\u00f3siles destas aves llev\u00e1ronse a Europa no s\u00e9culo XVII mostrando que eran aves moi grandes, dun metro de altura, e posibemente pesaban m\u00e1is de 23 quilogramos. Os pesos m\u00e1is altos atribu\u00edronse a aves en catividade; est\u00edmase que no seu medio natural estar\u00edan no rango de 10,6 a 21,1 kg. Unha estimaci\u00f3n m\u00e1is tard\u00eda d\u00e1lle un peso medio tan baixo como 10,2 kg. Isto cuestionouse, e a\u00ednda existe controversia ao respecto. Suxeriuse que o peso depend\u00eda da temporada, e que os individuos engordaban durante os per\u00edodos fr\u00edos, para perder peso cando fac\u00eda calor. \nEsta ave era sexualmente dim\u00f3rfica: os machos eran m\u00e1is grandes e ti\u00f1an os picos proporcionalmente m\u00e1is longos. O pico med\u00eda m\u00e1is de 23 cm de lonxitude e ti\u00f1a a punta en forma de gancho. \nUn estudo das poucas plumas que quedan da cabeza do esp\u00e9cime de Oxford mostra que estas eran pen\u00e1ceas (plumas divididas con barbas e con can\u00f3n) en vez de seren plum\u00e1ceas (vilosas) e m\u00e1is parecidas \u00e1s doutras pombas.\nO pico do solitario de Rodigues era levemente ganchudo, e o seu pescozo era longo, as\u00ed como as patas. Un observador describiuno como do tama\u00f1o dun cisne. O cranio med\u00eda 170 mm de logo, e estaba aplanado na parte superior, coas partes dianteiras e posteriores elevadas en dous bordos \u00f3seos estruturados con \u00f3sos porosos. (V\u00e9xase m\u00e1is arriba a imaxe da comparaci\u00f3n do cranio do solotario co do dodo). Unha banda negra (unha descrici\u00f3n contempor\u00e1nea descr\u00edbea como un \"diadema\", aparec\u00eda na s\u00faa cabeza xusto por detr\u00e1s da base do pico. A plumaxe foi descrita como gris e parda. As fembis eran de cor m\u00e1is clara que os machos, e ti\u00f1an elevaci\u00f3ns de cor clara na parte inferior do pescozo. O dimorfismo sexual en tama\u00f1o no solitario era quizais o m\u00e1is grande de calquera ave neognata. Un grupo, probabelmente os machos, era considerabelmente m\u00e1is grande que o outro, medindo 90 cm de lonxitude e pesando m\u00e1is de 28 kg, mentres que o grupo de individuos pequenos, presuntamente as femias, med\u00edan s\u00f3 70 cm e pesaban uns 17 kg. Isto constitu\u00eda s\u00f3 o 60 % do peso dun individuo grande. \nO seu peso pode que variara substancialmente debido aos per\u00edodos de engorde, o que implica que como, no dodo, os individuos ga\u00f1aban masa durante as temporadas fr\u00edas e enfraquec\u00edan nas c\u00e1lidas, baixando at\u00e9 s\u00f3 21 kg no sexo m\u00e1is grande e 13 kg no m\u00e1is pequeno. A\u00ednda que as pombas macho xeralmente son m\u00e1is grandes que as femias, non hai evidencia directa de que os esp\u00e9cimes maiores sexan o macho da especie, e isto s\u00f3 sup\u00faxose nos primeiros documentos. A\u00ednda que o macho probabelmente era o m\u00e1is grande, isto s\u00f3 pode confirmarse mediante t\u00e9cnicas moleculares, e non s\u00f3 coa morfolox\u00eda esquel\u00e9tica.\nComportamento.\nPouco se co\u00f1ece sobre o comportamento do dodo, debido a que moitas das descrici\u00f3nes contempor\u00e1neas son moi breves. Base\u00e1ndose nas estimaci\u00f3ns do seu peso, suxeriuse que os machos pod\u00edan alcanzar os 21 anos de idade, e as femias at\u00e9 os 17. Estudos da forza da m\u00e9nsula dos \u00f3sos das s\u00faas patas indican que pod\u00eda correr moi rapidamente. A diferenza do solitario de Rodrigues, no hai evidencia de que o dodo usara as s\u00faas \u00e1s en combates cos membros da s\u00faa propia especie. A\u00ednda que se hacharon alg\u00fans \u00f3sos de dodo con fracturas sandadas, ti\u00f1a en comparaci\u00f3n ao seu parente m\u00fasculos pectorais m\u00e1is d\u00e9biles e \u00e1s m\u00e1is reducidas. O dodo en cambio pode que usara o seu gran pico ganchudo para as disputas territoriais. Dado que a illa de Mauricio recib\u00eda m\u00e1is chuvias e ti\u00f1a un clima m\u00e1is est\u00e1bel que Rodrigues, probabelmente hab\u00eda moita menos necesidade para os machos de dodo de pelexar polos territorios. Polo tanto, o solitario ser\u00eda o m\u00e1is agresivo dos dous.\nAs observaci\u00f3ns do solitario de Rodrigues en vida indican que eran animais sumamente territoriais. Probabelmente establec\u00edan disputas golpex\u00e1ndose entre si coas s\u00faas \u00e1s; para axudar neste prop\u00f3sito, usaban os \"pu\u00f1os\" dos seus \"pulsos\". As fracturas dos \u00f3sos das \u00e1s tam\u00e9n indican que eran usados nos combates. Tam\u00e9n se suxeriu que estas fracturas pode que foran en cambio o resultado dunha enfermidad \u00f3sea hereditaria en vez de seren feridas de combates. Pero en todas as aves modernas que pos\u00faen protuberancias ou espi\u00f1as nos carpos, est\u00e1n \u00fasanse como armas sen excepci\u00f3n. A menor cantidade de chuvias e as variaci\u00f3ns estacionais da illa de Rodrigues pode que afectaran a dispo\u00f1ibilidad de recursos na illa, polo que o solitario tenr\u00eda m\u00e1is raz\u00f3ns para evolucionara cara a un agresivo comportamento territorial. Varias cr\u00f3nicas testemu\u00f1an que os solitarios se defend\u00edan ademais cunha poderosa trabada.\nExtinci\u00f3n.\nA \u00faltima especie dos rafinos en extinguirse, o solitario de Rodrigues, probabelmente desapareceu antes de 1778. O dodo sobreviviu at\u00e9 1662 ou 1690. O solitario de Rodrigues extinguiuse debido \u00e1 introduci\u00f3n de gatos, que se aslivestraron, e ao exceso de caza pola poboaci\u00f3n humana. A\u00ednda que o dodo se extinguiu antes, as causas da s\u00faa extinci\u00f3n relaci\u00f3nanse tam\u00e9n coa introduci\u00f3n de animais e a caza.\nExtinci\u00f3n do dodo.\nComo moitos animais que evolucionaron en illamento de grandes depredadores, o dodo carec\u00eda por completo de medo aos humanos. Esta carencia de medo e a s\u00faa incapacidade para voar convert\u00edan ao dodo nunha presa f\u00e1cil para os mari\u00f1eiros. A poboaci\u00f3n humana en Mauricio (nunha \u00e1rea de 1 860 km2) nunca pasou de 50 persoas no s\u00e9culo XVII, pero estas introduciron varios animais tales como cans, porcos, gatos, ratas e macacos cangrexeiros, que asaltaban os ni\u00f1os dos dodos e compet\u00edan con eles polos limitados recursos alimenticios. Ao mesmo tempo, os humanos destru\u00edan o h\u00e1bitat forestal do dodo. O impacto destes animais introducidos, especialmente os porcos e os macacos, sobre a poboaci\u00f3n de dodos, consid\u00e9rase como moito m\u00e1is importatante que o da caza. As ratas non deberon ser un gran problema para os dodos, xa que estes estaban acostumados a defend\u00e9rense dos cangrexos terrestres locais.\nO \u00faltimo avistamento definitivo dos dodos, na illa de Amber en 1662, pode que non fora realmente o derradeiro para esta especie. Houbo un suposto avistamento dun dodo relatado nos rexistros de cacer\u00eda de Isaac Johannes Lamotius en 1688. As an\u00e1lises estat\u00edsticas destes rexistros realizados por Roberts e Solow dan unha nova data de extinci\u00f3n estimada no ano 1693, cun intervalo de confianza do 95 % para 1688\u20131715. Estes autores sinalaron tam\u00e9n que debido a que o \u00faltimo avistamento antes de 1662 ocorreu en 1638, o dodo probabelmente xa se fixera moi raro na d\u00e9cada de 1660, e polo tanto un rexistro cuestionado de 1674 feito por un escravo fuxido non pode ser descartado sen m\u00e1is.\nExtinci\u00f3n do solitario de Rodrigues.\nA\u00ednda que a Uni\u00f3n Internacional para a Conservaci\u00f3n da Natureza e dos Recursos Naturais (UICN) d\u00e1 ao solitario de Rodrigues como extinto no ano 1778, a especie probabelmente se extinguiu nalg\u00fan momento entre as d\u00e9cadas de 1730 a 1760; a data exacta \u00e9 desco\u00f1ecida. A s\u00faa desaparici\u00f3n coincide coa explotaci\u00f3n de tartarugas entre 1730 e 1750, cando os comerciantes queimaban a vexetaci\u00f3n, cazaban aos solitarios e liberaron gatos e porcos que depredaban seus ovos e pitos. En 1755, Joseph-Fran\u00e7ois Charpentier de Cossigny tratou de conseguir un exemplar vivo, xa que estaba seguro de que os solitarios a\u00ednda sobreviv\u00edan nas zonas m\u00e1is remotas da illa. Tras buscar durante 18 meses e ofrecer grandes recompensas, non se puido encontrar ning\u00fan. Charpentier de Cossigny sinalou que os gatos eran culpados de decimar a especie, pero sospeitaba que en realidade deb\u00edase \u00e1 s\u00faa caza polos humanos. Cando Alexandre Guy Pingr\u00e9 visitou Rodrigues para observar o tr\u00e1nsito de Venus de 1761, tampouco encontrou ning\u00fan solitario, a\u00ednda que se lle asegurara que a\u00ednda exist\u00edan."}
{"id": "463289", "revid": "1131", "url": "https://gl.wikipedia.org/wiki?curid=463289", "title": "Xerm\u00e1n Ancochea Quevedo", "text": "Xerm\u00e1n Ancochea Quevedo, nado en C\u00f3rdoba (Arxentina) o 6 de maio de 1908 e finado en Madrid o 12 de marzo de 1981, foi un matem\u00e1tico galego.\nTraxectoria.\nNado no seo dunha familia de emigrantes galegos na Arxentina, regresou, despois do falecemento de seu pai, para A Pobra de Trives, onde s\u00faa nai nacera.\nCursou a s\u00faa formaci\u00f3n acad\u00e9mica no Colexio Santa Leonor da vila e no instituto de Ourense. Despois de pasar os anos da s\u00faa xuventude na vila trivesa, seguiu estudando na Universidade Central de Madrid, onde obtivo varios premios extraordinarios grazas a\u00a0estudos de Ciencias Exactas.\nEntre 1931 e 1936 foi profesor auxiliar de Xeometr\u00eda na Universidade de Madrid.\nCasou con Guadalupe Blanco. Faleceu o 12 de marzo de 1981 en Madrid, con 72 anos de idade.\nC\u00e1tedras.\nA s\u00faa primeira c\u00e1tedra obtena no 1936 na Universidade de La Laguna (Tenerife), onde impartiu xeometr\u00eda anal\u00edtica. Neste mesmo ano, conseguiu a c\u00e1tedra de an\u00e1lise matem\u00e1tica na Universidade de Salamanca. En 1947, na Universidade Complutense de Madrid, logrou a c\u00e1tedra de xeometr\u00eda descritiva. Neste intre, comezou a formar parte, ata a fin dos seus d\u00edas laborais, do Departamento de Xeometr\u00eda e Topolox\u00eda da Facultade de Ciencias Matem\u00e1ticas. Foi nese ano cando deu conferencias nas Universidades Princeton e Urbana dos Estados Unidos de Am\u00e9rica. Entre 1959 e 1960 foi catedr\u00e1tico na Universidade de Caracas.\nEn 1958 foi elixido membro da Real Academia de Ciencias Exactas, F\u00edsicas e Naturais de Madrid e, en 1977, obtivo o Premio Nacional de Investigaci\u00f3n, na especialidade de matem\u00e1ticas.\nInvestigaci\u00f3ns e traballos cient\u00edficos.\nAncochea fixo unha serie de investigaci\u00f3ns non moi extensas pero de gran calidade, sobre teoremas cl\u00e1sicos, \u00e1lxebra cl\u00e1sica e estudos dos puntos pr\u00f3ximos, que se achegan \u00f3 teorema fundamental da xeometr\u00eda proxectiva.\nAdemais, as s\u00faas investigaci\u00f3ns sobre automorfismos deron un punto de partida \u00f3 que na actualidade se co\u00f1ece como teorema de Ancochea-Hua.\nDesde 1946 foi recensor de \"Zentralblatt fur Mathematik,\" onde publicou traballos de \u00e1lxebra e xeometr\u00eda alx\u00e9brica e diferencial. En 1951, a revista neerlandesa \"Compositio Mathematica\" contaba con Ancochea para as s\u00faas publicaci\u00f3ns.\nDe t\u00f3dolos seus traballos c\u00f3mpre dicir que s\u00f3 seis publicaci\u00f3ns est\u00e1n en revistas espa\u00f1olas, as demais public\u00e1ronse no eido internacional.\nReco\u00f1ecementos.\nO instituto da Pobra de Trives leva o seu nome."}
{"id": "463292", "revid": "23204", "url": "https://gl.wikipedia.org/wiki?curid=463292", "title": "Hiss\u00e8ne Habr\u00e9", "text": "Hiss\u00e8ne Habr\u00e9, nado en Faya-Largeau o 13 de agosto de 1942 e finado en Dakar o 24 de agosto de 2021, foi un pol\u00edtico chadiano que gobernou o seu pa\u00eds entre 1982 e 1990, cando foi derrocado por unha rebeli\u00f3n encabezada por Idriss D\u00e9by Itno. O r\u00e9xime ditatorial de Habr\u00e9 caracterizouse pola continua violaci\u00f3n dos dereitos humanos.\nDurante o seu r\u00e9xime lev\u00e1ronse a cabo todo tipo de violaci\u00f3ns aos dereitos humanos, inclu\u00edndo asasinatos masivos, desaparici\u00f3ns forzadas, torturas, campos de concentraci\u00f3n, violaci\u00f3ns e escravitude sexual. A brutalidade das s\u00faas acci\u00f3ns, moi similares \u00e1s cometidas polas ditaduras latinoamericanas, as\u00ed como a s\u00faa estreita alianza cos gobernos occidentais, especialmente os Estados Unidos e Francia, valeulle o alcume do \"Pinochet africano\". Est\u00edmase que durante o seu mandato m\u00e1is de 40\u00a0000 persoas, principalmente esquerdistas, foron masacradas e outros centos de miles de disidentes foron torturados e abusados."}
{"id": "463293", "revid": "98629", "url": "https://gl.wikipedia.org/wiki?curid=463293", "title": "Lithobates sylvaticus", "text": "Lithobates sylvaticus (antes \"Rana sylvatica\") \u00e9 unha especie de ra amplamente distribu\u00edda en Norteam\u00e9rica, desde o bosque boreal do Canad\u00e1 e Alasca ao sur dos Montes Apalaches, con algunhas poboaci\u00f3ns illadas notables noutras zonas, como en Carolina do Norte. A especie chamou a atenci\u00f3n dos bi\u00f3logos debido \u00e1 s\u00faa tolerancia \u00e1 conxelaci\u00f3n, ao seu grao relativamente grande de vida terrestre (para un r\u00e1nido), interesantes asociaci\u00f3ns de h\u00e1bitats (turbeiras, pozas temporais, terras altas), e os seus desprazamentos de ralativamente longo raio. A ecolox\u00eda e conservaci\u00f3n desta ra interesou tam\u00e9n moito aos investigadores nos \u00faltimos anos porque adoita considerarse que se reproducen \"obrigatoriamente\" en zonas h\u00famidas temporais. Prop\u00faxose elixila como anfibio oficial do estado de Nova York.\nDescrici\u00f3n.\n\"L. sylvaticus\" ten unha lonxitude entre 51 e 70\u00a0mm. As femias son meirandes que os machos. Os adultos adoitan ser de cores marr\u00f3ns, torradas ou cor \u00f3xido e xeralmente te\u00f1en unha m\u00e1scara ocular escura. Cada ra individual pode cambiar de cor; Conant (1958) mostrou un individuo que en diferentes momentos era primeiro marrr\u00f3n claro e despois marr\u00f3n escuro. As partes inferiores son claras cun ton amarelo ou verde.\nUnha ra dos bosques que te\u00f1a cor marr\u00f3n e unha marca ocular escura \u00e9 probablemente desta especie, xa que ningunha outra especie ten un aspecto similar en Norteam\u00e9rica. O seu prmeiro salto evasivo \u00e9 r\u00e1pido e longo. Xeralmente, vistas con atenci\u00f3n, a este salto segue un segundo para meterse entre as follas ca\u00eddas e desaparecer da vista.\nDistribuci\u00f3n xeogr\u00e1fica.\nTen unha \u00e1rea de distribuci\u00f3n xeogr\u00e1fica continua no norte de Xeorxia, Estados Unidos de Am\u00e9rica e polo leste ata o nordeste do Canad\u00e1 e polo oeste ata Alasca e sur da Columbia Brit\u00e1nica. Ademais hai algunhas poboaci\u00f3ns illadas, como no Bosque Nacional de Medicine Bow. A s\u00faa maior abundancia d\u00e1se en Alasca.\nH\u00e1bitat.\n\"L. sylvaticus\" son ras que viven nos bosques e se reproducen principalmente en zonas h\u00famidas temporais ou ef\u00e9meras de auga doce: pozas temporais nos bosques. A migraci\u00f3n a longa distancia ten un papel fundamental no seu ciclo de vida. Viven normalmente a uns centos de metros entre as s\u00faas lagoas ou pozas de reproduci\u00f3n e outros pantanos de auga doce veci\u00f1os, desfiladeiros h\u00famidos fr\u00edos e/ou h\u00e1bitats de terras altas. Os veci\u00f1os xen\u00e9ticos dunha poboaci\u00f3n que se reproduce nunha poza est\u00e9ndense a m\u00e1is dun quil\u00f3metro do sitio de reproduci\u00f3n. As\u00ed, a conservaci\u00f3n desta especie require unha perspectiva de paisaxe (m\u00faltiples h\u00e1bitats a escalas espaciais apropiadas).\nOs adultos pasan os meses de ver\u00e1n en bosques h\u00famidos, pantanos forestados, desfiladeiros ou lameiras. Durante o outono, abandonan os seus h\u00e1bitats de ver\u00e1n e migran a terras altas veci\u00f1as para pasar o inverno. Alg\u00fans poden quedar nas terras h\u00famidas todo o inveno. O hibern\u00e1culo adoita ser as capas org\u00e1nicas superiores do solo, baixo follas ca\u00eddas. Ao hibernaren nas terras altas a car\u00f3n das pozas de reproduci\u00f3n, os adultos aseg\u00faranse de ter que facer unha curta migraci\u00f3n \u00e1s pozas de desxeo ao inicio da primavera. Son animais principalmente di\u00farnos e raramene se ven de noite, ag\u00e1s \u00e1s veces en coros de reproduci\u00f3n. Son un dos primeiros anfibios que saen para reproducirse en canto se derrete a neve, xunto cos \"Pseudacris crucifer\".\nAlimentaci\u00f3n.\nComen diversos invertebrados do chan do bosque. Os c\u00e1gados son omn\u00edvoros, xa que se alimentan de detritos de plantas e algas e tam\u00e9n atacan e comen larvas de anfibios e os seus ovos, inclu\u00edndo os da s\u00faa propia especie.\nO padr\u00f3n de alimentaci\u00f3n de \"L. sylvaticus\" \u00e9 basicamente similar ao doutros r\u00e1nidos, e \u00e9 estimulado polo movemento das presas e consiste en abalanzarse e abrir a boca e estender a lingua sobre a presa. A lingua do r\u00e1nido est\u00e1 unida ao solo da boca preto da punta da mand\u00edbula e cando pecha a boca a lingua queda plana dentro estendida cara a atr\u00e1s. No golpe de alimentaci\u00f3n que d\u00e1 a lingua, esta l\u00e1nzase cara a adiante como se tivese unha bisagra, polo que algunha porci\u00f3n normalmente dorsal da lingua toma contacto coa presa. Neste aspecto, \"L. sylvticus\" difer\u00e9nciase claramente das especies de \"Lithobates\" m\u00e1is acu\u00e1ticas. \"L. sylvaticus\" toma contacto coa presa s\u00f3 coa punta da lingua, de xeito parecido ao que fan os sapos. Nos golpes de alimentaci\u00f3n das linguas doutras especies de ras apl\u00edcase unha cantidade maior de superficie lingual, co resultado de que xeralmente a presa \u00e9 rodeada pola carnosa lingua e unha considerable superficie da lingua contacta co substrato que a rodea.\nTolerancia ao fr\u00edo.\nIgual que outras ras do norte entra en dormancia enterrada no solo preto da superficie ou baixo follas secas e pode tolerar a conxelaci\u00f3n do seu sangue e outros tecidos. A urea acum\u00falase nos tecidos para prepararse para pasar o inverno e o glic\u00f3xeno do f\u00edgado conv\u00e9rtese en grandes cantidades de glicosa en resposta \u00e1 formaci\u00f3n interna de xeo. Tanto a urea coma a glicosa act\u00faan como crioprotectores que limitan a cantidade de xeo que se forma e reducen a plasm\u00f3lise osm\u00f3tica das c\u00e9lulas. Estas ras poden sobrevivir a moitos episodios de conxelaci\u00f3n/desxeo durante o inverno sempre que non se conxele m\u00e1is dun 65% da auga corporal total. Esta especie ten unha serie de substituci\u00f3ns de 7 amino\u00e1cidos no sitio de uni\u00f3n ao ATP do enzima ATPase de Ca2+ do ret\u00edculo sarco/endopl\u00e1smico 1 (SERCA 1) que permite a esta bomba funcionar a temperaturas m\u00e1is baixas comparada coas especies de ras menos tolerantes ao fr\u00edo (por exemplo, \"Lithobates clamitans\").\nReproduci\u00f3n.\n\"L. sylvaticus\" reprod\u00facese principalmente en pozas temporais en lugar de en corpos de auga grandes e permanentes como lagoas e lagos. Isto crese que lle proporciona certa protecci\u00f3n \u00e1s ras adultas e \u00e1 s\u00faa descendencia (ovos e c\u00e1gados) da predaci\u00f3n polos peixes e outros predadores presentes nos corpos de auga permanentes. As ras adultas saen da hibernaci\u00f3n a inicios da primavera e migran a pozas pr\u00f3ximas. Al\u00ed, os machos fan coros emitindo sons parecidos aos dos patos. Un macho aprox\u00edmase a unha femia e ag\u00e1rraa por detr\u00e1s das patas anteriores dela antes de enganchar os seus polgares arredor dela nunha aperta chamada \"amplexo\", o que vai seguido pouco despois da posta de ovos pola femia. As femias depositan os ovos unidos ao substrato mergullado, xeralmente vexetaci\u00f3n ou ramas de \u00e1rbores baixadas. O m\u00e1is habitual \u00e9 que a femia deposite os ovos a car\u00f3n doutras masas de ovos, creando grandes agregados destas masas. As primeiras parellas que depositaron ovos te\u00f1en algunhas vantaxes coa formaci\u00f3n destas grandes masas, xa que as postas m\u00e1is pr\u00f3ximas ao centro da masa absorben m\u00e1is calor e desenv\u00f3lvense m\u00e1is r\u00e1pido que as da periferia e te\u00f1en m\u00e1is protecci\u00f3n dos predadores. Se as pozas secan antes que os c\u00e1gados se metamorfoseasen en pequenas ras, estes morren. Isto sup\u00f3n un equilibrio entre ese risco e a protecci\u00f3n antipredadores das pozas ef\u00e9meras. Por\u00e9n, ao reproduc\u00edrense a inicios da primavera, os \"L. sylvaticus\" incrementan a posibilidade de que a s\u00faa descendencia chegue \u00e1 metamorfose antes de que seque a poza. As larvas sofren d\u00faas etapas de desenvolvemento: da fecundaci\u00f3n a c\u00e1gados de vida libre, e destes a ras xuven\u00eds. Durante a primeira etapa, as larvas est\u00e1n adaptadas a ter un desenvolvemento r\u00e1pido e o seu crecemento depende da temperatura da auga e te\u00f1en unha maior taxa de mortalidade. A segunda etapa de deenvolvemento caracter\u00edzase por un r\u00e1pido desenvolvemento e crecemento e depende de factores ambientais como a dispo\u00f1ibilidade de alimentos, temperatura e densidade de poboaci\u00f3n. Despois da metamorfose, unha pequena porcentaxe (menos do 20%) de xuven\u00eds disp\u00e9rsase, abandonando permanentemente a veci\u00f1anza das s\u00faas pozas natais. A maior\u00eda da descendencia \u00e9 filop\u00e1trica, xa que torna \u00e1 s\u00faa poza natal para reproducirse. A maior\u00eda das ras reprod\u00facense s\u00f3 unha vez na s\u00faa vida, a\u00ednda que algnhas se reproducen d\u00faas ou tres veces, xeralmente con diferenzas segundo a idade. O \u00e9xito das larvas e c\u00e1gados \u00e9 importante en poboaci\u00f3ns de \"L. sulvaticus\" porque afectan ao fluxo x\u00e9nico e a variabilidade xen\u00e9tica das seguintes xeraci\u00f3ns.\nStatus de conservaci\u00f3n.\nA especie non est\u00e1 en perigo nin ameazada. En moitas partes da s\u00faa \u00e1rea, a urbanizaci\u00f3n est\u00e1 fragmentando as poboaci\u00f3ns. Varios estudos mostraron que baixo certo limiar de perda de cuberta forestal ou densidade de estradas, esta ra e outros anfibios com\u00fans empezan a abandonar os h\u00e1bitats que anteriormente ocupaban. Outra preocupaci\u00f3n para a s\u00faa conservaci\u00f3n \u00e9 que dependen principalmente de zonas h\u00famidas m\u00e1is pequenas \"xeograficamente illadas\" para reproducirse. Polo menos nos Estados Unidos, estas zonas h\u00famidas est\u00e1n en gran medida desprotexidas polas leis federais, deixando aos estados que se ocupen do problema de conservar os anfibios que se reproducen en lagoas e pozas.\n\"L. sylvaticus\" ten un ciclo de vida complexo que depende de m\u00faltiples h\u00e1bitats, terras baixas asolagadas e os bosques que as rodean. O seu h\u00e1bitat de conservaci\u00f3n \u00e9, pois, complexo e require unha preservaci\u00f3n integrada a escala de paisaxe."}
{"id": "463294", "revid": "27155", "url": "https://gl.wikipedia.org/wiki?curid=463294", "title": "Rana sylvatica", "text": ""}
{"id": "463295", "revid": "1131", "url": "https://gl.wikipedia.org/wiki?curid=463295", "title": "Gran Torre Santiago", "text": "A Gran Torre Santiago \u00e9 un ra\u00f1aceos de 300 metros de altura que se atopa na cidade de Santiago, en Chile. \nDescrici\u00f3n.\n\u00c9 parte do complexo Costanera Center, que comprende un centro comercial, dous hoteis e d\u00faas torres de oficinas. Foi dese\u00f1ada polo arquitecto C\u00e9sar Pelli, titular de Pelli Clarke Pelli Architects dos Estados Unidos, quedando o dese\u00f1o do complexo comercial a cargo de Watt International do Canad\u00e1 e as oficinas de arquitectos Alemparte Barreda e Asociados de Chile. A enxe\u00f1ar\u00eda estrutural foi desenvolvida pola compa\u00f1\u00eda chilena Ren\u00e9 Lagos e Asociados Ing. Civiles Ltda. \u00c9 a primeira edificaci\u00f3n chilena en posu\u00edr ascensores expresos, que percorren 60\u00a0metros en 7\u00a0segundos.\nComparaci\u00f3n con outras torres.\nTen 62\u00a0pisos e 300\u00a0metros de altura, situ\u00e1ndose como a torre m\u00e1is alta de Iberoam\u00e9rica, desprazando \u00e1s Torres do Parque Central de Caracas como as m\u00e1is altas de Suram\u00e9rica e ao Bahia Grand Panama como o edificio m\u00e1is alto de Am\u00e9rica Latina. \u00c9 a cuarta m\u00e1is alta do hemisferio sur, despois da Torre de Sydney (309 m), a Queensland Number One (323 m), \u00e1mbalas d\u00faas de Australia, e a Sky Tower (328 m) de Nova Zelandia.\n\u00c9 unha das megaestructuras do mundo situadas nun sector de alto risco s\u00edsmico (xunto ao Titanium La Portada, que est\u00e1 a s\u00f3 metros de distancia, as torres Latinoamericana, Maior, Executiva Pemex, Torre BBVA Bancomer, Torre Reforma e Chapultepec Uno da Cidade de M\u00e9xico, o Taipei 101 de Taipei, o U.S. Bank Tower dos \u00c1nxeles, California, e o Tokyo Skytree de Toquio)."}
{"id": "463296", "revid": "23204", "url": "https://gl.wikipedia.org/wiki?curid=463296", "title": "Alexander Wetmore", "text": "Frank Alexander Wetmore, nado o 18 de xu\u00f1o de 1886 en North Freedom (Wisconsin), e finado o 7 de decembro de 1978 en Glen Echo (Maryland), foi un ornit\u00f3logo e paleont\u00f3logo estadounidense. \nTraxectoria.\nNaceu en North Freedom, Wisconsin, e estudou primeiro na Universidade de Kansas e, posteriormente, na Universidade George Washington.\nEn 1925 foi nomeado secretario adxunto da Smithsonian Institution, sendo secretario desta entidade entre 1945 e 1952. \nEntre outras obras, escribiu \"A Systematic Classification for the Birds of the World\" (1930, revisado en 1951 e 1960). A s\u00faa ordenaci\u00f3n foi amplamente aceptada, permanecendo en uso at\u00e9 a actualidade.\nAbreviatura.\nA abreviatura Wetmore empr\u00e9gase para reco\u00f1ecer a Alexander Wetmore como autoridade na descripi\u00f3n e taxonom\u00eda en zoolox\u00eda."}
{"id": "463302", "revid": "72012", "url": "https://gl.wikipedia.org/wiki?curid=463302", "title": "Raphinae", "text": ""}
{"id": "463303", "revid": "72012", "url": "https://gl.wikipedia.org/wiki?curid=463303", "title": "Raphus", "text": ""}
{"id": "463306", "revid": "5312", "url": "https://gl.wikipedia.org/wiki?curid=463306", "title": "Pezophaps solitaria", "text": "O solitario de Rodrigues (\"Pezophaps solitaria\") \u00e9 unha especie extinta de ave da orde das columbiformes, subfamilia dos col\u00fambidos, unha das d\u00faas integrantes da subfamilia dos rafinos, e a \u00fanica do x\u00e9nero \"Pezophaps\" que, polo tanto, \u00e9 monot\u00edpico.\nEra end\u00e9mica da illa Rodrigues, e unha parente achegada da outra especie da subfamilia, \"Raphus cucullatus\", o dodo e, como este, perdera a capacidade de voo.\nHistoria.\nA primeira observaci\u00f3n da ave realizouna Fran\u00e7ois Leguat, o xefe dun grupo de hugonotes franceses que colonizaron a illa de 1691 a 1693. Describiu a ave con certo detalle, inclu\u00edndo o seu solitario comportamento de ani\u00f1amento. Os hugonotes gabaron a ave polo seu sabor, especialmente o das cr\u00edas.\nDebido \u00e1 caza e \u00e1 introduci\u00f3n de depredadores como o gato, as aves pronto comezaron a escasear e cando, en 1755, Cossigny intentou obter un exemplar non o puido encontrar. O solitario de Rodrigues seguramente extinguiuse cara a 1760.\nTaxonom\u00eda.\nDescrici\u00f3n.\nX\u00e9nero.\nO x\u00e9nero foi descrito en 1848 polo ornit\u00f3logo (e xe\u00f3logo) ingl\u00e9s Hugh Edwin Strickland na p\u00e1xina 70 e ss. da s\u00faa obra \"The dodo and its kindred; or, The history, affinities, and osteology of the dodo, solitaire, and other extinct birds of the islands Mauritius, Rodriguez and Bourbon\".\nEspecie.\nEn canto \u00e1 especie, fora descrita moitos anos antes, en 1789, polo naturalista alem\u00e1n Johann Friedrich Gmelin, co nome de \"Didus solitarius\".\nEtimolox\u00eda.\nX\u00e9nero.\nO nome cient\u00edfico \"Pezophaps\" est\u00e1 formado polos elementos \"Pezo-\" e \"-phaps\", tirados do grego antigo \u03c0\u03b5\u03b6\u03bf- \"pezo-\", derivado de \u03c0\u03ad\u03b6\u03b1 \"p\u00e9za\", 'p\u00e9', e \u03c6\u03ac\u03c8 \"ph\u00e1ps\", 'pomba silvestre', respectivamente. Literalmente: 'os de p\u00e9s como os das pombas'.\nEspecie.\nO ep\u00edteto espec\u00edfico, \"solitarius\", \u00e9 o nominativo masculino singular do adxectivo latino, \"s\u014dlit\u0101rius, -a, -um\", 'solitario', en alusi\u00f3n aos costuimes desta ave.\nSin\u00f3nimos.\nAdemais de polo nome actualmente v\u00e1lido, a especie co\u00f1eceuse tam\u00e9n polos sin\u00f3nimos seguintes:\nCaracter\u00edsticas.\nRecoll\u00e9ronse un gran n\u00famero de \u00f3sos da ave, pero non hai esp\u00e9cimes montados. Os solitarios caracteriz\u00e1banse por unha grande e infrecuente protuberancia \u00f3sea na base do polgar. En vida, esta protuberancia estar\u00eda cuberta por unha grosa capa de pel, e parece que se usou como arma (unha protuberancia similar p\u00f3dese encontrar no ganso do Canad\u00e1). As observaci\u00f3ns do solitario parecen indicar que a cr\u00eda por parellas era moi territorial, e \u00e9 presum\u00edbel que os machos realizaran disputas golpex\u00e1ndose coas \u00e1s."}
{"id": "463307", "revid": "72012", "url": "https://gl.wikipedia.org/wiki?curid=463307", "title": "Pezophaps", "text": ""}
{"id": "463308", "revid": "72012", "url": "https://gl.wikipedia.org/wiki?curid=463308", "title": "Solitario de Rodrigues", "text": ""}
{"id": "463312", "revid": "55340", "url": "https://gl.wikipedia.org/wiki?curid=463312", "title": "William Newton (pol\u00edtico)", "text": "William Newton, nado contra 1783 e finado o 4 de novembro de 1862 foi un pol\u00edtico ingl\u00e9s. \nTraxectoria.\nWilliam Newton era fillo de Samuel (ou James) Newton, un acomodado propietario dono dunha plantaci\u00f3n de azucre no Caribe en Saint Kitts, e unha propiedade en Santa Cruz. \nNacera en Stowey, Somerset, e educouse en Eton e no Pembroke College, da Universidade de Oxford. Instalouse en Suffolk en 1813, despois de que o seu pai comprara Elveden Hall, cerca de Thetford ao 4\u00ba Conde de Albemarle.\nFoi elixido membro do Parlamento do Reino Unido pola circunscrici\u00f3n de Ipswich, desde 1818 at\u00e9 1820.\nCasou o 13 de decembro de 1811 en Ferry Fryston, Yorkshire. A s\u00faa esposa Elizabeth (ou Eliza) era a filla de Richard Slater Milnes, deputado do distrito de York. William e Eliza tiveron dez fillos; o seu quinto fillo, Alfred Newton, chegou a ser un famoso ornit\u00f3logo, e o sexto, Edward Newton, un administrador colonial, e tam\u00e9n ornit\u00f3logo."}
{"id": "463314", "revid": "89787", "url": "https://gl.wikipedia.org/wiki?curid=463314", "title": "Lavinia Fontana", "text": "Lavinia Fontana, nada en Bolo\u00f1a, bautizada o 24 de agosto de 1552 e finada en Roma o 11 de agosto de 1614, foi unha pintora italiana do primeiro barroco. Foi unha das pintoras m\u00e1is importantes da s\u00faa \u00e9poca e mesmo chegou a ser pintora oficial da corte do papa Clemente VIII. O cat\u00e1logo da s\u00faa obra \u00e9 bastante extenso, tense constancia de 135 obras s\u00faas, a\u00ednda que s\u00f3 se conservan 32 datadas e asinadas.\nTraxectoria.\nLavinia Fontana, naceu en 1552 en Bolo\u00f1a, cidade en que se percib\u00eda un grande ambiente cultural na \u00e9poca; proba diso \u00e9 a construci\u00f3n da primeira universidade do mundo. Ademais, tam\u00e9n era unha cidade que destacaba polo seu progresismo e de feito a universidade de Bolo\u00f1a foi a primeira en aceptar mulleres para que cursasen os seus estudos.\nFoi filla do pintor Prospero Fontana, pintor da escola de Bolo\u00f1a, que lle ensinou o oficio. O estilo de Fontana foi, efectivamente, moi pr\u00f3ximo ao manierismo tard\u00edo que practicaba o seu pai. Xa desde moi novo f\u00edxose un nome como pintora de pequenas obras de gabinete, principalmente retratos. \nA maior\u00eda das mulleres que nesa \u00e9poca se dedicaron \u00e1 pintura, aprenderon cos seus pais. Moitas casaron con outro pintor do mesmo taller, o que facilitaba que puidesen continuar dedicadas a ese traballo. Tam\u00e9n \u00e9 o caso de Fontana que casou en 1577, con 25 anos, con Gian Paolo Zappi, que tam\u00e9n era pintor do taller de Prospero Fontana e membro dunha familia nobre. Tivo once fillos con el. Seguiu pintando durante o seu matrimonio para axudar a familia mentres o seu esposo se encargaba da casa e asist\u00eda a s\u00faa muller como axudante. Zappi, tam\u00e9n axudaba a s\u00faa esposa nos labores art\u00edsticos, dise que o axudaba a realizar o fondo das s\u00faas obras. En 1603, trala morte do seu pai, mudouse permanentemente a Roma. Al\u00ed foi escollida pintora oficial da corte do papa Clemente VIII. Tam\u00e9n obtivo o mecenado dos Boncompagni. Foi elixida membro da Academia di San Luca. Coa morte do papa en 1605 foi designada retratista da corte do papa Paulo V.\nLavinia Fontana conseguiu unha fortuna que empregou en obter unha gran colecci\u00f3n de antig\u00fcidades. Ata a s\u00faa morte en Roma en 1614, Fontana recibiu varios reco\u00f1ecementos, en 1611 acu\u00f1ouse unha medalla na s\u00faa honra realizada polo escultor Felipe Antonio Casoni, na que estaba representa de perfil polo anverso, e fronte ao seu cabalete no reverso.\nObra.\nLavinia Fontana, foi unha das artistas femininas m\u00e1is reco\u00f1ecidas no renacemento xunto a Sofonisba Anguissola. P\u00f3dese apreciar a influencia da pintora de Cremona, no seu gusto polos detalles e a s\u00faa excelente t\u00e9cnica \u00e1 hora de recrear xoias e tecidos. Traballaron no mesmo contexto, como calquera pintor masculino, aceptando encargos de particulares e vivindo dos seus ingresos como artistas. A s\u00faa produci\u00f3n \u00e9 a maior dunha muller antes do s\u00e9culo XVIII. Cons\u00e9rvanse, asinadas e datadas, 32 pinturas, pero documentadas hai m\u00e1is de 135.\nObs\u00e9rvase, claramente, a influencia do seu pai nas primeiras obras, desenvolvendo unha arte relixiosa clara, directa e f\u00e1cil. Foi educada rodeada de grandes artistas como Ludovico Carracci do que tam\u00e9n tivo influencia, utilizando cores fortes que eran caracter\u00edsticos da escola veneciana. Grazas a iso, puido desenvolver un estilo propio. \nAdquiriu gran fama en Bolo\u00f1a, e dita fama estendeuse por toda Italia. Como o seu pai, Fontana obtivo a s\u00faa fama grazas aos seus excelentes retratos. Nos seus retratos, os modelos posan de forma natural e destaca a s\u00faa gran capacidade para pintar a roupa e as xoias.\nGradualmente foi adoptando o estilo clasicista dos Carracci, contempor\u00e1neos e protagonistas da escena art\u00edstica bolo\u00f1esa coa s\u00faa academia de postulados clasicistas opostos tanto ao manierismo como ao naturalismo de Caravaggio, a quen se uniron posteriormente Guido Reni e Domenico Zampieri, cun colorido forte case veneciano. Recibiu a influencia de artistas como Correggio e Scipione Pulzone. Foi admitida na Academia de Roma. \nC\u00f3mpre destacar que Fontana chegou a pintar espidos, tanto masculinos como femininos, nas s\u00faas pinturas relixiosas e mitol\u00f3xicas de gran formato o que era excepcional nunha pintora.\nObras destacadas.\nEn 1584, realizou o retrato da familia Gozzadini, que est\u00e1 considerado unha das s\u00faas mellores obras. Tr\u00e1tase dun \u00f3leo sobre lenzo. Este retrato encargouno Laodamia Gozzadini (a muller da dereita), que quixo que a retratase xunto \u00e1 s\u00faa familia, resaltando tam\u00e9n todas as pertenzas que levan as mulleres no cadro (xoias e vestidos). Nun primeiro plano aparecen as damas (as d\u00faas irm\u00e1s Gozzadini) e nun segundo plano aparecen os cabaleiros (o pai no centro e os maridos das irm\u00e1s detr\u00e1s de cada unha). Este retrato actualmente est\u00e1 exposto na Pinacoteca Nacional de Bolo\u00f1a.\nEn 1577 realizou unha das s\u00faas obras m\u00e1is importantes, o seu autorretrato tocando a espineta. At\u00f3pase na Academia di Luca. Tr\u00e1tase dun \u00f3leo sobre lenzo e data do ano 1577.\nTam\u00e9n se conserva a pintura do \"Cristo cos s\u00edmbolos da paix\u00f3n\" de 1576. \u00c9 a s\u00faa obra m\u00e1is antiga e at\u00f3pase no El Paso Museum of Art.\nEntre 1594 e 1595 realizou unha das obras m\u00e1is curiosa da s\u00faa colecci\u00f3n. \u00c9 o retrato de Antonietta Gonsalvus, que se atopa no Mus\u00e9e du Chateau de Blois. O retrato \u00e9 unha nena, de once anos, cuberta de pelo debido a que padec\u00eda unha enfermidade, hipertricose lanuxinosa conx\u00e9nita, herdada do seu pai Petrus Gonsalvus. \nEn 1613 realizou a pintura chamada \"Minerva vest\u00edndose\", mostra dos temas mitol\u00f3xicos aos que tam\u00e9n se dedicou. Esta obra cons\u00e9rvase na Galleria Borghese (Roma).\nListaxe de obras.\nTense constancia de 135 obras s\u00faas, a\u00ednda que s\u00f3 se conservan 32 datadas e asinadas:"}
{"id": "463315", "revid": "55340", "url": "https://gl.wikipedia.org/wiki?curid=463315", "title": "Francisco Igea", "text": "Francisco Igea Arisqueta, nado en Valladolid o 17 de abril de 1964, \u00e9 un m\u00e9dico e pol\u00edtico espa\u00f1ol.\nTraxectoria.\nLicenciouse en medicina pola Universidade de Valladolid, especializ\u00e1ndose posteriormente no aparato dixestivo. Dende 1993 traballou no Hospital R\u00edo Carri\u00f3n de Palencia.\nEn novembro de 2014 presentouse \u00e1s primarias de Uni\u00f3n Progreso y Democracia (UPyD) como candidato \u00e1 Presidencia da Xunta de Castela e Le\u00f3n. Posteriormente abandonou o partido para incorporarse \u00e1s filas de Ciudadanos. Tras un proceso de primarias entrou na candidatura do partido ao Congreso por Valladolid, resultado elixido nas elecci\u00f3ns xerais de decembro de 2015 deputado.\nEn xaneiro de 2017 ao se renovar o Comit\u00e9 Executivo da formaci\u00f3n laranxa, Igea entrou a formar parte da directiva do partido, responsabiliz\u00e1ndose da \u00e1rea de Sanidade\nEn febreiro de 2019 anunciou a s\u00faa intenci\u00f3n de competir contra Silvia Clemente no proceso interno para seleccionar o aspirante do partido \u00e1 presidencia da Xunta de Castela e Le\u00f3n. O 11 de marzo, tras a revisi\u00f3n dos votos telem\u00e1ticos, Ciudadanos deu a vitoria a Igea fronte \u00e1 ex-dirixente popular, polo que se proclamou a Igea candidato \u00e1 Xunta de Castela e Le\u00f3n para as auton\u00f3micas do 26-M."}
{"id": "463318", "revid": "5132", "url": "https://gl.wikipedia.org/wiki?curid=463318", "title": "Estadio K\u014dshien", "text": ""}
{"id": "463321", "revid": "5863", "url": "https://gl.wikipedia.org/wiki?curid=463321", "title": "Mariluz Villar", "text": ""}
{"id": "463322", "revid": "5863", "url": "https://gl.wikipedia.org/wiki?curid=463322", "title": "Mar\u00eda Luz Villar Ot\u00f3n", "text": ""}
{"id": "463323", "revid": "5863", "url": "https://gl.wikipedia.org/wiki?curid=463323", "title": "Mar\u00eda Luz Villar", "text": ""}
{"id": "463326", "revid": "10599", "url": "https://gl.wikipedia.org/wiki?curid=463326", "title": "Erreala", "text": ""}
{"id": "463327", "revid": "10599", "url": "https://gl.wikipedia.org/wiki?curid=463327", "title": "Reala", "text": ""}
{"id": "463328", "revid": "10599", "url": "https://gl.wikipedia.org/wiki?curid=463328", "title": "Atleti", "text": ""}
{"id": "463329", "revid": "12452", "url": "https://gl.wikipedia.org/wiki?curid=463329", "title": "Actriz de teatro", "text": ""}
{"id": "463330", "revid": "12452", "url": "https://gl.wikipedia.org/wiki?curid=463330", "title": "Actor de teatro", "text": ""}
{"id": "463331", "revid": "1131", "url": "https://gl.wikipedia.org/wiki?curid=463331", "title": "Nagoya Dome", "text": "O \u00e9 un parque de b\u00e9isbol situado en Nagoia, Aichi (Xap\u00f3n). O estadio, inaugurado o 15 de marzo de 1997, foi constru\u00eddo para albergar os partidos como local dos Chunichi Dragons, equipo da Liga Central da Nippon Professional Baseball (NPB). O estadio, con capacidade para 36.627 espectadores sentados (oficialmente 40.500), \u00e9 un exemplo de c\u00fapula xeod\u00e9sica."}
{"id": "463333", "revid": "22570", "url": "https://gl.wikipedia.org/wiki?curid=463333", "title": "Jos\u00e9 Sarri\u00f3n", "text": "Jos\u00e9 Sarri\u00f3n Andaluz, nado en Cartaxena en 1982 \u00e9 un pol\u00edtico espa\u00f1ol, procurador de Izquierda Unida nas Cortes de Castela e Le\u00f3n.\nTraxectoria.\nDoutor en Filosof\u00eda, \u00e9 profesor de antropolox\u00eda na Universidade Pontificia de Salamanca.\nMilitante de base do PCE e IU en Salamanca desde finais dos anos noventa, en 2015 Jos\u00e9 Sarri\u00f3n ga\u00f1ou as primarias abertas de IU para a elecci\u00f3n de candidato \u00e1 presidencia da Xunta de Castela e Le\u00f3n, logrando nas elecci\u00f3ns auton\u00f3micas de maio de 2015 a acta de procurador nas Cortes auton\u00f3micas. Dende setembro de 2016 \u00e9 o coordinador de IU en Castela e Le\u00f3n."}
{"id": "463336", "revid": "56817", "url": "https://gl.wikipedia.org/wiki?curid=463336", "title": "William Moulton Marston", "text": "O doutor William Moulton Marston, nado o 9 de maio de 1893 e finado o 2 de maio de 1947, co\u00f1ecido polo pseud\u00f3nimo de Charles Moulton, foi un psic\u00f3logo, te\u00f3rico, inventor e autor de c\u00f3mics que creou o personaxe Wonder Woman.\nMarston ti\u00f1a unha relaci\u00f3n amorosa coas psic\u00f3logas Elizabeth Holloway Marston e Olive Byrne, viv\u00eda simultaneamente con ambas e tivo varios fillos con elas. Ambas mulleres influ\u00edron na creaci\u00f3n da personaxe.\nTraxectoria.\nEn 1915, Marston casou coa s\u00faa compa\u00f1eira Elizabeth Holloway, en 1925 comezou unha relaci\u00f3n con Olive Byrne, unha estudante de psicolox\u00eda alumna s\u00faa; a relaci\u00f3n ti\u00f1a a aprobaci\u00f3n da s\u00faa muller e, de feito, a moza foi vivir co matrimonio. Entre 1928 e 1933 Marston tivo dous fillos coa s\u00faa esposa e tres fillos con Byrne. Para manter a aparencia, a parella de Marston adoptou legalmente os fillos de Byrne. Cara ao exterior present\u00e1ronse como unha familia convencional cunha coidadora. Os nenos non souberon a verdade ata 1963, cando Holloway lles revelou que o seu pai adoptivo era o seu pai biol\u00f3xico.\nDespois da s\u00faa morte, as s\u00faas d\u00faas mulleres seguiron vivindo xuntas. Olive estivo na casa coidando os nenos mentres Elizabeth traballaba como profesora universitaria; a convivencia durou ata a morte por causas naturais de Olive Byrne en 1985.\nEducaci\u00f3n e carreira.\nEstudou na Universidade de Harvard, licenciouse en 1915 e foi m\u00e1ster en dereito en 1918. En 1921, completou os seus estudos de doutoramento no campo da psicolox\u00eda. Despois de ensinar na American University en Washington DC e na Universidade de Tufts, Massachusetts, Marston viaxou \u00e1 Universal Studios, en California, en 1929 onde traballou durante un ano como director de servizos p\u00fablicos.\nAo rematar os seus estudos investigou os conceptos de \u00abvontade\u00bb e \u00abpoder\u00bb e os seus efectos na personalidade e no comportamento humano, tam\u00e9n estudou a conciencia as cores, as emoci\u00f3ns primarias e os s\u00edntomas corporais. Os seus descubrimentos foron unha valiosa contribuci\u00f3n ao campo da psicolox\u00eda.\nDetector de mentiras.\nMarston \u00e9 o creador do primeiro dispositivo funcional para detectar mentiras, grazas \u00e1 s\u00faa adaptaci\u00f3n de instrumentos para medir a presi\u00f3n arterial no corpo e outros cambios corporais. A s\u00faa invenci\u00f3n \u00e9 a base do pol\u00edgrafo desenvolvido por John Augustus Larson.\nO modelo te\u00f3rico DISC.\nWilliam Moulton Marston fixou o seu interese psicol\u00f3xico nas persoas \u00abnormais\u00bb ou t\u00edpicas. Estaba interesado nos retos diarios das persoas com\u00fans. Non lle interesaba a conduta psic\u00f3tica ou a enfermidade mental, quer\u00eda desenvolver unha unidade de medida da \u00abenerx\u00eda mental\u00bb, \u00e9 dicir \u00abentender e describir o comportamento humano normal\u00bb de acordo a como cada persoa distrib\u00fae, manexa, exterioriza esta enerx\u00eda mental en 4 \u00abdirecci\u00f3ns\u00bb:\nPronto se dar\u00eda conta de que o comportamento das persoas correspond\u00eda a unha destas categor\u00edas e de que as relaci\u00f3ns humanas atravesaban este patr\u00f3n. M\u00e1is adiante suma un quinto eixo, o do Autocontrol emocional, relacionado co \u00abEquilibrio entre Emoci\u00f3n e Racionalidade\u00bb, moi asociado ao que hoxe co\u00f1ecemos como a Intelixencia emocional.\nEn 1928 publicou \"Emotions of Normal People\" e a\u00ednda que escribira acerca do modelo DISC catro anos antes, foi neste libro onde presentou formalmente a Teor\u00eda DISC. En 1931 publicou un segundo libro acerca da teor\u00eda, \"Integrative Psychology\". A Teor\u00eda DISC foi un dos primeiros intentos de aplicar psicolox\u00eda a persoas ordinarias, f\u00f3ra dun \u00e1mbito puramente cl\u00ednico.\nHistorietista de Wonder Woman.\nEn 1941, Marston, baixo o pseud\u00f3nimo de Charles Moulton, creou o c\u00f3mic Wonder Woman para DC C\u00f3mics: unha princesa amazona que era a protagonista do seu propio c\u00f3mic e non a parella do heroe.\nMarston atop\u00e1base convencido de que as mulleres eran m\u00e1is honestas e m\u00e1is confiables que os homes e de que pod\u00edan traballar m\u00e1is r\u00e1pido e con maior precisi\u00f3n. Ao longo da s\u00faa vida, avogou pola causas das mulleres da \u00e9poca, postulou que hai unha noci\u00f3n masculina de liberdade que, \u00e9 inherentemente an\u00e1rquica e violenta, e unha noci\u00f3n feminina oposta baseada no \u00abencantamento amoroso\u00bb que leva a un estado ideal de submisi\u00f3n en que se ama a autoridade.\nA s\u00faa visi\u00f3n cr\u00edtica de certos estereotipos de x\u00e9nero na cultura popular \u00e9 expresado nun artigo de 1944 publicado en \"American Scholar\":Nin sequera as mulleres queren ser mulleres mentres o noso arquetipo de femineidade careza de forza, fortaleza e poder\u2026 O remedio obvio \u00e9 crear un personaxe feminino con toda a forza de Superman m\u00e1is todo o encanto dunha muller bela e boa (Marston, 1944).\nCinema.\nEn 2017 a etapa da s\u00faa vida na que creou Wonder Woman foi levada ao cinema na pel\u00edcula \"Professor Marston and the Wonder Women,\" o papel protagonista foi interpretado por Luke Evans.\nA pel\u00edcula trasl\u00e1danos ao campus universitario feminino de Radcliffe (que m\u00e1is tarde se integrou en Harvard) a principios dos anos vinte, onde o profesor Marston ensinaba a recentemente incorporada materia de psicolox\u00eda mentres a s\u00faa muller, Elizabeth, igual de brillante que el, t\u00ed\u00f1ase que conformar con traballar ao seu lado sen dereito a unha praza propia por culpa da discriminaci\u00f3n de x\u00e9nero.\nUnha das m\u00e1is famosas frases do profesor Marston tam\u00e9n est\u00e1 inclu\u00edda na pel\u00edcula, case a modo de ep\u00edlogo: \u00abSe o home ten unha natureza an\u00e1rquica e violenta e a muller cari\u00f1osa e protectora, ent\u00f3n elas deber\u00edan gobernar o mundo\u00bb."}
{"id": "463340", "revid": "4817", "url": "https://gl.wikipedia.org/wiki?curid=463340", "title": "Coriolis (sat\u00e9lite)", "text": "Coriolis \u00e9 un sat\u00e9lite artificial da Forza A\u00e9rea dos Estados Unidos lanzado o 6 de xaneiro de 2003 mediante un foguete Titan-2G desde a base Vandenberg da Forza A\u00e9rea para probar novas tecnolox\u00edas e observar a superficie terrestre.\nCaracter\u00edsticas.\nCoriolis \u00e9 un sat\u00e9lite do Programa de Probas Espaciais da Forza A\u00e9rea dos Estados Unidos coa finalidade de demostrar a medici\u00f3n remota de ventos na superficie terrestre usando a t\u00e9cnica de radiometr\u00eda polarim\u00e9trica de microondas como maneira de reducir riscos para o uso da tecnolox\u00eda no sistema de sat\u00e9lites meteorol\u00f3xicos NPOESS. Tam\u00e9n se adica a predecir perturbaci\u00f3ns xeomagn\u00e9ticas mediante a observaci\u00f3n de eventos de execci\u00f3n de masa coronal do Sol.\nO sat\u00e9lite ten unha masa de 395 kg, cun [[di\u00e1metro de 3,0 m e unha altura de 6,9 m. leva dous instrumentos a bordo:\nCaracter\u00edsticas clave de Coriolis son o seu baixo nivel de interferencia electromagn\u00e9tica para o \u00f3ptimo rendemento do radi\u00f3metro e a s\u00faa estabilidade de apuntado e control da posici\u00f3n tendo un elemento (WindSat) que rota a 30 revoluci\u00f3ns por minuto. O sat\u00e9lite env\u00eda datos a terra a velocidades de ata 51,2 Mbps en [[banda X]].\nV\u00e9xase tam\u00e9n.\n[[Categor\u00eda:Sat\u00e9lites artificiais]]"}
{"id": "463341", "revid": "5144517", "url": "https://gl.wikipedia.org/wiki?curid=463341", "title": "Mabel", "text": "Mabel (Mabel Alabama Pearl McVey) nada en Alhaur\u00edn el Grande, M\u00e1laga, 20 de febreiro de 1996 \u00e9 unha cantante de Rhythm and blues e compositora musical de orixe anglosueca."}
{"id": "463354", "revid": "58761", "url": "https://gl.wikipedia.org/wiki?curid=463354", "title": "Mar\u00eda Mart\u00ednez Sierra", "text": ""}
{"id": "463355", "revid": "58761", "url": "https://gl.wikipedia.org/wiki?curid=463355", "title": "Mar\u00eda de la O Lej\u00e1rraga Garc\u00eda", "text": ""}
{"id": "463362", "revid": "5132", "url": "https://gl.wikipedia.org/wiki?curid=463362", "title": "Taiy\u014d Shochiku Robins", "text": ""}
{"id": "463373", "revid": "5132", "url": "https://gl.wikipedia.org/wiki?curid=463373", "title": "Central League", "text": "A ou Liga Central, tam\u00e9n co\u00f1ecida como , \u00e9 unha das d\u00faas ligas profesionais que constit\u00faen a Nippon Professional Baseball, a m\u00e1is importante competici\u00f3n de b\u00e9isbol do Xap\u00f3n. O ga\u00f1ador desta liga xoga anualmente contra campi\u00f3n da Pacific League nas Nippon Series para decidir o campi\u00f3n nacional. Actualmente est\u00e1 formada por seis equipos de todo o pa\u00eds, sendo o m\u00e1is laureado os Yomiuri Giants. Ao contrario que na Pacific League, e do mesmo xeito que antigamente na Liga Nacional da MLB, esta liga non permite o uso de bateador designado.\nHistoria.\nA Liga Central foi fundada en 1949 con oito equipos: catro da antiga Liga de B\u00e9isbol do Xap\u00f3n (Chunichi Dragons, Hanshin Tigers, Yomiuri Giants e Shochiku Robins) e catro novos (Hiroshima Carp, Kokutetsu Swallows, Nishinippon Pirates e Taiy\u014d Whales). Con todo, os Nishinippon Pirates tan s\u00f3 duraron unha temporada, fusion\u00e1ndose o equipo fusionouse cos Nishitetsu Clippers, tam\u00e9n de Fukuoka, para formar os Nishitetsu Lions na Liga do Pac\u00edfico. Isto levou a que a liga ficase reducida a tan s\u00f3 sete franqu\u00edas.\nEn 1952, coa chegada \u00e1 presidencia de Ryuji Suzuki, decidiuse que todo equipo que finalizase a temporada cunha porcentaxe de vitorias inferior ao 30% ter\u00eda que disolverse ou fusionarse con outros equipos. Finalmente tan s\u00f3 un equipo se ver\u00eda afectado, os Shochiku Robins, os cales decidiron fusionarse cos Taiy\u014d Whales para formar os Taiy\u014d Shochiku Robins en xaneiro de 1953. Isto levou a que a liga ficase reducida a tan s\u00f3 seis franqu\u00edas, n\u00famero que se mant\u00e9n at\u00e9 a actualidade. A seguinte gran novidade chegou no ano 2007, momento no que se crearon as Climax Series. Estas eliminatorias, inspiradas nas que xa hab\u00eda na Liga do Pac\u00edfico, enfrontan aos tres primeiros clasificados da liga para determinar o equipo que disputar\u00e1 as Series do Xap\u00f3n. Co sistema anterior non hab\u00eda ning\u00fan tipo de eliminatoria, clasific\u00e1ndose directamente \u00e1 final o campi\u00f3n da liga."}
{"id": "463374", "revid": "1131", "url": "https://gl.wikipedia.org/wiki?curid=463374", "title": "Torre Colpatria", "text": "A Torre Colpatria \u00e9 un ra\u00f1aceos que se atopa na cidade de Bogot\u00e1, na zona norte do barrio Las Nieves. A s\u00faa zona comercial constit\u00fae unha prolongaci\u00f3n do Centro Internacional da cidade. Cos seus 50 pisos, \u00e9 o segundo edificio m\u00e1is alto da cidade as\u00ed como unha das s\u00faas iconas. Foi rematado en 1979 e ten unha altura de 196 m. Nela at\u00f3panse as oficinas de diversas compa\u00f1\u00edas, entre as cales est\u00e1n as empresas do Grupo Colpatria, propietario da torre. Na s\u00faa azotea hai un miradoiro para apreciar gran parte da cidade e da sabana de Bogot\u00e1. En 1998, instal\u00e1ronse trinta e seis luces de xenon, que a finais de 2012 foron substitu\u00eddas con luces de tecnolox\u00eda LED.\nLocalizaci\u00f3n.\nAt\u00f3pase na Carreira 7 N\u00ba. 24 \u2013 89, sobre unha das avenidas m\u00e1is importantes de Bogot\u00e1: a Avenida Eldorado, que une o Centro co oeste e co Aeroporto Internacional El Dorado, e a Carreira S\u00e9tima, que conecta a zona cos centros financeiros do norte.\nAltura.\nA torre Colpatria foi un ra\u00f1aceos de altura relevante no eido continental e rexional. En 1979, superou o Centro de Comercio Internacional como o edificio m\u00e1is alto de Am\u00e9rica Latina. Foi superada en 1982 pola Torre Executiva Pemex de Cidade de M\u00e9xico, \u00e1 que \u00e1 s\u00faa vez en 1983 pasaron as Torres de Parque Central en Caracas. Durante a \u00faltima d\u00e9cada, constru\u00edronse varios edificios de maior altura en diferentes pa\u00edses de Am\u00e9rica Latina. En Suram\u00e9rica ocupa o cuarto lugar e en Am\u00e9rica Latina ocupa o lugar 26, despois de edificios situados en Cidade de M\u00e9xico, Panam\u00e1, Caracas e Santiago de Chile.\nO 19 de abril de 2015, a estrutura en construci\u00f3n do BD Bacat\u00e1, superou en n\u00famero de pisos \u00e1 Torre Colpatria, e o 2 de xu\u00f1o, superouna en altura. A Torre Colpatria foi durante 36 anos o edificio m\u00e1is alto de Colombia."}
{"id": "463377", "revid": "5132", "url": "https://gl.wikipedia.org/wiki?curid=463377", "title": "Yakult Swallows", "text": ""}
{"id": "463379", "revid": "5132", "url": "https://gl.wikipedia.org/wiki?curid=463379", "title": "Nankai Hawks", "text": ""}
{"id": "463380", "revid": "5132", "url": "https://gl.wikipedia.org/wiki?curid=463380", "title": "Tokyu Flyers", "text": ""}
{"id": "463381", "revid": "5132", "url": "https://gl.wikipedia.org/wiki?curid=463381", "title": "Daimai Orion", "text": ""}
{"id": "463382", "revid": "5132", "url": "https://gl.wikipedia.org/wiki?curid=463382", "title": "Pacific League", "text": "A ou Liga do Pac\u00edfico, tam\u00e9n co\u00f1ecida como , \u00e9 unha das d\u00faas ligas profesionais que constit\u00faen a Nippon Professional Baseball, a m\u00e1is importante competici\u00f3n de b\u00e9isbol do Xap\u00f3n. O ga\u00f1ador desta liga xoga anualmente contra campi\u00f3n da Central League nas Nippon Series para decidir o campi\u00f3n nacional. Actualmente est\u00e1 formada por seis equipos de todo o pa\u00eds, sendo o m\u00e1is laureado os Seibu Lions. Ao contrario que na Central League, e do mesmo xeito que a Liga Americana da MLB, esta liga permite o uso de bateador designado.\nHistoria.\nA Liga do Pac\u00edfico foi fundada como Taiheiyo Baseball Union en 1949, nome que mantivo at\u00e9 1980 cando adoptou a actual nomenclatura. O primeiro presidente desta liga foi Masaichi Nagata, propietario dos Daiei Stars. A competici\u00f3n comezou a s\u00faa andaina con sete equipos, catro procedentes da anterior Liga Xaponesa de B\u00e9sibol (Hankyu Braves, Nankai Hawks, Daiei Stars e Tokyu Flyers) e tres nos novos equipos (Kintetsu Pearls, Mainichi Orions e Nishitetsu Clippers). En 1954 entrou na liga un novo equipo, os Takahashi Unions, incrementando as\u00ed o n\u00famero at\u00e9 oito. A pesar de ser un equipo formado con xogadores cos que non contaban o resto de equipos da Liga, os Unions conseguiron unha series de segundos postos consecutivos at\u00e9 a fusi\u00f3n en 1957 cos Daiei Stars para formar os Daiei Unions, reducindo as\u00ed de novo o n\u00famero at\u00e9 sete equipos. Con todo, os novos Unions acabaron en \u00faltimo lugar na s\u00faa primeira temporada. Na seguinte temporada, fusionanse de novo, esta vez cos Mainichi Orions para formar os Daimai Orion. A liga ficaba as\u00ed reducida a seis equipos, n\u00famero que se mant\u00e9n na actualidade.\nEntre 1973 e 1982, a Liga do Pac\u00edfico tivo un formato de competici\u00f3n dividido en d\u00faas partes, de forma que o campi\u00f3n da primeira parte se enfrontaba ao campi\u00f3n da segunda para determinar o posuidor do t\u00edtulo de Liga. En 1975 a Liga comezou a utilizar a regra do bateador designado, seguindo as\u00ed a estela da Liga Americana da Major League Baseball (MLB). Cando no ano 2005 se comezaron a xogar partidos entre equipos da Liga do Pac\u00edfico e da Liga Central, a regra do bateador designado \u00e9 utlizada en funci\u00f3n da liga na que compita o equipo local. Na temporada 2004 os Orix BlueWave e os Osaka Kintetsu Buffaloes fusion\u00e1ronse para formar os Orix Buffaloes. Para manter os tradicionais seis equipos, entraron na liga os Tohoku Rakuten Golden Eagles. A partir desa mesma temporada foi introducido un sistema de eliminatorias (as Series de Campionato da Liga do Pac\u00edfico) para determinar o campi\u00f3n e participante nas Series do Xap\u00f3n."}
{"id": "463383", "revid": "55340", "url": "https://gl.wikipedia.org/wiki?curid=463383", "title": "Esther Herranz Garc\u00eda", "text": "Mar\u00eda Esther Herranz Garc\u00eda, nada en Logro\u00f1o o 3 de xullo de 1969, \u00e9 unha pol\u00edtica espa\u00f1ola do Partido Popular que foi membro do Parlamento Europeo.\nTraxectoria.\nEn 1993, licenciouse en xeograf\u00eda na Universidade de Zaragoza, especializ\u00e1ndose en xeograf\u00eda f\u00edsica. En 1994, obtivo unha mestr\u00eda en ordenaci\u00f3n territorial e medio ambiente na Universidade de Valencia e en 1998 outro en xesti\u00f3n de residuos. Isto permitiulle traballar como consultora medioambiental. Dende 1999 foi membro do comit\u00e9 executivo do Partido Popular da Rioxa. Entre outros cargos dentro desta secci\u00f3n do partido, foi presidenta da Comisi\u00f3n de Medio Ambiente de 1996 a 2000 e asesora do gabinete do Presidente da Rioxa de 1999 a 2002. Dende 2002 tam\u00e9n \u00e9 membro da Xunta Directiva Nacional do PP.\nEn xaneiro de 2002 conseguiu un escano por substituci\u00f3n no Parlamento Europeo, que renovou nas elecci\u00f3ns ao Parlamento Europeo de 2004 e 2009. \u00c9 membro da Comisi\u00f3n de Agricultura e Desenvolvemento Rural."}
{"id": "463384", "revid": "23204", "url": "https://gl.wikipedia.org/wiki?curid=463384", "title": "Mar\u00eda Esther Herranz Garc\u00eda", "text": ""}
{"id": "463387", "revid": "89787", "url": "https://gl.wikipedia.org/wiki?curid=463387", "title": "Moeda do reino do Ponto", "text": "A moeda do reino do Ponto comezou a cu\u00f1arse, previsiblemente, durante o per\u00edodo do rei p\u00f3ntico Mitr\u00eddates II (ca. 250-220 a. de C.), en plena \u00e9poca helen\u00edstica, neste reino do norte da Asia Menor. As primeiras destas emisi\u00f3ns imitaban as cu\u00f1axes co busto de Alexandre o Grande, en tanto que as m\u00e1is tard\u00edas se caracterizaron polo realismo dos retratos dos monarcas p\u00f3nticos, cun estilo propio e illado da tradici\u00f3n helen\u00edstica. Por\u00e9n, Mitr\u00eddates V (ca. 150-120 a. de C. ) e o seu fillo Mitr\u00eddates VI (120-63 a. de C.) abandonaron parcialmente as influencias orientais nos retratos das s\u00faas moedas.\nAs cecas p\u00f3nticas experimentaron con novos metais e aliaxes para a cu\u00f1axe, que durante o reinado de Mitr\u00eddates VI utilizaron o cobre puro e o lat\u00f3n (as primeiras da historia que se co\u00f1ecen nesta aliaxe). Baixo ese reinado floreceron numerosos obradoiros monetarios, como resultado da expansi\u00f3n do imperio, e as s\u00faas emisi\u00f3ns acadaron unha ampla aceptaci\u00f3n en toda a \u00e1rea mediterr\u00e1nea oriental.\nCaracterizaci\u00f3n e evoluci\u00f3n das emisi\u00f3ns.\nAntes da creaci\u00f3n do reino do Ponto, a rexi\u00f3n ti\u00f1a cidades aut\u00f3nomas de ascendencia grega, maioritariamente no litoral. Delas, as cidades con ceca eran case exclusivamente colonias gregas.\n\u00c9 probable que as primeiras emisi\u00f3ns se te\u00f1an producido durante o reinado de Mitr\u00eddates II (ca. 250-220 a. de C.). Estas primeiras moedas imitaban as gregas coa imaxe de Alexandre o Grande. Mitr\u00eddates III (ca. 220-183 a. de C.) foi o primeiro gobernante en inclu\u00edr o seu propio retrato nas moedas; del co\u00f1\u00e9cese unha importante cantidade de moeda de prata cara ao final do reinado.\nPor\u00e9n, a cu\u00f1axe de moeda p\u00f3ntica anterior ao reinado de Mitr\u00eddates VI foi s\u00f3 epis\u00f3dica, o que dificulta o estudo das emisi\u00f3ns anteriores a este monarca, a\u00ednda que as investigaci\u00f3ns fixeron posible establecer a s\u00faa cronolox\u00eda. Mitr\u00eddates VI datou xa a maior\u00eda das s\u00faas moedas polo ano bizantino e polo mes.\nHab\u00eda diferenzas entre as emisi\u00f3ns reais e as de \u00edndole local. As reais, de ouro e prata, amosaban o retrato do rei e o seu nome nas s\u00faas lendas, en tanto que as locais, de bronce, amosaban nos seus reversos o nome da cidade emisora.\nAmasia foi, excepcionalmente e durante un curto per\u00edodo de tempo, a \u00fanica cidade p\u00f3ntica autorizada para a cu\u00f1axe de prata e de ouro, en recompensa polos servizos da cidade en apoio de Mitr\u00eddates VI.\nDurante o reinado de Farnaces I (184-170 a. de C.) suprim\u00edronse as emisi\u00f3ns locais, xa que o monarca privou as cidades da autonom\u00eda da que gozaban. Tal privilexio foilles devolto por Mitr\u00eddates VI , a\u00ednda que debeu manter centro control das emisi\u00f3ns, como se desprende da estandarizaci\u00f3n que se observa na moeda local na s\u00faa \u00e9poca.\nAs emisi\u00f3ns reais p\u00f3nticas amosan nos seus anversos retratos dos reis dunha gran finura e s\u00f3 as moedas indobactrianas se lles asemellan no realismo dos seus trazos. Isto foi posible porque as cecas p\u00f3nticas contrataron traballadores gregos para tallaren os cu\u00f1os empregados nas cu\u00f1axes. Con todo, manti\u00f1an trazos orientais herdados da s\u00faa ascendencia iraniana.\nUnha tipolox\u00eda moi recorrente nos reversos de moitas destas moedas consiste na figura dun animal pastando, xunto cunha estrela e unha l\u00faa crecente, e frecuentemente con uvas e follas de hedra. Nas primeiras emisi\u00f3ns, o animal que pasta \u00e9 moitas veces un Pegaso, a\u00ednda que este se viu progresivamente substitu\u00eddo por un cervo, \u00e1 medida que o imperio se \u00eda estendendo cara ao oeste, xa que o Pegaso estaba moi estreitamente asociado coa orixe persa do reino. \nMitr\u00eddates VI inclu\u00edu nalgunhas moedas escenas sobre o mito de Perseo para salientar a s\u00faa dobre ascendencia grega e persa: Apiano afirmou que Perseo era un antepasado de Alexandre o Grande, en tanto que Her\u00f3doto aseguraba e en realidade era persa.\nPor toda a \u00e1rea mediterr\u00e1nea oriental e ata as costas do norte do mar Negro aparecen achados de moeda p\u00f3ntica tard\u00eda, frecuentemente mesturada con moeda helen\u00edstica, o que d\u00e1 conta da s\u00faa aceptaci\u00f3n en toda esa \u00e1rea.\nAs cu\u00f1axes en lat\u00f3n.\nCon anterioridade \u00e1 primeira e \u00e1 segunda guerra mitrid\u00e1tica (88-63 a. de C.) houbo abundantes cu\u00f1axes de metais nobres, pero despois das contendas practicamente desapareceron. Durante as guerras entre a Rep\u00fablica Romana e o Ponto, Mitr\u00eddates VI financiou as s\u00faas campa\u00f1as militares introducindo novas aliaxes na amoedaci\u00f3n, destacadamente o lat\u00f3n e outras \u00e1 base de cobre, moi \u00fatiles para as emisi\u00f3ns sobrevaluadas. Esta tendencia foi posteriormente herdada polos romanos a partir da reforma monetaria de Augusto en 23 d. de C. As cu\u00f1axes de cobre puro poden ter sido destinadas a substitu\u00edr parcialmente as emisi\u00f3ns de prata.\nO lat\u00f3n \u00e9 unha aliaxe escasamente utilizada na Antig\u00fcidade. Frixia foi a \u00fanica rexi\u00f3n onde se utilizou con asiduidade e, precisamente, o uso do lat\u00f3n nas cu\u00f1axes p\u00f3nticas en tempos de Mitr\u00eddates VI ten o seu antecedente no manexo coti\u00e1n desta aliaxe en Frixia e en Bitinia.\nCecas p\u00f3nticas.\nInicialmente houbo obradoiros monetarios p\u00f3nticos nas cidades de Amisos, Farnacia, Trebisonda e Sinope. No tempo de Mitr\u00eddates VI o n\u00famero de cidades emisoras aumentou drasticamente, entre elas: Amasia, Cabira, Comana, Gaciura ou Talaura. De todas elas, soamente a de Gaciura cu\u00f1ara moeda con anterioridade."}
{"id": "463388", "revid": "65337", "url": "https://gl.wikipedia.org/wiki?curid=463388", "title": "Moedas do reino do Ponto", "text": ""}
{"id": "463389", "revid": "65337", "url": "https://gl.wikipedia.org/wiki?curid=463389", "title": "Moeda p\u00f3ntica", "text": ""}
{"id": "463390", "revid": "89787", "url": "https://gl.wikipedia.org/wiki?curid=463390", "title": "Sheyla Guti\u00e9rrez", "text": "Sheyla Guti\u00e9rrez Ruiz, nada en Varea, Logro\u00f1o o 1 de xaneiro de 1994, \u00e9 unha ciclista profesional espa\u00f1ola.\nTraxectoria.\nDebut profesional.\nComo ciclista xuvenil foi sexta no Campionato Mundial en Ruta 2011 e s\u00e9tima no de 2012 da s\u00faa categor\u00eda. Ademais, nesa categor\u00eda, foi campioa de Espa\u00f1a en 2012.\nDebutou como profesional en 2013, no equipo vasco de categor\u00eda UCI Lointek. Na s\u00faa primeira carreira profesional, a Volta a Costa Rica disputada en febreiro, logrou acabar en 15\u00aa posici\u00f3n a 17 min 55 s da ga\u00f1adora tras sufrir un desfalecemento na 4\u00aa etapa onde perdeu m\u00e1is de 13 minutos; ademais apareceu entre os primeiros postos das clasificaci\u00f3ns secundarias desa carreira.\nCalendario nacional.\nEn xu\u00f1o de 2013 ga\u00f1ou o Campionato de Espa\u00f1a en Ruta sub-23 (\u00f3 ser sexta no Campionato en Ruta con s\u00f3 19 anos), a\u00ednda que esta vitoria non se considera oficial \u00f3 non existir categor\u00eda sub-23 a efectos UCI nos campionatos nacionais. Ademais, un mes despois, foi a ga\u00f1adora da Copa de Espa\u00f1a, en categor\u00eda sub-23, trala carreira disputada en Villamediana de Iregua, proclam\u00e1ndose ademais subcampioa xeral de 2013.\nEn 2014, comezou a destacar algo m\u00e1is tarde esta vez a finais de maio cun 7\u00ba posto no Gran Premio de Plumelec-Morbihan Feminino. Pouco despois f\u00edxose co terceiro lugar no Campionato de Espa\u00f1a en Ruta. Por\u00e9n, non subiu \u00f3 podio de devandito campionato debido a que s\u00f3 se lle outorgou a medalla de ouro en categor\u00eda sub-23. A\u00ednda que a medalla de bronce a recollese Leire Olaberria que quedou 4\u00aa, a efectos UCI (que oficializa as clasificaci\u00f3ns) Sheyla quedou 3\u00aa a pesar de que non recollese dita medalla de bronce. Pouco despois comezou a preparar a pista onde logrou a medalla de prata no Campionato de Espa\u00f1a Persecuci\u00f3n. Todo iso fixo que lograse debutar no seu primeiro Mundial na proba en ruta, en 2014, con s\u00f3 20 anos a\u00ednda que apenas disputou unha volta xa que tivo que abandonar debido a un ataque de asma.\nA finais do 2014 e comezos do 2015, debido \u00e1 s\u00faa boa actuaci\u00f3n nos Campionatos de Espa\u00f1a de Pista, acudiu \u00e1s concentraci\u00f3ns da Selecci\u00f3n Espa\u00f1ola de devandita modalidade conseguindo finalmente praza para os o Campionato Mundial do 2015 na especialidade de Scrath.\nProgresi\u00f3n internacional.\nPrimeira vitoria internacional.\nDo mesmo xeito que no 2013 de novo acumulou bos postos en carreiras internacionais, todas elas en probas dun d\u00eda, en marzo foi 6\u00aa na Omloop van het Hageland (Tielt-Winge) e 7\u00aa no Gran Premio Cholet-Pays de Loire (en marzo) e 6\u00aa na Classique Morbihan e ga\u00f1adora do Gran Premio de Plumelec-Morbihan (en maio). Esa vitoria foi un feito destacado a nivel nacional xa que foi a primeira vitoria internacional de categor\u00eda UCI que consegu\u00eda unha ciclista espa\u00f1ola trala obtida por Eneritz Iturriaga nunha etapa do Troph\u00e9e d'Or F\u00e9minin 2008 e a primeira en toda a historia que ga\u00f1a unha carreira internacional profesional dun d\u00eda.\nTodo iso fixo que fose seleccionada para os Xogos Europeos a\u00ednda que con discretos resultados. D\u00edas despois p\u00faidose desquitar conseguindo a 2\u00ba praza no Campionato de Espa\u00f1a Contra o reloxo, unha especialidade na que non destacara at\u00e9 a data, e na que at\u00e9 ela mesma se sorprendeu do seu resultado. Pouco despois, coa Selecci\u00f3n de Espa\u00f1a, logrou o 10\u00ba posto na Tour de Feminin-O cenu Ceskeho Svycarska outro posto destacado para ela xa que at\u00e9 a data non obtivera ning\u00fan \"top-ten\" en carreiras por etapas, o m\u00e1is cerca o 15\u00ba da Volta a Costa Rica do seu debut.\nProgresi\u00f3n na pista.\nO d\u00eda seguinte de acabar a carreira por etapas checa, e sen preparaci\u00f3n previa espec\u00edfica, viaxou a Atenas para disputar o Campionato Europeo de Pista sub-23 onde logrou o 5\u00ba posto na Persecuci\u00f3n por Equipos, 6\u00ba na Persecuci\u00f3n Individual e 4\u00ba no Scratch.\nUCI WorldTour Feminino.\nA s\u00faa progresi\u00f3n non pasou desapercibida para os mellores equipos do mundo e de face \u00f3 novo circu\u00edto mundial creado en 2016, a UCI WorldTour Feminino, foi fichada polo equipo estadounidense do Cylance-Inspire (definitivamente chamado Cylance Prol Cycling) onde vai coincidir co director deportivo Manel Lacambra e corredoras prestixiosas como Shelley Olds, entre outras.\n2017.\nEn 2017, Sheyla ga\u00f1ou a cl\u00e1sica belga Le Samyn des Dames por diante da holandesa Amy Pieters e a australiana Tiffany Cromwell e ademais foi top-10 en gran parte das cl\u00e1sicas de principo de tempada."}
{"id": "463391", "revid": "65337", "url": "https://gl.wikipedia.org/wiki?curid=463391", "title": "Moedas p\u00f3nticas.", "text": ""}
{"id": "463392", "revid": "23204", "url": "https://gl.wikipedia.org/wiki?curid=463392", "title": "Sheyla Guti\u00e9rrez Ruiz", "text": ""}
{"id": "463393", "revid": "23204", "url": "https://gl.wikipedia.org/wiki?curid=463393", "title": "Paula Estebas", "text": "Paula Estebas Armas, nada en Logro\u00f1o o 21 de febreiro de 1993, \u00e9 unha xogadora espa\u00f1ola de baloncesto profesional, que xoga no club Araski AES da liga Feminina espa\u00f1ola, na tempada 2018-2019.\nTraxectoria.\nMide 1.75 metros, e xoga na posici\u00f3n de Base-Escolta. Dende moza estivo vinculada \u00f3 equipo Campus Promete, de Logro\u00f1o, do que nos \u00faltimos anos foi a capit\u00e1.\nMarchou do Campus Promete tralo descenso do equipo \u00f3 acabar a tempada 2017-2018, e descender a L.F.2.\n\u00c9 licenciada en matem\u00e1ticas, e tam\u00e9n ten a carreira de viol\u00edn."}
{"id": "463394", "revid": "23204", "url": "https://gl.wikipedia.org/wiki?curid=463394", "title": "Paula Estebas Armas", "text": ""}
{"id": "463395", "revid": "89787", "url": "https://gl.wikipedia.org/wiki?curid=463395", "title": "Elena Esteban", "text": "Elena Esteban Pinillos, nada en Murillo de R\u00edo Leza, A Rioxa, o 13 de xu\u00f1o de 1982, \u00e9 unha xogadora espa\u00f1ola de voleibol. Internacional coa selecci\u00f3n espa\u00f1ola, 1,80 m de altura, ocupa habitualmente a posici\u00f3n de l\u00edbero, a\u00ednda que tam\u00e9n adoita xogar como receptora. Na tempada 2011-2012 xogou no equipo Nuchar Eurochamp Murillo de Superliga."}
{"id": "463396", "revid": "23204", "url": "https://gl.wikipedia.org/wiki?curid=463396", "title": "Elena Esteban Pinillos", "text": ""}
{"id": "463399", "revid": "89787", "url": "https://gl.wikipedia.org/wiki?curid=463399", "title": "Mariam Budia", "text": "Mariam Budia Gonz\u00e1lez, nada en Logro\u00f1o o 14 de marzo de 1970, \u00e9 unha dramaturga e escritora espa\u00f1ola.\nTraxectoria.\nMariam Budia \u00e9 doutora en Filolox\u00eda Hisp\u00e1nica, especializada en Teor\u00eda, Historia e Pr\u00e1ctica do Teatro pola Universidade de Alcal\u00e1, ademais de ser licenciada en Arte Dram\u00e1tica pola Real Escola Superior de Arte Dram\u00e1tica de Madrid (RESAD), e Diplomada de Honra en M\u00fasica polo Conservatorio Profesional de M\u00fasica de Logro\u00f1o.\nTraballou como docente na Universidade de Corea onde impartiu clases de literatura dram\u00e1tica e recibiu un premio de excelencia docente por elas. Tam\u00e9n traballou na Universidade de Estudos Estranxeiros de Kobe, no Xap\u00f3n.\nNa s\u00faa faceta de escritora, salienta pola procura de novas linguaxes para uns personaxes que poidan verse libres do seu ambiente natural e do pensamento colectivo. A actriz estadounidense Casey Wilson realizou unha breve imitaci\u00f3n dela en The Dakota Fanning Show, en Saturday Night Live, USA, o 1 de marzo de 2008.\nTam\u00e9n realiza colaboraci\u00f3ns en revistas e xornais de eido nacional, as\u00ed como en emisoras de radio, e participa como relatora en conferencias internacionais sobre literatura espa\u00f1ola. Alg\u00fan dos seus traballos como autora foron traducidos \u00f3 ingl\u00e9s e \u00f3 coreano."}
{"id": "463400", "revid": "23204", "url": "https://gl.wikipedia.org/wiki?curid=463400", "title": "Mariam Budia Gonz\u00e1lez", "text": ""}
{"id": "463401", "revid": "75439", "url": "https://gl.wikipedia.org/wiki?curid=463401", "title": "Ton muscular", "text": "Segundo Soledad Ballesteros Jim\u00e9nez, o ton muscular \u00e9 unha funci\u00f3n dos m\u00fasculos estriados pola que se mant\u00e9n de forma permanente en tensi\u00f3n, co gasto m\u00ednimo de enerx\u00eda e sen apenas ocasionar fatiga \u00f3 corpo (1982).\nEvoluci\u00f3n do ton muscular.\nO control da postura corporal depende do axuste do ton muscular nun gran n\u00famero de m\u00fasculos en resposta \u00f3 \"feedback\" propioceptivo e visual.\nO ton muscular progresa dende un predominio flexor, no neonato, a un equilibrio no ton flexor e extensor das extremidades. Desenv\u00f3lvese en sentido cefalocaudal, \u00e9 dicir, da cabeza \u00f3s p\u00e9s. Comeza co control cef\u00e1lico e progresa cara \u00e1 sedestaci\u00f3n (sentada/o), bipedestaci\u00f3n (en p\u00e9) e marcha.\nO ton muscular do neonato caracter\u00edzase polo reflexo t\u00f3nico asim\u00e9trico co pescozo, que se activa como resultado do xiro da cabeza a un dos lados. A medida que a cabeza xira, estiraranse a perna e o brazo do mesmo lado, mentres que se encollen as extremidades do lado oposto. O reflexo deber\u00eda estar inhibido \u00f3s seis meses de idade.\nSe o reflexo t\u00f3nico asim\u00e9trico do pescozo permanece activo nun neno maior de seis meses, pode afectar \u00e1 coordinaci\u00f3n man-ollo, \u00e1 lateralidade cruzada\u2026\nAlteraci\u00f3ns do ton muscular.\nO ton muscular est\u00e1 controlado pola medula espi\u00f1al, a trav\u00e9s dos fusos musculares. Estes conte\u00f1en neuronas sensitivas que se activan cando se produce un estiramento do m\u00fasculo, que manda unha resposta \u00e1s fibras musculares que est\u00e1n dentro do fuso. Estas fibras est\u00e1n activas incluso cando o m\u00fasculo est\u00e1 en repouso, enviando constantemente un sinal de activaci\u00f3n \u00f3 m\u00fasculo. As\u00ed pois, podemos distinguir dous tipos de alteraci\u00f3n do ton muscular:"}
{"id": "463402", "revid": "89787", "url": "https://gl.wikipedia.org/wiki?curid=463402", "title": "Rana Plaza", "text": "Rana Plaza pode refererirse a:"}
{"id": "463403", "revid": "27155", "url": "https://gl.wikipedia.org/wiki?curid=463403", "title": "Coordinaci\u00f3n muscular", "text": "A coordinaci\u00f3n muscular def\u00ednese como a capacidade que te\u00f1en os m\u00fasculos de sincronizarse dependendo da traxectoria e do movemento e \u00e9 esencial para poder realizar un movemento coa correcta execuci\u00f3n t\u00e9cnica.\nTipos de coordinaci\u00f3n muscular.\nA coordinaci\u00f3n est\u00e1 presente en todas as habilidades motrices, dunha maneira ou doutra e, polo tanto, p\u00f3dese clasificar da seguinte maneira:\nA importancia da coordinaci\u00f3n na educaci\u00f3n f\u00edsica.\nA coordinaci\u00f3n \u00e9 unha aptitude esencial para realizar calquera tipo de movementos, por iso ten unha maior importancia na educaci\u00f3n f\u00edsica. Nela tense que ir exercitando etapa por etapa ata conseguir unha correcta execuci\u00f3n motriz de t\u00f3dolos movementos de forma conxunta, por exemplo, a execuci\u00f3n dalgunha t\u00e9cnica espec\u00edfica para un deporte ou actividade, que se produce a partir dunha cadea sucesiva de movementos ordenados e estruturados.\nPara acadar unha boa coordinaci\u00f3n, interve\u00f1en varios factores: ter unha condici\u00f3n f\u00edsica \u00f3ptima, que nos permita realizar os movementos; ter un bo desenvolvemento cognitivo, xa que todo movemento executado de forma consciente e intencional se realiza por un sinal emitido previamente polo cerebro.\nDesta maneira, a coordinaci\u00f3n \u00e9 un mecanismo no que interve\u00f1en de forma simult\u00e1nea o cerebro e a motricidade, pero o cerebelo tam\u00e9n interv\u00e9n, de forma que coordina e organiza os est\u00edmulos emitidos polo cerebro e tam\u00e9n regula a informaci\u00f3n sensitiva.\nUn movemento coordinado p\u00f3dese definir como o axuste duns criterios esenciais para realizar devandita acci\u00f3n, son a harmon\u00eda, a econom\u00eda, a precisi\u00f3n e tam\u00e9n a eficacia."}
{"id": "463405", "revid": "23204", "url": "https://gl.wikipedia.org/wiki?curid=463405", "title": "Concha Andreu", "text": "Concepci\u00f3n Andreu Rodr\u00edguez, nada en Calahorra, A Rioxa, o 10 de marzo de 1967, \u00e9 unha en\u00f3loga e pol\u00edtica espa\u00f1ola. Dende 2015 \u00e9 voceira do Grupo Socialista no Parlamento da Rioxa e deputada rexional dende 2011. Dende 2017 forma parte da Executiva Federal do PSOE como Secretaria do Mundo Rural.\nTraxectoria.\nNada en Calahorra en 1967, en 1990 licenciouse en Ciencias Biol\u00f3xicas na Universidade de Salamanca (especialidade de Bot\u00e1nica). Entre 1990 e 1992 cursou un mestrado en Viticultura e Enolox\u00eda pola Universidade de Zaragoza. \u00c9 en\u00f3loga nas Adegas Melquior.\nMembro do PSOE, \u00e9 secretaria de Agricultura e Medio Ambiente da Comisi\u00f3n Executiva Rexional do PSOE da Rioxa.\nDeputada do Parlamento da Rioxa dende 2011, foi candidata do PSOE \u00e1 presidencia da Rioxa nas elecci\u00f3ns auton\u00f3micas do 24 de maio de 2015, obtendo 10 deputados fronte a 15 do PP, asumindo o cargo de voceira do Grupo Socialista no Parlamento da Rioxa, liderando a oposici\u00f3n.\nEn 2017, foi elixida Secretaria do Mundo Rural na Executiva Federal do PSOE liderada por Pedro S\u00e1nchez.\nEn setembro de 2018 foi nomeada candidata socialista \u00e1 presidencia da Rioxa tras ser a \u00fanica candidatura que presentou os avais para as primarias."}
{"id": "463406", "revid": "23204", "url": "https://gl.wikipedia.org/wiki?curid=463406", "title": "Concepci\u00f3n Andreu Rodr\u00edguez", "text": ""}
{"id": "463407", "revid": "23204", "url": "https://gl.wikipedia.org/wiki?curid=463407", "title": "Mar\u00eda Teresa Lamata Jim\u00e9nez", "text": "Mar\u00eda Teresa Lamata Jim\u00e9nez, nada en Logro\u00f1o en 1952, \u00e9 unha investigadora e catedr\u00e1tica de ciencias da computaci\u00f3n e intelixencia artificial da Universidade de Granada. Na s\u00faa labor profesional salientaou a s\u00faa defensa do papel da muller nas disciplinas TIC, \u00e1 parte do seu papel destacado como investigadora na \u00e1rea. \u00c9 licenciada en matem\u00e1ticas e doutora en ciencias pola Universidade de Granada.\nTraxectoria profesional.\nAccedeu \u00e1 c\u00e1tedra no ano 2008. Con anterioridade foi profesora titular de universidade en Granada e profesora contratada na Universidade de M\u00e1laga. No presente \u00e9 a directora do Grupo de Investigaci\u00f3n sobre Modelos de Decisi\u00f3n e Optimizaci\u00f3n.\nTraxectoria investigadora.\nA s\u00faa investigaci\u00f3n c\u00e9ntrase na \u00e1rea da toma de decisi\u00f3ns. Dirixiu varios proxectos de investigaci\u00f3n en convocatorias p\u00fablicas rexionais e nacionais e ten participado en proxectos docentes e cient\u00edficos da Uni\u00f3n Europea. Asemade, dirixiu varias teses doutorais na Universidade de Granada, Universidade Polit\u00e9cnica de Cartaxena e T\u00e9cnica da Habana. \u00c9 membro habitual dos comit\u00e9s de programa dos congresos cient\u00edficos da s\u00faa especialidade."}
{"id": "463408", "revid": "89787", "url": "https://gl.wikipedia.org/wiki?curid=463408", "title": "Iridoviridae", "text": "Iridoviridae \u00e9 unha familia de virus con xenomas de ADN bicatenario. Os h\u00f3spedes naturais destes virus son anfibios, peixes, invertebrados, entre os cales est\u00e1n, entre outros, os insectos lepid\u00f3pteros e ort\u00f3pteros. Hai actualmente 12 especies nesta familia, dividida en d\u00faas subfamilias e 5 x\u00e9neros. \nNomenclatura.\nO seu nome deriva do da deusa do arco da vella grega Iris, debido \u00e1 iridescencia similar a aun arco da vella observada en insectos moi infectados e mostras en boli\u00f1as de iridovirus de invertebrados. Como nome com\u00fan, iridovirus pode usarse para referirse a calquera membro da familia \"Iridoviridae\" ou s\u00f3 a un x\u00e9nero determinado, o \"Iridovirus\".\nTaxonom\u00eda.\nGrupo: ADN bicatenario\nOutra especie \u00e9 o shrimp haemocyte iridescent virus (virus iridescente do hemocito de camar\u00f3n).\nEstrutura.\nOs viri\u00f3ns desta familia son icosa\u00e9dricos con n\u00famero de triangulaci\u00f3n (T) = 189\u2013217, 120\u2013350\u00a0nm de di\u00e1metro e est\u00e1n constitu\u00eddos por tres dominios: unha c\u00e1pside protein\u00e1cea externa, unha membrana lip\u00eddica intermedia e un n\u00facleo ou \"core\" central que cont\u00e9n complexos ADN-prote\u00edna. Alg\u00fans dos virus te\u00f1en tam\u00e9n unha envoltura externa. A presenza ou ausencia dunha envoltura depende de se estes se evaxinan da membrana celular (virus envoltos) ou est\u00e1n dispostos formando conxuntos paracristalinos dentro do citoplasma da c\u00e9lula h\u00f3spede e despois son liberados por lise celular (virus sen envoltura).\nO xenoma linear var\u00eda en lonxitude entre as 150 e 303 quilobases. Cont\u00e9n secuencias terminais e redundantes e est\u00e1 permutado circularmente.\nOs membros desta familia difiren no seu grao de metilaci\u00f3n do xenoma. O x\u00e9nero \"Chloriridovirus\" e \"Iridovirus\" carecen dun xenoma altamente metilado. Ao contrario, os membros dos x\u00e9neros \"Lymphocystivirus\", \"Megalocytivirus\" e \"Ranavirus\" te\u00f1en xenomas cun 25% dos seus residuos de citosina metilados por unha ADN metiltransferase codificada polo virus.\nExpresi\u00f3n x\u00e9nica.\nIgual que os virus herpes, a transcrici\u00f3n ocorre en tres etapas: inmediata-temper\u00e1n, atrasada-temper\u00e1n e tard\u00eda. Hai induci\u00f3n positiva e mecanismos de retroalimentaci\u00f3n negativa en cada etapa, mediados por produtos das outras etapas.\nReplicaci\u00f3n.\nAs part\u00edculas v\u00edricas entran na c\u00e9lula e prod\u00facese a decapsidaci\u00f3n. O ADN viral \u00e9 transportado ao n\u00facleo celular, onde \u00e9 transcrito pola ARN polimerase II do h\u00f3spede modificada polo virus. Mentres, detense a s\u00edntese macromolecular do h\u00f3spede.\nO ADN parental produce un xenoma que \u00e9 despois o molde para a replicaci\u00f3n no citoplasma. F\u00f3rmanse grandes concat\u00e9meros de ADN viral por recombinaci\u00f3n no citoplsma. O empaquetamento dos novos xenomas nos viri\u00f3ns ocorre no citoplasma e o virus \u00e9 liberado por evaxinaci\u00f3n desde a membrana da c\u00e9lula ou por lise.\nPatox\u00e9nese.\nS\u00e1bese pouco sobre a patox\u00e9nese dos iridovirus. Por\u00e9n, a patox\u00e9nese depende da temperatura, o que fai que os iridovirus estean confinados en h\u00f3spedes poiquilotermos e non poidan infectar h\u00f3spedes de \"sangue quente\".\nH\u00f3spedes.\nOs membros da familia \"Iridoviridae\" infectan principalmente invertebrados, pero tam\u00e9n algunhas especies de vertebrados, como alg\u00fans peixes, anfibios e r\u00e9ptiles."}
{"id": "463409", "revid": "89787", "url": "https://gl.wikipedia.org/wiki?curid=463409", "title": "Carmen Castilla Polo", "text": "Carmen Castilla Polo, nada en Logro\u00f1o o 16 de novembro de 1895 e finada en Madrid o 5 de marzo de 1979, foi unha educadora e inspectora de Primeiro Ensino. Realizou os seus estudos na Escola Superior de Maxisterio de Madrid conseguindo o t\u00edtulo de Mestra Normal na secci\u00f3n de ciencias na primavera de 1920.\nTraxectoria.\nFoi a primeira filla, de once, do matrimonio entre o empresario Ces\u00e1reo Castilla Moleda e a rioxana Rosa Polo Ortigosa e estivo casada con Emilio \u00c1lvarez Cot, que faleceu durante o transcurso da guerra civil.\nLogo de obter o t\u00edtulo de mestra, na Escola Superior de Maxisterio de Madrid no ano 1919, traballou como profesora no Instituto Escola de segundo ensino durante dous cursos 1918-1919 e 1919-1920. No ver\u00e1n de 1920, entra a formar parte do corpo de Inspectores de Ensino Primario sendo o seu destino a provincia de Teruel.\nNa s\u00faa etapa estudantil, residiu na residencia de se\u00f1oritas onde estabeleceu unha grande amizade coa s\u00faa directora Mar\u00eda de Maeztu. Un pouco m\u00e1is adiante, entre os anos 1921 e 1922 participou nun intercambio entre a Residencia de se\u00f1oritas e o Smith College de Northampton, Massachusetts nos Estados Unidos, unha viaxe que supuxo un gran progreso na s\u00faa carreira profesional, e durante o cal estudou biolox\u00eda e organizaci\u00f3n escolar. No Smith College asistiu a clases onde se impart\u00edan pedagox\u00eda, ciencias e zoolox\u00eda. Mentres estudaba, aproveitou tam\u00e9n, para visitar escolas e universidades.\nEntre 1922-23 estivo a traballar no Museo Nacional de Ciencias Naturais, no Laboratorio de Zoolox\u00eda, onde realizaba un estudo comparativo entre m\u00e9todos usados nos Estados Unidos (os cales aprendera na s\u00faa estancia neste pa\u00eds) para o estudo da \"Drosophila melanogaster\", e os utilizados en Espa\u00f1a para especies semellantes. O traballo non se puido conclu\u00edr por falta de tempo, pero malia as petici\u00f3ns de Carmen Castilla Polo e dos responsables do Museo, o Consello de Instruci\u00f3n P\u00fablica ditaminou en novembro de 1923 que non se pod\u00eda conceder unha ampliaci\u00f3n xa que a raz\u00f3n exposta non entraba nos motivos polos que estas se conced\u00eda.\nDeste xeito, Carmen Castilla Polo volve \u00f3 seu traballo de inspectora de Ensino Primario e, tras estar en varias provincias da xeograf\u00eda espa\u00f1ola traballando, conseguiu en 1932 unha praza como inspectora de Ensino Primario en Madrid, un cargo no cal estivo a traballar at\u00e9 a primavera de 1939, xusto antes do final da guerra civil. Durante a guerra civil, encargouse da organizaci\u00f3n de expedici\u00f3ns infant\u00eds \u00e1 Comunidade Valenciana, xa que era membro do Padroado de Axuda Infantil na provincia de Castell\u00f3. Trala finalizaci\u00f3n da guerra civil, abr\u00eduselle un expediente de depuraci\u00f3n que se resolveu en 1940 coa s\u00faa separaci\u00f3n definitiva do Corpo de Inspectores. Somet\u00e9rona a un Consello de Guerra no inverno de 1940, debido \u00e1 s\u00faa afiliaci\u00f3n \u00f3 Sindicato de Traballadores do Ensino (foi membro da Federaci\u00f3n Espa\u00f1ola de Traballadores do Ensino da UXT e estivo afiliada \u00e1 AS de Madrid dende o ano 1931) e \u00f3 Partido Socialista, pero o caso foi sobresido e absolv\u00e9rona. A\u00ednda que, iso si, tivo que pasar a obrigatoria depuraci\u00f3n do franquismo entre os anos 1940 e 1947. En 1947 anulouse a Orde Ministerial de 26 de xullo de 1940, que a expulsou do Corpo de Inspectores, e foi nomeada Inspectora da provincia de Lugo.\nCarmen Castilla Polo seguiu estudando e obtivo o diploma de profesora especial de xordomudos entre os anos 1955 e 1956 e, tam\u00e9n, foi socia fundadora da asociaci\u00f3n de logopedia e foniatr\u00eda. Traballou como inspectora de Ensino Primario at\u00e9 a s\u00faa xubilaci\u00f3n, \u00e1 idade de 70 anos, en 1965 nas provincias de Guadalaxara e Cuenca, ademais de Lugo. Faleceu en Madrid o 5 de marzo de 1979, \u00e1 idade de 83 anos."}
{"id": "463410", "revid": "19415", "url": "https://gl.wikipedia.org/wiki?curid=463410", "title": "Lucrecia Arana", "text": "Lucrecia L\u00f3pez de Arana y Elorza, co\u00f1ecida como Lucrecia Arana, nada en Haro o 23 de novembro de 1867 e finada en Madrid o 9 de maio de 1927, foi unha cantante soprano-contralto. F\u00edxose moi popular polas s\u00faas actuaci\u00f3ns no x\u00e9nero da zarzuela.\nTraxectoria.\nO seu pai faleceu na terceira guerra carlista cando ela ti\u00f1a s\u00f3 un ano. Sendo moza trasladouse a Madrid para traballar na sucursal que al\u00ed ti\u00f1a o adegueiro rioxano L\u00f3pez Heredia e acudir\u00eda a clases de canto cos mellores profesores da \u00e9poca.\nEn 1887, con dezanove anos, debutou cun papel secundario da obra \"La mascota\" no teatro Price de Madrid. Coa compa\u00f1\u00eda de Juli\u00e1n Romea realizou actuaci\u00f3ns por diversos lugares de Espa\u00f1a. Unha delas foi nas festas de setembro de Haro, a s\u00faa localidade natal.\nEn 1896, act\u00faa no teatro da Zarzuela coa obra \"El Gaitero\", e o ano seguinte estrea \"La viejecita\" de Echegaray e o mestre Caballero, interpretando o personaxe de Carlos.\nO 29 de novembro de 1898 estreouse no Teatro da Zarzuela de Madrid \"Gigantes y cabezudos\", zarzuela c\u00f3mica nun acto e tres cadros, en verso. Texto de Miguel Echegaray e m\u00fasica de Manuel Fern\u00e1ndez Caballero, zarzuela especialmente escrita para Lucrecia no papel protagonista de Pilar.\nAbandonou os escenarios en 1908 e casou co escultor valenciano Mariano Benlliure. Tiveron un \u00fanico fillo, Jos\u00e9 Lu\u00eds Mariano Benlliure L\u00f3pez de Arana, nado o 5 de xullo de 1898 e finado en 1981.\nEn 1927 morreu na s\u00faa casa por unha embolia cerebral e foi enterrada no cemiterio de San Justo, en Madrid. O seu marido esculpiu unha medalla coa s\u00faa imaxe que dende ent\u00f3n se concede como premio \u00e1 cantante m\u00e1is destacada no Conservatorio de Madrid."}
{"id": "463411", "revid": "23204", "url": "https://gl.wikipedia.org/wiki?curid=463411", "title": "Lucrecia L\u00f3pez de Arana y Elorza", "text": ""}
{"id": "463413", "revid": "1888", "url": "https://gl.wikipedia.org/wiki?curid=463413", "title": "Juan Mart\u00ednez Fontenla", "text": "Juan Mart\u00ednez Fontenla, nado na Coru\u00f1a o 19 de outubro de 1906, foi un pol\u00edtico galego.\nTraxectoria.\nIngresou no PSOE en xu\u00f1o de 1931 e tam\u00e9n pertenc\u00eda a UGT. Secretario da Agrupaci\u00f3n Socialista da Coru\u00f1a en 1936, acudiu ao Congreso da Federaci\u00f3n Local da UGT. Co golpe de Estado do 18 de xullo de 1936 participou na resistencia ao golpe, e unha vez que triunfou, agochouse. Procesado por roubo de armas no Palacio de Xustiza xunto con Jos\u00e9 Mar\u00eda Gal\u00e1n Becerra e Francisco Naya Mari\u00f1as, foi reclamado polo Xulgado de Instruci\u00f3n da Coru\u00f1a en xu\u00f1o de 1937. Exiliado en M\u00e9xico onde chegou procedente de Portugal en febreiro de 1947. En M\u00e9xico pertenceu \u00e1 Agrupaci\u00f3n Socialista Espa\u00f1ola."}
{"id": "463414", "revid": "5863", "url": "https://gl.wikipedia.org/wiki?curid=463414", "title": "Teresa del Riego", "text": "Mar\u00eda Teresa del Riego y Bustillos, nada en Tin\u00e9u, Asturias en 1800 e finada en Londres o 19 de xu\u00f1o de 1824, foi unha vi\u00fava e sobri\u00f1a do Xeneral Rafael del Riego.\nTraxectoria.\nTeresa contraeu matrimonio por poderes co seu t\u00edo, 16 anos maior que ela, en Cangas del Narcea, en outubro de 1821. En 1822, o matrimonio estabeleceuse en Madrid onde Rafael del Riego era deputado electo por Asturias. Trala invasi\u00f3n dos Cen Mil Fillos de San Lu\u00eds en 1823, Teresa fuxiu a Xibraltar e posteriormente exiliar\u00edase en Little Chelsea, preto de Londres, onde ter\u00eda novas do apresamento, proceso e execuci\u00f3n do seu esposo.\nDurante o seu exilio, Teresa mant\u00edvose cunha pensi\u00f3n de 25 libras anuais que ofrec\u00eda o goberno brit\u00e1nico \u00f3s exiliados espa\u00f1ois sempre que demostrasen non dar apoio \u00f3s franceses durante a guerra da independencia. \nFaleceu o 19 de xu\u00f1o de 1824, tras unha penosa doenza, sendo enterrada na capela de Moorsfield en Londres."}
{"id": "463415", "revid": "23204", "url": "https://gl.wikipedia.org/wiki?curid=463415", "title": "Mar\u00eda Teresa del Riego y Bustillos", "text": ""}
{"id": "463416", "revid": "25871", "url": "https://gl.wikipedia.org/wiki?curid=463416", "title": "Paula Prendes", "text": "Paula Prendes Mart\u00ednez, nada en Xix\u00f3n o 21 de xaneiro de 1983, \u00e9 unha actriz, presentadora de televisi\u00f3n e xornalista espa\u00f1ola.\nTraxectoria.\nNaceu o 21 de xaneiro de 1983 en Xix\u00f3n (Asturias). Cursou os seus primeiros estudos no Colexio P\u00fablico de Cabue\u00f1es. Posteriormente pasou a realizar os seus estudos no IES El Piles, tam\u00e9n na s\u00faa cidade natal, Xix\u00f3n.\nLicenciada en Comunicaci\u00f3n Audiovisual pola Universidade Pontificia de Salamanca, Paula Prendes foi redactora e locutora de informativos na Cadena Ser de Xix\u00f3n, de deportes na Cadena Ser de Salamanca, dos informativos de Localia de Madrid e foi reporteira en \"El octavo mandamiento\", programa de entretemento dirixido por Javier C\u00e1rdenas en Localia de Madrid. Tam\u00e9n presentou \"Electronic Arts\", programa emitido nunha co\u00f1ecida web de videoxogos e colaborou como reporteira na MTV.\nEn televisi\u00f3n, protagonizou a serie \"Somos c\u00f3mplices\" (Antena 3) e \"Becarios\" (Telecinco) e participou noutras como \"Bicho malo (nunca muere)\" (Antena.Neox), \"Hermanos y detectives\" (Telecinco), as\u00ed como no derradeiro cap\u00edtulo de \"Los hombres de Paco\" (Antena3).\nEn \"Periodistas FC\" traballaba como presentadora e reporteira do programa xunto aos presentadores Dani Mateo e Ricardo Castella. Dende a cancelaci\u00f3n deste programa, incorporouse como reporteira de \"S\u00e9 lo que hicisteis...\", tam\u00e9n en La Sexta. En xu\u00f1o dese mesmo ano acaparou a portada da revista \"Primera L\u00ednea\" e en xullo, da revista masculina \"FHM\".\nDende 2011 e at\u00e9 2013 participou na serie de Antena 3 \"Gran Hotel\" como Cristina Olmedo, sendo a irm\u00e1 de Julio Olmedo (Yon Gonz\u00e1lez). En 2012 comeza unha nova serie \"Imperium\", o spin-off de \"Hispania, la leyenda\" con Llu\u00eds Homar, Nathalie Poza ou \u00c1ngela Cremonte entre outros. En novembro dese mesmo ano, volveu ser portada da revista FHM. En 2013 deu vida a Carolina Jim\u00e9nez en \"\" para TVE, precuela da serie \"Gran Reserva\". Dende 2014 e at\u00e9 2015 estivo na serie \"B&amp;B, de boca en boca\" para o prime time de Telecinco na que deu vida a Martina."}
{"id": "463417", "revid": "23204", "url": "https://gl.wikipedia.org/wiki?curid=463417", "title": "Paula Prendes Mart\u00ednez", "text": ""}
{"id": "463419", "revid": "25871", "url": "https://gl.wikipedia.org/wiki?curid=463419", "title": "Consuelo \u00c1lvarez de Toledo", "text": "Consuelo \u00c1lvarez de Toledo Saavedra, nada en Oviedo en 1944, \u00e9 unha xornalista espa\u00f1ola.\nTraxectoria.\nLicenciada en Dereito e en Xornalismo, as s\u00faas primeiras experiencias profesionais foron no eido xur\u00eddico, prestando os seus servizos de asesor\u00eda en diferentes empresas.\nM\u00e1is tarde comeza a exercer o xornalismo. Afiliada \u00f3 Partido Socialista Obreiro Espa\u00f1ol, en 1976 \u00e9 nomeada subdirectora de \"El Socialista\", a s\u00faa publicaci\u00f3n oficial. Un ano m\u00e1is tarde entra na Axencia EFE e \u00e9 destinada a cubrir a informaci\u00f3n parlamentaria en plena transici\u00f3n.\nDende ent\u00f3n, especializouse neste tipo de informaci\u00f3n e converteuse nunha destacada analista pol\u00edtica do pa\u00eds, en tres medios: prensa escrita, radio e televisi\u00f3n.\nAs\u00ed, en 1993 incorp\u00f3rase \u00f3 programa \"Hora Cero\" que dirixe Javier Gonz\u00e1lez Ferrari en Antena 3 Radio.\nEn 1996-1997 presentou, xunto a Antonio San Jos\u00e9, o programa de entrevistas e faladoiro de actualidade de Antena 3 \"El primer caf\u00e9.\" \nO 2 de decembro de 1997 foi nomeada por esa cadea defensora do espectador, cargo que exerceu at\u00e9 2000. Durante ese tempo viuse envolta en pol\u00e9micas co director da cadea, Jos\u00e9 Manuel Lorenzo por unha emisi\u00f3n do espazo \"La parodia nacional\" e co xornalista Pepe Navarro, cuxo programa, \"La sonrisa del pel\u00edcano\", tras ser retirado da programaci\u00f3n foi tachado de telelixo por Consuelo \u00c1lvarez de Toledo.\nDurante ese tempo compaxinou a s\u00faa actividade en televisi\u00f3n coa participaci\u00f3n en faladoiros pol\u00edticos en Onda Cero e unha columna diaria de opini\u00f3n no xornal \"El Mundo\". Tam\u00e9n apareceu en Telecinco (\"D\u00eda a d\u00eda\") entre 2001 e 2004 e Antena 3 (\"Cada d\u00eda\"), en 2004-2005. \nEn xu\u00f1o de 2000 o Senado des\u00edgnaa conselleira de Radiotelevisi\u00f3n Espa\u00f1ola, a proposta do Partido Popular posto \u00f3 que renunciou en xu\u00f1o de 2004.\nVida persoal.\nEst\u00e1 casada co xornalista e economista Federico Ysart."}
{"id": "463420", "revid": "23204", "url": "https://gl.wikipedia.org/wiki?curid=463420", "title": "Consuelo \u00c1lvarez de Toledo Saavedra", "text": ""}
{"id": "463421", "revid": "23204", "url": "https://gl.wikipedia.org/wiki?curid=463421", "title": "Diana Balmori Ling", "text": ""}
{"id": "463422", "revid": "23204", "url": "https://gl.wikipedia.org/wiki?curid=463422", "title": "Diana Balmori", "text": "Diana Balmori Ling, nada en Xix\u00f3n o 4 de xu\u00f1o de 1932 e finada en Nova York o 14 de novembro de 2016, foi unha arquitecta paisaxista, profesora e dese\u00f1adora urbana espa\u00f1ola, reco\u00f1ecida internacionalmente. Foi tam\u00e9n fundadora da empresa de dese\u00f1o de paisaxes, Balmori Associates.\nTraxectoria.\nPrimeiros anos.\nNada en Xix\u00f3n, pasou a maior parte da s\u00faa infancia en Espa\u00f1a e Inglaterra, antes de que a s\u00faa familia se mudase \u00e1 Arxentina. A s\u00faa nai, Dorothy Ling, nada en Inglaterra, foi unha m\u00fasica e music\u00f3loga de sona. O seu pai Clemente Hernando Balmori, era republicano e foi un dos ling\u00fcistas espa\u00f1ois m\u00e1is influentes.\nBalmori foi unha nena moi creativa e imaxinativa, e sentiuse atra\u00edda polas artes dende temper\u00e1 idade. Ela aprendeu a cantar, bailar, tocar o piano, e os seus pais anim\u00e1rona a explorar unha ampla gama de \u00e1reas, literatura, poes\u00eda, lat\u00edn, grego, pintura e m\u00fasica. \u00c1 vez que incursionaba no mundo do dese\u00f1o, o que deixou moitas influencias nela, mostrando amplamente o seu estilo de dese\u00f1o \u00fanico e exitoso.\nGraduouse na escola secundaria \u00f3s 16 anos. En Tucum\u00e1n, co\u00f1eceu a C\u00e9sar Pelli con quen casou en\u00a01950 e que posteriormente ser\u00eda o seu socio.\nFormaci\u00f3n.\nDiana Balmori ingresou \u00e1 carreira de arquitectura na Universidade Nacional de Tucum\u00e1n en 1949 e recibiu o seu t\u00edtulo en\u00a01952. Ese mesmo ano viaxou con Pelli \u00f3s Estados Unidos, onde naceron os seus dous fillos: Denis en 1953 e Rafael en 1956.\nEntre 1964 e 1976 viviron nos \u00c1nxeles, onde ela realizou o seu doutoramento en Historia Urbana na Universidade de California, que finalizou en 1973 con altas honras. O ano seguinte comezou a dar clases na State University of New York en\u00a0Oswego at\u00e9\u00a01981.\nTraxectoria profesional.\nSocia de Pelli and Associates.\nEn 1977, Balmori e Pelli radic\u00e1ronse\u00a0en New Haven, onde xunto a Fred Clarke formaron o estudio C\u00e9sar Pelli and Associates. O estudio iniciou cun encargo de gran relevancia: o multipremiado proxecto para a renovaci\u00f3n de MoMA de Nova York. Nos anos seguintes o estudo crece co World Financial Center e o Winter Garden en Battery Park. Este consiste en catro torres e unha praza p\u00fablica aberta. O estudo obtivo a medalla de Ouro da AIA \u00e1 firma do ano en 1989. Ela foi enfocando as s\u00faas achegas cara \u00e1 arquitectura da paisaxe. Ese mesmo ano, Balmori finalizou os seus estudos de\u00a0dese\u00f1o da paisaxe no Radcliffe College. Ela desenvolvera\u00a0un grande interese polo tema da paisaxe dende o punto de vista te\u00f3rico e escribira\u00a0sobre a obra de\u00a0Beatrix Farrand, a paisaxista que \u00f3s 50 anos dese\u00f1ou o campus de Dumbarton Oaks cuxos edificios eran obra de McKim, Mead &amp; White. \nO interese de Balmori na paisaxe e o dese\u00f1o urbano xurdiu do seu interese nos espazos p\u00fablicos, a forma no que son empregados e dese\u00f1ados, e o seu papel e efecto nunha \u00e1rea m\u00e1is grande. O seu estilo de dese\u00f1o \u00e9 reco\u00f1ecido pola forma en que se crea unha interface flu\u00edda entre a paisaxe e a estrutura no desenvolvemento dos espazos p\u00fablicos urbanos."}
{"id": "463423", "revid": "25871", "url": "https://gl.wikipedia.org/wiki?curid=463423", "title": "Luj\u00e1n Arg\u00fcelles", "text": "Mar\u00eda Luj\u00e1n Arg\u00fcelles \u00c1lvarez , nada en Salas, Asturias o 26 de xaneiro de 1977, \u00e9 unha locutora radiof\u00f3nica e presentadora de televisi\u00f3n espa\u00f1ola. Traballou en diferentes medios de comunicaci\u00f3n de Espa\u00f1a. Presentou os programas \"\u00bfQui\u00e9n quiere casarse con mi hijo?\" e \"T\u00fa, yo y mi avatar\", \u00e1mbolos dous da canle Cuatro.\nTraxectoria.\nEmpezou a s\u00faa carreira nos medios \u00f3s 19 anos, mentres estudaba historia e piano. Tras traballar en Radio Vetusta decidiu mudarse a Madrid e fichou por Onda Cero. A partir de 2001 compaxina o seu traballo en radio, co mundo da televisi\u00f3n comezando a s\u00faa carreira neste medio en Canal 7 TV Madrid o 3 de maio de 2001 at\u00e9 o 29 de xu\u00f1o de 2001 co programa \"E-Misi\u00f3n Glamourosa.\" En 2002, fichou por Antena 3 e en 2008 inicia unha nova etapa na canle Cuatro, un ano despois asinar\u00eda un contrato blindado de 4 anos de duraci\u00f3n con esta mesma canle.\nEn abril de 2018 an\u00fanciase que non renova o seu contrato con Mediaset Espa\u00f1a tras 10 anos no grupo, a\u00ednda que seguir\u00e1 \u00e1 fronte do formato \"\u00bfQui\u00e9n quiere casarse con mi hijo?\" e como comentarista de \"El programa de AR\" at\u00e9 finais de 2018.\nDesde setembro de 2018 conduce en Telemadrid o espazo \"La B\u00e1scula\".\nVida persoal.\nO 13 de xullo de 2015, Luj\u00e1n deu a luz \u00e1 s\u00faa primeira filla coa s\u00faa actual parella, o empresario Carlos S\u00e1nchez Areas, \u00e1 que chamou Miranda."}
{"id": "463424", "revid": "23204", "url": "https://gl.wikipedia.org/wiki?curid=463424", "title": "Mar\u00eda Luj\u00e1n Arg\u00fcelles \u00c1lvarez", "text": ""}
{"id": "463425", "revid": "23204", "url": "https://gl.wikipedia.org/wiki?curid=463425", "title": "Mar\u00eda Luj\u00e1n Arg\u00fcelles", "text": ""}
{"id": "463426", "revid": "89787", "url": "https://gl.wikipedia.org/wiki?curid=463426", "title": "Tania Gonz\u00e1lez Pe\u00f1as", "text": "Tania Gonz\u00e1lez Penas, nada en Avil\u00e9s o 18 de outubro de 1982, \u00e9 unha pol\u00edtica espa\u00f1ola, eurodeputada de Podemos e activista social.\nTraxectoria.\nTania Gonz\u00e1lez \u00e9 licenciada en ciencias pol\u00edticas pola Universidade Complutense de Madrid. Antes de ser elixida eurodeputada foi profesora interina de formaci\u00f3n e orientaci\u00f3n laboral en Laredo (Cantabria). Como activista social, \u00e9 membro de distintas asociaci\u00f3ns civ\u00eds, como Les Rudes, colectivo feminista de Avil\u00e9s, ou do CSI (Corrente Sindical de Esquerdas de Asturias). Publicou diversos artigos de opini\u00f3n no xornal espa\u00f1ol eldiario.es.\nPr\u00e1ctica pol\u00edtica.\nDende outubro de 2015, Tania Gonz\u00e1lez \u00e9 voceira de Podemos no Parlamento Europeo, dentro do Grupo Confederal da Esquerda Unitaria Europea/Esquerda Verde N\u00f3rdica. Ademais, \u00e9 a vicepresidenta da Delegaci\u00f3n para as Relaci\u00f3ns cos Pa\u00edses da Comunidade Andina, \u00e9 membro da Comisi\u00f3n de Transporte e Turismo e suplente tanto da Comisi\u00f3n de Emprego e Asuntos Sociais como da Delegaci\u00f3n na Asemblea Parlamentaria Euro-Latina.\nDende a s\u00faa alta como eurodeputada o 11 de setembro de 2014, interveu 946 veces en plenario e presentado 181 preguntas parlamentarias."}
{"id": "463427", "revid": "1505", "url": "https://gl.wikipedia.org/wiki?curid=463427", "title": "Rosa Mar\u00eda Men\u00e9ndez L\u00f3pez", "text": "Rosa Mar\u00eda Men\u00e9ndez L\u00f3pez, nada en Cudillero o 11 de febreiro de 1956, \u00e9 unha cient\u00edfica espa\u00f1ola, presidenta do Consello Superior de Investigaci\u00f3ns Cient\u00edficas (CSIC) dende novembro de 2017. \u00c9 a primeira muller que preside a instituci\u00f3n dende a s\u00faa creaci\u00f3n en 1937.\nTraxectoria.\nMen\u00e9ndez L\u00f3pez licenciouse en qu\u00edmica org\u00e1nica na Universidade de Oviedo en 1980 e posteriormente doutorouse na mesma universidade en 1986. Empezou a traballar no CSIC, no Instituto Nacional do Carb\u00f3n de Oviedo. En maio de 2003 accedeu, mediante un proceso de promoci\u00f3n interna, \u00e1 escala de Profesores de Investigaci\u00f3n do Consello Superior de Investigaci\u00f3ns Cient\u00edficas.\nDurante a s\u00faa traxectoria profesional colaborou con numerosas industrias do sector el\u00e9ctrico, aeron\u00e1utico, carboqu\u00edmico e petroqu\u00edmico. Presidiu a Asociaci\u00f3n Europea de Materiais de Carbono (ECA). Tam\u00e9n realizou estancias en diversos centros de investigaci\u00f3n estranxeiros, como o Northern Carbon Research Laboratories da Universidade de Newcastle, en Newcastle upon Tyne, no Reino Unido; a Universidade de Clemson en Carolina do Sur, nos Estados Unidos; no Imperial College de Londres ou a Universidade de Nottingham.\nO seu traballo como investigadora est\u00e1 relacionado cos materiais e a enerx\u00eda, t\u00e9ndose ocupado da optimizaci\u00f3n dos procesos de conversi\u00f3n do carb\u00f3n e revalorizaci\u00f3n dos seus derivados, as\u00ed como os procedentes do petr\u00f3leo mediante a s\u00faa utilizaci\u00f3n como precursores de materiais de carbono, iniciando unha li\u00f1a de investigaci\u00f3n sobre o grafeno e a s\u00faa utilizaci\u00f3n en varias aplicaci\u00f3ns, como o almacenamento de enerx\u00eda e os reactores nucleares de fusi\u00f3n, e tam\u00e9n no eido da biomedicina. Participou en m\u00e1is dunha trintena de proxectos de investigaci\u00f3n de car\u00e1cter rexional, nacional e europeo, encabezando como investigadora principal unha vintena destes e coordinando cinco europeos. Ademais, publicou m\u00e1is de 200 artigos en revistas internacionais de alto \u00edndice de impacto, varios cap\u00edtulos de libros, dous libros de divulgaci\u00f3n, e dirixiu varias teses doutorais. Tam\u00e9n disp\u00f3n de nove patentes.\nDende 2003 at\u00e9 2008 dirixiu o Instituto Nacional do Carb\u00f3n (INCAR), e entre maio de 2008 e febreiro de 2009 ocupou o cargo de Vicepresidenta de Investigaci\u00f3n Cient\u00edfica e T\u00e9cnica do CSIC. \u00c9 membro do Consello Reitor da Axencia Estatal de Investigaci\u00f3n e da Comisi\u00f3n Nacional de Avaliaci\u00f3n da Actividade Investigadora, as\u00ed como do Comit\u00e9 Cient\u00edfico Asesor do Principado de Asturias.\nO 17 de novembro de 2017, a proposta do Ministerio de Econom\u00eda e Competitividade de Espa\u00f1a, o goberno espa\u00f1ol aprobou o nomeamento de Rosa Mar\u00eda Men\u00e9ndez como presidenta do Consello Superior de Investigaci\u00f3ns Cient\u00edficas, substitu\u00edndo no cargo a Emilio Lora-Tamayo, despois de que este o ocupase dende xaneiro de 2012, e anteriormente entre os anos 2003 e 2004. Men\u00e9ndez conv\u00e9rtese, deste xeito, na primeira muller que preside o maior organismo p\u00fablico de investigaci\u00f3n de Espa\u00f1a, cun persoal de 13\u00a0000 investigadores, dos cales o 35,7% son mulleres."}
{"id": "463429", "revid": "89787", "url": "https://gl.wikipedia.org/wiki?curid=463429", "title": "Lorenza Cobi\u00e1n", "text": "Lorenza Cobi\u00e1n Gonz\u00e1lez, nada en Bodes, Principado de Asturias, o 21 de maio de 1851 e finada en Madrid o 31 de xullo de 1906, foi unha modelo espa\u00f1ola da segunda metade do s\u00e9culo XIX, pintada por artistas como Emilio Sala e Jos\u00e9 Mar\u00eda Fenollera. Pasou \u00e1 historia por ser amante de Benito P\u00e9rez Gald\u00f3s entre 1879 e 1891, e m\u00e1is en concreto por ser a nai da \u00fanica filla reco\u00f1ecida polo escritor canario, Mar\u00eda P\u00e9rez-Gald\u00f3s Cobi\u00e1n.\nTraxectoria.\nLorenza Cobi\u00e1n y Gonz\u00e1lez naceu o 21 de maio de 1851 en Bodes (Parres), Principado de Asturias, Espa\u00f1a. Os sucesivos bi\u00f3grafos de Gald\u00f3s calcularon que o escritor e a modelo puid\u00e9ronse co\u00f1ecer en Santander, cidade do norte de Espa\u00f1a na que a moza parraguesa pasaba longas tempadas cuns t\u00edos. Todo parece indicar \u2014e segundo testemu\u00f1os do propio Gald\u00f3s\u2014 que Lorenza era unha moza atractiva pero inculta, e que o escritor complementou os seus ardores m\u00e1is ou menos amorosos co desexo de que a modelo e amante aprendese a ler e escribir. Quedou noticia de que pronto quedou embarazada, dando a luz un primeiro fillo que faleceu \u00f3 pouco de nacer.\nMediada a d\u00e9cada de 1880, Lorenza trasladouse a Madrid, mais non queda claro se por problemas familiares ou por desexo de Gald\u00f3s. Queda noticia tam\u00e9n de que na Exposici\u00f3n Nacional de Pintura de 1884, e \u00f3 f\u00edo desa relaci\u00f3n, Gald\u00f3s saudou \u00f3s pintores Emilio Sala e Jos\u00e9 Mar\u00eda Fenollera, para quen Lorenza pousara como modelo. Co tempo, Gald\u00f3s p\u00faxolle casa a Lorenza en Madrid e tam\u00e9n en Santander durante o ver\u00e1n.\nEn xullo de 1906, con 55 anos de idade, Lorenza, v\u00edtima dende hab\u00eda tempo de depresi\u00f3ns e outros s\u00edntomas de inestabilidade mental, tentou suicidarse na estaci\u00f3n de Pr\u00edncipe P\u00edo de Madrid. Segundo relata a p\u00e1xina de sucesos do diario santanderino \"El Cant\u00e1brico\" do 26 de xullo de 1906, Lorenza Cobi\u00e1n foi detida por tentar guindarse sobre a v\u00eda \u00f3 paso do tren. Conseguiu suicidarse finalmente aforc\u00e1ndose no calabozo do Goberno Civil da capital de Espa\u00f1a. Pedro Ortiz-Armengol recolle como data da s\u00faa morte o d\u00eda 31 de xullo."}
{"id": "463430", "revid": "23204", "url": "https://gl.wikipedia.org/wiki?curid=463430", "title": "Lorenza Cobi\u00e1n Gonz\u00e1lez", "text": ""}
{"id": "463431", "revid": "25871", "url": "https://gl.wikipedia.org/wiki?curid=463431", "title": "Eva Canel", "text": "Agar Eva Infanz\u00f3n Canel, nada en Coa\u00f1a (Asturias) o 30 de xaneiro de 1857 e finada na Habana (Cuba) o 2 de maio de 1932, m\u00e1is co\u00f1ecida polo seu pseud\u00f3nimo Eva Canel, foi unha escritora, xornalista e colona espa\u00f1ola que se asentou en Cuba.\nTraxectoria.\nFilla do m\u00e9dico Pedro Infanz\u00f3n e de Epifan\u00eda Canel y Ur\u00eda, Eva Agar naceu o 30 de xaneiro de 1857 en Coa\u00f1a, Asturias. Cando tan s\u00f3 contaba tres anos de idade, o seu pai morreu nun naufraxio causado por uns piratas e xunto coa s\u00faa nai trasl\u00e1dase a Madrid. Al\u00ed, tras cumprir quince anos, comeza a traballar como actriz no teatro e co\u00f1ece a Eloy Perill\u00e1n y Bux\u00f3, director dunha revista sat\u00edrica chamada \"La Broma\", con quen casa ese mesmo ano. En 1874 o seu marido \u00e9 desterrado por publicar un panfleto que a censura considera inconveniente e marcha a Bolivia, deix\u00e1ndoa como directora da revista. Un ano despois, Eva viaxa a Am\u00e9rica para reunirse de novo con el e colabora en \"El Ferrocarril\", revista da cidade da Paz que dirixe Perill\u00e1n. En xaneiro de 1875, a parella trasl\u00e1dase a Buenos Aires e fundan \"El Petr\u00f3leo\", onde ela comeza a dedicarse de cheo \u00f3 xornalismo. En 1876, dediden trasladarse de novo, esta vez a Lima, Per\u00fa, onde fundan \"Las Noticias\" e colaboran con varios xornais como \"El Comercio\" e \"El Per\u00fa Ilustrado\". Ademais, al\u00ed nace o \u00fanico fillo da parella, ao que bautizaron co mesmo nome que o pai.\nPor mor da guerra do Pac\u00edfico entre o Per\u00fa e Chile, Eva e a s\u00faa familia regresaron de novo a Espa\u00f1a, estabelec\u00e9ndose en Barcelona. Por\u00e9n, Perill\u00e1n acaba marchando a Cuba, onde falece o 1 de marzo de 1889, e Eva trasladouse pouco despois \u00e1 illa. Al\u00ed trata de buscar emprego en dous xornais cubanos, \"Diario de la Marina\" e \"Uni\u00f3n Constitucional\", pero os seus respectivos directores neg\u00e1ronse a darlle un posto. Por iso en 1891 a xornalista funda a s\u00faa propio semanal, \u00f3 que chamou \"La Cotorra\" e caracteriz\u00e1base por ser de tipo sat\u00edrico e panfletario. Tras pasar oito anos en Cuba, Eva regresa a Espa\u00f1a tras finalizar a guerra de independencia cubana e inst\u00e1lase de novo en Madrid. Por\u00e9n, en 1899 volve a Buenos Aires e inicia o seu apoxeo literario, escribindo tres novelas, dando numerosas conferencias e colaborando con varios xornais. Ademais, faise coa propiedade dunha imprenta e funda as revistas \"Kosmos\", en 1904 e \"Vida Espa\u00f1ola\", en 1907.\nO 15 de xullo de 1905 realiza unha disertaci\u00f3n na funci\u00f3n de gala do Teatro Espa\u00f1ol de Xeneral Villegas, provincia de Buenos Aires, co gallo dos festexos pola inauguraci\u00f3n do Hospital de Caridade. O se\u00f1or Jaime Serralta fixo a presentaci\u00f3n da escritora que disertou sobre \"La Caridade\" e foi longamente ovacionada.\nEn 1914, Eva inicia unha viaxe por Hispanoam\u00e9rica, pero \u00f3 chegar a Panam\u00e1 cae enferma e, a\u00ednda que nun principio decide acudir a unha cl\u00ednica dos Estados Unidos, acaba regresando a Cuba, onde recibe a axuda do seu amigo Antonio D\u00edaz Blanco. Al\u00ed contin\u00faa coa s\u00faa labor xornal\u00edstica e literaria, at\u00e9 que en 1924 o seu estado de sa\u00fade empeora e comeza a ter crises nerviosas e a memoria cada vez m\u00e1is deteriorada. Finalmente, o 2 de maio de 1932 falece e \u00e9 enterrada na s\u00faa vila natal."}
{"id": "463432", "revid": "56817", "url": "https://gl.wikipedia.org/wiki?curid=463432", "title": "Irene de Miguel", "text": "Irene de Miguel P\u00e9rez, nada en Madrid o 9 de maio de 1981, \u00e9 unha t\u00e9cnico medioambiental e pol\u00edtica espa\u00f1ola.\nTraxectoria.\nLicenciouse en 2006 en enxe\u00f1er\u00eda agr\u00f3noma pola Universidade Polit\u00e9cnica de Madrid. Traballou como t\u00e9cnica medioambiental entre 2005 e 2010 na Sierra de Francia, provincia de Salamanca, antes de se establecer en 2010 na bisbarra estreme\u00f1a de Las Villuercas. Militante de Podemos, nas elecci\u00f3ns \u00e1 Asemblea de Estremadura de 2015 resultou elixida deputada por C\u00e1ceres e nas elecci\u00f3ns \u00e1 Asemblea de Estremadura de 2019 foi cabeza de lista do seu partido por Badaxoz e candidata \u00e1 presidencia da Xunta de Estremadura resultando elixida deputada de novo."}
{"id": "463433", "revid": "23204", "url": "https://gl.wikipedia.org/wiki?curid=463433", "title": "Agar Eva Infanz\u00f3n Canel", "text": ""}
{"id": "463436", "revid": "25871", "url": "https://gl.wikipedia.org/wiki?curid=463436", "title": "Julia Alcayde Montoya", "text": "Julia Alcayde Montoya, nada en Xix\u00f3n o 22 de maio de 1855 e finada en Madrid en 1939, foi unha pintora espa\u00f1ola, considerada como unha das mellores pintoras espa\u00f1olas de finais do s\u00e9culo XIX e comezos do s\u00e9culo XX, que destacou polos seus bodeg\u00f3ns, floreiros e escenas de caza, onde brillou a unha extraordinaria altura, a\u00ednda que tam\u00e9n traballou a paisaxe e o retrato. \u00c9 unha das primeiras artistas asturianas de relevo e unha das m\u00e1ximas representantes do bodeg\u00f3n burgu\u00e9s.\nTraxectoria.\nNace en Xix\u00f3n, pero sendo a\u00ednda nena \u00e9 trasladada a vivir a Madrid, a\u00ednda que non perder\u00e1 o contacto coa s\u00faa terra natal, regresando a Asturias sempre que lle foi posible. A s\u00faa formaci\u00f3n art\u00edstica comeza na capital, na Escola de Artes e Oficios de Madrid que dirixe o profesor Manuel Ram\u00edrez. Axi\u00f1a destaca pola s\u00faa capacidade para plasmar emoci\u00f3ns con lapis e pincel a trav\u00e9s de diferentes t\u00e9cnicas como o \u00f3leo, a acuarela ou o pastel. \u00d3 mesmo tempo que desenvolve a s\u00faa actividade art\u00edstica mant\u00e9n unha intensa relaci\u00f3n con destacadas figuras da pol\u00edtica e a cultura daquel momento hist\u00f3rico, entre os que destacan os escritores Benito P\u00e9rez Gald\u00f3s ou Emilia Pardo Baz\u00e1n.\nA s\u00faa obra foi seleccionada para ser exposta en diversas Exposici\u00f3ns Nacionais de Belas Artes chegando algunhas delas a ser galardoadas co terceiro premio en forma de medalla nas edici\u00f3ns de 1892 e 1895, segundo premio en d\u00faas ocasi\u00f3ns; en 1899 pola obra \"El puesto de mi calle\" (actualmente no Museo Casa Natal de Jovellanos, Xix\u00f3n) e en 1912 polo lenzo titulado \"Frutas.\" Tam\u00e9n participou nas Exposici\u00f3ns Internacionais de Chicago de 1893, Bruxelas de 1910, Buenos Aires e Roma de 1911 e M\u00fanic de 1913. En Asturias, ga\u00f1ou o primeiro premio do concurso de pintura organizado polo xornal \"El Noroeste\", de Xix\u00f3n. En 1903, obtivo unha primeira medalla na exposici\u00f3n celebrada no C\u00edrculo de Belas Artes de Madrid, e concorreu, igualmente, \u00f3s sal\u00f3ns de outono de Madrid.\nA gran cantidade de galard\u00f3ns que acumulou \u00f3 longo da s\u00faa traxectoria conv\u00e9rtena a\u00ednda hoxe na artista asturiana que m\u00e1is medallas obtivo nas Exposici\u00f3ns Nacionais de Belas Artes. \u200b\nA s\u00faa derradeira exposici\u00f3n ten lugar en 1935, e despois ret\u00edrase da vida art\u00edstica e social, cumpre os oitenta anos e comeza a debilitarse o seu estado de sa\u00fade, padecendo achaques que a obrigan a permanecer en casa."}
{"id": "463437", "revid": "25871", "url": "https://gl.wikipedia.org/wiki?curid=463437", "title": "Eugenia Astur", "text": "Enriqueta Garc\u00eda Infanz\u00f3n, nada en Tin\u00e9u o 10 de marzo de 1888 e finada o 10 de xaneiro de 1947, foi unha escritora asturiana co\u00f1ecida polo pseud\u00f3nimo Eugenia Astur. Proced\u00eda dunha familia vinculada coa fidalgu\u00eda rural.\nTraxectoria.\nAtra\u00edda polas letras dende a s\u00faa mocidade, publicou cr\u00f3nicas, artigos xornal\u00edsticos e contos. Segundo Jes\u00fas Evaristo Casariego, que tratou con ela persoalmente, a primeira publicaci\u00f3n de Eugenia Astur foi na revista \"La Lectura Dominical\" en 1916.\nColaborou con varios xornais, entre eles \"Regi\u00f3n\", xornal ovetense, ou \"La Prensa\" de Gij\u00f3n. Posteriormente far\u00edao en medios de comunicaci\u00f3n madrile\u00f1os tan como \"El Sol\". M\u00e1is adiante, na s\u00faa madureza, colaborar\u00eda con \"La Estafeta Literaria\" e en \"Domingo\".\nSen d\u00fabida, o seu libro \"Riego, estudio hist\u00f3rico-pol\u00edtico de la revoluci\u00f3n del a\u00f1o veinte\" foi o que lle deu reco\u00f1ecemento. O texto aparece datado en 1915, o prefacio leva a de 1931 e a s\u00faa impresi\u00f3n \u00e9 de 1933. O libro imprimiuse na Escola Tipogr\u00e1fica da Residencia Provincial de Nenos de Oviedo e foi custeada pola Deputaci\u00f3n Provincial de Oviedo. Cont\u00e9n \"un xu\u00edzo pol\u00edtico\" de Miguel de Unamuno sobre o liberalismo e un pr\u00f3logo de Miguel Maura. En 1984, a Conseller\u00eda de Educaci\u00f3n, Cultura e Deportes de Asturias editou unha edici\u00f3n facsimilar."}
{"id": "463438", "revid": "23204", "url": "https://gl.wikipedia.org/wiki?curid=463438", "title": "Enriqueta Garc\u00eda Infanz\u00f3n", "text": ""}
{"id": "463439", "revid": "25871", "url": "https://gl.wikipedia.org/wiki?curid=463439", "title": "Veneranda Manzano", "text": "Veneranda Garc\u00eda-Blanco Manzano, co\u00f1ecida tam\u00e9n como Veneranda Manzano, nada en Beloncio o 27 de abril de 1893 e finada en Oviedo o 10 de febreiro de 1992, foi unha mestra e pol\u00edtica espa\u00f1ola, deputada durante a Segunda Rep\u00fablica.\nTraxectoria.\nNaceu na parroquia asturiana de Beloncio, pertencente \u00f3 concello de Pilo\u00f1a, o 27 de abril de 1893. Mestra de profesi\u00f3n, residiu en Cuba durante a d\u00e9cada de 1920. Militante socialista, foi elixida deputada por Oviedo das Cortes republicanas nas elecci\u00f3ns de 1933.\n\u00d3 remate da guerra civil espa\u00f1ola pasou a Francia, al\u00ed perder\u00eda a visi\u00f3n e m\u00e1is tarde asentar\u00edase exiliada en M\u00e9xico. Veneranda, \u00e1 que se lle retirou o carn\u00e9 do PSOE xunto a Negr\u00edn e o resto dos seus seguidores en 1946, converter\u00edase en membro do PCE en 1947. Retornou a Espa\u00f1a en 1976.\nFaleceu en Oviedo o 10 de febreiro de 1992."}
{"id": "463440", "revid": "23204", "url": "https://gl.wikipedia.org/wiki?curid=463440", "title": "Veneranda Garc\u00eda-Blanco Manzano", "text": ""}
{"id": "463441", "revid": "23204", "url": "https://gl.wikipedia.org/wiki?curid=463441", "title": "Veneranda Garc\u00eda Manzano", "text": ""}
{"id": "463442", "revid": "23204", "url": "https://gl.wikipedia.org/wiki?curid=463442", "title": "Argentina Rubiera", "text": "Argentina Rubiera Solares, nada en Langreu o 11 de febreiro de 1914 e finada en Xix\u00f3n o 30 de abril de 2007, foi militante da organizaci\u00f3n clandestina do Partido Socialista Obreiro Espa\u00f1ol (PSOE) e das Mocidades Socialistas Unificadas (JSU) en Asturias. Nai de Mar\u00eda Jos\u00e9 Ramos Rubiera, quen foi conselleira do Goberno do Principado de Asturias entre 1999 e 2011.\nTraxectoria.\nAfiliada \u00e1s Mocidades Socialistas de Sama de Langreu (Asturias) e presidenta do Grupo Feminino de devandita localidade durante a Segunda Rep\u00fablica. Secretaria das Mocidades Unificadas en 1936. \u00d3 caer Asturias en outubro de 1937 foi detida, internada no c\u00e1rcere Modelo de Oviedo o 11 de novembro e condenada a 30 anos de reclusi\u00f3n o 18 de decembro de 1937. Pasou tam\u00e9n polos c\u00e1rceres de Saturrar\u00e1n (Guip\u00fascoa) e Palma de Mallorca (Baleares) de onde sa\u00edu en liberdade condicional o 5 de xullo de 1941 con pena de desterro que cumpriu xunto co seu marido Aquilino Ramos Fern\u00e1ndez en Almagro (Cidade Real). En outubro de 1943 regresou a Sama onde estabeleceu un pequeno comercio de comestibles mantendo contacto coa organizaci\u00f3n socialista clandestina. Faleceu en Xix\u00f3n (Asturias) o 30 de abril de 2007.\nEn xaneiro de 2015 inaugurouse un parque que leva o seu nome en Sama de Langreu."}
{"id": "463443", "revid": "23204", "url": "https://gl.wikipedia.org/wiki?curid=463443", "title": "Argentina Rubiera Solares", "text": ""}
{"id": "463444", "revid": "89787", "url": "https://gl.wikipedia.org/wiki?curid=463444", "title": "William Le Baron Jenney", "text": "William LeBaron Jenney, nado en Fairhaven, Massachusetts o 25 de setembro de 1832 e finado nos \u00c1nxeles o 14 de xu\u00f1o de 1907, foi un arquitecto e enxe\u00f1eiro estadounidense, co\u00f1ecido por constru\u00edr en 1884 o primeiro ra\u00f1aceos e que foi chamado o \"Pai dos ra\u00f1aceos estadounidenses\".\nEn 1998, Jenney foi listado no posto 89 do libro \"1,000 Years, 1,000 People: Ranking the Men and Women Who Shaped the Millennium\".\nTraxectoria.\nJenney naceu en Massachusetts, fillo de William Proctor Jenney e Eliza LeBaron Gibbs. Jenney comezou a s\u00faa educaci\u00f3n formla no Phillips Academy, Andover, en 1846, e na escola cient\u00edfica Lawrence de Harvard en 1853, mais pasou \u00e1 \u00c9cole Centrale des Arts et Manufactures (\u00c9cole Centrale Paris) para estudar enxe\u00f1ar\u00eda e arquitectura.\nEn devandita escola aprendeu as \u00faltimas t\u00e9cnicas construtivas con ferro, as\u00ed como a doutrina funcionalista cl\u00e1sica de Jean-Nicolas-Louis Durand (1760-1834), profesor de arquitectura na \u00c9cole Polytechnique. Graduouse en 1856, un anos despois que o seu compa\u00f1eiro de clase Gustave Eiffel.\nEn 1861, volveu aos Estados Unidos para unirse ao Ex\u00e9rcito da Uni\u00f3n como enxe\u00f1eiro durante a Guerra de Secesi\u00f3n, dese\u00f1ando fortificaci\u00f3ns para os xenerais Sherman e Grant. Para o final da guerra convert\u00e9rase en maior e era o enxe\u00f1eiro responsable dos cuarteis da uni\u00f3n en Nashville. Despois da guerra, en 1867, mudouse a Chicago e creou o seu propio despacho profesional, especializado en edificios comerciais e planeamento urbano.\nA finais da d\u00e9cada de 1870, despraz\u00e1base semanalmente a Ann Arbor, M\u00edchigan para iniciar e dar clase no programa de arquitectura da Universidade de Chicago. En anos posteriores, l\u00edderes da futura Escola de Chicago (arquitectura)Escola de Chicago como Louis Sullivan, Daniel Burnham, William Holabird e Martin Roche, comezaron a s\u00faa aprendizaxe de arquitectura no equipo de Jenney. O 8 de maio de 1867, Jenney e Elizabeth \"Lizzie\" Hannah Cobb, de Cleveland, casaron. Tiveron dous fillos chamados Max e Francis.\nJenney foi escollido como asociado do American Institute of Architects en 1872, e converteuse en membro en 1885. Serviu como vicepresidente da organizaci\u00f3n entre 1898 e 1899. En Chicago dese\u00f1ou o Ludington Building e o Manhattan building, ambos os dous constru\u00eddo en 1891 e declarados Paisaxe Hist\u00f3rico Nacional. Tam\u00e9n dese\u00f1ou o Pavill\u00f3n da Horticultura da Exposici\u00f3n Colombiana Mundial (1893) que se celebrou en Chicago.\nChegada do ra\u00f1aceos de marco de aceiro.\nJenney \u00e9 m\u00e1is co\u00f1ecido por dese\u00f1ar o Home Insurance Building de Chicago, de dez andares. O edificio foi o primeiro constru\u00eddo completamente con marcos met\u00e1licos e est\u00e1 considerado o primeiro ra\u00f1aceos. Foi constru\u00eddo entre 1884 e 1885, ampliado en 1891 e demolido en 1931. No seu dese\u00f1o, empregou columnas e trabes de metal en lugar das de pedra e ladrillo para sustentar os niveis superiores do edificio.\nO aceiro necesario para soster o Home Insurance Building pesaba s\u00f3 un terzo como moito do edificio, constru\u00eddo de cachotar\u00eda pesada. Empregando este m\u00e9todo, o peso do edificio reduc\u00edase, permitindo as\u00ed a construci\u00f3n de estruturas a\u00ednda m\u00e1is altas. M\u00e1is adiante, resolveu o problema da construci\u00f3n a proba de lume para edificios altos usando cachotar\u00eda, ferro e chans e partici\u00f3ns de terracota. Entre 1889 e 1891, exhibiu o seu sistema na construci\u00f3n do Second Leiter Building, tam\u00e9n en Chicago.\nSegundo a historia popular, un d\u00eda chegou cedo \u00e1 casa e sorprendeu a s\u00faa esposa lendo. Ela pousou o seu libro sobre unha gaiola de paxaro e correu ao seu encontro. El deu varias alancadas a trav\u00e9s do cuarto, levantou o libro e deixouno caer sobre a gaiola outras tres veces. Ent\u00f3n exclamou: \"Funciona! Funciona! Non o ves? Se esta pequena gaiola pode sustentar este pesado libro, por que non pode unha gaiola de ferro ou aceiro ser o armaz\u00f3n dun edificio enteiro?\". Jenney aplicou esta nova idea na construci\u00f3n do Home Insurance Building, na esquina de LaSalle e Monroe Streets. Outras fontes citan como inspiraci\u00f3n dos ra\u00f1aceos de aceiro a arquitectura vern\u00e1cula filipina, coas s\u00faas construci\u00f3ns con armaz\u00f3ns de madeira que dar\u00edan a Jenney a idea. O Home Insurance Building foi o primeiro exemplo de edificio con esqueleto de aceiro, a primeira rede de columnas, trabes e viguetas de ferro constru\u00edda.\nLegado.\nFaleceu nos \u00c1nxeles, California, o 15 de xu\u00f1o de 1907. Trala s\u00faa morte, as s\u00faas cinzas foron esparexidas sobre a tumba da s\u00faa esposa, xusto ao sur da secci\u00f3n do Silencio Eterno no Uptown's Graceland Cemetery.\nEn 1998, Jenney foi listado no n\u00famero 89 no libro \"1,000 Years, 1,000 People: Ranking the Men and Women Who Shaped the Millennium\".\nNotas.\nReferencias"}
{"id": "463446", "revid": "1888", "url": "https://gl.wikipedia.org/wiki?curid=463446", "title": "Juan Dopico Fern\u00e1ndez", "text": ""}
{"id": "463447", "revid": "83328", "url": "https://gl.wikipedia.org/wiki?curid=463447", "title": "Shere Hite", "text": "Shere Hite, nada en Saint Joseph (Missouri) o 2 de novembro de 1942 e finada en Tottenham (Londres) o 9 de setembro de 2020, foi unha sex\u00f3loga e feminista alem\u00e1 nada nos Estados Unidos.\nOs seus traballos sobre sexolox\u00eda concentr\u00e1ronse principalmente na sexualidade feminina. Hite parte dos estudos biol\u00f3xicos sobre sexo feitos por Masters and Johnson e por Alfred Kinsey. Tam\u00e9n fai referencia aos traballos te\u00f3ricos, pol\u00edticos e psicol\u00f3xicos asociados co movemento feminista da d\u00e9cada de 1970, como o \"The Myth of the Vaginal Orgasm\" de Anne Koedt.\nDespois de recibir ataques cara a ela e cara ao seu traballo, renunciou \u00e1 s\u00faa nacionalidade estadounidense para adoptar a alem\u00e1.\nTraxectoria.\nNaceu como Shirley Diana Gregory, pero m\u00e1is tarde tomou o apelido do seu padrasto, Raymond Hite. Graduouse na Seabreeze High School en Daytona Beach, Florida. Recibiu un mestrado en Historia na Universidade de Florida en 1967.\nDespois mudouse a Nova York, onde se uniu \u00e1 Universidade de Columbia para traballar na s\u00faa tese de doutoramento en Historia social. Hite atribu\u00edu que non completase o seu doutoramento \u00e1 natureza conservadora de Columbia naquel tempo. Posteriormente, rematou o seu doutoramento na Universidade Nihon (Toquio, Xap\u00f3n) e obtivo outro en sexolox\u00eda cl\u00ednica na Universidade Maimonides, en North Miami Beach, Florida.\nObxecto do seu estudo.\nShere Hite concentrouse en entender como consideran os individuos a s\u00faa experiencia sexual e o significado que ten para eles.\nHite criticou o traballo de Masters e Johnson por incorporar acriticamente actitudes culturais no comportamento sexual no seu estudo. Por exemplo, o traballo de Hite mostrou que o 70% das mulleres non tiveran orgasmos mediante a penetraci\u00f3n, mais que son capaces de alcanzar o orgasmo facilmente mediante a masturbaci\u00f3n ou outras estimulaci\u00f3ns clitoridianas. S\u00f3 un 30% das mulleres participantes no seu estudo experimentaran algunha vez un orgasmo durante o transcurso do coito. Criticou o argumento de Masters e Johnson de que durante o coito deber\u00eda proporcionarse a suficiente estimulaci\u00f3n clitoridiana para alcanzar o orgasmo e que se non se chega a alcanzar \u00e9 un signo de \"disfunci\u00f3n sexual\". Sen negar que tanto Kinsey como Masters e Johnson foron un paso crucial na investigaci\u00f3n sexual, Hite cre que se debe entender a construci\u00f3n cultural e persoal da experiencia sexual para facer o importante estudo do comportamento sexual f\u00f3ra do laboratorio. Criticou o feito de que limitar os tests a mulleres \"normais\" que notificaban orgasmos durante o coito estaba baseado no falso suposto de que ter un orgasmo durante o coito era algo t\u00edpico, cousa que o seu propio estudo rexeitou vehementemente.\nMetodolox\u00eda.\nHite emprega un m\u00e9todo de investigaci\u00f3n individualista. Usou miles de respostas de cuestionarios an\u00f3nimos como marco de traballo para desenvolver un discurso sobre as reacci\u00f3ns humanas ao x\u00e9nero e \u00e1 sexualidade. As s\u00faas conclusi\u00f3ns derivadas destes cuestionarios de informaci\u00f3n foron logradas cun criticismo metodol\u00f3xico. O feito de que a s\u00faa informaci\u00f3n non prov\u00e9n dunha base de mostra probabil\u00edstica xera preocupaci\u00f3ns sobre se os datos da mostra poden xeneralizarse a poboaci\u00f3ns relevantes. Como \u00e9 com\u00fan en investigaci\u00f3ns que afectan a asuntos delicados, tales como o comportamento sexual, a proporci\u00f3n de non-respostas \u00e9 tipicamente grande. Polo tanto as conclusi\u00f3ns derivadas dos datos poden non representar as visi\u00f3ns da poboaci\u00f3n en estudo como consecuencia do nesgo debido \u00e1s non-respostas. Os defensores de Hite defenden a s\u00faa metodolox\u00eda dicindo que \u00e9 m\u00e1is probable chegar as\u00ed \u00e1 verdade sobre a sexualidade feminina que estudando mulleres da prostituci\u00f3n como se elas fosen representativas das mulleres en xeral, ou estudar en laboratorio as condici\u00f3ns en que as mulleres declaran ter orgasmos durante o coito.\nHite foi eloxiada pola s\u00faa produtividade te\u00f3rica na investigaci\u00f3n sociol\u00f3xica. A suxesti\u00f3n de nesgo nalg\u00fans dos estudos de Hite \u00e9 empregada frecuentemente como un punto de pol\u00e9mica nos cursos universitarios onde se discuten m\u00e9todos de mostraxe, igual que a mostraxe do \"Literary Digest\" de 1936. Unha discusi\u00f3n sobre o nesgo da mostra \u00e9 a realizada por Philip Zimbardo, que explicou que as mulleres do estudo de Hite recibiron unha investigaci\u00f3n sobre a satisfacci\u00f3n conxugal, onde o 98% indicaron insatisfacci\u00f3n, e o 75% indicaron ter relaci\u00f3ns extramaritais, mais onde s\u00f3 o 4% das mulleres responderon ao estudo de mercado. Zimbardo conxecturou que as mulleres que ti\u00f1an insatisfacci\u00f3ns puideron estar m\u00e1is motivadas a responder ao estudo que as mulleres que si estaban satisfeitas e que a s\u00faa investigaci\u00f3n poder\u00eda ser tan s\u00f3 \"xornalismo cientificamente codificado\".\nPor outra banda, as diferenzas metodol\u00f3xicas nas ciencias sociais cando as interrogantes se refiren a asuntos de consecuencia p\u00fablica, por exemplo, inmediatez fronte a tempo para reflexionar cando se est\u00e1 respondendo, poden resultar en diferenzas en sinceridade, e as promesas de confidencialidade non son igualmente cridas polos que responden por correo, afectando \u00e1 apertura dos que responden e \u00e1 s\u00faa sinceridade. Algunhas ou todas as s\u00faas investigaci\u00f3ns publicadas dependeron dunha ampla distribuci\u00f3n multicanal do cuestionario, dando oportunidade a moitas respostas longas na medida da dispo\u00f1ibilidade de tempo do propio participante, cunha reforzada anonimidade dos entrevistados, e con m\u00e1is respostas por correo que por tel\u00e9fono.\nVida persoal.\nHite non tivo fillos. En 1985, casou co concertista de piano alem\u00e1n Friedrich H\u00f6ricke, dezanove anos menor ca ela. A parella divorciouse en 1999.\nEspecialmente grupos conservadores estadounidenses protestaron contra os estudos de Hite. Estivo ent\u00f3n exposta a insultos, asaltos f\u00edsicos e mesmo ameazas de morte. Aceptou a nacionalidade alem\u00e1 en 1996, posto que consideraba a sociedade alem\u00e1 m\u00e1is tolerante e aberta de mente cara ao seu traballo."}
{"id": "463449", "revid": "54334", "url": "https://gl.wikipedia.org/wiki?curid=463449", "title": "Cayetano Polo", "text": "Cayetano Polo Naharro, nado en C\u00e1ceres en 1975, \u00e9 un pol\u00edtico estreme\u00f1o. \nTraxectoria.\nLicenciouse en 1998 en enxe\u00f1er\u00eda de montes pola Universidade Polit\u00e9cnica de Madrid. Traballou en diversas empresas do sector privado. Militante de Ciudadanos, foi o seu candidato \u00e1 alcald\u00eda de C\u00e1ceres nas elecci\u00f3ns de 2015, logrando a acta de concelleiro. En 2017 converteuse no voceiro de Ciudadanos en Estremadura e en 2018 tomou posesi\u00f3n como deputado provincial de C\u00e1ceres . Nas elecci\u00f3ns de 2019 \u00e9 o candidato do seu partido \u00e1 presidencia da Xunta de Estremadura. \nNotas.\n "}
{"id": "463450", "revid": "89787", "url": "https://gl.wikipedia.org/wiki?curid=463450", "title": "Presidente de Bangladesh", "text": "O Presidente de Bangladesh (: \u2014 ) \u00e9 o Xefe de Estado de Bangladesh.\nO cargo de presidente foi mudado tres veces dende a independencia de Bangladesh en 1971. No ano 1991, coa restauraci\u00f3n dun goberno democraticamente elixido, Bangladesh adoptou unha democracia parlamentaria. O Presidente cumpre agora un papel practicamente cerimonial e \u00e9 elixido polo parlamento.\nEn 1996, o parlamento aprobou unha nova lexislaci\u00f3n que aumentaba a autoridade executiva do Presidente, segundo o establecido na Constituci\u00f3n, despois de que o Parlamento fose disolto. O Presidente reside en Bangabhaban, onde ten o seu despacho e a residencia. O Presidente \u00e9 elixido polos 300 parlamentarios nunha votaci\u00f3n aberta, e xeralmente representa ao partido maioritario da lexislatura. Contin\u00faa no seu cargo despois de caducar o prazo de cinco anos at\u00e9 que un sucesor sexa elixido para a presidencia.\nPoderes e deberes.\nActualmente, a pesar de que a posici\u00f3n do Presidente ostenta importancia \"de iure\", os seus poderes \"de facto\" son maiormente cerimoniais. A Constituci\u00f3n permite ao Presidente actuar s\u00f3 baixo consello do Primeiro Ministro e o seu gabinete.\nPoderes de nomeamento.\nO Presidente pode nomear os seguintes cargos:\nPrerrogativa de indulto.\nO Presidente ten a prerrogativa de indulto polo Artigo 49 da Constituci\u00f3n, que lle permite conceder o perd\u00f3n a calquera, por riba de calquera veredicto dado por calquera tribunal de Bangladesh.\nPoderes lexislativos.\nSegundo o Artigo 80, o Presidente pode rexeitar sancionar calquera proxecto de lei aprobado polo parlamento, devolv\u00e9ndoo para revisi\u00f3n. Unha lei \u00e9 promulgada s\u00f3 despois de que o Presidente a sancione. Mais cando o proxecto de lei \u00e9 levado outra vez ao parlamento, se o presidente volve rexeitar a sanci\u00f3n, despois dun certo per\u00edodo de d\u00edas, o proxecto ser\u00e1 automaticamente transformado en lei e ser\u00e1 considerado sancionado polo presidente.\nChanceler en Universidades.\nO chanceler \u00e9 unha posici\u00f3n titular nas Universidades de Bangladesh, sempre ocupada polo Presidente de Bangladesh baixo a Acta de Universidades Privadas de 1992. A posici\u00f3n nas universidades p\u00fablicas non est\u00e1 asignada ao presidente baixo ningunha acta ou lei (xa que a construci\u00f3n dunha universidade estatal en Bangladesh require un decreto para ser aprobada), mais foi o costume at\u00e9 agora nomear o presidente do pa\u00eds como chanceler de todas as universidades estatais.\nProceso de selecci\u00f3n.\nElixibilidade.\nA Constituci\u00f3n de Bangladesh establece os requisitos necesarios para ser elixible como presidente.\nUnha persoa non poder\u00e1 postularse \u00e1 elecci\u00f3n como Presidente se:\nRequisitos para a presidencia.\nSegundo o Artigo 27 da Constituci\u00f3n, certas condici\u00f3ns excl\u00faen a calquera cidad\u00e1n de ser elixible nas elecci\u00f3ns presidenciais. Estas condici\u00f3ns son:\nProceso de elecci\u00f3n.\nCando o cargo queda vacante, o novo Presidente \u00e9 escollido polos membros do parlamento. A pesar de que as elecci\u00f3ns presidenciais implican votos reais dos deputados, estes tenden a votar para o candidato apoiado polos seus respectivos partidos. O presidente pode ser destitu\u00eddo por unha maior\u00eda de dous terzos do parlamento.\nXuramento ou declaraci\u00f3n.\nO Presidente ten que facer e subscribir na presenza do Portavoz do Jatiya Sangsad (o Parlamento), un xuramento ou declaraci\u00f3n de que protexer\u00e1, preservar\u00e1 e defender\u00e1 a Constituci\u00f3n como segue:\nInmunidade.\nO Presidente ten garantida inmunidade para todas as s\u00faas acci\u00f3ns polo Artigo 51 da Constituci\u00f3n e non ten que responder ante ningu\u00e9n polas s\u00faas acci\u00f3ns, e non se lle poden imputar cargos criminais. A \u00fanica excepci\u00f3n a esta inmunidade \u00e9 se o Parlamento busca a destituci\u00f3n do Presidente.\nSucesi\u00f3n.\nO artigo 54 da Constituci\u00f3n de Bangladesh articula a sucesi\u00f3n do Presidente. Exp\u00f3n que en caso de ausencia debido a enfermidade ou outras raz\u00f3ns, o Portavoz do Jatiya Sangsad actuar\u00e1 como Presidente de Bangladesh at\u00e9 que o Presidente volva \u00e1s s\u00faas funci\u00f3ns. Este artigo foi utilizado durante a ascensi\u00f3n do Portavoz Jamiruddin Sircar como Presidente en funci\u00f3ns do Estado tras a dimisi\u00f3n do presidente anterior A. Q. M. Badruddoza Chowdhury, e cando o Presidente Zillur Rahman non puido traspasar os seus poderes debido \u00e1 s\u00faa enfermidade, e m\u00e1is tarde, morte.\nComo Bangladesh \u00e9 un sistema parlamentario, non ten vicepresidente. Con todo, durante o sistema presidencial de exercicio do poder, Bangladesh tivo un vicepresidente que asum\u00eda a funci\u00f3n do Presidente na s\u00faa ausencia. O cargo foi abolido pola duod\u00e9cima emenda \u00e1 Constituci\u00f3n en 1991.\nCesamento.\nUn Presidente pode dimitir do seu cargo escribindo unha carta a man ao Portavoz. O Presidente tam\u00e9n pode ser destitu\u00eddo polo Parlamento. En caso de destituci\u00f3n, o Parlamento debe acusar ao Presidente de cargos espec\u00edficos, e investigalo o mesmo Parlamento, ou referilo a calquera outra instituci\u00f3n para que o investigue. O Presidente ter\u00e1 o dereito a defenderse a si mesmo. Segundo a lei, o Presidente \u00e9 destitu\u00eddo inmediatamente con dous terzos dos votos do Parlamento a favor, e o Portavoz ascende ao poder.\nResidencias oficiais e despacho.\nA residencia presidencial principal en Bangabhaban est\u00e1 localizada en Dacca. Hai tam\u00e9n un Palacio Presidencial en Uttara Ganabhaban no distrito de Natore.\nHistoria do despacho.\nRep\u00fablica parlamentaria (1971\u201374).\nAo principio da guerra de independencia de Bangladesh en abril de 1971, establec\u00e9ronse as Forzas Armadas de Bangladesh e o goberno no exilio. Despois de que se celebrase a cerimonia de xuramento en Meherpur, Kushtia, o goberno no exilio estableceu a s\u00faa sede central en Calcuta. O primeiro Presidente de Bangladesh en xurar no despacho foi Syed Nazrul Islam con Tajuddin Ahmad como Primeiro Ministro. Despois de acabada a guerra, Sheikh Mujibur Rahman converteuse en Primeiro Ministro coa elecci\u00f3n do primeiro parlamento un ano m\u00e1is tarde en xaneiro de 1972.\nM\u00e1is tarde, en 1973, baixo unha constituci\u00f3n nova, quedou establecido un sistema parlamentario de goberno onde o presidente era o xefe de Estado nominal mentres todos os poderes executivos eran exercidos polo primeiro ministro. En 1974, o goberno do Primeiro Ministro Sheikh Mujibur Rahman cambiou do parlamentarismo a un sistema presidencial de partido \u00fanico que prohibiu toda a prensa, actividades e partidos pol\u00edticos baixo o Estado de Emerxencia.\nSheikh Mujibur Rahman\nSheikh Mujibur Rahman foi o aparente Presidente en funci\u00f3ns dun Estado a\u00ednda non chamado Bangladesh (durante a guerra de Liberaci\u00f3n de Bangladesh, cando era a\u00ednda co\u00f1ecido como Paquist\u00e1n Oriental, antes de que se proclamara a s\u00faa captura e se levara presuntamente a Paquist\u00e1n do Oeste e se encerrara nunha prisi\u00f3n paquistan\u00ed. O seu encarceramento por tanto resultou na s\u00faa ausencia durante a todo tempo que durou a guerra, que foi case un ano. Na s\u00faa ausencia, Syed Nazrul Islam, Vicepresidente do Goberno Provisional de Bangladesh foi nomeado Presidente en funci\u00f3ns). Foi o fundador de Bangladesh e reco\u00f1ecido como o 'Pai da Naci\u00f3n de Bangladesh'. Encabezou a Liga Awami, exercendo como Presidente dende abril de 1971 a 1972; foi Primeiro Ministro dende 1972 e Presidente en 1975. Co\u00f1\u00e9cese popularmente como \"Xeque Mujib\", e co t\u00edtulo honor\u00edfico de Bangabandhu (\u09ac\u0999\u09cd\u0997\u09ac\u09a8\u09cd\u09a7\u09c1, \"Amigo de Bengala\"). A s\u00faa filla m\u00e1is vella Sheikh Hasina Wajed \u00e9 a actual dirixente da Liga Awami e Primeira Ministra de Bangladesh. Sheikh Mujibur Rahman estableceu a pol\u00edtica estatal de Bangladesh segundo catro principios b\u00e1sicos: nacionalismo, secularismo, democracia e socialismo.\nA Liga Awami ga\u00f1ou unha maior\u00eda masiva nas primeiras elecci\u00f3ns parlamentarias de Bangladesh en marzo de 1973, en gran parte debido ao carisma de Mujib. Con todo, o goberno de Mujib afrontou grandes desaf\u00edos, como a rehabilitaci\u00f3n das mill\u00f3ns de persoas desprazadas en 1971, a organizaci\u00f3n das subministraci\u00f3ns de comida, axudas de sa\u00fade e outras necesidades. Os efectos do cicl\u00f3n de 1970 a\u00ednda se sent\u00edan, e a econom\u00eda do estado quedou inmensamente deteriorada polo conflito. Economicamente, Mujib embarcouse nun programa de nacionalizaci\u00f3n enorme. A finais de ano, miles de bengal\u00eds chegaron dende Paquist\u00e1n, e miles de non bengal\u00eds migraron a Paquist\u00e1n, e a\u00ednda as\u00ed moitos miles ficaron en campos de refuxiados.\nDitaduras e Sistema Presidencial (1974\u201391).\nEn 1974, Mujib proclamou un Estado de Emerxencia. O parlamento de ent\u00f3n emendou a constituci\u00f3n para limitar os poderes das ramas lexislativas e xudiciais, estabeleceu unha presidencia executiva de partido \u00fanico. Estes cambios foron acu\u00f1ados como a \"Segunda Revoluci\u00f3n,\" por Sheikh Mujib. Sheikh Mujib asumiu a presidencia. Todos os partidos pol\u00edticos foron disoltos e un novo partido \u00fanico foi creado como o 'Partido Nacional'. Foi chamado Bangladesh Krishak Sramik Awami League (BAKSAL), e todos os parlamentarios, asociaci\u00f3ns e instituci\u00f3ns semi-aut\u00f3nomas do goberno ti\u00f1an a obrigaci\u00f3n de se uniren a el.\nDespois de que Bangladesh conseguira o reco\u00f1ecemento da a maior\u00eda de pa\u00edses, Sheikh Mujib axudou a Bangladesh a entrar nas Naci\u00f3ns Unidas e o Movemento de Pa\u00edses Non Ali\u00f1ados. Viaxou aos Estados Unidos, o Reino Unido e outras naci\u00f3ns europeas para obter asistencia humanitaria e de desenvolvemento para a naci\u00f3n. Asinou un tratado de amizade coa India, o cal promet\u00eda unha extensa asistencia econ\u00f3mica e humanitaria e empezou a adestrar as forzas de seguridade de Bangladesh e as forzas persoais do goberno. Mujib forxou unha amizade pr\u00f3xima con Indira G\u0101ndhi, alabando a decisi\u00f3n da India de interceder, e profesando admiraci\u00f3n e amizade para coa India.\nFixo que o parlamento provisional escribise unha constituci\u00f3n nova, e proclamou os catro principios fundamentais de \"nacionalismo, secularismo, democracia e socialismo,\" o cal ser\u00eda co\u00f1ecido como \"mujibismo\". Mujib nacionalizou centos de industrias e empresas as\u00ed como terras e capitais abandonados e comezou unha reforma agraria en que favorecese aos mill\u00f3ns de labradores pobres. Fixo grandes esforzos para rehabilitar os 10 mill\u00f3ns estimados de refuxiados. A econom\u00eda comezou a recuperarse e a fame foi reducida. Unha constituci\u00f3n foi proclamada en 1972 e celebr\u00e1ronse elecci\u00f3ns, nas que resultou ga\u00f1ador Sheikh Mujib e o seu partido cunha maior\u00eda absoluta. Ampliou os programas estatais dese\u00f1ados para expandir a educaci\u00f3n primaria, a sanidade, a alimentaci\u00f3n, a sanidade, e o acceso \u00e1 auga e \u00e1 electricidade a trav\u00e9s do pa\u00eds. Un plan de cinco anos presentado en 1973 centrou os investimentos estatais na agricultura, na infraestrutura rural e nas industrias do algod\u00f3n.\nAsasinato de Mujibur Rahman\nA aplicaci\u00f3n das reformas pol\u00edticas prometidas foi lenta, e Mujib cada vez era m\u00e1is criticado. En agosto de 1975, foi asasinado por oficiais de baixo e medio rango do ex\u00e9rcito, e foi formado un novo goberno, encabezado por un socio anterior, Khandakar Moshtaque. O goberno de Mushtaq foi derrubado por un golpe silencioso que ocorreu en 3 de novembro de 1975. Unha sublevaci\u00f3n ocorreu catro d\u00edas m\u00e1is tarde, o 7 de novembro, resultando unha loita de poder, e o xeneral Ziaur Rahman apareceu na escena pol\u00edtica volvendo ao cargo de Xefe de Persoal do Ex\u00e9rcito. Prometeu o apoio do ex\u00e9rcito ao goberno civil encabezado polo presidente, o Xu\u00edz do Tribunal Supremo, Abu Sadat Mohammad Sayem. Como o pa\u00eds estaba nunha situaci\u00f3n desperada de inestabilidade e inseguranza, a petici\u00f3n de Zia, Sayem promulgou a lei marcial, continuado o Estado de emerxencia de Sheikh Mujibur Rahman, e pouco despois substitu\u00edu a Abu Sadat Mohammad Sayem como Xefe Administrador da Lei Marcial (CMLA).\nZiaur Rahman (BNP)\nInicialmente como deputado e CMLA, Ziaur Rahman buscou dinamizar a pol\u00edtica e administraci\u00f3n do goberno. Mentres continuaba a prohibici\u00f3n de Sheikh Mujibur Rahman dos partidos pol\u00edticos, tentou revitalizar a burocracia, para comezar programas de desenvolvemento econ\u00f3micos novos. Un ano m\u00e1is tarde, en novembro de 1976, Ziaur Rahman converteuse no Xefe Administrador da Lei Marcial. Asumiu a presidencia tras o retiro de Sayem 5 meses m\u00e1is tarde, prometendo elecci\u00f3ns nacionais en 1978. Despois dun referendo de si ou non, Ziaur Rahman foi elixido presidente en 1978. O seu goberno levantou as restrici\u00f3ns sobre os partidos pol\u00edticos e animou a todos os partidos de oposici\u00f3n para participar nas elecci\u00f3ns parlamentarias pendentes. Liberou a prensa, e presentou unha econom\u00eda de mercado. M\u00e1is de 30 partidos rivalizaron nas elecci\u00f3ns parlamentarias do 15 de febreiro de 1979, e cun apoio p\u00fablico masivo o partido de Zia, o Partido Nacionalista de Bangladesh (BNP), ga\u00f1ou 207 dos 300 escanos elixidos.\nIdeolox\u00eda isl\u00e1mica\nZia levou a naci\u00f3n nunha direcci\u00f3n nova, moi diferente da ideolox\u00eda e a axenda da Liga Awami de Sheikh Mujibur Rahman e o BAKSAL. Emitiu unha orde na que se proclamaban emendas \u00e1 constituci\u00f3n, substitu\u00edndo o secularismo por un aumento da fe no seu creador. No pre\u00e1mbulo, inseriu a frase \"\"Bismillahir-Rahmaanir-Rahim\" (No nome de Al\u00e1, o Benefactor, o Misericordioso). No Aartigo 8 engadiuse a afirmaci\u00f3n \"fe e confianza absoluta no Todopoderoso Al\u00e1\"\", substitu\u00edndo o compromiso co secularismo. O socialismo foi redefinido como \"xustiza econ\u00f3mica e social.\" No artig\"o\" 25, Zia presentou o principio de que \"o estado loitar\u00e1 por consolidar, preservar e fortalecer as relaci\u00f3ns fraternais entre pa\u00edses musulm\u00e1ns baseados na solidariedade isl\u00e1mica.\" Os cambios de Zia na constituci\u00f3n redefiniron a natureza da rep\u00fablica eliminando o secularismo dese\u00f1ado por Sheikh Mujib e os seus seguidores. A educaci\u00f3n relixiosa isl\u00e1mica foi introducida como materia obrigatoria nas escolas bengal\u00eds, coa opci\u00f3n para estudantes non musulm\u00e1ns de aprender as s\u00faas relixi\u00f3ns propias.\nEn p\u00fablico, os discursos que formulou Zia empezaron expondo o \"nacionalismo de Bangladesh,\" en oposici\u00f3n \u00e1 idea de Mujib dunha identidade nacional bengal\u00ed. Zia resaltou a funci\u00f3n nacional do islam (practicado pola maior\u00eda de habitantes de Bangladesh). Afirmando promover unha identidade nacional inclusiva Zia logrou chegar a minor\u00edas de non bengal\u00eds como os santals, garos, manipuris e chakmas, as\u00ed como os falantes de Urdu con orixe en Bihar. Con todo, moitos destes grupos eran maiormente hind\u00fas e budistas e foron afastados pola promoci\u00f3n de Zia do islam pol\u00edtico. Nun esforzo para promover a asimilaci\u00f3n cultural e o desenvolvemento econ\u00f3mico, Zia nomeou unha Comisi\u00f3n de Desenvolvemento para os Outeiros de Chittagong en 1976, mais resist\u00edase a un di\u00e1logo pol\u00edtico cos representantes das tribos das monta\u00f1as sobre o asunto da autonom\u00eda e a conservaci\u00f3n da s\u00faa cultura. O 2 de xullo de 1977 Ziaur Rahman organizou unha convenci\u00f3n tribal para promover un di\u00e1logo entre o goberno e os grupos tribais. Con todo, a maior\u00eda dos aspectos culturais e pol\u00edticos ficar\u00edan sen resolver e produc\u00edronse incidentes intermitentes de violencia entre comunidades durante o mandato de Zia.\nReformas e relaci\u00f3ns internacionais\nEntre as acci\u00f3ns not\u00e1beis de Ziaur Rahman como presidente est\u00e1n varias reformas radicais na infraestrutura e a diplomacia do pa\u00eds. O Presidente Zia sinalou con \u00e9xito os campos que poder\u00edan ser eficaz e exclusivamente decisivos para o desenvolvemento de Bangladesh e as s\u00faas reformas cubriron a infraestrutura pol\u00edtica, econ\u00f3mica, agr\u00edcola e militar de Bangladesh. A reorganizaci\u00f3n das relaci\u00f3ns internacionais de Bangladesh son especialmente importantes porque tiveron unha influencia activa sobre a econom\u00eda e a pol\u00edtica. Bangladesh sa\u00edu do bloque Indo-Sovi\u00e9tico e puxo freo \u00e1 deterioraci\u00f3n das relaci\u00f3ns co mundo Occidental. Zia puxo atenci\u00f3n \u00e1 outra super-potencia oriental, a China, que m\u00e1is tarde axudou a Bangladesh a recuperarse dos retrocesos econ\u00f3micos e a enriquecer o arsenal das s\u00faas forzas armadas.\nO m\u00e1is not\u00e1bel da diplomacia reformada de Zia foi o establecemento dunhas magn\u00edficas relaci\u00f3ns co mundo musulm\u00e1n as\u00ed como co Oriente Medio. O presente volume de recrutamento ultramarino de traballadores emigrantes de Bangladesh a varios pa\u00edses de Oriente Medio son resultado directo dos esforzos de Zia para desenvolver unha relaci\u00f3n duradeira cos l\u00edderes do mundo musulm\u00e1n. O prop\u00f3sito das relaci\u00f3ns de Oriente Medio foi en gran parte econ\u00f3mico mentres que a r\u00e1pida mellora das relaci\u00f3ns coa China foi particularmente realizada para a mellora das forzas armadas do pa\u00eds.\nDurante o estudo das relaci\u00f3ns internacionais de Zia poder\u00eda ser suxerido que a atenci\u00f3n \u00e1 veci\u00f1a India foi en gran parte ingorada. Mais puxo grande \u00e9nfase nacooperaci\u00f3n rexional particularmente con Asia Meridional. Isto f\u00edxose evidente despois de que Zia tomara a iniciativa para fundar SAARC. O so\u00f1o de Zia de que Bangladesh se involucrara nunha forte cooperaci\u00f3n rexional foi cumprido catro anos do seu asasinato cando a SAARC foi fundada o 8 de decembro de 1985 cun papel chave das autoridades do Bangladesh daquel tempo.\nAsasinato De Ziaur Rahman\nEn 1981, Zia foi asasinado por elementos disidentes do ex\u00e9rcito. O Vicepresidente de Xustiza Abdus Sattar xurou constitucionalmente como presidente en funci\u00f3ns. Declarou unha nova emerxencia nacional e anunciou elecci\u00f3ns en 6 meses. Nesas elecci\u00f3ns foi elixido presidente. Sattar foi un presidente ineficaz, e o Xefe de Persoal do Ex\u00e9rcito, o tenente xeneral. Hussain Muhammad Ershad asumiu o poder tras un sanguento golpe de Estado en marzo de 1982.\nHussain Muhammad Ershad (Partido Jatiya)\nComo os seus predecesores, Ershad disolveu o parlamento, declarou a lei marcial, asumiu a posici\u00f3n de CMLA, suspendeu a constituci\u00f3n e prohibiu a actividade pol\u00edtica. Ershad reafirmou a pol\u00edtica exterior moderada e non ali\u00f1ada de Bangladesh.\nEn decembro de 1983, asumiu a presidencia. Durante os meses sequintes, Ershad buscou unha f\u00f3rmula para as elecci\u00f3ns mentres trataba con ameazas potenciais ao orde p\u00fablico.\nO 1 de xaneiro de 1986, restaur\u00e1ronse moitos dereitos pol\u00edticos, inclu\u00edndo o dereito a realizar grandes manifestaci\u00f3ns p\u00fablicas. \u00c1 vez, creouse o o Partido Jatiyo (Partido Popular), dese\u00f1ado como veh\u00edculo pol\u00edtico de Ershad para a transici\u00f3n desde a lei marcial. Ershad dimitiu como xefe de persoal do ex\u00e9rcito, retirouse do servizo militar, e foi elixido presidente en outubro de 1986. (Tanto o BNP e a Liga Awami rexeitaron presentar un candidato opositor).\nEn xullo de 1987, os partidos de oposici\u00f3n un\u00edronse por primeira vez en oposici\u00f3n \u00e1s pol\u00edticas de goberno. Ershad declarou un estado de emerxencia en novembro, disolveu o parlamento en decembro, e anunciou elecci\u00f3ns parlamentarias para marzo de 1988.\nTodos os partidos de oposici\u00f3n importantes rexeitaron participar. O partido de Ershad ga\u00f1ou 251 dos 300 escanos. Outros tres partidos pol\u00edticos que participaron, as\u00ed como un n\u00famero de candidatos independentes, ocuparon os asentos restantes. Este parlamento aprobou un gran n\u00famero de leis, inclu\u00edndo unha pol\u00e9mica emenda que convert\u00eda o islam na relixi\u00f3n estatal.\nA mediados dos anos 90, a oposici\u00f3n ao goberno de Ershad aumentou. Os meses de novembro e decembro de 1990 estiveron marcados por folgas xerais, o aumento das protestas nos campus, manifestaci\u00f3ns p\u00fablicas, e unha desintegraci\u00f3n xeral da lei e a orde. Ershad dimitiu en decembro de 1990.\nRestauraci\u00f3n do sistema Parlamentario (1991\u2014presente).\nO sistema parlamentario democr\u00e1tico foi recuperado en 1991 cando Khaleda Zia se converteu na primeira muller que ocupaba o cargo de primeira ministra de Bangladesh por elecci\u00f3n parlamentaria.\nO Presidente \u00e9 o Xefe de Estado, e cumpre agora un papel practicamente cerimonial e \u00e9 elixido polo parlamento. Con todo, os poderes do Presidente son substancialmente aumentados durante a posesi\u00f3n dun goberno en funci\u00f3ns, que \u00e9 o respons\u00e1bel da convocatoria de elecci\u00f3ns e transferencia de poder. Os membros do goberno en funci\u00f3ns te\u00f1en que ser apartidistas e te\u00f1en tres meses para completar a s\u00faa tarefa. Este arranxo de transici\u00f3n \u00e9 unha innovaci\u00f3n que foi iniciada por Bangladesh nas s\u00faas elecci\u00f3ns de 1991 e institucionalizado en 1996 pola s\u00faa 13.\u00aa emenda constitucional.\nNo goberno en funci\u00f3ns, o presidente ten o control sobre o Ministerio de Defensa, a autoridade para declarar un estado de emerxencia, e o poder de destitu\u00edr ao Asesor en Xefe e outros membros do goberno provisional. Unha vez as elecci\u00f3ns foron celebradas e un goberno novo e o parlamento est\u00e1n formados, os poderes e a posici\u00f3n do presidente volve \u00e1 s\u00faa funci\u00f3n case cerimonial. O Asesor en Xefe e outros asesores do goberno en funci\u00f3ns deben ser nomeados nos 15 d\u00edas seguintes \u00e1 disoluci\u00f3n do Parlamento."}
{"id": "463451", "revid": "1505", "url": "https://gl.wikipedia.org/wiki?curid=463451", "title": "Sindo Seixido", "text": "Gumersindo Seijido L\u00f3pez, co\u00f1ecido como Sindo Seixido, nado en Limodre (Fene) en 1922 e finado en 2018, foi un guerrilleiro antifranquista e escritor galego.\nTraxectoria.\nAos 26 anos entrou en Astano como oficial torneiro e despois foi xefe de taller. Converteuse en enlace da guerrilla de Juan P\u00e9rez Dopico (Xan de Xenaro). Tam\u00e9n tivo contacto con Foucellas e G\u00f3mez Gayoso. Logo da ca\u00edda de Xan de Xenaro en 1949 fuxiu \u00e1 Coru\u00f1a. Pasou por Madrid, Valencia, Barcelona, Xirona, Port Bou, onde cunha piragua pasou a Francia. Foi detido pola polic\u00eda francesa e encarcerado. Conseguiu un pasaporte cubano e embarcou no Havre para a Habana. Logo da Revoluci\u00f3n foi director de Mantemento no Ministerio de Industria."}
{"id": "463453", "revid": "1888", "url": "https://gl.wikipedia.org/wiki?curid=463453", "title": "Gumersindo Seijido L\u00f3pez", "text": ""}
{"id": "463455", "revid": "23204", "url": "https://gl.wikipedia.org/wiki?curid=463455", "title": "Monte Alba", "text": "O monte Alba, tam\u00e9n co\u00f1ecido como O Cerro de San Bartolomeu, local\u00edzase na parroquia de Valadares, no concello pontevedr\u00e9s de Vigo. \nSituaci\u00f3n.\nConforma un parque forestal xunto co monte Cepudo, que acada unha altura de 527 m. Ambos os dous forman parte dun mesmo macizo gran\u00edtico dividido en dous na parte m\u00e1is alta. \u00c9 o m\u00e1is alto dos dous e un dos puntos m\u00e1is elevados de todo o concello de Vigo. Os dous cumios son tam\u00e9n miradoiros desde os cales se pode observar gran parte da cidade, a r\u00eda de Vigo e mais as illas C\u00edes.\nCelebraci\u00f3ns.\nTodos os 15 de agosto comeza no monte Alba unha romar\u00eda que dura ata o 8 de setembro.\nO 15 de agosto sobe dende a igrexa de Valadares ata a s\u00faa ermida a imaxe da Virxe da Alba. D\u00edas m\u00e1is tarde, o 24 de agosto, sobe San Bartolomeu, co\u00f1ecido como o santo \u00abquitamedos\u00bb xa que a tradici\u00f3n di que ao dar tres croques nel, os medos desaparecen. Finalmente, o 8 de setembro baixan as d\u00faas imaxes ata a igrexa parroquial. Durante a subida e a baixada, en procesi\u00f3n, centos de persoas e varios grupos de gaitas acompa\u00f1an a Virxe e a San Bartolomeu.\nPatrimonio.\nNo cumio do monte Alba, a 503 metros de altitude, at\u00f3pase a capela de Nosa Se\u00f1ora da Alba, adicada \u00e1 Virxe da Alba e a San Bartolomeu, que no pasado formou parte dun castelo medieval. \u00c9 unha ermida con planta rectangular e na s\u00faa fachada a\u00ednda se conserva o escudo da familia \u00e1 que pertenc\u00eda.\nNo ano 1999, para impulsar a renovaci\u00f3n e recuperaci\u00f3n do monte Alba, a comunidade de montes de Valadares organizou o Primeiro Simposio Internacional de Esculturas no monte Alba. Froito deste acontecemento, na actualidade p\u00f3dense visitar ata 11 esculturas; algunhas delas son \"Itinerario\" de Ana Olano, \"Recept\u00e1culo solar\" de Eduardo L\u00f3pez, \"A pir\u00e1mide do tempo\" de Mar\u00eda Branera, \"Atravesando el paso\" de Igor Brown ou a \"Metamorfosis\" de Remigio Davila. Esta \u00faltima \u00e9 unha das m\u00e1is co\u00f1ecidas, xa que se trata dunha escultura formada por tres pezas que se van transformando ata se converteren nun instrumento musical. Esta peza final ten no medio un oco, a trav\u00e9s do cal pode contemplarse o solpor cada 15 de agosto. "}
{"id": "463456", "revid": "5132", "url": "https://gl.wikipedia.org/wiki?curid=463456", "title": "Liga Central", "text": ""}
{"id": "463457", "revid": "5132", "url": "https://gl.wikipedia.org/wiki?curid=463457", "title": "Bombardeos at\u00f3micos sobre Hiroshima e Nagasaki", "text": ""}
{"id": "463458", "revid": "5132", "url": "https://gl.wikipedia.org/wiki?curid=463458", "title": "Bombardeo at\u00f3mico sobre Hiroshima e Nagasaki", "text": ""}
{"id": "463459", "revid": "1888", "url": "https://gl.wikipedia.org/wiki?curid=463459", "title": "Gregorio Fern\u00e1ndez Dopico", "text": ""}
{"id": "463461", "revid": "89787", "url": "https://gl.wikipedia.org/wiki?curid=463461", "title": "POEA", "text": "A POEA ou polioxietilenamina (tam\u00e9n chamada amina de sebo polietoxilado) \u00e9 un conxunto de surfactantes non i\u00f3nicos derivados das graxas animais (sebo). Util\u00edzanse principalmente como emulsificantes e humectantes para formulaci\u00f3ns agroqu\u00edmicas, como pesticidas e herbicidas (por exemplo, o glifosato).\nS\u00edntese.\nA graxa animal \u00e9 hidrolizada para orixinar unha mextura de \u00e1cidos graxos libres, tipicamente os \u00e1cidos oleico (37\u201343%), palm\u00edtico (24\u201332%), este\u00e1rico (20\u201325%), mir\u00edstico (3\u20136%) e linoleico (2\u20133%). Estes son despois convertidos en aminas graxas por medio do proceso do nitrilo antes de ser etoxiladas con \u00f3xido de etileno; isto fainos hidrosolubles e anfif\u00edlicos. A lonxitude da cola graxa e o grao de etoxilaci\u00f3n determinan as propiedadeds globais do surfactante. Debido a isto, ao ser sintetizada a partir dun material impuro, a POEA \u00e9 tam\u00e9n unha mestura de compostos.\nPropiedades.\nComo aditivo do glifosato (herbicida pesticida), este tensioactivo ten a misi\u00f3n de: \nComposici\u00f3n e uso.\nA POEA utilizada como surfactante denom\u00ednase na literatura MON 0139 ou polioxietilenamina. Forma parte do herbicida Roundup. Unha amina de sebo etoxilado (CAS No. 61791-26-2), est\u00e1 na Lista 3 da Axencia de Protecci\u00f3n Ambiental dos Estados Unidos de Ingredientes Inertes de Pesticidas.\"\nRoundup Pro \u00e9 unha formulaci\u00f3n de glifosato que cont\u00e9n un surfactante \"amina de sebo polietoxilado \u00e9ster fosfato neutralizado\". En 1997 non se publicou informaci\u00f3n en canto \u00e1s diferenzas qu\u00edmicas entre o surfactante en Roundup e Roundup Pro.\nAs concentraci\u00f3ns de POEA van desde &lt;1% en formulaci\u00f3ns de glifosato listas para usar a concentraci\u00f3ns do 21%. A POEA constit\u00fae o 15% de formulaci\u00f3ns de Roundup e o surfactante de amina de sebo polietoxilado \u00e9ster fosfato neutralizado constit\u00fae o 14,5% do Roundup Pro.\nOs surfactantes eng\u00e1dense ao glifosato para permitir a captaci\u00f3n efectiva de glifosato hidrosoluble a trav\u00e9s das cut\u00edculas das plantas, que son hidr\u00f3fobas e reduce a cantidade de glifosato lavado das plantas pola chuvia.\nEfectos ambientais.\nA complexidade qu\u00edmica da POEA fai que sexa dif\u00edcil de estudar no medio ambiente.\nA POEA \u00e9 t\u00f3xica para especies acu\u00e1ticas como peixes e anfibios. Como tam\u00e9n outros surfactantes, pode afectar o transporte de membrana e pode a mi\u00fado actuar como narc\u00f3tico xeral.\nEn experimentos de laboratorio a POEA ten unha vida media nos solos de menos de 7 d\u00edas. O lavado do solo as\u00famese que \u00e9 m\u00ednimo e a vida media estimada en corpos de auga ser\u00eda dunhas d\u00faas semanas. Os experimentos de campo mostraron que a vida media da POEA en augas pouco profundas \u00e9 dunhas 13 horas, \"o que apoia m\u00e1is o concepto de que calquera efecto potencial directo dos produtos formulados sobre os organismos en augas naturais \u00e9 probable que ocorra en moi pouco tempo postratamento en vez de como resultado de toxicidade cr\u00f3nica ou postergada.\"\nUnha revisi\u00f3n da literatura proporcionada pola EPA en 1997 encontrou que a POEA era xeralmente m\u00e1is potente para causar toxicidade aos organismos acu\u00e1ticos que o glifosato, e que a POEA se fai m\u00e1is potente en ambientes m\u00e1is alcalinos. (A potencia m\u00eddese pola dose letal media (LD50); unha baixa LD50 significa que s\u00f3 unha pequena dose da substancia chega para que sexa letal; unha LD50 alta significa que se necesita unha alta dose para que mate.) O glifosato ten unha LD50 que vai de ser 4,2 veces a da POEA para larvas de mosquito a pH 6,5, a ser 369 veces a da POEA para a troita arco da vella a pH 9,5 (como comparaci\u00f3n, a pH 6,5 o LD50 do glifosato era 70 veces o da POEA para a troita arco da vella). O valor de pH da maior\u00eda de r\u00edos e lagos est\u00e1 entre 6,0 e 9,0; as especies de peixes son danadas pola auga que te\u00f1a un valor de pH f\u00f3ra deste rango.\nToxicidade humana.\nUnha revisi\u00f3n publicada en 2000, avaliou estudos que se realizaran con prop\u00f3sitos reguladores as\u00ed como informes de investigaci\u00f3n publicados. Encontrou que \"non hab\u00eda toxicidade significativa en estudos agudos, subcr\u00f3nicos e cr\u00f3nicos. A exposici\u00f3n ocular directa \u00e1 formulaci\u00f3n concentrada de Roundup pode ter como resultado a irritaci\u00f3n transitoria, mentres que as diluci\u00f3ns das fumigaci\u00f3ns normais causan, como m\u00e1ximo, s\u00f3 efectos m\u00ednimos. Os datos de xenotoxicidade para o glifosato e o Roundup foron estimados usando unha estratexia que valora o peso das evidencias e criterios de avaliaci\u00f3n est\u00e1ndar. Non houbo probas convincentes de que houbese un dano directo ao ADN in vitro ou in vivo, e concl\u00eduse que o Roundup e os seus compo\u00f1entes non pos\u00faen un risco para a produci\u00f3n de mutaci\u00f3ns herdables/som\u00e1ticas en humanos. ...O glifosato, AMPA e POEA non eran teratox\u00e9nicos ou t\u00f3xicos no desenvolvemento... Igualmente non haoubo efectos adversos en tecidos reprodutores nos animais tratados con glifosato, AMPA ou POEA en estudos cr\u00f3nicos e/ou subcr\u00f3nicos. Os resultados a partir de estudos est\u00e1ndar con estes materiais tampouco puideron mostrar ning\u00fan efecto indicativo de modulaci\u00f3n end\u00f3crina. Por tanto, concl\u00faese que o uso do herbicida Roundup non ten como resultado efectos adversos no desenvolvemento, reproduci\u00f3n ou sistemas end\u00f3crinos en humanos e outros mam\u00edferos. ... Conclu\u00eduse que, nas condici\u00f3ns actuais e esperadas de uso, o herbicida Roundup non pos\u00fae un risco para a ra\u00fade humana.\"\nOutra revisi\u00f3n, publicada en 2004, dixo que con respecto \u00e1s formulaci\u00f3ns do glifosato, \"os estudos experimentais suxiren que a toxicidade do surfactante, polioxietilenamina (POEA), \u00e9 maior que a toxicidade do glifosato s\u00f3 e as formulacions comerciais soas. Hai evidencias insuficientes para conclu\u00edr que as preparaci\u00f3ns de glifosato que conte\u00f1en POEA son m\u00e1is t\u00f3xicas que as que conte\u00f1en os surfactantes alternativos. A\u00ednda que os surfactantes probablemente contrib\u00faen \u00e1 toxicidade aguda das formulaci\u00f3ns de glifosato, o peso das evidencias est\u00e1 en contra de que os surfactantes potencien a toxicidade do glifosato.\""}
{"id": "463462", "revid": "27155", "url": "https://gl.wikipedia.org/wiki?curid=463462", "title": "Polioxietilenamina", "text": ""}
{"id": "463463", "revid": "27155", "url": "https://gl.wikipedia.org/wiki?curid=463463", "title": "Polioxi-etilenamina", "text": ""}
{"id": "463464", "revid": "27155", "url": "https://gl.wikipedia.org/wiki?curid=463464", "title": "Amina do sebo polietoxilado", "text": ""}
{"id": "463467", "revid": "1131", "url": "https://gl.wikipedia.org/wiki?curid=463467", "title": "Mazda Zoom-Zoom Stadium Hiroshima", "text": "O , oficialmente , \u00e9 un parque de b\u00e9isbol situado no barrio de Minami-ku de Hiroshima, Xap\u00f3n. O estadio, inaugurado o 10 de abril de 2009, albergar principalmente os partidos como local dos Hiroshima Toyo Carp, equipo da Liga Central da Nippon Professional Baseball (NPB). O estadio, con capacidade para 32.000 espectadores, substitu\u00edu ao antigo . A arquitectura do estadio est\u00e1 considerada como de parque de b\u00e9isbol \"retro\"."}
{"id": "463468", "revid": "5132", "url": "https://gl.wikipedia.org/wiki?curid=463468", "title": "Mazda Stadium", "text": ""}
{"id": "463469", "revid": "5132", "url": "https://gl.wikipedia.org/wiki?curid=463469", "title": "Estadio Municipal de Hiroshima", "text": ""}
{"id": "463470", "revid": "5132", "url": "https://gl.wikipedia.org/wiki?curid=463470", "title": "MAZDA Zoom-Zoom Stadium Hiroshima", "text": ""}
{"id": "463472", "revid": "1131", "url": "https://gl.wikipedia.org/wiki?curid=463472", "title": "Dolmen da Casa dos Mouros", "text": "O dolmen da Casa dos Mouros \u00e9 un monumento megal\u00edtico situado no monte da Madroa, en Cande\u00e1n, no concello de Vigo, moi pr\u00f3ximo aos campos de adestramento do R.C. Celta e moi preto tam\u00e9n do Parque Zool\u00f3xico da Madroa. \nFoi constru\u00eddo entre fins do V milenio a.C. e o fin do III milenio a.C. Son restos do neol\u00edtico, ligados \u00e1 cultura megal\u00edtica que se desenvolveu en Galicia tres ou catro milenios antes do ano 0. Este dolmen catal\u00f3gase como un dos mellor conservados e de maiores dimensi\u00f3ns. \u00c9 o monumento megal\u00edtico m\u00e1is grande da zona e ten a consideraci\u00f3n de Ben de Interese Cultural.\nDescrici\u00f3n.\nO top\u00f3nimo \"A Casa dos Mouros\", prov\u00e9n dun ser mitol\u00f3xico galego (o mouro), cuxa existencia est\u00e1 case sempre ligada aos dolmens e m\u00e1moas e a outros lugares hist\u00f3ricos e lendarios de toda Galicia. \nO dolmen est\u00e1 composto por cinco ortostatos (lousas verticais) que forman as paredes do monumento e a cuberta, que se atopa apoiada sobre unha das lousas. Estas pedras forman o pol\u00edgono, pesan toneladas e chegan a roldar os 2 metros de altura. A c\u00e1mara mide arredor de tres metros de longo por dous de ancho.\nHistoria.\nSon os restos descubertos dunha tumba dun enterramento neol\u00edtico, xa que no seu orixe e no pasado, as pedras estaban cubertas por un pequeno mont\u00edculo de terra, que \u00e9 o que recibe o nome galego de \u201cm\u00e1moa\u201d. A\u00ednda as\u00ed, a voracidade dos buscadores de tesouros que chegaban ao lugar guiados polas historias e lendas que contaban a aparici\u00f3n de grandes riquezas, propiciou que as m\u00e1moas foran \u201cprofanadas\u201d e saqueadas, levando consigo o pouco que atopaban de valor e esnaquizando as pos\u00edbeis evidencias de enterramento que puideran chegar ata os nosos d\u00edas. Ademais, todos estes descubrimentos dan boa conta da ocupaci\u00f3n humana destas zonas dende \u00e9pocas remotas.\nActualidade.\nEn setembro de 1990, o concello de Vigo tivo que mercarlle a un particular a leira onde se sit\u00faa o dolmen, dado que este pretend\u00eda constru\u00edr unha casa nas inmediaci\u00f3ns e na que ademais, existen outros monumentos megal\u00edticos como t\u00famulos que no pasado sufriron diversos ataques de v\u00e1ndalos. Despois de tantos anos en mans do concello, o lugar non se atopa debidamente acondicionado, a pesar de que \u00e9 unha das maiores xoias hist\u00f3ricas do municipio de Vigo. \nEn 2016 sufriu un acto de vandalismo, sendo restaurado pouco despois."}
{"id": "463473", "revid": "98629", "url": "https://gl.wikipedia.org/wiki?curid=463473", "title": "Fred Trump", "text": "Frederick Christ Trump, nado en Nova York o 11 de outubro de 1905 e finado en New Hyde Park o 25 de xu\u00f1o de 1999, foi un promotor inmobiliario e fil\u00e1ntropo estadounidense, pai do 45\u00ba presidente dos Estados Unidos, Donald Trump.\nTraxectoria.\nNaceu no Bronx no seo dunha familia de inmigrantes alem\u00e1ns luteranos, Frederick e Elizabeth Christ Trump. Ao pouco da nacenza de Fred, a familia mudou a s\u00faa residencia para Woodhaven, en Queens. Cando Fred ti\u00f1a 12 anos, seu pai morreu no epidemia de gripe de 1918, e s\u00faa nai decidiu levar ela o negocio inmobiliario de seu home, e Fred a\u00ednda menor de idade entrou en 1923 no negocio inmobiliario, financiado por s\u00faa nai edificou a s\u00faa primeira casa , cambiando o nome do negocio familiar a E. Trump &amp; Son e constru\u00edndo centos de casas en Queens nos anos seguintes. Durante a Gran Depresi\u00f3n a empresa deixou o negocio inmobilario e Fred abriu un supermercado, que vendeu en 1933 para volver ao sector inmobiliario. Durante a segunda guerra mundial constru\u00edu apartamentos e barrac\u00f3ns para o persoal da Armada nas proximidades dos principais estaleiros da costa leste. Despois de rematar a guerra centrou o seu negocio na construci\u00f3n de casas para os veteranos retornaban da guerra e complexos como o de Shore Haven en Bensonhurst en 1949 e Beach Haven pr\u00f3ximo a Coney Island en 1950 (cun total de 2.700 apartmentos). En 1963\u20131964 edificou a Trump Village, un complexo de apartamentos en Coney Island. Ao longo dos anos constru\u00edu m\u00e1is de 27.000 apartamentos de baixo custo e casas acaroadas en Coney Island, Bensonhurst, Sheepshead Bay, Flatbush e Brighton Beach en Brooklyn, e mais Flushing e Jamaica Estates en Queens. En 1968 seu fillo, Donald, incorporouse \u00e1 empresa en 1968 e en 1971 converteuse no presidente da compa\u00f1\u00eda, mentres Fred permanec\u00eda como presidente do consello de administraci\u00f3n. Na primeira listaxe Forbes 400 publicada en 1982 aparec\u00eda cunha fortuna estimada de 200 mill\u00f3ns de d\u00f3lares, compartida co seu fillo Donald ."}
{"id": "463474", "revid": "27155", "url": "https://gl.wikipedia.org/wiki?curid=463474", "title": "Amina de sebo polietoxilado", "text": ""}
{"id": "463475", "revid": "5132", "url": "https://gl.wikipedia.org/wiki?curid=463475", "title": "Toei Flyers", "text": ""}
{"id": "463476", "revid": "1131", "url": "https://gl.wikipedia.org/wiki?curid=463476", "title": "Estadio Meiji Jingu", "text": "O \u00e9 un parque de b\u00e9isbol situado en Shinjuku, Toquio (Xap\u00f3n). O estadio alberga os partidos como local dos Tokyo Yakult Swallows, equipo da Liga Central da Nippon Professional Baseball (NPB), as\u00ed como diferentes torneos universitarios. Inaugurado o 23 de outubro de 1926 e con capacidade para 37.933 espectadores, \u00e9 propiedade do Templo Xinto\u00edsta Meiji de Shibuya (Meiji Jing\u016b).\nHistoria.\nO Estadio Meiji Jingu \u00e9 o segundo parque de b\u00e9isbol m\u00e1is antigo do Xap\u00f3n, sendo un dos poucos que permanecen da \u00e9poca na que xogaba Babe Ruth. De feito, en 1934, Ruth xunto con outros famosos xogadores estadounidenses como Lou Gehrig e Jimmie Foxx realizaron unha xira de 22 xogos polo pa\u00eds. Matsutar\u014d Sh\u014driki, co\u00f1ecido populamente como o pai do b\u00e9isbol profesional nip\u00f3n, foi o organizador da xira. Debido a isto, sufriu unha tentativa de asasinato cunha espada por permitir xogar estranxeiros no estadio Jingu. O Estadio Jingu tam\u00e9n foi utilizado para acoller un partido de exhibici\u00f3n durante os Xogos Ol\u00edmpicos de 1964 de Toquio. No encontro enfront\u00e1ronse un combinado de xogadores universitarios estadounidenses, inclu\u00edndo oito futuros xogadores das Ligas Maiores, contra un all-star afeccionado xapon\u00e9s, vencendo os primeiros por 6-2."}
{"id": "463477", "revid": "5132", "url": "https://gl.wikipedia.org/wiki?curid=463477", "title": "Meiji Jingu Stadium", "text": ""}
{"id": "463478", "revid": "5132", "url": "https://gl.wikipedia.org/wiki?curid=463478", "title": "Estadio Jingu", "text": ""}
{"id": "463479", "revid": "5132", "url": "https://gl.wikipedia.org/wiki?curid=463479", "title": "Jingu Stadium", "text": ""}
{"id": "463480", "revid": "5132", "url": "https://gl.wikipedia.org/wiki?curid=463480", "title": "Meiji Jing\u016b Yaky\u016bj\u014d", "text": ""}
{"id": "463482", "revid": "23204", "url": "https://gl.wikipedia.org/wiki?curid=463482", "title": "Pequ\u00edn-Par\u00eds", "text": "A carreira de coches de Pequ\u00edn a Par\u00eds foi unha carreira de autom\u00f3biles, celebrada orixinalmente en 1907 entre Pequ\u00edn (China) e Par\u00eds (Francia), cunha distancia de 14.994 km.\nA idea da carreira xurdiu dun desaf\u00edo publicado no xornal \"Le Matin\" de Par\u00eds o 31 de xaneiro de 1907, que dic\u00eda:\nA carreira comezou desde a embaixada francesa en Pequ\u00edn o 10 de xu\u00f1o de 1907. O vencedor Pr\u00edncipe Scipione Borghese chegou a Par\u00eds o 10 de agosto de 1907.\n1907 equipos.\nHoubo corenta inscritos na carreira, pero finalmente s\u00f3 cinco equipos enviaron os coches a Pequ\u00edn. A carreira celebrouse malia que o comit\u00e9 a cancelou.\nA carreira de 1907.\nNon hab\u00eda regras na carreira, ag\u00e1s que o primeiro coche en chegar a Par\u00eds ga\u00f1ar\u00eda o premio dunha botella magnum de champa\u00f1a Mumm. De a\u00ed a tradici\u00f3n de celebrar vitorias en automobilismo cunha botella de champa\u00f1a. A carreira realizouse sen ningunha asistencia por campos onde non hab\u00eda estradas nin mapas de estradas. Para a carreira, unha caravana de camelos sa\u00edu de pequ\u00edn levando combustible e instal\u00e1ron varias estaci\u00f3ns na ruta para fornecer combustible aos pilotos. A carreira seguiu unha ruta de tel\u00e9grafo, de xeito que a carreira estaba ben cuberta polos xornais da \u00e9poca. Cada coche levaba un xornalista como pasaxeiro, e os xornalistas enviaban historias desde as estaci\u00f3ns de tel\u00e9grafo regularmente durante a carreira.\nRealizouse durante unha \u00e9poca na que os coches eran unha novidade e a ruta atravesaba \u00e1reas remotas de Asia onde a xente a\u00ednda non estaba familiarizada cos viaxes en autom\u00f3bil. A ruta entre Pek\u00edn e o Lago Baikal s\u00f3 fora intentada previamente a cabalo. A carreira ga\u00f1ouna o pr\u00edncipe italiano Scipione Borghese, da familia Borghese, acompa\u00f1ado do xornalista Luigi Barzini (1874-1947). Estaba tan confiado que ata desviouse de Moscova ata San Petersburgo para celebrar unha cea para o equipo e despois volveu a Moscova e volveu \u00e1 carreira. O evento non ti\u00f1a como obxectivo ser unha carreira ou unha competici\u00f3n, pero converteuse rapidamente nunha, debido as s\u00faas caracter\u00edsticas pioneiras e \u00e1 superioridade t\u00e9cnica do coche dos italianos, un Itala de 7.433 cc e 35/45 CV. \nO segundo na carreira foi Charles Goddard no Spyker. Non ti\u00f1a cartos, ti\u00f1a que pedir gasolina aos demais e pediu prestado o coche para a carreira. Foi arrestado por fraude preto do final da carreira. Alg\u00fans dos outros coches tiveron dificultades para subir barrancos, a trav\u00e9s de barro, areas movedizas e pontes de r\u00edos non dese\u00f1ados para veh\u00edculos. O triciclo Contal quedou atascado no Deserto de Gobi e non recuperouse, afortunadamente a tripulaci\u00f3n foi atopada viva polos lugare\u00f1os. Barzini publicou o libro \"Peking to Paris\" en 1908, cheo de centos de fotos.\nRecreaci\u00f3ns.\nRealiz\u00e1ronse varias carreiras para reeditar o evento, inclu\u00edndo a Carreira Nova York-Par\u00eds de 1908 que partiu desde Nova York, polo oeste ata Par\u00eds (parte do cami\u00f1o por mar). Durante a maior parte do s\u00e9culo XX non se puideron celebrar outras recreaci\u00f3ns, debido ao establecemento da URSS despois da Revoluci\u00f3n Rusa de 1917. Despois da disoluci\u00f3n da Uni\u00f3n Sovi\u00e9tica a principios dos 90, os pilotos foron autorizados novamente a correr.\n1990.\nEn 1990 celebrouse o London to Peking Motor Challenge, que correu en sentido oposto \u00e1 carreira orixinal, de Londres a Pequ\u00edn.\n1997.\nEn 1997 celebrouse \"The Second Peking to Paris Motor Challenge\", composto por 94 coches de \u00e9poca, que tomou unha ruta m\u00e1is meridional a trav\u00e9s do T\u00edbet, India, Paquist\u00e1n, Ir\u00e1n, Turqu\u00eda, Grecia e Italia. Ga\u00f1ouna o par brit\u00e1nico Phil Surtees e John Bayliss, pilotando un Willys Jeep de 1942.\n2005.\nO 18 de abril de 2005 un Fiat 500 de 1973 o fixo desde Bari, Italia, ataa Pequ\u00edn nunha viaxe de 16.000 quil\u00f3metros a trav\u00e9s de Rusia e pasando por Vladivostok. A ruta era parcialmente similar \u00e1 orixinal. Conducido durante 100 d\u00edas por Danilo Elia e Fabrizio Bonserio, o vello e diminuto coche foi seguido ao longo da s\u00faa viaxe por xornais e televisi\u00f3ns de todo o mundo. Despois da longa viaxe, Elia escribiu un libro titulado \"La bizzarra impresa\" (, en italiano, tam\u00e9n dispo\u00f1ible en alem\u00e1n polo National Geographic Deutschland (\"Echt Abgefahren\", ). \nO 15 de maio de 2005 cinco coches liderados por Lang Kidby partiron de Pequ\u00edn cara a Par\u00eds, volvendo sobre a ruta orixinal con coches moi similares aos orixinais; un Spyker de 1907, un de De Dion-Bouton de 1907 e 1912, un Itala de 1907 e unha r\u00e9plica de coche triciclo Contal. Esta viaxe foi televisada pola Australian Broadcasting Corporation nunha serie documental de catro partes titulada Peking to Paris. O programa foi presentado por Warren Brown, un dos dous pilotos do Itala e un debuxante do xornal de Sydney \"The Daily Telegraph\". O equipo australiano, que conduc\u00eda cara ao oeste, reuniuse co Fiat 500 italiano, conducindo cara ao leste, nunha reuni\u00f3n non planificada, nalg\u00fan lugar preto de Krasnojarsk, Rusia.\n2007.\nEn 2007 a Endurance Rally Association organizou un rally para celebrar o centenario da carreira orixinal de 1907. A diferenza do evento de 1997, tam\u00e9n realizado por Philip Young, que tomou unha ruta cara ao sur, este evento seguiu con m\u00e1is fidelidade a ruta tomada polo pr\u00edncipe Borghese en 1907 no Itala ga\u00f1ador. De Pequ\u00edn, os competidores dirix\u00edronse cara ao norte ata a fronteira con Mongolia en Zamyn-\u00dc\u00fcd e, como na s\u00faa ruta orixinal, ao norte a Ulaan Bataar. A ruta logo pasou ao oeste a trav\u00e9s de Mongolia], cruzando a fronteira rusa en Tsagaannuur e a trav\u00e9s de Siberia a Moscova, a San Petersburgo (onde o pr\u00edncipe Borghese asistiu a \"un gran banquete\") e ent\u00f3n polos pa\u00edses b\u00e1lticos para terminar en Par\u00eds.\nParticiparon 126, veteranos, vintage e coches cl\u00e1sicos, sendo o m\u00e1is antigo un Mercedes de 1903. O maior desaf\u00edo do rali foi Mongolia e o deserto de Gobi sen estradas convencionais, simplemente pistas cheas de fochancas no mellor dos casos. Malia isto, 106 cruzaron a li\u00f1a de meta. A concentraci\u00f3n cubriu 12.642 km en 36 d\u00edas.\n2013.\nA quinta carreira comezou en Pequ\u00edn o 28 de maio de 2013. Foi para coches antigos e durou 33 d\u00edas. Na terceira semana, a carreira quedou marcada pola morte dunha participante brit\u00e1nica, Emma Wilkinson, de 46 anos de idade, nun choque frontal cun veh\u00edculo sen relaci\u00f3n co evento.\nMonumentos.\nEn 2015, encargado pola f\u00e1brica de pneum\u00e1ticos Pirelli en Kirov, erixiuse un monumento ao Itala de Borghese en Kirov, Rusia. O monumento conmemora o feito de que o equipo de Borghese fixera unha escala na gobernaci\u00f3n de Vyatka. O monumento creouno a dese\u00f1adora Elena Gurina e o ferreiro Eduard Gurin."}
{"id": "463483", "revid": "25871", "url": "https://gl.wikipedia.org/wiki?curid=463483", "title": "Carreiras de segadoras en Tix\u00f3s", "text": "Tix\u00f3s \u00e9 unha pequena aldea situada no concello de Baltar, na provincia de Ourense. No mes de agosto cel\u00e9branse as festas en onra a San Salvador, que se leva de procesi\u00f3n ata a s\u00faa capela,que se atopa a medio quilometro da igrexa, onde se lle celebra unha misa e volvese de volta a igrexa. A carreira de segadoras l\u00e9vase a cabo por cinco mozos do pobo que desempe\u00f1aron a funci\u00f3n de mordomos en ditas festas. A parte do baile os mordomos decidiron organizar a maiores este xogo, porque \u00e9 diferente e innovador, xa que o orfamento para a realizaci\u00f3n das festas era escaso. A elaboraci\u00f3n de ditas carreiras levouse a cabo durante tres edici\u00f3ns, d\u00faas delas consecutivas nos anos 2010 e 2011 e a terceira no ano 2015.\nCaracter\u00edsticas da carreira.\nLevase a cabo nun prado de grandes dimensi\u00f3ns. O prado pertenc\u00eda a un dos veci\u00f1os da aldea, que o cedeu para que se puidese levar a cabo o evento, o prado atop\u00e1base segado o que facilitou a tarefa para delimitar o circu\u00edto. O circu\u00edto delimit\u00e1base con cintas e pacas de herba, que realizaban a funci\u00f3n de limitar a pista pola que \u00edan os participantes durante a carreira.\nA maquinaria estaba en desuso, gardada nos alpendres de cada un dos participantes ou familiares dos mesmos, a velocidade m\u00e1xima que pod\u00edan acadar era de 20\u00a0km/h. Todos e cada un dos participantes comezaron a po\u00f1elas a punto, revis\u00e1ndoas, pint\u00e1ndoas, xa que algunhas delas se atopaban oxidadas e averiadas ou algunha roda pinchada.\nO n\u00famero de participantes era doce, dentro dos que se atopaban os mozos da aldea, e alg\u00fans a maiores que vi\u00f1an das aldeas veci\u00f1as. Levaban un n\u00famero no dorso para diferencialos.\nA proba realiz\u00e1base de dous en dous, \u00edanse eliminando participantes ata quedar s\u00f3 dous finalistas clasificados. M\u00e1is tarde ao rematar a carreira, os clasificados acheg\u00e1banse ao lugar onde se levaba a cabo a festa cos m\u00fasicos, nas s\u00faas segadoras e sub\u00edan ao escenario recoller os premios. Os trofeos f\u00edxoos un veci\u00f1o da aldea, que era canteiro, a base estaba feita de madeira e a parte superior era de pedra tallada cun gravado celta.\nBibliograf\u00eda.\nRecuperado de: http://www.crtvg.es/tvg/a-carta/a-solaina-de-veran-programa-30 (minuto 20-24)\nRecuperado de: http://www.crtvg.es/tvg/a-carta/a-solaina-de-veran-programa-31 (minuto 30-36)"}
{"id": "463485", "revid": "19415", "url": "https://gl.wikipedia.org/wiki?curid=463485", "title": "Kyr\u00f6nmaa", "text": "Kyr\u00f6nmaa (en sueco \"Kyroland\") \u00e9 unha das catro subrexi\u00f3ns da rexi\u00f3n de Ostrobotnia. En 2017 ti\u00f1a unha poboaci\u00f3n de 12\u00a0835 habitantes.\nPoboaci\u00f3n.\nA seguinte t\u00e1boa amosa a tendencia demogr\u00e1fica da subrexi\u00f3n cada cinco anos dende 1980."}
{"id": "463488", "revid": "23204", "url": "https://gl.wikipedia.org/wiki?curid=463488", "title": "Sermeq Kujalleq", "text": "Sermeq Kujalleq (en ) \u00e9 un gran glaciar que se atopa no oeste de Groenlandia."}
{"id": "463489", "revid": "67301", "url": "https://gl.wikipedia.org/wiki?curid=463489", "title": "Jakobshavn Isbr\u00e6", "text": ""}
{"id": "463490", "revid": "67301", "url": "https://gl.wikipedia.org/wiki?curid=463490", "title": "Glaciar Jakobshavn", "text": ""}
{"id": "463491", "revid": "67301", "url": "https://gl.wikipedia.org/wiki?curid=463491", "title": "Glaciar Ilulissat", "text": ""}
{"id": "463492", "revid": "98629", "url": "https://gl.wikipedia.org/wiki?curid=463492", "title": "Coroa solar", "text": "A coroa solar \u00e9 un aura de plasma que rodea o Sol e outras estrelas. A coroa solar est\u00e9ndese mill\u00f3ns de quil\u00f3metros no espazo e pode verse desde a Terra durante os eclipses solares e tam\u00e9n mediante coron\u00f3grafos.\nMediante espectroscop\u00eda pode verse que a coroa est\u00e1 fortemente ionizada e que a temperatura do plasma supera o mill\u00f3n de Kelvins, moito m\u00e1is quente que a superficie do Sol.\nA luz da coroa ven de tres fontes primarias e desde o mesmo volume do espazo:\nHistoria.\nEn 1724 o astr\u00f3nomo francoitaliano Giacomo F. Maraldi reco\u00f1eceu que o aura visible durante as eclipses solares pertence ao Sol e non \u00e1 L\u00faa. En 1809 o astr\u00f3nomo espa\u00f1ol Jos\u00e9 Joaqu\u00edn de Ferrer acu\u00f1ou o termo \"coroa\". Bas\u00e1ndose nas s\u00faas observaci\u00f3ns da eclipse solar do 16 de xu\u00f1o de 1806 en Kinderhook, Nova York, Ferrer propuxo que a coroa era parte do Sol e non da L\u00faa. O astr\u00f3nomo ingl\u00e9s Norman Lockyer identificou na coroa o primeiro elemento desco\u00f1ecido na Terra, o helio. O astr\u00f3nomo franc\u00e9s Jules Jenssen observou que o tama\u00f1o e forma da coroa cambia co [[ciclo En 1930, [[Bernard Lyot]] inventou o coron\u00f3grafo, que permite ver a coroa sen necesidade de eclipses. En 1952 o astr\u00f3nomo americano [[Eugene Parker]] propuxo que a coroa pod\u00eda estar quente debido a multitude de \"nanofulguraci\u00f3ns\", explosi\u00f3ns en miniatura semellantes \u00e1s [[Fulguraci\u00f3n solar|fulguraci\u00f3ns solares]] que ocorren na superficie solar.\nCaracter\u00edsticas f\u00edsicas.\nA coroa est\u00e1 moito m\u00e1is quente, nun factor de 150 a 450, que a superficie do Sol: a temperatura media da [[fotosfera]] \u00e9 de 5800 K, comparado cos de 1 a 3 mill\u00f3ns de K da coroa. A coroa \u00e9 10\u221212 veces menos [[Densidade|densa]] que a fotosfera e produce unha millon\u00e9sima de luz comparado con ela. A coroa est\u00e1 separada da fotosfera por unha capa estreita denominada [[cromosfera]]. O mecanismo de quecemento da coroa \u00e9 a\u00ednda motivo de discusi\u00f3n, e entre as posibilidades est\u00e1n a induci\u00f3n polo [[campo magn\u00e9tico]] solar e as ondas magnetohidrodin\u00e1micas que lle chegan desde abaixo. As partes externas da coroa est\u00e1n sendo continuamente expulsadas debido ao fluxo magn\u00e9tico solar, producindo o chamado [[vento solar]].\n[[Imaxe:Twistedflux.png|miniatura|256px|Configuraci\u00f3n do fluxo solar magn\u00e9tico durante o ciclo solar.]]\nA coroa non sempre se distrib\u00fae de manera homox\u00e9nea sobre a superficie solar. Durante os per\u00edodos de calma solar est\u00e1 confinada maiormente \u00e1s rexi\u00f3ns ecuatoriais, con [[Burato coroal|buratos coroais]] nas rexi\u00f3ns polares, pero durante os per\u00edodos activos a coroa si est\u00e1 distribu\u00edda homoxeneamente, a\u00ednda que \u00e9 m\u00e1is prominente en rexi\u00f3ns con [[Mancha solar|manchas solares]], \u00e1s que tam\u00e9n est\u00e1n asociados os [[Bucle coroal|bucles coroais]].\nAs observaci\u00f3ns modernas distinguen varias rexi\u00f3ns na coroa.\nRexi\u00f3ns activas.\nAs rexi\u00f3ns activas son estruturas en bucle que conectan puntos de polaridade magn\u00e9tica oposta na fotosfera, producindo bucles coroais. Distrib\u00faense xeralmente en d\u00faas zonas de actividade, paralelas ao ecuador solar. A s\u00faa temperatura media est\u00e1 entre 2 e 4 mill\u00f3ns de K, con densidades entre 109 e 1010 part\u00edculas por cm3.\nNas rexi\u00f3ns activas prod\u00facense fen\u00f3menos relacionados directamente co campo magn\u00e9tico e que te\u00f1en lugar a diferentes alturas: as manchas solares e as [[f\u00e1cula]]s ocorren na fotosfera, as [[esp\u00edcula]]s, os filamentos H-alfa e as praias pasan na cromosfera, as prominencias na cromosfera e na rexi\u00f3n de transici\u00f3n e as fulguraci\u00f3ns e as execci\u00f3ns de masa coroal na coroa e na cromosfera. Se as fulguraci\u00f3ns son moi violentas poden perturbar tam\u00e9n a fotosfera e xerar unha [[onda Moreton]]. Pola contra, as prominencias de baixa intensidade son estruturas grandes, fr\u00edas e densas que se observan como zonas serpenteantes en lonxitudes de onda do hidr\u00f3xeno alfa.\nBucles coroais.\nOs bucles coroais son as estruturas b\u00e1sicas da coroa solar magn\u00e9tica. Son bucles de fluxo magn\u00e9tico pechado recheos de plasma solar quente. Dada a s\u00faa actividade a mi\u00fado son precursores das fulguraci\u00f3ns e das execci\u00f3ns de masa coroal.\nO plasma solar que alimenta estas estruturas qu\u00e9ncese desde menos de 6000 K a m\u00e1is dun mill\u00f3n de K desde a fotosfera ata a coroa. Con frecuencia o plasma enche estes bucles desde un punto e v\u00e9rtese por outro, chamados \"pes\".\nCando o plasma fl\u00fae desde os pes cara a parte superior do bucle, como ocorre sempre durante a fase inicial dunha fulguraci\u00f3n compacta, ch\u00e1maselle \"evaporaci\u00f3n cromosf\u00e9rica\". Cando o plasma se arrefr\u00eda rapidamente e cae cara a fotosfera se lle chama \"condensaci\u00f3n cromosf\u00e9rica\". Pode haber tam\u00e9n un fluxo sim\u00e9trico desde ambos pes, producindo unha acumulaci\u00f3n de masa no bucle.\nOs bucles te\u00f1en tempos de vida de entre segundos (no caso das fulguraci\u00f3ns) e d\u00edas. Cando hai un equilibrio entre as fontes e sumideiros do bucle, este pode durar m\u00e1is tempo, co\u00f1ec\u00e9ndose como bucles coroais quiescentes ou en estado estacionario.\n[[Imaxe:Coronal Hole Magnetic Field Lines.svg|miniatura|Arcos coroais conectando rexi\u00f3ns de polaridade magn\u00e9tica oposta (A) e o campo magn\u00e9tico unipolar no burato coroal (B).]]\nEstruturas a grande escala.\nAs estruturas a grande escala son arcos moi longos que poden cubrir ata un cuarto do disco solar pero conte\u00f1en plasma menos denso que os bucles coroais das rexi\u00f3ns activas. Foron detectados por primeira vez o 8 de xu\u00f1o de 1968 durante a observaci\u00f3n dunha fulguraci\u00f3n mediante un foguete.\nInterconexi\u00f3n de rexi\u00f3ns activas.\nA interconexi\u00f3n de rexi\u00f3ns activas son arcos que conectan zonas de campo magn\u00e9tico oposto de diferentes rexi\u00f3ns activas.\nCavidades de filamento.\nSon zonas que aparecen escuras en [[raios X]] e est\u00e1n por enriba das rexi\u00f3ns onde se observan filamentos H-alfa na cromosfera. Foron observadas por primeira vez en 1970 durante dous voos de foguetes para detectar buratos coroais.\nAs cavidades de filamento son nubes de plasma m\u00e1is fr\u00edo suspendidas sobre a superficie solar por forzas magn\u00e9ticas. As rexi\u00f3ns de campo magn\u00e9tico intenso aparecen m\u00e1is escuras nas imaxes debido a que est\u00e1n baleiras de plasma quente.\nPuntos brilantes.\nSon pequenas rexi\u00f3ns activas atopadas no disco solar. O 8 de abril de 1969 descubr\u00edronse puntos brilantes en raios X durante o voo dun foguete para observar o Sol.\nA fracci\u00f3n de superficie solar cuberta por puntos brilantes var\u00eda en funci\u00f3n do [[ciclo solar]]. Est\u00e1n asociados a rexi\u00f3ns bipolares do campo magn\u00e9tico. A s\u00faa temperatura media vai de 1,1 mill\u00f3n de K a 3,4 mill\u00f3ns de K, e con frecuencia as variaci\u00f3ns de temperatura est\u00e1n asociadas a cambios na emisi\u00f3n de raios X.\nBuratos coroais.\nOs buratos coroais consisten nas zonas polares con aparencia m\u00e1is escura en raios X debido a que non emiten moita radiaci\u00f3n. Son amplas zonas do Sol onde o campo magn\u00e9tico \u00e9 unipolar e se abre cara o espazo interplanetario. O vento solar de alta velocidade xorde na s\u00faa maior parte destes buratos.\nNas imaxes no [[ultravioleta]] dos buratos coroais p\u00f3dense ver \u00e1s veces pequenas estruturas parecidas a burbullas alongadas suspendidas no vento solar. Son as denominadas \"plumas\", e consisten en fluxos delgados proxectados cara a f\u00f3ra desde os polos norte e sur do Sol.\nO Sol quedo.\nAs rexi\u00f3ns solars que non son parte das rexi\u00f3ns activas e dos buratos coroais denom\u00ednanse Sol quedo.\nA rexi\u00f3n ecuatorial xira m\u00e1is rapidamente que os polos, co resultado de que as rexi\u00f3ns activas xorden en d\u00faas bandas paralelas ao ecuador e o seu tama\u00f1o aumenta durante os per\u00edodos de m\u00e1ximo do ciclo solar, mentres que case desaparecen durante o m\u00ednimo. Polo tanto, o Sol quedo sempre coincide coa zona ecuatorial e a s\u00faa superficie \u00e9 menos activa durante o m\u00e1ximo solar. Coa chegada do m\u00ednimo solar a extensi\u00f3n do Sol quedo aumenta ata cubrir todo o disco solar salvo alg\u00fans puntos brilantes nos polos, onde est\u00e1n os buratos coronais.\nVariabilidade da coroa.\nOs fen\u00f3menos que te\u00f1en lugar na coroa te\u00f1en duraci\u00f3ns que van de segundos a meses, as\u00ed como a s\u00faa escala var\u00eda entre miles e mill\u00f3ns de quil\u00f3metros.\nFulguraci\u00f3ns.\n[[Imaxe:Solar-filament.gif|miniatura|Filamento durante unha fulguraci\u00f3n vista no ultravioleta polo sat\u00e9lite [[TRACE]].]]\nAs fulguraci\u00f3ns te\u00f1en lugar nas rexi\u00f3ns activas e caracter\u00edzanse por un incremento s\u00fabito do fluxo radiativo emitido desde pequenas partes da coroa. Son fen\u00f3menos moi complexos e visibles en diferentes lonxitudes de onda, implicando varias zonas da atmosfera solar e diversos efectos f\u00edsicos, t\u00e9rmicos e non t\u00e9rmicos, e \u00e1s veces amplas reconexi\u00f3ns das li\u00f1as do campo magn\u00e9tico con expulsi\u00f3n de material.\nSon fen\u00f3menos cunha duraci\u00f3n media de 15 minutos, cos m\u00e1is enerx\u00e9ticos chegando a durar varias horas, e producen un r\u00e1pido incremento da densidade e temperatura. Tipicamente obs\u00e9rvanse no ultravioleta e en raios X.\nHai dous tipos b\u00e1sicos de fulguraci\u00f3ns:\nEn canto \u00e1 s\u00faa din\u00e1mica, dist\u00ednguense xeralmente tres fases con diferentes duraci\u00f3ns:\n\u00c1s veces pode observarse tam\u00e9n unha fase precedente \u00e1 fulguraci\u00f3n, denominada normalmente \"prefulguraci\u00f3n\".\nTransitorios.\n\u00c1s veces, xunto \u00e1s fulguraci\u00f3ns e \u00e1s prominencias solares, aparece \"transitorios coroais\", chamados tam\u00e9n \"execci\u00f3ns de masa coroal\". Tr\u00e1tase de enormes bucles de materia coroal que viaxa cara a f\u00f3ra do Sol a m\u00e1is dun mill\u00f3n de quil\u00f3metros por hora e que conte\u00f1en ata dez veces a enerx\u00eda das fulguraci\u00f3ns ou prominencias que as acompa\u00f1an. Algunhas execci\u00f3ns poden expulsar centos de mill\u00f3ns de toneladas de material cara o espazo a m\u00e1is de 1,5 mill\u00f3ns de km/hora.\nV\u00e9xase tam\u00e9n.\n[[Categor\u00eda:Sol]]"}
{"id": "463493", "revid": "865", "url": "https://gl.wikipedia.org/wiki?curid=463493", "title": "Preoccupations", "text": "Preoccupations \u00e9 unha banda canadense de post-punk procedente de Calgary, Alberta, e formada no ano 2012 co nome de Viet Cong. O grupo est\u00e1 composto por Matt Flegel (voces, baixo), Scott Munro (guitarra, sintetizadores), Daniel Christiansen (guitarra) e Mike Wallace (bater\u00eda). O estilo musical da banda foi descrito como \"post-punk labir\u00edntico\".\nHistoria.\nFormaci\u00f3n e primeiro \u00e1lbum.\nNo ano 2010 a banda Women entrou nun hiato indefinido tras unha pelexa no escenario. O guitarrista do grupo, Christopher Reimer, morreu en 2012. Tras a morte de Reimer e a disoluci\u00f3n de Women o seu exbaixista Matt Flegel decidiu formar un novo grupo co guitarrista Scott Munro (anteriormente en Lab Coast); os dous xiraran recentemente como m\u00fasicos ao vivo con Chad VanGaalen. Recrutaron ao exbater\u00eda de Women Mike Wallace e ao guitarrista Daniel Christiansen (que tocara nunha banda de versi\u00f3ns de Black Sabbath xunto con Flegel e Wallace).\nO EP de estrea da banda, un casete autoeditado, foi publicado no ano 2013.\nA banda actuou no festival SXSW no ano 2014, e despois asinou co selo canadense Flemish Eye. O primeiro casete da banda foi reeditado en vinilo por Mexican Summer o 8 de xullo de 2014.\nA banda editou o seu \u00e1lbum de estrea, \"Viet Cong\", o 20 de xaneiro de 2015 a trav\u00e9s dos selos Jagjaguwar e Flemish Eye. O grupo anunciou plans para unha xira por Norteam\u00e9rica e Europa para promocionar o \u00e1lbum.\nCambio de nome e \"Preoccupations\".\nA banda frecuentemente enfrontouse \u00e1 controversia debido ao seu nome orixinal, con acusaci\u00f3ns tanto de racismo como de apropiaci\u00f3n cultural debido \u00e1 asociaci\u00f3n do nome co Viet Cong vietnamita orixinal. En marzo de 2015 ti\u00f1a que actuar no Oberlin College, pero o concerto foi cancelado debido ao seu \"nome ofensivo\".\nEn setembro de 2015 o grupo anunciou que cambiar\u00eda o seu nome, publicando na s\u00faa p\u00e1xina de Facebook, \"Somos unha banda que quere facer m\u00fasica e tocala para os nosos seguidores. Non estamos aqu\u00ed para causar dor ou recordarlle \u00e1 xente atrocidades do pasado\". O 29 de marzo de 2016 a revista musical canadense \"Exclaim!\" informou que a banda a\u00ednda estaba tocando co nome de Viet Cong, e colocou un contador a tempo real na s\u00faa p\u00e1xina que marcaba os \"d\u00edas dende que Viet Cong prometera cambiar o seu nome\".\nO 21 de abril de 2016 Flegel anunciou nunha entrevista para \"Pitchfork\" que a banda pasar\u00eda a actuar e gravar baixo o nome \"Preoccupations\". O seu segundo \u00e1lbum de estudio, \"Preoccupations\", foi editado xa baixo o seu novo nome o 16 de setembro de 2016.\n\"New Material\".\nO 16 de xaneiro de 2018 a banda estreou un novo sinxelo, \"Espionage\". O seu terceiro \u00e1lbum de estudio, \"New Material\", foi publicado o d\u00eda 23 de marzo dese mesmo ano. No mes de setembro Preoccupations anunciou unha xira cos estadounidenses Protomartyr nos meses de novembro e decembro.\nA principios do ano 2019 o grupo iniciou unha xira por Europa que os trouxo a Vigo o d\u00eda 27 de xaneiro, onde tocaron no Radar Estudios coa banda local Kings of the Beach.\nO 5 de outubro de 2020 a banda anunciou en Twitter que estaba traballando nun novo \u00e1lbum. Este cuarto traballo, titulado \"Arrangements\", foi publicado o d\u00eda 9 de setembro de 2022."}
{"id": "463494", "revid": "865", "url": "https://gl.wikipedia.org/wiki?curid=463494", "title": "Viet Cong (grupo musical)", "text": ""}
{"id": "463498", "revid": "6939", "url": "https://gl.wikipedia.org/wiki?curid=463498", "title": "La Tchadienne", "text": "\"La Tchadienne\" \u00e9 o himno nacional do Chad. Foi escrito por Louis Gidrol e o seu grupo de estudantes, e foi composto por Paul Villard. \u00c9 o himno estatal oficial do Chad dende que se independenzou de Francia en xaneiro de 1960."}
{"id": "463500", "revid": "23204", "url": "https://gl.wikipedia.org/wiki?curid=463500", "title": "Himno nacional do Chad", "text": ""}
{"id": "463501", "revid": "197", "url": "https://gl.wikipedia.org/wiki?curid=463501", "title": "Escudo do Chad", "text": "O escudo de armas do Chad \u00e9 un dos s\u00edmbolos nacionais do pa\u00eds e foi adoptado oficialmente en 1970. O centro do escudo \u00e9 un campo chevronado de ouro e azur. O bras\u00f3n \u00e9 sostido por d\u00faas figuras: un \"Ammotragus lervia\" e un le\u00f3n rampantes e de ouro cargados cunha punta de goles. O escudo est\u00e1 surmontado por unha figura de goles que representa o sol. Na parte inferior do escudo aparecen a Orde Nacional do Chad, a condecoraci\u00f3n m\u00e1is importante do pa\u00eds e, escrito nunha cinta, a lema nacional: \u201cUnit\u00e9, Travail, Progr\u00e8s\u201d (Unidade, Traballo, Progreso).\nO sol de goles simboliza o inicio dun novo tempo para o pa\u00eds. A cabra representa a zona norte do pa\u00eds e o le\u00f3n o sur, e tam\u00e9n representa a valent\u00eda. O esmalte (cor) azur (azul) simboliza a auga do lago Chad.\nTam\u00e9n hai un selo oficial, de forma circular, adoptado en 1959. Cont\u00e9n a representaci\u00f3n do busto dunha muller e leva inscritos o nome do estado e o lema nacional, todo en branco e negro."}
{"id": "463503", "revid": "5886543", "url": "https://gl.wikipedia.org/wiki?curid=463503", "title": "Haroun Kabadi", "text": "Haroun Kabadi (en , \"\") nado o 29 de abril de 1949, \u00e9 un pol\u00edtico chadiano. Foi Primeiro Ministro do Chad dende xu\u00f1o de 2002 at\u00e9 xu\u00f1o de 2003 e foi Presidente da Asemblea Nacional do Chad dende xu\u00f1o de 2011.\nTraxectoria.\nKabadi \u00e9 membro do Movemento de Salvaci\u00f3n Patri\u00f3tica (MPS). Dende xaneiro de 1998 at\u00e9 xullo de 1998, foi Ministro de Comunicaci\u00f3ns e Voceiro do Goberno. Logo converteuse en director xerente da Soci\u00e9t\u00e9 cotonni\u00e8re du Tchad, a empresa de algod\u00f3n paraestatal, antes de ser nomeado Primeiro Ministro o 12 de xu\u00f1o de 2002. En xu\u00f1o de 2002, mentres l\u00eda o seu programa de goberno \u00e1 Asemblea Nacional, Kabadi colapsou, segundo informes debido \u00e1 presi\u00f3n arterial alta e esquecendo a s\u00faa medicaci\u00f3n; recuperouse rapidamente despois de ser levado a outro cuarto.\u00a0Permaneceu como primeiro ministro durante un ano ata que o presidente Idriss D\u00e9by designou a Moussa Faki para substitu\u00edlo en xu\u00f1o de 2003.\nO 4 de marzo de 2007, foi nomeado Ministro de Estado para a Agricultura, Servindo nese posto ata que foi substitu\u00eddo no goberno nomeado o 23 de abril de 2008.\nKabadi tam\u00e9n exerceu como secretario xeral da Presidencia por un tempo. Foi elixido para substitu\u00edr a Nagoum Yamassoum como Secretario Xeral do MPS en xaneiro de 2011.\u00a0Elixido para un asento na Asemblea Nacional nas elecci\u00f3ns parlamentarias de febreiro de 2011, Kabadi foi elixido como Presidente da Asemblea Nacional en xu\u00f1o de 2011.\u00a0Adrien Beyom sucedeu a Kabadi como Secretario Xeral do MPS en outubro de 2012 no quinto congreso do partido.\nEn outubro de 2021, Haroun Kabadi foi nomeado presidente do Consello Nacional de Transici\u00f3n, o parlamento provisional designado pola xunta gobernante desde a morte de Idriss D\u00e9by en abril de 2021."}
{"id": "463504", "revid": "5132", "url": "https://gl.wikipedia.org/wiki?curid=463504", "title": "Liga do Pac\u00edfico", "text": ""}
{"id": "463505", "revid": "5132", "url": "https://gl.wikipedia.org/wiki?curid=463505", "title": "NPB", "text": ""}
{"id": "463506", "revid": "89787", "url": "https://gl.wikipedia.org/wiki?curid=463506", "title": "Pobo sara", "text": "Os sara son un grupo \u00e9tnico orixinario do alto Nilo que reside principalmente no Chad, a zona noroeste da Rep\u00fablica Centroafricana, e na fronteira sur co Sud\u00e1n. Falan as linguas sara, un subgrupo de linguas da familia nilo-sahariana. Son o meirande grupo \u00e9tnico do Chad.\nA tradici\u00f3n oral sara oral \u00e9 moi importante na s\u00faa cultura. Son principalmente animistas (veneraci\u00f3n da natureza), cunha orde social composta de varios clans patrilineais anteriormente unidos nunha \u00fanica entidade con lingua, identidade e relixi\u00f3n nacionais. Moitos sara mante\u00f1en a s\u00faa relixi\u00f3n \u00e9tnica, mais alg\u00fans t\u00e9\u00f1ense convertido \u00f3 cristiamo ou \u00f3 islam."}
{"id": "463507", "revid": "25871", "url": "https://gl.wikipedia.org/wiki?curid=463507", "title": "Pater familias", "text": "Pater familias \u00e9 unha locuci\u00f3n latina que significa o \u00abpai de familia\u00bb. A forma \u00e9 irregular e arcaica en lat\u00edn, preservando a antiga desinencia xenitiva de \"-as\".\nO \"pater familias\" era o cidad\u00e1n independente, \"homo sui iuris\", baixo cuxo control estaban todos os bens e persoas que pertenc\u00edan \u00e1 familia; a persoa f\u00edsica que ti\u00f1a atribu\u00edda a plena capacidade xur\u00eddica para obrar segundo a s\u00faa vontade e exercer a \"patria potestas\", a \"manus\", a \"dominica potestas\" e o \"mancipium\" sobre, respectivamente, o resto de persoas \"alieni iuris\" que estaban suxeitas \u00e1 vontade, sobre a muller casada, os escravos e outros homes. \nO concepto anoado \u00e1 capacidade xur\u00eddica (\"caput\") consist\u00eda na posesi\u00f3n dos tres estados (\"status\") de liberdade, de cidade libre, cidad\u00e1n e cada persoa f\u00edsica que gozaba dos tres estados civ\u00eds, con plena capacidade xur\u00eddica e de obrar, libre, cidad\u00e1n e xefe de familia.\nPoderes do \"pater familias\".\nO poder do \"pater familias\" era chamado \"patria potestas\" \u2014patria potestade en galego\u2014. A \"potestas\" (potestade ou poder) \u00e9 distinta da \"auctoritas\", que tam\u00e9n \u00e9 detentada polo \"pater.\" Baixo a Lei das XII T\u00e1boas, o \"pater familias\" ti\u00f1a \"vitae necisque potestas\" (poder de vida ou morte) sobre os seus fillos, a s\u00faa esposa e os seus escravos, de todos os cales se dic\u00eda que estaban \"sub manu\" \u2014baixo a s\u00faa man\u2014.\nPara que un escravo se convertese nun cidad\u00e1n libre, ti\u00f1a que ser liberado \u00abf\u00f3ra da man\u00bb do \"pater familias\", de a\u00ed os termos \"manumissio\" e \"emancipatio.\" Por lei, en calquera circunstancia, a s\u00faa palabra era absoluta e final. Se un fillo non era querido, baixo a lei da Rep\u00fablica Romana ti\u00f1a o poder ou potestade para ordenar a morte do neno por exposici\u00f3n.\nTam\u00e9n ti\u00f1a o poder para vender os seus fillos como escravos; a lei romana prev\u00eda, con todo, que se un fillo era vendido como un escravo tres veces, deixaba de estar suxeito \u00e1 \"patria potestas\" e o poder de aprobar ou rexeitar matrimonios dos seus fillos e fillas; con todo, un edicto do emperador romano Octavio Augusto \u00abprov\u00eda\u00bb que o \"pater familias\" non puidese negar ese permiso levemente. \nS\u00f3 un cidad\u00e1n romano gozaba do \"status\" de \"pater familias\" e s\u00f3 pod\u00eda haber un home exercendo o oficio dentro dun fogar. Os fillos var\u00f3ns adultos segu\u00edan estando baixo a autoridade do seu pai mentres este vivise, e non pod\u00edan adquirir os dereitos dun \"pater familias\" polo menos, en teor\u00eda legal, toda a s\u00faa propiedade era adquirida a conta do seu pai, e el, non eles, ti\u00f1a a autoridade \u00faltima para dispor dela. Os que viv\u00edan na s\u00faa propia casa \u00e1 morte do seu pai adquir\u00edan o \"status\" de \"pater familias\" sobre as s\u00faas respectivas casas. \nCo tempo, a autoridade absoluta do \"pater familias\" tendeu a se debilitar, e dereitos que teoricamente exist\u00edan non eran aplicados nin se insist\u00eda neles.\nEfectos patrimoniais da \"patria potestas\".\nDesde un punto de vista estritamente xur\u00eddico, todos os que estaban suxeitos \u00e1 patria potestade (\"patria potestas\"), eran vistos como unha extensi\u00f3n do longo brazo paterno (\"longa manus\"). En efecto, era o principio indiscutido do dereito romano respecto a que todo o que fose comprado, como nenos ou escravos, caese na esfera xur\u00eddica do \"pater familias.\" E segu\u00eda vixente na \u00e9poca do xurista romano Gaio, segundo o cal: \nA palabra familia deriva do lat\u00edn \"familia\", literalmente o conxunto dos \"famuli\" (f\u00e1mulos ou servos), aqueles que te\u00f1en unha relaci\u00f3n de dependencia do xefe de familia, o \"paterfamilias.\" Na antig\u00fcidade, no concepto latino xustapo\u00f1\u00edanse a \"familia iure proprio\" e a \"familia domestica.\" A primeira non ti\u00f1a relaci\u00f3n co parentesco, atop\u00e1base vinculada con relaci\u00f3ns de tipo pol\u00edtico-econ\u00f3mico e relixioso; a segunda fund\u00e1base na consanguinidade. O \"paterfamilias\" era o xefe absoluto de ambas que dispu\u00f1a, como cousas da s\u00faa propiedade, non s\u00f3 dos bens e dos escravos, sen\u00f3n tam\u00e9n da nai e do fillo.\nM\u00e1is tarde, a \"familia\" perdeu importancia como entidade pol\u00edtica e converteuse en patriarcal, acollendo m\u00e1is xeraci\u00f3ns de consangu\u00edneos baixo o mesmo teito. O poder do 'paterfamilias' sobre a s\u00faa familia foi limitado pola lei e por \"familia\" entend\u00edase agora o conxunto dos escravos que pertenc\u00edan ao mesmo propietario.\nExtinci\u00f3n da patria potestade.\nEn principio, a patria potestade ti\u00f1a car\u00e1cter de perpetuo e por iso a maior\u00eda de idade do fillo non lle pu\u00f1a fin. A\u00ednda as\u00ed houbo acontecementos fortu\u00edtos que fac\u00edan impos\u00edbel o seu exercicio tales como a morte do \"pater\", causa natural de extinci\u00f3n; a \"capitis deminutio maxima\", que o convert\u00eda en escravo, e a \u00abmedia\u00bb, que lle fac\u00eda perder a cidadan\u00eda, porque a patria potestade s\u00f3 era exercit\u00e1bel polos cidad\u00e1ns romanos.\nA estas causas de extinci\u00f3n agreg\u00e1banselle outras de orixe antiga, como a elevaci\u00f3n do fillo var\u00f3n a sacerdote de X\u00fapiter e a da muller a virxe vestal, e no dereito justinianeo o desempe\u00f1o de funci\u00f3ns p\u00fablicas de importancia, coma que o fillo fose designado membro do consello imperial, c\u00f3nsul, prefecto pretorio, etc. Tam\u00e9n a patria potestade do \"pater\" extingu\u00edase se aceptaba ingresar o fillo doutra familia por adopci\u00f3n ou as fillas polo \"convenio in manu\".\nEmancipaci\u00f3n.\nA emancipaci\u00f3n (\"emancipatio\") entra\u00f1aba un acto de liberaci\u00f3n da \"patria potestas\" realizado pola vontade do \"pater.\" Por interpretaci\u00f3n pontifical da norma das XII T\u00e1boas, se o \"pater\" quer\u00eda eximir da potestade o fillo var\u00f3n, vend\u00edao ficticiamente tres veces, cos ritos da \"mancipatio\", \u00e1 persoa da s\u00faa confianza (\"coemptionator\") co compromiso de o manumitir. A terceira manumisi\u00f3n levaba consigo a ruptura da potestade, mais o terceiro adquir\u00eda, como consecuencia, o dereito de padroado, de tutela e de sucesi\u00f3n sobre o \"filius.\" Para evitar tales efectos, o \"coemptionator\" obrig\u00e1base por un \"pactum\" de fiducia a remancipalo ao \"pater\" para que este fose o que o manumitise. Iso d\u00e1balle ao pai os dereitos de padroado, tutela e sucesi\u00f3n sobre o fillo emancipado. Para as fillas e netos foi suficiente unha soa venda.\nPara simplificar este procedemento, o emperador Anastasio creou a chamada \"emancipatio Anastasiana.\" Pouco tempo despois, Xustiniano I autorizou a realizaci\u00f3n da emancipaci\u00f3n por declaraci\u00f3n feita ante un maxistrado. O efecto inmediato da emancipaci\u00f3n era converter o \"filius familias\" en \"sui iuris\", \u00e9 dicir, en persoa libre de potestade. Produc\u00edalle unha \"capitis deminutio minima\", convert\u00e9ndoo en xefe dunha nova familia. O emancipado adquir\u00eda plena capacidade xur\u00eddica, polo cal pod\u00eda ser titular dun patrimonio propio. A emancipaci\u00f3n ti\u00f1a car\u00e1cter de irrevog\u00e1bel, s\u00f3 pod\u00eda quedar sen efecto cando o fillo fose culp\u00e1bel de ofensa, inxurias ou malos tratos inferidos ao seu pai."}
{"id": "463509", "revid": "5132", "url": "https://gl.wikipedia.org/wiki?curid=463509", "title": "Nippon-Ham Fighters", "text": ""}
{"id": "463510", "revid": "5132", "url": "https://gl.wikipedia.org/wiki?curid=463510", "title": "Orix Blue Wave", "text": ""}
{"id": "463511", "revid": "5132", "url": "https://gl.wikipedia.org/wiki?curid=463511", "title": "Nippon Series", "text": "As ou , tam\u00e9n co\u00f1ecidas como Japan Series, son as series finais que deciden o campi\u00f3n anual da Nippon Professional Baseball (NPB), a m\u00e1xima competici\u00f3n do b\u00e9isbol profesional nip\u00f3n. Estas series, que se xogan ao mellor de sete partidos, enfrontan aos campi\u00f3ns da Liga Central e da Liga do Pac\u00edfico. Xogadas normalmente en outubro ou novembro, o primeiro equipo que venza en catro xogos \u00e9 considerado o campi\u00f3n do Xap\u00f3n (\u65e5\u672c\u4e00 Nippon Ichi). Entre 2005 e 2013 o campi\u00f3n das Nippon Series convirt\u00edsase no representante do pa\u00eds das Series Asi\u00e1ticas."}
{"id": "463512", "revid": "5132", "url": "https://gl.wikipedia.org/wiki?curid=463512", "title": "Japan Series", "text": ""}
{"id": "463513", "revid": "5132", "url": "https://gl.wikipedia.org/wiki?curid=463513", "title": "Series do Xap\u00f3n", "text": ""}
{"id": "463514", "revid": "5132", "url": "https://gl.wikipedia.org/wiki?curid=463514", "title": "Serie do Xap\u00f3n", "text": ""}
{"id": "463515", "revid": "47401", "url": "https://gl.wikipedia.org/wiki?curid=463515", "title": "Li Keqiang", "text": "Li Keqiang (en ; pinyin: L\u012d K\u00e8qi\u00e1ng), nado en Dingyuan, Anhui o 1 de xullo de 1955 e finado en Shanghai o 27 de outubro de 2023, foi dende o 15 de marzo de 2013 ata o 11 de marzo de 2023 o primeiro ministro chin\u00e9s e secretario do Partido no Consello de Estado da China. Ademais foi o segundo membro m\u00e1is importante do Comit\u00e9 Permanente do Bur\u00f3 Pol\u00edtico, e \"de facto\" o responsable da toma de decisi\u00f3ns de maior rango do pa\u00eds.\nLi foi dirixente da liga da Mocidade Comunista da China; graduouse en Dereito na Universidade de Pequ\u00edn en 1982. Dende 1998 at\u00e9 2004 exerceu o cargo de gobernador da provincia de Henan e entre 2004 e 2008 foi secretario xeral do PCCh na provincia de Liaoning.\nDende 2008 at\u00e9 2013 Li exerceu o cargo de principal viceprimeiro ministro. Durante ese per\u00edodo, como man dereita do primeiro ministro Wen Jiabao, os temas da s\u00faa competencia inclu\u00edan desenvolvemento econ\u00f3mico, control de prezos, finanzas, cambio clim\u00e1tico, e xesti\u00f3n macroecon\u00f3mica. Li era considerado como un dos integrantes da \"quinta xeraci\u00f3n\" de dirixentes comunistas chineses."}
{"id": "463516", "revid": "6939", "url": "https://gl.wikipedia.org/wiki?curid=463516", "title": "Pequ\u00edn - Par\u00eds", "text": ""}
{"id": "463517", "revid": "197", "url": "https://gl.wikipedia.org/wiki?curid=463517", "title": "Prisi\u00f3n Provincial de Ourense", "text": "A prisi\u00f3n provincial de Ourense \u00e9 un edificio constru\u00eddo a mediados do s\u00e9culo XIX no n\u00famero 45 da r\u00faa do Progreso, moi pr\u00f3ximo \u00f3 centro hist\u00f3rico de Ourense. Permaneceu aberta durante m\u00e1is de 150 anos, mais se encontra abandonada e chea de maleza. Prop\u00faxose convertelo nun hotel balneario pero non foi aprobado por falta de investimento.\nHistoria.\nA prisi\u00f3n provincial de Ourense foi constru\u00edda a mediados do s\u00e9culo XIX.\nDende 1940 tivo entre as s\u00faas actividades a \"lectura en com\u00fan\" que se realizaba en grupos de 25 reclusos e onde a asistencia era obrigatoria. Esta actividade inclu\u00edase dentro dunha serie (escola, coro, ximnasio, formaci\u00f3n relixiosa\u2026) que ti\u00f1an como fin reformar, reeducar e rexenerar os delincuentes.\nNa prisi\u00f3n estivo reclu\u00eddo Suso Vaamonde, que ingresou de maneira voluntaria tras o seu exilio en Venezuela. Permaneceu ingresado durante 45 d\u00edas no ano 1984 ata que foi indultado polo Consello de Ministros do Goberno.\nPechou as portas en maio de 1987, coa inauguraci\u00f3n do centro penitenciario de Pereiro de Aguiar. Boa parte da s\u00faa documentaci\u00f3n hist\u00f3rica pasou ao Arquivo Hist\u00f3rico Provincial de Ourense. Entre os m\u00e1is de mil libros procedentes da prisi\u00f3n hai informaci\u00f3n sobre a variedade de penados, expedientes de ingreso, documentaci\u00f3n da enfermar\u00eda, economato ou o funcionamento do r\u00e9xime disciplinario.\nDependencias.\nNa primeira planta hab\u00eda unha barber\u00eda, un economato, un colexio, unha biblioteca e unha enfermar\u00eda. Na planta baixa acud\u00edase ao patio interior onde tam\u00e9n estaban a coci\u00f1a e o comedor. Na segunda planta encontr\u00e1banse as celas."}
{"id": "463518", "revid": "25871", "url": "https://gl.wikipedia.org/wiki?curid=463518", "title": "Maribel \u00c1lvarez", "text": "Maribel \u00c1lvarez L\u00f3pez-Vega, nada en Oviedo o 29 de maio de 1935, co\u00f1ecida como Maribel \u00c1lvarez. Escritora e locutora de radio, desenvolveu toda a s\u00faa carreira en Radio Juventud de Barcelona e RJ 2 en estereofon\u00eda. Tam\u00e9n traballou en diversos espazos relacionados coa voz, m\u00e1is unhas pequenas intervenci\u00f3ns de imaxe en series de TVE.\nTraxectoria.\nNa radio.\n\u00d3s 13 anos entrou en contacto con Radio Oviedo porque necesitaban a mozos e mozas novas para interpretar en directo contos infant\u00eds.\nEn 1959 trasladouse a Barcelona onde foi contratada por Radio Juventud. \u00c1lvarez fixo unha pausa por cuesti\u00f3ns persoais e regresou en 1964 cando entrou a formar parte do persoal de locutores. \nAt\u00e9 ese momento, o nome de Radio Juventud estaba relacionado coas \"mocidades da Falanxe\" e co \"Movemento\", e o obxectivo marcado para a nova etapa era o de outorgarlle un aire novo e moderno, sen menci\u00f3n pol\u00edtica algunha.\n\u00c1lvarez traballou durante unha tempada con Pedro Ruiz nun programa de humor creado e dirixido por el mesmo en Radio Barcelona. Con Jordi Estadella realizou unha serie de reportaxes de contido social.No programa \"Las tardes de Odette\" co\u00f1eceu \u00f3 actor de teatro Gabriel Agust\u00ed, quen se converter\u00eda na s\u00faa parella dende ent\u00f3n.\nNa televisi\u00f3n.\nEn 1975 colaborou en televisi\u00f3n, na serie \"Original\" de La 2, realizada por Esteban Duran.\nEn 1984, interpretou a Ruth Benet en \"Yo robo, t\u00fa chantajeas, ella estafa y adem\u00e1s un muerto\", tam\u00e9n por Esteban Duran.\nTam\u00e9n traballou en dobraxes, especialmente en series de televisi\u00f3n e puxo a s\u00faa voz en campa\u00f1as de publicidade para anuncios de televisi\u00f3n e cu\u00f1as de radio."}
{"id": "463519", "revid": "23204", "url": "https://gl.wikipedia.org/wiki?curid=463519", "title": "Maribel \u00c1lvarez L\u00f3pez-Vega", "text": ""}
{"id": "463520", "revid": "89787", "url": "https://gl.wikipedia.org/wiki?curid=463520", "title": "Rosina G\u00f3mez Baeza", "text": "Rosina G\u00f3mez Baeza, nada en Xix\u00f3n o 30 de xu\u00f1o de 1941, \u00e9 unha xestora cultural espa\u00f1ola, reco\u00f1ecida internacionalmente por dirixir durante vinte anos a feira Internacional de Arte Contempor\u00e1nea ARCO, contribu\u00edndo \u00e1 internacionalizaci\u00f3n da arte contempor\u00e1nea espa\u00f1ola. Posteriormente foi directora fundadora da 1\u00aa Bienal de Arte, Arquitectura e Paisaxe das Illas Canarias e presidenta do Instituto de Arte Contempor\u00e1nea IAC.\nFoi galardoada co Premio MAV, Mulleres nas Artes Visuais 2018 na categor\u00eda de xestora cultural.\nPremios.\nFoi galardoada en diferentes ocasi\u00f3ns e distinguida con varias condecoraci\u00f3ns: "}
{"id": "463522", "revid": "89787", "url": "https://gl.wikipedia.org/wiki?curid=463522", "title": "Mar\u00eda Izquierdo Rojo", "text": "Mar\u00eda Izquierdo Rojo, nada en Oviedo o 13 de setembro de 1946, \u00e9 unha fil\u00f3loga, profesora universitaria, activista feminista e pol\u00edtica espa\u00f1ola. A\u00ednda que de orixe asturiana, vive en Granada dende 1973, onde desenvolveu a s\u00faa vida profesional e pol\u00edtica. Foi deputada dende a I at\u00e9 a III Lexislatura e europarlamentaria durante as lexislaturas III, IV e V.\nTraxectoria.\nDoutorada en Filosof\u00eda e Letras pola Universidade de Oviedo, cunha tese sobre a narrativa de Juan Carlos Onetti coa que obtivo a cualificaci\u00f3n \"cum laude\" e o premio fin de carreira, traballou primeiro no Colexio Universitario de M\u00e1laga e trasladouse definitivamente a vivir a Granada en 1973, onde desenvolveu a s\u00faa actividade profesional desde ent\u00f3n, e en cuxa Universidade \u00e9 profesora titular.\nTraxectoria pol\u00edtica.\nIngresou no Partido Socialista Obrero Espa\u00f1ol e na Federaci\u00f3n de Traballadores do Ensino da UXT en 1973. A\u00ednda que ocupou cargos de representaci\u00f3n en \u00e1mbalas d\u00faas formaci\u00f3ns, axi\u00f1a se decantou pola actividade pol\u00edtica, salientando a s\u00faa labor \u00e1 fronte da reconstruci\u00f3n no interior do PSOE granadino durante os \u00faltimos anos da ditadura franquista.\nNas elecci\u00f3ns xerais de 1977 foi elixida deputada \u00f3 Congreso pola provincia de Granada, sendo reelixida en 1979 e 1986.\nIniciado o proceso auton\u00f3mico tras a Lexislatura Constitu\u00ednte, compaxinou a s\u00faa labor parlamentaria coa creaci\u00f3n da estrutura preauton\u00f3mica da Xunta de Andaluc\u00eda. O 27 de maio de 1978, foi elixida parlamentaria pola circunscrici\u00f3n de Granada na Xunta Preauton\u00f3mica de Andaluc\u00eda, sendo Conselleira da mesma at\u00e9 a s\u00faa disoluci\u00f3n en 1979. Participou ademais no Relatorio do proxecto de Estatuto de Autonom\u00eda.\nEn 1982, foi nomeada Secretaria de Estado para as Comunidades Aut\u00f3nomas, tempo no cal culminou a constituci\u00f3n de todas as Comunidades ag\u00e1s Ceuta e Melilla. En 1989, foi elixida membro do Parlamento Europeo, integrada no Grupo Socialista, posto que ocupou at\u00e9 2004.\nDe 1979 a 1983 foi secretaria de Pol\u00edtica Auton\u00f3mica na Comisi\u00f3n Executiva Federal do PSOE. Foi tam\u00e9n membro do Comit\u00e9 Federal socialista dende a legalizaci\u00f3n do partido at\u00e9 1990.\nNo ano 2008, quedou exclu\u00edda por primeira vez como delegada para os congresos nacional e rexional do PSOE a causa, segundo a propia deputada, de defender unha emenda a prol da democracia interna do partido no congreso provincial."}
{"id": "463523", "revid": "25871", "url": "https://gl.wikipedia.org/wiki?curid=463523", "title": "Pilar L\u00f3pez D\u00edez", "text": "Pilar L\u00f3pez D\u00edez, nada en Moreda de Ayer o 1 de maio de 1948, \u00e9 unha xornalista, investigadora en comunicaci\u00f3n e dereito de acceso, asesora en comunicaci\u00f3n e x\u00e9nero espa\u00f1ola. \u00c9 doutora en Ciencias da Informaci\u00f3n pola Universidade Complutense de Madrid. De 2009 a 2011 formou parte do grupo de persoas expertas da Delegaci\u00f3n do Goberno para a Violencia de X\u00e9nero para o asesoramento e formaci\u00f3n de xornalistas no tratamento deste tema nos medios de comunicaci\u00f3n audiovisuais en Espa\u00f1a. \u00c9 autora de numerosas investigaci\u00f3ns e manuais sobre comunicaci\u00f3n e igualdade e comunicaci\u00f3n e violencia de x\u00e9nero.\nComunicaci\u00f3n e violencia de x\u00e9nero.\nDende comezos do ano 2000 realizou numerosas investigaci\u00f3ns sobre o tratamento da imaxe das mulleres nos medios de comunicaci\u00f3n e a violencia de x\u00e9nero. \nL\u00f3pez D\u00edez defende que a violencia masculina contra as mulleres \u00e9 un tema pol\u00edtico e as\u00ed deber\u00eda ser tratado nos medios de comunicaci\u00f3n, da mesma maneira que se trata a violencia terrorista e que non haber\u00eda violencia masculina se se educase en igualdade. Nenos e nenas -considera- van reflectir na idade adulta os arquetipos apresos na infancia. Tam\u00e9n salienta o papel chave dos medios: \"se os medios de comunicaci\u00f3n respectasen \u00e1s mulleres e o feminino da mesma maneira que aos homes e o masculino\".\nDende o ano 1999 en Espa\u00f1a est\u00e1 tipificado por lei que esta violencia \u00e9 un problema que transgrede o \u00e1mbito do privado para converterse nunha cuesti\u00f3n pol\u00edtica, en troques, os medios de comunicaci\u00f3n s\u00e9gueno tratando como un \"suceso\" indagando moi pouco nas s\u00faas raz\u00f3ns de fondo. En relaci\u00f3n \u00f3 tratamento do maltratador, considera que \u00e9 imprescindible que se sit\u00fae o foco sobre el e non sobre a v\u00edtima."}
{"id": "463525", "revid": "25871", "url": "https://gl.wikipedia.org/wiki?curid=463525", "title": "Ana Cano", "text": "Ana Mar\u00eda Cano Gonz\u00e1lez, nada en Villar\u00edn, Somiedo, o 12 de maio de 1950, \u00e9 unha fil\u00f3loga asturiana. Foi decana da facultade de Filolox\u00eda da Universidade de Oviedo e catedr\u00e1tica de filolox\u00eda rom\u00e1nica. Mestra de ensino primario en 1967, tras desempe\u00f1ar esta profesi\u00f3n, lic\u00e9nciase en filosof\u00eda e letras pola Universidade de Oviedo en 1972, con premio extraordinario, e dout\u00f3rase pola mesma en 1975 con sobresaliente \"cum laude\", sendo a s\u00faa tese \"El habla de Somiedo\".\nDende 2001 at\u00e9 o 23 de xu\u00f1o de 2017, presidiu a Academia de la Llingua Asturiana, cargo para o que foi elixida trala marcha de Xos\u00e9 Lluis Garc\u00eda Arias."}
{"id": "463527", "revid": "23204", "url": "https://gl.wikipedia.org/wiki?curid=463527", "title": "Ana Mar\u00eda Cano Gonz\u00e1lez", "text": ""}
{"id": "463529", "revid": "89787", "url": "https://gl.wikipedia.org/wiki?curid=463529", "title": "Teresa Meana Su\u00e1rez", "text": "Teresa Meana Su\u00e1rez, nada en Xix\u00f3n en 1952, \u00e9 unha activista feminista espa\u00f1ola, docente e fil\u00f3loga especialista en linguaxe inclusiva e non sexista. \nTraxectoria.\nMeana \u00e9 licenciada en Filolox\u00eda Rom\u00e1nica e exerceu sempre como profesora de lingua castel\u00e1 en ensino secundario en Oviedo e Valencia, onde vive dende hai 25 anos. Milita no movemento feminista dende 1975. Reun\u00edase clandestinamente coas s\u00faas compa\u00f1eiras na universidade e asist\u00eda a asembleas estudant\u00eds. Dende os anos 80 ded\u00edcase especialmente a tratar o tema do sexismo na linguaxe, unha especialidade sobre a que impartiu numerosas conferencias e obradoiros por toda Espa\u00f1a."}
{"id": "463530", "revid": "5863", "url": "https://gl.wikipedia.org/wiki?curid=463530", "title": "Marica Andall\u00f3n", "text": "Mar\u00eda Josefa Francisca Gonz\u00e1lez y Su\u00e1rez, m\u00e1is co\u00f1ecida como Marica Andall\u00f3n, nada en Oviedo o 8 de xaneiro de 1764 e finada ib\u00eddem o 2 de xaneiro de 1848, foi unha hero\u00edna da Guerra de Independencia espa\u00f1ola.\nTraxectoria.\nMar\u00eda naceu en Oviedo nunha familia proveniente de Andall\u00f3n, concello de Les Regueres, de a\u00ed o seu alcume. A curta idade queda orfa, empezando a traballar m\u00e1is tarde como criada.\nO 9 de maio de 1808, unha vez co\u00f1ecidos os acontecementos do levantamento do 2 de maio en Madrid, xunto con Joaquina Bobela e un grupo de partidarios impediu \u00f3 secretario do xeneral franc\u00e9s Murat a publicaci\u00f3n dun bando.\nO 25 de maio de 1808 tomou parte no levantamento en cuxos preparativos axudou.\nDurante a guerra de independencia participou na fundaci\u00f3n dun corpo sanitario que auxiliou \u00f3s contendentes feridos de \u00e1mbolos dous bandos, obtendo produtos sanitarios, traslad\u00e1ndoos \u00f3s hospitais de campa\u00f1a de Santa Clara e San Francisco. \nO 19 de xu\u00f1o de 1808, as tropas populares de Oviedo unidas \u00e1s do rexemento de Castropol detiveron a Mel\u00e9ndez Vald\u00e9s, La Llave, Ladr\u00f3n de Guevara e Fitz-Gerald para axustizalos sumariamente por afrancesados. Mar\u00eda, \u00f3 decatarse, informou \u00f3 cabido de Oviedo organizando unha procesi\u00f3n encabezada pola Cruz da Vitoria para salvar a vida dos presos, feito que finalmente logrou.\nFernando VII, tras unha recepci\u00f3n real, concedeulle unha pensi\u00f3n vitalicia polos seus m\u00e9ritos na guerra.\nUnha r\u00faa do casco urbano de Oviedo, peonil en parte, leva o nome de \"Mar\u00eda Andall\u00f3n\"."}
{"id": "463531", "revid": "23204", "url": "https://gl.wikipedia.org/wiki?curid=463531", "title": "Mar\u00eda Josefa Francisca Gonz\u00e1lez y Su\u00e1rez", "text": ""}
{"id": "463532", "revid": "23204", "url": "https://gl.wikipedia.org/wiki?curid=463532", "title": "Ca\u00f1o Cristales", "text": "Ca\u00f1o Cristales \u00e9 un r\u00edo de Colombia que se atopa na serra da Macarena, no concello do mesmo nome, no departamento de Meta, sendo tributario do r\u00edo Guayabero. Foi denominado popularmente \u00abo r\u00edo dos deuses\u00bb, \u00abo r\u00edo das cinco cores\u00bb, \u00abo arco iris l\u00edquido\u00bb e mesmo \u00abo r\u00edo m\u00e1is fermoso do mundo\u00bb. Dende finais de xullo at\u00e9 novembro, o seu fondo reprod\u00facense plantas acu\u00e1ticas que coa exposici\u00f3n \u00f3 sol cambian as s\u00faas cores nun proceso que vai dende o verde at\u00e9 un vermello intenso, o que produce a sensaci\u00f3n de estar fronte a un r\u00edo de seis cores: vermello (causado pola \"Macarenia clavigera\"), amarelo, verde, negro, azul e rosado principalmente.\nDescrici\u00f3n.\nSendo un r\u00edo de menor lonxitude e anchura, o Ca\u00f1o Cristais non alcanza os 100\u00a0km de lonxitude nin excede os 20\u00a0m de ancho. \u00c9 unha sucesi\u00f3n de r\u00e1pidos, fervenzas e pocetas cuxas augas despr\u00e9ndense da meseta sur da serran\u00eda da Macarena, onde se sit\u00faa o seu nacemento. As augas discorren cara \u00f3 r\u00edo Guayabero, recollendo \u00f3 seu paso afluentes das sabanas rochosas da Serra."}
{"id": "463533", "revid": "23204", "url": "https://gl.wikipedia.org/wiki?curid=463533", "title": "Taklamakan", "text": "O deserto de Taklamakan ou Takla Makan (en ; pinyin: T\u01cek\u00e8l\u0101m\u01ceg\u0101n Sh\u0101m\u00f2; Xiao'erjing: ; en ; en ) \u00e9 un gran deserto de Asia Central, na Rexi\u00f3n Aut\u00f3noma uigur de Xinjiang, na Rep\u00fablica Popular da China. \u00c9 o segundo deserto de dunas de area m\u00e1is grande do mundo (tras o do Rub al-Khal\u00ed), con dunas que oscilan entre 100 e 300 m de altura.\nO nome \u00e9 probablemente un pr\u00e9stamo \u00f3 uigur da palabra \u00e1rabe \"tark\", que significar\u00eda \u00ababandonar, deixar s\u00f3, deixar atr\u00e1s\u00bb, + makan, \u00ablugar\u00bb. Unha etimolox\u00eda popular afirma erroneamente que \"Takla Makan\" significa \u00abentra e nunca sair\u00e1s\u00bb, ou tam\u00e9n \u00abmar da morte\u00bb. Unha explicaci\u00f3n alternativa deriva o top\u00f3nimo da expresi\u00f3n t\u00farca; \"taqlar makan\" ou sexa, \"lugar de ru\u00ednas\".\nDescrici\u00f3n.\nAbrangue unha \u00e1rea de 270\u00a0000\u00a0km\u00b2. Polo seu bordo setentrional e meridional atrav\u00e9sano dous ramais da ruta da seda. Os principais oasis son Kasgar, Yarkand (sobre o r\u00edo Yarkand) e Jot\u00e1n (Hetian), no suroeste; Kuqa e Turf\u00e1n, no norte; e Loulan e Dunhuang, no leste. O r\u00edo Yurungkash (r\u00edo xade Branco), chamado as\u00ed polos dep\u00f3sitos de xade que se atopan nel, atravesa este deserto.\nAg\u00e1s polo leste, est\u00e1 rodeado de altas monta\u00f1as, polo que dende elas descenden r\u00edos moi impetuosos."}
{"id": "463534", "revid": "23204", "url": "https://gl.wikipedia.org/wiki?curid=463534", "title": "Deserto de Taklamakan", "text": ""}
{"id": "463535", "revid": "23204", "url": "https://gl.wikipedia.org/wiki?curid=463535", "title": "Takla Makan", "text": ""}
{"id": "463536", "revid": "98629", "url": "https://gl.wikipedia.org/wiki?curid=463536", "title": "I Used to Spend So Much Time Alone", "text": "I Used to Spend So Much Time Alone \u00e9 o terceiro \u00e1lbum de estudio da banda estadounidense de indie rock Chastity Belt, publicado o 2 de xu\u00f1o de 2017 a trav\u00e9s do selo Hardly Art. O disco foi producido por Matthew Simms. En xeral recibiu boas cr\u00edticas, destacando moitas o seu contido m\u00e1is serio que nos seus anteriores lanzamentos, mentres que outras sent\u00edan que o material da banda crecera co \u00e1lbum.\nDous sinxelos precederon ao lanzamento do \u00e1lbum: o primeiro foi \"Different Now\", publicado o 8 de marzo, e o segundo foi \"Caught in a Lie\", aparecido o 7 de abril. Para promocionar o disco a banda publicou \"5am\" como sinxelo promocional antes do lanzamento do \u00e1lbum, e v\u00eddeos musicais para as canci\u00f3ns \"Different Now\", \"Used to Spend\" e \"Stuck\". Chastity Belt iniciou unha xira por Norteam\u00e9rica e Europa para apoiar o traballo. A xira comezou o 1 de xu\u00f1o de 2017 en Seattle, Washington, e rematou o 18 de outubro na mesma cidade.\nListaxe de canci\u00f3ns.\nTodos os temas producidos por Matthew Simms. Voces de todas as canci\u00f3ns gravadas por Julia Shapiro, ag\u00e1s \"Stuck\", gravada por Gretchen Grimm."}
{"id": "463564", "revid": "85894", "url": "https://gl.wikipedia.org/wiki?curid=463564", "title": "Forcas, Forcas, Parada de Sil", "text": "Forcas \u00e9 un lugar da parroquia de Forcas no concello ourens\u00e1n de Parada de Sil na Terra de Caldelas.\nAntigamente, Forcas foi unha das parroquias m\u00e1is activas e din\u00e1micas do contorno, pero na actualidade enc\u00f3ntrase con escasa poboaci\u00f3n debido ao \u00e9xodo rural que fixo que a maior\u00eda da xente que habitaba al\u00ed marchase \u00e1s cidades.\nPatrimonio.\nIgrexa de San Mamede.\n\u00c9 unha igrexa datada en 1822 e est\u00e1 dedicada a san Mamede, que preside unha das s\u00faas fachadas. No seu interior, cons\u00e9rvase un retablo de estilo barroco.\nPonte medieval de Conceli\u00f1as.\nA xente do lugar ref\u00edrese a esta ponte co nome de \"Conceli\u00f1as\". Este \u00e9 un top\u00f3nimo corrompido que na s\u00faa orixe recib\u00eda o nome de \"Canceli\u00f1as\", diminutivo de cancela, voz galega que deriva da voz latina \"cancellus\" \u201cenreixado, barreira\u201d.\nExisten varias posibilidades da orixe do nome outorgado \u00e1 devandita ponte. Unha explicaci\u00f3n \u00e9 a designaci\u00f3n das terras de labor situadas na parroquia de Pedrafita preto da ponte. Outro motivo polo que puido recibir este nome \u00e9 porque esta ponte contaba cun enreixado ou barreira que regulaba fiscalmente o paso por ela.\nA ponte atravesa o r\u00edo Mao, afluente do r\u00edo Sil. O r\u00edo Mao, tam\u00e9n chamado r\u00edo Vello, nace ao p\u00e9 da serra de San Mamede e foi descrito por Otero Pedrayo como \u201cde variado e impresionante curso\u201d.\nEsta ponte foi unha infraestrutura vital para as comunicaci\u00f3ns entre o mosteiro de Montederramo e Castro Caldelas na idade media. No r\u00edo atopouse unha espada, chamada espada de Forcas do final da Idade de Bronce (1250-1000 a.C.). Atopouse a comezos do s\u00e9culo XX mentres se constru\u00eda unha canle de auga para a f\u00e1brica de luz que est\u00e1 preto dese lugar.\nErmida de Trig\u00faas.\n\u00c9 unha capela que se atopa nos arredores de Forcas e non ten culto permanente. Est\u00e1 caracterizada por un arco de medio punto e outros motivos que a identifican na arquitectura rom\u00e1nica.\nA ermida de Trig\u00faas \u00e9 un lugar de romar\u00eda e encontro festivo, que se celebraba na segunda semana de setembro. Unha lenda di que a ermida de Trig\u00faas ten d\u00faas irm\u00e1s, que son a ermida de Cadeiras, ao outra beira do r\u00edo, e a dos Remedios, en Castro Caldelas, e que as tres se ven e se escoitan."}
{"id": "463566", "revid": "89787", "url": "https://gl.wikipedia.org/wiki?curid=463566", "title": "Teodoro Garc\u00eda Egea", "text": "Teodoro Garc\u00eda Egea, nado en Cieza (Murcia) o 27 de xaneiro de 1985, \u00e9 un pol\u00edtico espa\u00f1ol, deputado por Murcia no Congreso durante as X, XI, XII, XIII e XIV lexislaturas e secretario xeral do Partido Popular dende o 26 de xullo de 2018 ata o 22 de febreiro de 2022. \nTraxectoria.\n\u00c9 enxe\u00f1eiro de Telecomunicaci\u00f3n e doutor enxe\u00f1eiro pola Universidade Polit\u00e9cnica de Cartaxena. A s\u00faa actividade investigadora c\u00e9ntrase no procesado de sinal cerebral, o control, a autom\u00e1tica e as redes inal\u00e1mbricas. Tam\u00e9n realizou estudos en mercadotecnia pol\u00edtica e xesti\u00f3n de proxectos pola Universidade George Washington as\u00ed como un programa de liderado de xesti\u00f3n p\u00fablica en IESE. \u00c9 profesor asociado do Grao Enxe\u00f1er\u00eda de Telecomunicaci\u00f3n na UCAM.\nA nivel pol\u00edtico, foi concelleiro no Concello de Cieza (2007-2009), onde se proclamou campi\u00f3n do mundo en lanzamento de \u00f3so de oliva (2008), director da Axencia de Xesti\u00f3n da Enerx\u00eda da Rexi\u00f3n de Murcia, secretario de \u00e1rea de tecnolox\u00eda do PP da Rexi\u00f3n de Murcia e vicesecretario de formaci\u00f3n de Novas Xeraci\u00f3ns da Rexi\u00f3n de Murcia. En xaneiro de 2012 accedeu ao Congreso en substituci\u00f3n de Jaime Garc\u00eda-Legaz e foi reelixido en 2015 e 2016.\nO 26 de xullo de 2018 Pablo Casado, presidente do Partido Popular, nomeouno secretario xeral do PP. A s\u00faa xesti\u00f3n foi criticada por alg\u00fans sectores do partido e, finalmente, acabou presentando a s\u00faa dimisi\u00f3n o 22 de febreiro de 2022. Nos d\u00edas previos, varios medios de comunicaci\u00f3n sinalaron a unha suposta trama de espionaxe \u00e1 presidenta da Comunidade de Madrid, Isabel D\u00edaz Ayuso, dende a propia direcci\u00f3n do Partido Popular por mor do cobro dunha suposta comisi\u00f3n por parte do seu irm\u00e1n. Isabel D\u00edaz Ayuso sinalou nunha rolda de prensa a Pablo Casado e Teodoro Garc\u00eda Egea o que provocou que este, como secretario xeral anunciase o inicio dun expediente contra D\u00edaz Ayuso. Estes episodios causaron unha forte divisi\u00f3n dentro do Partido Popular, que sinalou como responsable a Teodoro Garc\u00eda Egea. Ante as cr\u00edticas e o cuestionamento interno, Teodoro Garc\u00eda Egea presentou a s\u00faa dimisi\u00f3n."}
{"id": "463567", "revid": "22570", "url": "https://gl.wikipedia.org/wiki?curid=463567", "title": "Gran Premio do Canad\u00e1 de 2000", "text": "O Gran Premio do Canad\u00e1 de 2000 (oficialmente o XXXVIII Grand Prix Air Canada) foi unha carreira de motor de F\u00f3rmula Un celebrada o 18 de xu\u00f1o de 2000 no Circu\u00edto Gilles Villeneuve, Montreal, Quebec, Canad\u00e1. A carreira de 69 voltas foi a oitava carreira da tempada de F\u00f3rmula Un de e o 38\u00ba Gran Premio do Canad\u00e1. A carreira ga\u00f1ouna o piloto de Ferrari Michael Schumacher logo de comezar desde a pole position]. O seu compa\u00f1eiro de equipo Rubens Barrichello acabou segundo con Giancarlo Fisichella terceiro para o equipo de Benetton.\nMichael Schumacher comezou desde a pole position xunto ao piloto de McLaren David Coulthard. Barrichello comezou desde o terceiro lugar, xunto co seu compa\u00f1eiro de equipo Mika H\u00e4kkinen. Os dous primeiros Michael Schumacher e Coulthard loitaron polo primeiro posto ata que Coulthard cumpriu un stop and go de dez segundos na volta 14, porque o seu mec\u00e1nico traballou no seu coche 15 segundos antes de que comezase a carreira. Pouco antes da metade da carreira, Michael Schumacher fixo unha parada en boxes e Barricello tomou o liderado antes da s\u00faa propia parada na volta 43. Nese momento comezou a chover facendo que os pilotos cambien os penum\u00e1ticos. Michael Schumacher mantivo a s\u00faa vantaxe e conseguiu a vitoria 0,1 segundos por diante de Barrichello.\nA vitoria foi a quinta de Michael Schumacher da tempada, a cuarta no circu\u00edto, e o resultado fixo que ampliara o seu liderado no Campionato Mundial de Pilotos de F\u00f3rmula Un a 22 puntos sobre Coulthard, con H\u00e4kkinen dous puntos m\u00e1is atr\u00e1s. Ferrari tam\u00e9n estendeu o seu liderado no Campionato de Construtores a 18 puntos por diante de McLaren que ti\u00f1a 66. Benetton, con 18 puntos, desprazou aos seus rivais de Williams ao cuarto posto, quedando nove carreiras da tempada. Acudiron 100.000 espectadores \u00e1 carreira.\nInforme.\nCualificaci\u00f3n.\nA sesi\u00f3n de cualificaci\u00f3n da tarde do s\u00e1bado durou unha hora. Durante esta sesi\u00f3n, a regra do 107%. A sesi\u00f3n realizouse en seco e condici\u00f3ns de sol. Michael Schumacher conquistou a s\u00faa terceira pole position da tempada, a s\u00faa quinta no circu\u00edto, cun tempo de 1:18.439. Uniuse \u00e1 primeira fila da grella Coulthard, que clasificou 0,098 segundos detr\u00e1s do tempo de Michael Schumacher loitando contra o piloto de Ferrari para a posici\u00f3n da grella ao longo da sesi\u00f3n. Barrichello clasificouse na terceira posici\u00f3n co seu Ferrari. H\u00e4kkinen atopou tr\u00e1fico durante as s\u00faas voltas de cualificaci\u00f3n e conseguiu o cuarto lugar. Frentzen, que se clasificou quinto, Villeneuve quedou sexto co seu compa\u00f1eiro de equipo Zonta en oitavo. Trulli separounos na s\u00e9tima posici\u00f3n. Pedro de la Rosa nun Arrows e Fisichella completaron os dez mellores clasificados.\nCarreira.\nOs pilotos sa\u00edron \u00e1 pista \u00e1s 09:30 hora local (UTC - 4) para unha sesi\u00f3n de warm-up de 30 minutos. disputouse baixo condici\u00f3ns meteorol\u00f3xicas nubradas e ventosas. Os dous pilotos de Ferrari mantiveron o bo ritmo da cualificaci\u00f3n. Michael Schumacher fixo o mellor tempo, un 1:18.932. Barrichello terminou segundo. Os pilotos de McLaren completaron os catro pilotos m\u00e1is r\u00e1pidos, H\u00e4kkinen diante de Coulthard. Entre os corredores m\u00e1is lentos, Heidfeld tivo un momento preocupante. cando a cuberta do motor desprendeuse do chasis na recta principal. \nA carreira comezou \u00e1s 14:00 hora local. As condici\u00f3ns de carreira eran secas e nubosas antes da carreira. A temperatura do aire era de 17\u00a0\u00b0C e a temperatura da pista era de 21\u00a0\u00b0C. 100.000 persoas asistiron \u00e1 carreira. O McLaren de Coulthard calouse cando os pilotos comezaron a volta de formaci\u00f3n. Os mec\u00e1nicos do seu equipo reiniciaron o seu coche e Coulthard tomou a s\u00faa posici\u00f3n na grella antes de que o pasara toda a pista. Coulthard acelerou m\u00e1is r\u00e1pido que Michael Schumacher f\u00f3ra da li\u00f1a a\u00ednda que o piloto de Ferrari defendeu a s\u00faa posici\u00f3n cara \u00e1 primeira curva. Mentres tanto, H\u00e4kkinen resistiu os intentos de Barrichello de pasalo. Villeneuve fixo o mellor comezo no campo mov\u00e9ndose do sexto ao terceiro posto ao final da primeira volta, Verstappen tam\u00e9n ga\u00f1ou tres posici\u00f3ns. H\u00e4kkinen viuse forzado pola manobra de Villeneuve e Barrichello pasouno para a cuarta posici\u00f3n na curva 2. M\u00e1is al\u00e1 da pista, Irvine quedou parado na grella e foi empurrado polos comisarios a sa\u00edda do pit lane. A diferenza de anos anteriores, cando a pista viu a colisi\u00f3n de varios coches, todos os pilotos xurdiron sen danos. Ao fin da primeira volta, a orde era Michael Schumacher, Coulthard, Villeneuve, Barrichello, H\u00e4kkinen, de la Rosa, Frentzen, Zonta, Trulli, Fisichella, Verstappen, Herbert, Ralf Schumacher, Wurz, Alesi, Salo, Diniz, Heidfeld, Button, Gen\u00e9, Gast\u00f3n Mazzacane e Irvine. \nCoulthard fixo a volta r\u00e1pida da carreira, 1:21.335 na segunda volta. De la Rosa arrebatoulle a sexta posici\u00f3n a Frentzen na mesma volta. Michael Schumacher comezou a intercambiar voltas r\u00e1pidos con Coulthard na cuarta volta, mentres Villeneuve mantivo a terceira posici\u00f3n, pero retivo aos pilotos nas pr\u00f3ximas catro posici\u00f3ns que estaban detr\u00e1s de el. O motor de Button comezou a desenvolver problemas, e Verstappen pasou a Fisichella no d\u00e9cimo posto na mesma volta. Mentres Michael Schumacher e Coulthard continuaban a s\u00faa batalla, os comisarios informaron ao equipo McLaren na volta dez de que Coulthard ti\u00f1a unha penalizaci\u00f3n dun stop and go de dez segundos xa que os seus mec\u00e1nicos traballaron no seu coche 15 segundos antes de que comezase a volta de formaci\u00f3n. Na 13\u00aa volta, Ralf Schumacher superou a Herbert para tomar a 12\u00aa posici\u00f3n. Coulthard fixo o stop &amp; go na volta 14 e volveu no d\u00e9cimo lugar. Herbert fixo unha parada en boxes cun problem na caixa de cambios na mesma volta e converteuse no primeiro retirado da carreira. H\u00e4kkinen intentou pasar Barrichello na volta 16 a\u00ednda que non o superou.\nDe la Rosa converteuse no primeiro dos pilotos que fixeron unha parada en boxes na volta 20. Regresou na 15\u00aa posici\u00f3n. Michael Schumacher ampliara a s\u00faa vantaxe sobre Villeneuve a 22 segundos na 22\u00aa volta, que a s\u00faa vez continuou a disputar con Barrichello e H\u00e4kkinen polo segundo posto. Frentzen estaba 1\u00b49 segundos m\u00e1is atr\u00e1s destes tres pilotos. Coulthard, mentres tanto, corr\u00eda un segundo m\u00e1is lento que o l\u00edder da carreira. unha poalla comezou a caer na volta 23 e o circu\u00edto comezou a ser esbaradizo. Trulli pasou a Zonta no sexto lugar unha volta m\u00e1is tarde. Coulthard trompeou despois de pasar sobre o aceite derramado poloo coche de Verstappen na curva 12 e perdeu tres posici\u00f3ns. Villeneuve perdeu a segunda posici\u00f3n cando foi superado por Barrichello na volta 25 e o brasileiro comezou a pechar gradualmente a brecha con Michael Schumacher. D\u00faas voltas despois, Trulli superou ao seu compa\u00f1eiro de equipo Frentzen para tomar a sexta posici\u00f3n. Ambos os pilotos de Ferrari alternaban voltas r\u00e1pidas. H\u00e4kkinen, pola s\u00faa banda, comezou a desafiar a Villeneuve para o terceiro posto. M\u00e1is abaixo, Zonta conseguiu pasar a Frentzen pola sexta posici\u00f3n. Frentzen reportou problemas cos freos do seu coche na volta 33 e dirixiuse ao seu garaxe e retirouse. \nMichael Schumacher fixo unha parada inicial na volta 34 e o seu equipo inspeccionou a parte traseira do seu coche as\u00ed como un axuste ao \u00e1ngulo das\u00faa \u00e1 dianteira. Retornou detr\u00e1s de Barrichello, pero por diante de H\u00e4kkinen que superara a Villeneuve na volta 35. Heidfeld parouse a un lado da pista cun fallo do motor. Alesi no outro Prost fixo a s\u00faa parada en boxes e sa\u00edu diante de Irvine. Trulli converteuse no primeiro piloto en facer unha parada en boxes programada na volta 39. Alesi retirouse cando o motor fallou na volta 40. Hakkinen, Ralf Schumacher, Barrichello, Zonta, Coulthard, Villeneuve e Fisichella fixeron as s\u00faas paradas nas tres voltas seguintes. Salo retirouse despois de que o motor fallase na volta 42. Todos os pilotos cambiaron de pneum\u00e1ticos secos aos de chuvia cando a choiva comezou a caer desde a volta 42. H\u00e4kkinen foi o \u00faltimo piloto en entrar a boxes na volta 46. Fisichella perdeu a segunda posici\u00f3n ante Barrichello na 47\u00aa volta tras sairse da pista.\nAo finalizar a volta 47, completadas as paradas programadas, a orde da carreira era Michael Schumacher, Barrichello, Fisichella, H\u00e4kkinen, Trulli, Wurz, Verstappen, Ralf Schumacher, Coulthard, Villeneuve, Zonta, de la Rosa, Gen\u00e9, Button, Mazzacane e Irvine. Na volta 48 Michael Schumacher trompeou sobre a pista mollada a\u00ednda que mantivo unha vantaxe de medio minuto sobre Barrichello. De la Rosa e Diniz loitaban pola 12\u00aa posici\u00f3n e os dous pilotos se tocaron na mesma volta. De la Rosa entrou ao seu garaxe para retirarse cunha roda rota. Verstappen e Wurz sa\u00edronse da pista na volta 52 mentres loitaban polo sexto posto. O piloto de Arrows conseguiu pasar ao Benetton cinco voltas despois. Na volta 60, Verstappen continuou remontando e superou a Wurz no quinto lugar. Gen\u00e9 trompeou na herba e parouse obrigando a s\u00faa retirada na volta 63. Villeneuve fixo un intento de pasar Coulthard polo oitavo lugar na curva 10 na 64\u00aa volta, pero non o lgrou. Na seguinte volta, comezou a chover m\u00e1is, Villeneuve intentou o mesmo, a\u00ednda que el chocou contra Ralf Schumacher, facendo que ambos pilotos se retiraran. Coulthard tocouse na primeira curva con Wurz na volta 67 e o austr\u00edaco fixo unha parada en boxes para reparaci\u00f3ns. Barrichello comezou a reducir a diferenza con Michael Schumacher nas \u00faltimas voltas do Gran Premio. Michael Schumacher mantivo a raia a Barrichello ata li\u00f1a de meta para conseguir a s\u00faa quinta vitoria da tempada 2000 nun tempo de 1'41:12.313, a unha velocidade media de 180\u00b4050 km/h. Barrichello terminou segundo 0,1 segundos detr\u00e1s do seu compa\u00f1eiro de equipo, con Fisichella tomando a posici\u00f3n final do podio no terceiro posto. H\u00e4kkinen acadou o cuarto lugar, Verstappen foi quinto e Trulli completou os puntos anotando o sexto posto. Coulthard, Zonta, Wurz e Diniz encheron as catro posici\u00f3ns seguintes, con Button, Mazzacane e Irvine terminando polo menos unha volta detr\u00e1s do vencedor da carreira. Ralf Schumacher, Villeneuve e Gen\u00e9 foron os \u00faltimos pilotos clasificados, a\u00ednda que non conseguiron cruzar a li\u00f1a de meta debido \u00e1s s\u00faas retiradas."}
{"id": "463569", "revid": "6571851", "url": "https://gl.wikipedia.org/wiki?curid=463569", "title": "M\u00e1rtires de Sobredo", "text": "O 28 de novembro de 1922, C\u00e1ndida Rodr\u00edguez Gonz\u00e1lez, embarazada e veci\u00f1a de Pazos de Reis, Joaqu\u00edn Besada, de Soutelo, e Venancio Gonz\u00e1lez Romero, de Budi\u00f1o, m\u00e1is co\u00f1ecidos como os M\u00e1rtires de Sobredo, foron asasinados a tiros por defender un veci\u00f1o contra o pago dos foros segundo acordo do Congreso Agrario.\nHistoria.\nNesta \u00e9poca era de obrigado cumprimento que o campesi\u00f1ado realizase o pago dunha renda anual aos se\u00f1or\u00edos por cultivar as s\u00faas propias terras. As sociedades agrarias loitaban contra este r\u00e9xime que estaba establecido, isto provocaba que vivisen nunha agricultura de subsistencia. Houbo varias revoltas, unha delas tivo gran repercusi\u00f3n na zona Occidental de Galicia, en Sobredo (lugar da parroquia de Guillarei, Tui).\nTodo comezou o d\u00eda 28, cando unha masa de persoas de todas as parroquias da contorna, preto de d\u00faas mil persoas, tras escoitar que as camp\u00e1s das igrexas avisaban da chegada do xu\u00edz e da Garda Civil, deixou de traballar no campo e foi cara a Sobredo facendo unha manifestaci\u00f3n na defensa dun veci\u00f1o da comarca de Tui, a quen por negarse a pagar os foros, un xu\u00edz trataba de requisarlle todos os seus bens.\nT\u00f3dolos veci\u00f1os que estaban loitando contra esta inxuria e pola abolici\u00f3n dos foros quedaron reprimidos pola Garda Civil, quen mediante disparos disolveu a revolta provocando varias persoas feridas e deixando tres sen vida. Dende ese intre, as v\u00edtimas convert\u00e9ronse nun s\u00edmbolo dunha sociedade agraria duramente torturada e foron tam\u00e9n s\u00edmbolo da loita e da forza p\u00fablica.\nDez anos m\u00e1is tarde, en 1932, ergueuse a obra de Camilo Nogueira Mart\u00ednez para conmemorar o d\u00e9cimo aniversario dos feitos. Poucos anos despois foi dinamitada tras o golpe de estado do 18 de xullo de 1936, ao mesmo tempo que o r\u00e9xime disolveu as sociedades agrarias. En 1988 comezou a reconstruci\u00f3n do monumento de Camilo Nogueira. Dende ent\u00f3n cel\u00e9brase cada ano o aniversario desta reconstruci\u00f3n que reinvindica, \u00e1 s\u00faa vez os acontecementos daquel 28 de novembro.\nDatos de interese.\nCada ano os institutos de educaci\u00f3n secundaria, IES Pedras Rubias, de Salceda de Caselas, IES San Paio, de Tui, e IES P\u00e9rez Tiz\u00f3n de Tui van cara \u00f3 lugar dos feitos e organizan unha cerimonia na que recitan alg\u00fans poemas de autores e autoras galegos como Eduardo Pondal ou Rosal\u00eda de Castro, acompa\u00f1ados dunha banda sonora realizada polo propio alumnado. Tam\u00e9n facendo unha ofrenda floral."}
{"id": "463570", "revid": "98629", "url": "https://gl.wikipedia.org/wiki?curid=463570", "title": "Lithobates catesbeianus", "text": "Lithobates catesbeianus (antes \"Rana catesbeiana\"), \u00e9 unha especie de anfibio r\u00e1nido que vive nos Estados Unidos e no Canad\u00e1, onde recibe o nome de \"ra touro\" (\"bullfrog\"), porque a s\u00faa chamada lembra os urros dun touro. \u00c9 unha ra de dorso verde oliva e partes laterais con manchas con marcas marr\u00f3ns e un ventre abrancazado con manchas amarelas ou grises. O labio superior adoita ser verde brillante e os machos te\u00f1en gorxas amarelas. Habita corpos de auga grandes e permanentes, como pantanos, lagoas e lagos, onde se encontra xeralmente ao longo da beira da auga. O macho defende un territorio durante a estaci\u00f3n reprodutora. \u00c9 nativa do sur e leste dos Estados Unidos e o Canad\u00e1, pero foi amplamente introducida noutras partes de Norteam\u00e9rica, Centroam\u00e9rica, Suram\u00e9rica, oeste de Europa e partes de Asia, e nalgunhas \u00e1reas \u00e9 considerada unha especie invasora.\n\u00c9 capturada polos humanos para comela en Norteam\u00e9rica e en varios pa\u00edses m\u00e1is nos que foi introducida. Tam\u00e9n \u00e9 criada en lugares controlados, a\u00ednda que isto \u00e9 dif\u00edcil e non sempre ten \u00e9xito. Hai certo comercio internacional de ancas desta ra para a alimentaci\u00f3n humana. Util\u00edzase nalg\u00fans pa\u00edses en clases de biolox\u00eda escolares para facer disecci\u00f3ns e \u00e1s veces tense como animal de compa\u00f1a.\nNome.\nNa literatura a especie aparece co nome novo \"Lithobates catesbeianus\", a\u00ednda que tam\u00e9n se atopa co m\u00e1is antigo \"Rana catesbeiana\".\nO nome da especie \"catesbeiana\" (feminino) ou \"catesbeianus\" (masculino), d\u00e9uselle en honra do naturalista ingl\u00e9s Mark Catesby.\nDescrici\u00f3n.\nA superficie dorsal desta ra ten como cor de base a cor verde oliva pura ou con manchas e bandas marr\u00f3ns agrisadas. A superficie ventral \u00e9 abrancazada con manchas amarelas ou grises. A mi\u00fado, pode verse un marcado contraste en cor entre o labio superior verde e o labio inferior m\u00e1is claro. Os dentes son diminutos e \u00fatiles s\u00f3 para agarrar. Os ollos son prominentes cun iris marr\u00f3n e horizontal, con pupilas con forma de am\u00e9ndoa. Os t\u00edmpanos son moi visibles xusto detr\u00e1s dos ollos e os pregamentos dorsolaterais da pel acaban preto deles. As extremidades est\u00e1n manchadas ou bandeadas con gris. As patas anteriores son curtas e robustas e as patas posteriores son longas. Os dedos anteriores non est\u00e1n palmados, pero as dedas posteriores est\u00e1n todas palmadas menos a cuarta deda.\nEstas ras son sexualmente dim\u00f3rficas, xa que os machos son menores que as femias e te\u00f1en gorxas amarelas. Os machos te\u00f1en t\u00edmpanos maiores que os seus ollos, mentres que os t\u00edmpanos das femias son de aproximadamente o mesmo tama\u00f1o que os ollos. Os \"L. catesbeianus\" miden de 9 a 15\u00a0cm desde o foci\u00f1o ao ano. Crecen r\u00e1pido nos primeiros oito meses de vida, incrementando tipicamente o seu peso de 5 a 175\u00a0g, e os individuos maduros grandes poden pesar 500\u00a0g. Nalg\u00fans casos rexistr\u00e1ronse individuos que chegaban aos 800\u00a0g e med\u00edan 20\u00a0cm de lonxitude.\nDistribuci\u00f3n.\nEsta especie \u00e9 nativa do leste de Norteam\u00e9rica. A s\u00faa \u00e1rea de distribuci\u00f3n natural est\u00e9ndese desde a costa do Atl\u00e1ntico cara ao oeste ata Oklahoma e Kansas. Non se encontra nas illas preto de cabo Cod e est\u00e1 practicamente ausente de Florida, Colorado, Nebrasca, Dacota do Sur e Minesota. Foi introducida dentro dos Estados Unidos na illa de Nantucket, Arizona, Utah, outras partes de Colorado e Nebrasca, Nevada, California, Oreg\u00f3n, Washington e Hawai. Neses estados consid\u00e9rase especie invasora e hai preocupaci\u00f3n de que poida competir con \u00e9xito especies de anfibios e distorsionan o equilibrio ecol\u00f3xico. \u00c9 moi com\u00fan en California, onde se cre que \u00e9 unha ameaza para a \"Rana draytonii\" e \u00e9 considerada un factor no declive desa especie vulnerable.\nOutros pa\u00edses nos que se introduciu a ra touro son M\u00e9xico, o oeste do Canad\u00e1, Cuba, Xamaica, Italia, os Pa\u00edses Baixos e Francia. Tam\u00e9n se encontra na Arxentina, Brasil, Uruguai, Venezuela, Colombia, China, Corea do Sur e o Xap\u00f3n. As raz\u00f3ns para introducir esta especie neses pa\u00edses foron proporcionar unha fonte de alimento ou como axentes de control biol\u00f3xico, pero tam\u00e9n houbo escapes destas ras dos establecementos de crianza e escapes ou liberaci\u00f3ns de esp\u00e9cimes que se ti\u00f1an como animais de compa\u00f1\u00eda. Os conservacionistas est\u00e1n preocupados porque \"L. catesbeianus\" \u00e9 relativamente inmune \u00e1 infecci\u00f3n f\u00fanxica da quitridiomicose e, a medida que invade novos territorios, pode contribu\u00edr ao espallamento desta doenza letal a outras especies de ras m\u00e1is susceptibles.\nComportamento reprodutor.\nA s\u00faa estaci\u00f3n reprodutora dura normalmente dous ou tres meses. Un estudo feito en M\u00edchigan mostrou que os machos chegan ao sitio de reproduci\u00f3n a finais de maio ou principios de xu\u00f1o e permanecen al\u00ed ata xullo. Os machos territoriais que ocupan sitios est\u00e1n xeralmente espazados de 3 a 6\u00a0m e poden facer ruidosas chamadas. Detect\u00e1ronse polo menos tres tipos de chamadas nos machos emitidas en diferentes circunstancias. Estas chamadas distintivas incl\u00faen chamadas territoriais feitas como ameazas a outros machos, chamadas de anuncio feitas para atraer as femias e chamadas de encontro, que preceden ao combate.\nTe\u00f1en unha tempada reprodutora prolongada, na que os machos continuamente est\u00e1n en actividade sexual. Os machos est\u00e1n presentes na lagoa de reproduci\u00f3n durante per\u00edodos m\u00e1is longos que as femias durante toda a estaci\u00f3n, incrementando as s\u00faas posibilidades de ter m\u00faltiples apareamentos. A proporci\u00f3n de sexos est\u00e1 normalmente inclinada cara ao sexo masculino. Inversamente, as femias te\u00f1en breves per\u00edodos de receptividade sexual durante a estaci\u00f3n. Nun estudo, a actividade sexual das femias tipicamente dura unha soa noite e o apareamento non ocorre a non ser que as femias inicien o contacto f\u00edsico. Os machos s\u00f3 realizan o amplexo unha vez qaue elas indican a s\u00faa dispo\u00f1ibilidade para aparearse. Este descubrimento refuta afirmaci\u00f3ns previas de que unha ra macho se agarra a calquera femia que se aproxime sen importarlle o seu consentimento.\nEstes comportamentos de machos e femias causan a competici\u00f3n entre machos para ser altos dentro da poboaci\u00f3n de ras touro e que a selecci\u00f3n sexual sexa un proceso intenso. Kentwood Wells postulou que a clasificaci\u00f3n m\u00e1is probable do sistema de reproduci\u00f3n da ra touro \u00e9 unha polixinia territorial de leks e har\u00e9ns. Os leks poden ser unha descrici\u00f3n v\u00e1lida porque os machos se congregan para atraer as femias, e as femias chegan ao sitio co prop\u00f3sito da copulaci\u00f3n. Nun estudo de 1980 sobre ras touro en Nova Jersey, o sistema de apareamento foi clasificado como polixinia de defensa de recurso. Os machos defend\u00edan os territorios dentro do grupo e demostr\u00e1ronse diversas formas f\u00edsicas t\u00edpicas de defensa.\nCoros.\nOs machos agr\u00e9ganse en grupos chamados coros. O comportamento de formar coros de machos \u00e9 an\u00e1logo ao da formaci\u00f3n de leks en aves, mam\u00edferos e outros vertebrados. Os coros son din\u00e1micos, form\u00e1ndose e permanecendo asociados durante uns poucos d\u00edas, desfac\u00e9ndose temporalmente e despois form\u00e1ndose outra vez nunha nova \u00e1rea cun grupo diferente de machos. Atopouse experimentalmente que o movemento dos machos neles \u00e9 din\u00e1mico. No estudo feito en M\u00edchigan, os coros foron descritos como \"centros de atracci\u00f3n\" nos cales as grandes cantidades de exemplares que conte\u00f1en potencian as exhibici\u00f3ns ac\u00fasticas globais dos machos. Isto \u00e9 m\u00e1is atractivo para as femias e tam\u00e9n para outros machos sexualmente activos. Os coros neste estudo eran din\u00e1micos, form\u00e1ndose e desfac\u00e9ndose constantemente. Os novos coros form\u00e1banse noutras \u00e1reas do sitio. Os machos mov\u00edanse arredor e eran moi m\u00f3biles dentro dos coros.\nUnha revisi\u00f3n de m\u00faltiples estudos sobre esta especie e outros anuros detectou que o comportamento dentro dos grupos cambia de acordo coa densidade de poboaci\u00f3n dos leks. Con densidades de poboaci\u00f3n altas, os leks est\u00e1n favorecidos debido \u00e1 dificultade de defender territorios individuais entre unha gran poboaci\u00f3n de machos. Esta variaci\u00f3n causa diferenzas na maneira en que os machos elixen os seus apareamentos. Cando a densidade de poboaci\u00f3n de machos \u00e9 baixa e os machos mante\u00f1en territorios m\u00e1is distintos e m\u00e1is claros, a elecci\u00f3n das femias est\u00e1 determinada principalmente pola calidade do territorio. Cando a densidade de poboaci\u00f3n de machos \u00e9 maior, as femias f\u00edanse doutras pistas para seleccionar parella, como poden ser as posici\u00f3ns dos machos dentro do coro e as diferenzas nos comportamentos de exhibici\u00f3n dos machos entre outros determinantes. A dominancia social dentro dos coros \u00e9 estabilizada por desaf\u00edos, ameazas e outras exhibici\u00f3ns f\u00edsicas. Os machos m\u00e1is vellos adoitan situarse en localizaci\u00f3ns m\u00e1is centrais mentres que os machos m\u00e1is novos quedan restrinxidos \u00e1 periferia.\nA permanencia no coro \u00e9 o n\u00famero de noites que un macho participa no coro reprodutor. Un estudo distingue entre a permanencia no coro (\"chorus tenure\" no artigo orixinal) e a permanencia como dominante (\"dominant tenure\"). A permanencia dominante \u00e9 definida m\u00e1is estritamente como a cantidade de tempo que un macho mant\u00e9n un status dominante. A permanencia no coro est\u00e1 restrinxida debido ao incremento do risco de predaci\u00f3n, perda de oportunidades de alimentarse, e maior consumo de enerx\u00eda. Facer as chamadas post\u00falase que \u00e9 custoso enerxeticamente para os anuros en xeral. Tam\u00e9n se gasta enerx\u00eda pola locomoci\u00f3n e interacci\u00f3ns agresivas dos machos de \"L. catesbeianus\" dentro do coro.\nComportamento agresivo.\nPara estableceren a dominancia social dentro dos coros, as ras touro mostran varias formas de agresi\u00f3n, especialmente por medio de exhibici\u00f3ns visuais. A postura adoptada \u00e9 un factor clave para establecer a posici\u00f3n social e ameazar aos que a desaf\u00eden. Os machos territoriais adoptan posturas altas co corpo inflado, mentres que os non territoriais permanecen na auga deixando ver s\u00f3 a cabeza. Para os machos dominantes (territoriais), a s\u00faa postura elevada mostra as s\u00faas gorxas de cor amarela. Cando se encontran dous machos dominantes, comezan un combate de loita libre. Os machos mante\u00f1en os seus ventres agarrados, cada individuo en posici\u00f3n erecta \u00e9rguese ben por riba da tona da auga. O estudo de Nova Jersey atopou que os machos se aproximan un a outro ata estar a poucos cent\u00edmetros e despois inclinan para atr\u00e1s as cabezas, mostrando os sacos gulares brillantemente coloreados. O gular \u00e9 dicrom\u00e1tico nesta especie, e os machos dominantes en boas condici\u00f3ns t\u00e9\u00f1eno amarelo. O estudo de Nova Jersey tam\u00e9n informou que as posturas baixas nas que s\u00f3 asoma da auga a cabeza eran t\u00edpicas dos machos subordinados ou non territoriais e das femias. As posturas ergueitas eran as t\u00edpicas nos machos territoriais, que flotaban na superficie da auga cos pulm\u00f3ns inflados, mostrando os gulares amarelos. Os machos optimizan a s\u00faa fitness reprodutiva de diversos xeitos. A chegada temper\u00e1 aos sitios de reproduci\u00f3n, a reproduci\u00f3n prolongada con actividade sexual continua en toda a estaci\u00f3n, a posesi\u00f3n dun territorio central no coro e o movemento exitoso entre os coros que cambian dinamicamente son todos formas com\u00fans por medio das que os machos mante\u00f1en a s\u00faa dominancia ou status territorial nos coros. Os machos m\u00e1is vellos te\u00f1en maior \u00e9xito en todos estes aspectos que os m\u00e1is novos. Alg\u00fans dos machos mostran un papel inferior, denominado por moitos investigadores status de macho silencioso. Estes machos silenciosos adoptan unha postura submisa, sentados preto dos machos residentes e sen intentar desprazarse. Os machos silenciosos non intentan interceptar as femias, pero est\u00e1n esperando a que os territorios queden vacantes. Isto tam\u00e9n foi denominado estratexia dos machos sat\u00e9lites ou alternada.\nCrecemento e desenvolvemento.\nDespois de seleccionar un macho, a femia deposita os ovos no seu territorio. Durante a aperta de apareamento (amplexo), o macho monta enriba da femia, agarr\u00e1ndoa por detr\u00e1s das patas anteriores dela. A femia elixe un sitio en augas pouco profundas entre vexetaci\u00f3n e pon unha masa de ata 20&amp;npsp;000 ovos e o macho simultaneamente libera o seu esperma sobre eles, realizando a fecundaci\u00f3n externa. Os ovos forman unha l\u00e1mina flotante que pode ter unha \u00e1rea de 0,5 a 1,0\u00a0m2. Os embri\u00f3ns desenv\u00f3lvense mellor con temperaturas de auga entre 24 e 30\u00a0\u00b0C e a eclosi\u00f3n ten lugar de tres a cinco d\u00edas despois. Se a temperatura da auga ascende por riba dos 32\u00a0\u00b0C, ocorren anormalidades no desenvolvemento e se baixan de 15\u00a0\u00b0C, o desenvolvemento normal cesa. Os c\u00e1gados acabados de eclosionar prefiren vivir en augas pouco profundas con fondos de grava fina. Isto pode deberse a que hai un menor n\u00famero de depredadores nesas lugares. A medida que medran, adoitan moverse a augas m\u00e1is fondas. Os c\u00e1gados te\u00f1en inicialmente tres pares de branquias externas e sete ringleiras de dentes labiais. Bombean auga a trav\u00e9s das branquias por movemento do solo da boca, \u00e1 vez que atrapan bacterias, algas unicelulares, protozoos, grans de pole e outras pequenas part\u00edculas sobre mucus nun \u00f3rgano de filtraci\u00f3n situado na farinxe. A medida que crecen, empezan a inxerir part\u00edculas maiores e utilizan os dentes para raspar. As s\u00faas bocas est\u00e1n orientadas cara a abaixo, te\u00f1en corpos amplos e colas con aletas ventrais e dorsais anchas.\nO momento da metamorfose chega uns poucos meses despois na parte sur da s\u00faa \u00e1rea xeogr\u00e1fica e aos 3 anos no norte, onde as augas m\u00e1is fr\u00edas fan m\u00e1is lento o desenvolvemento. A duraci\u00f3n m\u00e1xima da vida destes animais na natureza est\u00edmase en de 8 a 10 anos, pero s\u00e1bese dun exemplar que viviu 16 anos en catividade.\nAlimentaci\u00f3n.\nSon ras voraces, predadoras de emboscada oportunistas que cazan pequenos animais que poden dominar e tragar. Nos seus est\u00f3magos atop\u00e1ronse roedores, pequenos r\u00e9ptiles, anfibios, cangrexos, aves e morcegos, as\u00ed como os numerosos invertebrados, como os insectos, que son alimentos habituais dos r\u00e1nidos. Estes estudos revelaron que a dieta da ra touro \u00e9 \u00fanica entre os r\u00e1nidos norteamericanos pola inclusi\u00f3n dunha gran porcentaxe de animais acu\u00e1ticos, como peixes, c\u00e1gados, caracois e escaravellos dist\u00edcidos. As ras touro poden capturar presas grandes e fortes debido \u00e1 poderosa trabada das s\u00faas mand\u00edbulas despois do golpe inicial de lingua t\u00edpico dos r\u00e1nidos. Pode compensar o efecto da refracc\u00f3n da luz na interface auga-aire ao golpear sobre unha posici\u00f3n posterior \u00e1 da aparente localizaci\u00f3n percibida da presa, pero que \u00e9 onde esta realmente se atopa. A mellor capacidade que ten de capturar presas mergulladas, comparada coa doutras especies do seu x\u00e9nero , como \"L. clamitans, L. pipiens\" e \"L. sylvaticus\", tam\u00e9n se demostrou en experimentos de laboratorio.\nO movemento da presa desencadea o comportamento alimenticio. Primeiro, se \u00e9 necesario, a ra realiza unha soa rotaci\u00f3n do corpo orientada que acaba coa ra colocada en direcci\u00f3n \u00e1 presa, seguida de saltos de aproximaci\u00f3n se for necesario. Unha vez que est\u00e1 en distancia de ataque, a ra empeza o seu ataque de alimentaci\u00f3n, que consiste nunha arremetida bal\u00edstica (cos ollos pechados durante todos os saltos) que acaba coa apertura da boca. Nese momento, a lingua carnosa cuberta de mucus est\u00e9ndese cara \u00e1 presa, xeralmente envolv\u00e9ndoa, e as mand\u00edbulas contin\u00faan o seu desprazamento cara a adiante para pecharse (trabar) xusto cando a lingua se retrae. As presas grandes que non entran por completo na boca son emprradas dentro coas mans. En observaci\u00f3ns de laboratorio, as ras touro que capturan ratos coa boca, xeralmente arrastran a presa baixo a auga para que afoguen. A asfixia \u00e9 a causa m\u00e1is probable da morte das presas de sangue quente desta ra.\nBiomec\u00e1nica da proxecci\u00f3n da lingua.\nA proxecci\u00f3n bal\u00edstica da lingua da especie relacionada \"Lithobates pipiens\" \u00e9 posible debido \u00e1 presenza de estruturas el\u00e1sticas que permiten o almacenamento e liberaci\u00f3n subseguinte de enerx\u00eda el\u00e1stica. Isto explica que a lingua se proxecte con maior sa\u00edda de potencia que a que se orixinar\u00eda s\u00f3 por acci\u00f3n muscular. Ademais, dito mecanismo alivia a musculatura da lingua das restrici\u00f3ns fisiol\u00f3xicas como o pico limitado de sa\u00edda de potencia-eficiencia mec\u00e1nica e a dependencia t\u00e9rmica ao desacoplar a activaci\u00f3n das unidades contr\u00e1ctiles do m\u00fasculo depresor da mand\u00edbula do movemento muscular real. Noutras palabras, os par\u00e1metros cinem\u00e1ticos desenvolvidos por contribuci\u00f3n de estruturas el\u00e1sticas difiren dos desenvolvidos por proxecci\u00f3n muscular, o que explica a diferenza na velocidade, sa\u00edda de potencia e dependencia t\u00e9rmica.\nMecanismo de salto.\nOs \"L. catesbeianus\" poden saltar distancias dez veces maiores que a lonxitude do seu corpo debido \u00e1 capacidade das unidades contr\u00e1ctiles musculares de activarse antes da extensi\u00f3n do m\u00fasculo plantar. Neste proceso, a contracci\u00f3n sarcom\u00e9rica xera tension en estruturas el\u00e1sticas como os tend\u00f3ns, que \u00e1 s\u00faa vez \"capturan\" a enerx\u00eda xerada pola tensi\u00f3n. Esta \u00e9 despois liberada cando o m\u00fasculo plantar se estende durante o salto, engad\u00edndose \u00e1 enerx\u00eda xerada s\u00f3 pola acci\u00f3n muscular, xerando as\u00ed potencias supram\u00e1ximas que permiten que a ra touro choute grandes distancias. As\u00ed, o mecanismo de captura depende de estruturas el\u00e1sticas que act\u00faan como amplificadores da potencia muscular e a s\u00faa capacidade de absorber a enerx\u00eda da tensi\u00f3n el\u00e1stica e conservala para a posterior liberaci\u00f3n explosiva durante o salto.\nO feito de que o mecanismo de captura dependa de estruturas el\u00e1sticas usadas como amplificadores de potencia implica unha serie de condici\u00f3ns moi convenientes para a ra touro. Como no caso da proxecci\u00f3n bal\u00edstica da lingua, estruturas el\u00e1sticas no m\u00fasculo plantario tam\u00e9n lle confiren independencia t\u00e9rmica.\nEcoloxia.\nOs \"L. catesbeianus\" son unha importante presa para moitas aves (especialmente as garzas grandes), a londra \"Lontra canadensis\", peixes predadores e ocasionalmente outros anfibios. Os predadores de \"L. catesbeianus\" adultos poden ser desde pequenos marti\u00f1os peixeiros como \"Megaceryle alcyon\" aos enormes alig\u00e1tores \"Alligator mississippiensis\". Os ovos e larvas son incomestibles para moitas p\u00edntegas e peixes, pero os altos niveis de actividade dos c\u00e1gados poden facelos m\u00e1is visibles perante predadores que non se disuaden polo seu mal sabor. Os humanos cazan estas ras para comer as ancas. As ras adultas tratan de escapar saltando a augas profundas. Un individuo atrapado pode emitir un ch\u00edo agudo, que pode sorprender ao atacante o suficiente para que escape a ra. Un ataque a unha ra touro \u00e9 probable que alerte a outras na veci\u00f1anza do perigo e escapar\u00e1n \u00e1 seguridade de augas profundas. As ras touro poden ser polo menos parcialmente resistentes ao veleno das serpes \"Agkistrodon contortrix\" e \"Agkistrodon piscivorus\", a\u00ednda que estas especies son predadores naturais s\u00faas, como tam\u00e9n as serpes \"Nerodia sipedon\".\nUso humano.\nEstas ras son unha fonte de alimento, especialmente no sur e algunhas partes do mediooeste dos Estados Unidos. Poden cazarse en bote de noite ou en terra aproxim\u00e1ndose con coidado para non asustalas. S\u00f3 se comen as ancas, que lembran coxas de polo e poden coci\u00f1arse de maneira similar.\nIntentouse a crianza comercial de ras touro en lagoas pechadas case naturais, pero ten moitas dificultades. A\u00ednda que se lle poden dar boli\u00f1as de alimento, as ras non consomen de moi boa gana dietas artificiais e proporcionarlles suficientes presas vivas \u00e9 moi complicado. As enfermidades adoitan ser tam\u00e9n un problema incluso cando se ten gran coidado para proporcionar boas condici\u00f3ns sanitarias. Outros retos que hai que superar son a predaci\u00f3n, o canibalismo e a mala calidade da auga. As ras que se cr\u00edan son grandes, dan potentes saltos e escapan inevitablemente ao medio natural, despois do cal poden causar un caos entre as poboaci\u00f3ns de ras nativas. Os pa\u00edses que exportan ancas desta ra son principalmente os Pa\u00edses Baixos, B\u00e9lxica, M\u00e9xico, Bangladesh, Xap\u00f3n, China, Taiw\u00e1n e Indonesia. A maior\u00eda desta ras son capturadas na natureza, pero algunhas son criadas en catividade.\nA ra touro util\u00edzase para as pr\u00e1cticas escolares de disecci\u00f3n en clases de biolox\u00eda en moitas partes do mundo. Nos Estados Unidos foi designado \"anfibo do estado\" en Missouri, Ohio e Oklahoma."}
{"id": "463571", "revid": "27155", "url": "https://gl.wikipedia.org/wiki?curid=463571", "title": "Rana catesbeiana", "text": ""}
{"id": "463572", "revid": "5863", "url": "https://gl.wikipedia.org/wiki?curid=463572", "title": "Os m\u00e1rtires de Sobredo", "text": ""}
{"id": "463574", "revid": "89787", "url": "https://gl.wikipedia.org/wiki?curid=463574", "title": "James Buchanan Duke", "text": "James Buchanan Duke, nado en Durham, Carolina do Norte, o 23 de decembro de 1856 e finado en Nova York o 10 de outubro de 1925, foi un industrial estadounidense do tabaco e a electricidade, co\u00f1ecido pola introduci\u00f3n da fabricaci\u00f3n e venda do cigarro moderno e pola s\u00faa implicaci\u00f3n na Universidade Duke.\nTraxectoria.\nPrimeiros anos.\nJames Buchanan Duke, co\u00f1ecido como \"Buck\", naceu o 23 de decembro de 1856 preto de Durham, Carolina do Norte, fillo do industrial e fil\u00e1ntropo Washington Duke (1820\u20131905) e da s\u00faa segunda esposa, Artelia Roney Duke.\nNegocios.\nO pai de Duke era propietario dunha compa\u00f1\u00eda tabaqueira da que os seus fillos James e Benjamin (1855\u20131929) se encargaron na d\u00e9cada de 1880. En 1885, James Buchanan Duke obtivo unha licenza para usar a primeira m\u00e1quina automatizada para producir cigarros, inventada por James Albert Bonsack, e en 1890, Duke proporcionaba o 40% do mercado estadounidense do cigarro. Ese ano, Duke consolidou o control sobre os seus catro competidores principais baixo unha entidade corporativa, a American Tobacco Company, que era un monopolio que controlaba m\u00e1is do 90% do mercado estadounidenses. As s\u00faas t\u00e1cticas de bar\u00f3n ladr\u00f3n lev\u00e1rono directamente \u00e1s guerras do tabaco Black Patch en 1906-1908.\nA comezos do s\u00e9culo XX, Duke intentou conquistar o mercado brit\u00e1nico como fixera co estadounidense, obrigando finalmente as f\u00e1bricas brit\u00e1nicas a fusionarse na Imperial Tobacco Company of Great Britain and Ireland, Ltd (Imperial Tobacco). Tras dous anos de intensa competencia en Gran Breta\u00f1a, Imperial Tobacco levou a loita ao mercado estadounidense, forzando a American Tobacco a procurar un acordo. Isto resultou nun convenio polo que American Tobacco controlaba o comercio estadounidense, Imperial Tobacco o comercio nos territorios brit\u00e1nicos, e unha terceira parte, unha cooperativa chamada British-American Tobacco Company se establec\u00eda entre as d\u00faas para controlar a venda de tabaco no resto do mundo. Durante ese tempo, Duke foi demandado repetidamente polos seus socios e accionistas. En 1906, a American Tobacco Company foi declarada culpable por violaci\u00f3ns das leis antimonopolio e ordenouse que se dividise en d\u00faas empresas separadas: American Tobacco Company, Liggett &amp; Myers, R. J. Reynolds e P.\u00a0Lorillard Company.\nEn 1892, os Duke abriron a s\u00faa primeira firma t\u00e9xtil en Durham, Carolina do Norte, que foi dirixida polo seu irm\u00e1n Benjamin. Co cambio de s\u00e9culo, Buck organizou a American Development Company para adquirir terras e dereitos sobre a auga no r\u00edo Catawba. En 1904, creou a Catawba Power Company e o ano seguinte el e o seu irm\u00e1n fundaron a Southern Power Company, que logo foi co\u00f1ecida como Duke Power, precursora do conglomerado Duke Energy. A empresa proporcionaba electricidade \u00e1 f\u00e1brica t\u00e9xtil dos Duke e nas seguintes d\u00faas d\u00e9cadas, as s\u00faas instalaci\u00f3ns foron expandidas enormemente e achegaban electricidade a m\u00e1is de 300 mu\u00ed\u00f1os de algod\u00f3n e a outras compa\u00f1\u00edas industriais. Duke Power estableceu unha rede el\u00e9ctrica que serv\u00eda cidades e vilas na rexi\u00f3n de Piedmont de Carolina do Norte e do Sur. O lago James, encoro para producir enerx\u00eda no oeste de Carolina do Norte, foi creado pola empresa en 1928 e bautizado en honor de Duke. O Buck Steam Station do condado Rowan, Carolina do Norte, constru\u00eddo en 1926, tam\u00e9n se chamou as\u00ed por Duke.\nEn 1911, a Corte Suprema dos Estados Unidos ratificou unha orde que romp\u00eda o monopolio da American Tobacco Company. A compa\u00f1\u00eda dividiuse ent\u00f3n en varias empresas m\u00e1is pequenas, das que s\u00f3 British-American Tobacco Company permaneceu en control de Duke.\nVida persoal.\nDuke casou d\u00faas veces, a primeira en 1904 con Lillian Fletcher McCredy (tam\u00e9n co\u00f1ecida como Lillian Nanette Duke). Divorci\u00e1ronse en 1906 e non tiveron fillos. En 1907 casou coa vi\u00fava Nanaline Holt Inman, coa que tivo a s\u00faa \u00fanica filla, Doris, nada o 22 de novembro de 1912. Doris creceu en Duke Farms, situadas en Hillsborough, Nova Jersey, onde o seu pai traballara con paisaxistas como James Leal Greenleaf (membro da firma Frederick Law Olmsted) e Horatio Buckenham para transformar m\u00e1is de 8 km2 de terras nunha extraordinaria paisaxe con 2 invernadoiros, 9 lagos, 35 fontes, 45 edificios e incontables esculturas, sobre 3\u00a0km de muros de pedra e m\u00e1is de 29\u00a0km de estradas.\nDuke faleceu en Nova York o 10 de outubro de 1925 e est\u00e1 enterrado co seu pai e o seu irm\u00e1n na Memorial Chapel do campus da Universidade Duke. Residiu na s\u00faa casa, Lynnewood en Charlotte, Carolina do Norte, durante os \u00faltimos cinco anos da s\u00faa vida. Foi inclu\u00eddo na lista nacional de lugares hist\u00f3ricos en 1978.\nFilantrop\u00eda e testamento.\nEn decembro de 1924, Duke estableceu The Duke Endowment, un fondo de 40 mill\u00f3ns de d\u00f3lares, parte do cal foi ao Trinity College. A universidade foi rebautizada como Universidade Duke en honor do seu pai. A biblioteca James B. Duke Library, principal biblioteca do cambpus da Universidade Furman, tam\u00e9n recibiu o seu nome pola s\u00faa relaci\u00f3n filantr\u00f3pica coa universidade.\n\u00c1 s\u00faa morte, deixou aproximadamente a metade das s\u00faas propiedades ao Duke Endowment, que achegou outros 67 mill\u00f3ns de d\u00f3lares ao fondo. No contrato do trust, Duke especificou que o legado apoiase a Universidade Duke, o Davidson College, a Universidade Furman, a Universidade Johnson C. Smith; hospitais e fogares para nenos sen \u00e1nimo de lucro nas d\u00faas Carolinas; e igrexas metodistas unidas de Carolina do Norte, pastores xubilados e as s\u00faas familias sobreviventes.\nO resto das propiedades de Duke, estimadas en aproximadamente 100 mill\u00f3ns de d\u00f3lares, foron para a s\u00faa filla, Doris, convert\u00e9ndoa na \"nena m\u00e1is rica do mundo\". Doris demandou a s\u00faa nai polo control das granxas Duke e ga\u00f1ou. Asociando as granxas cos recordos do seu pai, Doris Duke fixo alg\u00fans cambios importantes na propiedade ademais da adaptaci\u00f3n do invernadoiro do seu pai para crear uns xard\u00edns na s\u00faa honra. Estes xard\u00edns acoll\u00edan a extensa colecci\u00f3n de esculturas do seu pai e estiveron abertos ao p\u00fablico dende 1964 ata que foron pechados polos administradores da fundaci\u00f3n en maio de 2008."}
{"id": "463575", "revid": "1131", "url": "https://gl.wikipedia.org/wiki?curid=463575", "title": "Fre\u00e1ns, Crespos, Padrenda", "text": "Fre\u00e1ns \u00e9 unha aldea do concello ourens\u00e1n de Padrenda, pertencente \u00e1 parroquia de Crespos e da comarca da Terra de Celanova. Segundo o INE en 2018 ti\u00f1a 28 habitantes (16 homes e 12 mulleres). No ano 2000 ti\u00f1a 76 habitantes, e 39 no ano 2009.\nXeograf\u00eda.\nPola aldea discorre a Verea Real, protexida polas fortalezas de San Pedro de Grix\u00f3, dependentes do Alc\u00e1zar de Milmanda, cun asentamento en Fre\u00e1ns procedente do cuartel de San Pedro. O paso por Fre\u00e1ns era pola ponte dos Li\u00f1os. En 1948 abriuse estrada que conecta Moci\u00f1os con Fre\u00e1ns, e ao ano seguinte a que une Fre\u00e1ns con Agra.\nNo r\u00edo Gorgua hai 16 mu\u00ed\u00f1os e unha presa de regad\u00edo part\u00eda desde Silbares ata Morgade. Na aldea hai cinco canastros, de pequeno tama\u00f1o con planta rectangular con cuberta a d\u00faas aguas, con p\u00e9s de pedra, habit\u00e1culo de madeira e cuberta de tella ou lousa.\nEn novembro de 1999 a zona pasou a formar parte do r\u00e9xime de protecci\u00f3n xeral do parque natural da Baixa Limia - Serra do Xur\u00e9s. Na parte superior da aldea est\u00e1 a Fraga de Casti\u00f1eiros, tam\u00e9n co\u00f1ecida como Fraga da Costeira ou As Ca\u00f1otas da Costeira.\nPatrimonio.\nA capela de Santa Mar\u00eda Magdalena \u00e9 de estilo barroco, se ben ten a s\u00faa orixe nun templo anterior. O templo orixinal sufriu danos no s. XVII e reformouse no XVIII, mudando o arco rom\u00e1nico por un lintel de pedra que \u00e1 s\u00faa vez en 1960 se substitu\u00edu por un arco de formig\u00f3n. No interior do templo hai d\u00faas imaxes da Santa: unha de pedra que non conserva a cabeza, e que segundo a tradici\u00f3n foi encontrada por uns pastores nunha pequena cova no monte, na Canella do Fol\u00f3n. A festividade cel\u00e9brase o 22 de xullo.\nNo torreiro da capela hai un cruceiro. Constru\u00eduno en 1973 o escultor vigu\u00e9s Ra\u00fal Comesa\u00f1a, pagado pola veci\u00f1anza.\nEn 2011 creouse unha ruta de sendeirismo, a Ruta dos Mu\u00ed\u00f1os I, ao longo do r\u00edo Gorgua. En 2015 creouse a Ruta dos Mu\u00ed\u00f1os III, que comeza no Campo do R\u00edo e vai cara a Gresufe e San Roque.\nFestas.\nAs festas de Santa Mar\u00eda Magdalena adoitan comezar o xoves cunha sardi\u00f1ada con pementos. O venres, tras a cerimonia relixiosa, hai un xantar. O venres e o s\u00e1bado \u00e1 noite hai verbenas."}
{"id": "463576", "revid": "89787", "url": "https://gl.wikipedia.org/wiki?curid=463576", "title": "Madeleine Albright", "text": "Madeleine Jana Korbel Albright, nada como Marie Jana Korbelov\u00e1 en Praga o 15 de maio de 1937 e finada en Washington o 23 de marzo de 2022 foi unha pol\u00edtica e diplom\u00e1tica estadounidense. Foi a primeira muller secretaria de estado da historia do pa\u00eds, servindo entre 1997 e 2001 baixo a presidencia de Bill Clinton.\nAlbright emigrou xunto coa s\u00faa familia aos Estados Unidos en 1948 dende Checoslovaquia. O seu pai, o diplom\u00e1tico Josef Korbel, estableceu a familia en Denver, e converteuse en cidad\u00e1n estadounidense en 1957. Albright graduouse no Wellesley College en 1959 e logrou o seu doutoramento na Universidade de Columbia en 1975, escribindo a s\u00faa tese sobre a primavera de Praga. Traballou como axudante do senador Edmund Muskie antes de obter un posto con Zbigniew Brzezinski no Consello de Seguridade Nacional. Serviu no posto ata o final da presidencia de Jimmy Carter en 1981.\nTras deixar o Consello de Seguridade Nacional, Albright uniuse ao claustro de profesores da Universidade de Georgetown e foi conselleira dos candidatos do Partido Dem\u00f3crata en pol\u00edtica exterior. Trala vitoria de Clinton en 1992 axudou a crear o Consello de Seguridade Nacional. En 1993, Clinton nomeouna embaixadora ante as Naci\u00f3ns Unidas, e mant\u00edvose no cargo ata 1997, cando sucedeu a Warren Christopher como Secretaria de Estado, continuando ata que Clinton deixou o cargo en 2001.\nAlbright serviu como xefa do Albright Stonebridge Group dende 2009, e \u00e9 profesora de Diplomacia na Universidade de Georgetown. En maio de 2012, recibiu a Medalla Presidencial da Liberdade do presidente Barack Obama. Albright tam\u00e9n foi directora da xunta do Consello de Relaci\u00f3ns Exteriores.\nVida persoal.\nAlbright casou con Joseph Medill Patterson Albright en 1959. A parella tivo tres fillos antes de divorciarse en 1982.\nAlbright foi criada como cat\u00f3lica, pero converteuse ao episcopalianismo no tempo do seu matrimonio en 1959. Os seus pais convert\u00e9ranse ao catolicismo en 1941, durante os primeiros anos de Albright. Cando \"The Washington Post\" informou sobre a s\u00faa herdanza xud\u00eda pouco despois de converterse en secretaria de estado en 1997, Albright considerou a informaci\u00f3n unha \"gran sorpresa\". Albright afirmou que non descurbriu ata que ti\u00f1a 59 anos que os seus pais eran orixinalmente xudeus e unha ducia dos seus familiares xudeus en Checoslovaquia, inclu\u00edndo tres dos seus av\u00f3s, morreran no Holocausto.\nAlbright mencionou a s\u00faa capacidade f\u00edsica e r\u00e9xime de exercicios en varias entrevistas. En 2006, afirmou que era capaz de facer leg press con 400 libras.\nAlbright foi listada como unha das cincuenta mulleres de m\u00e1is de cincuenta anos mellor vestidas por \"The Guardian\" en marzo de 2013."}
{"id": "463578", "revid": "89787", "url": "https://gl.wikipedia.org/wiki?curid=463578", "title": "Subrexi\u00f3n de Jakobstad", "text": "A subregi\u00f3n de Jakobstad (en fin\u00e9s \"Pietarsaaren seutukunta\") \u00e9 unha das catro subrexi\u00f3ns da rexi\u00f3n de Ostrobotnia. En 2017 ti\u00f1a unha poboaci\u00f3n de 49\u00a0891 habitantes.\nPoboaci\u00f3n.\nA seguinte t\u00e1boa amosa a tendencia demogr\u00e1fica da subrexi\u00f3n cada cinco anos dende 1980."}
{"id": "463580", "revid": "865", "url": "https://gl.wikipedia.org/wiki?curid=463580", "title": "All Is Violent, All Is Bright", "text": "All Is Violent, All Is Bright \u00e9 o segundo \u00e1lbum de estudio da banda irlandesa de post-rock God Is an Astronaut, publicado o 4 de febreiro de 2005 a trav\u00e9s do selo Revive Records. O CD mellorado tam\u00e9n cont\u00e9n un mp3 da canci\u00f3n \"Disturbance\". O \u00e1lbum foi remasterizado dixitalmente e reeditado en 2011."}
{"id": "463581", "revid": "23204", "url": "https://gl.wikipedia.org/wiki?curid=463581", "title": "Osmosis (serie de televisi\u00f3n)", "text": "Osmosis \u00e9 unha serie de ciencia ficci\u00f3n francesa creada por Audrey Fouch\u00e9. A primeira tempada, que consta de oito episodios, foi estreada a trav\u00e9s de Netflix o 29 de marzo de 2019. Est\u00e1 protagonizada por Hugo Becker, Agathe Bonitzer, St\u00e9phane Pitti, Ga\u00ebl Kamilindi, Suzanne Rault-Balet, Luna Silva, Manoel Dupont e Yuming Hey."}
{"id": "463582", "revid": "22570", "url": "https://gl.wikipedia.org/wiki?curid=463582", "title": "Gran Premio de Espa\u00f1a de 2019", "text": "O Gran Premio de Espa\u00f1a de 2019 (oficialmente o Emirates Gran Premio de Espa\u00f1a Emirates 2019) \u00e9 unha carreira de F\u00f3rmula 1 que se disputou o 12 de maio de 2019 no Circu\u00edto de Catalu\u00f1a, Montmel\u00f3, Espa\u00f1a. Foi a quinta carreira do Campionato Mundial de F\u00f3rmula 1 de 2019 marca a cuarenta e nove proba do Gran Premio de Espa\u00f1a como un evento do Campionato Mundial desde a tempada inaugural en e a vinte e nove vez que se celebrou unha rolda do Campionato do Mundo no circu\u00edto de Barcelona-Catalu\u00f1a.\nInformes.\nSanci\u00f3ns.\nDaniel Ricciardo recibiu unha sanci\u00f3n de tres prazas na grella por causar unha colisi\u00f3n no na carreira anterior con Daniil Kvyat."}
{"id": "463583", "revid": "22570", "url": "https://gl.wikipedia.org/wiki?curid=463583", "title": "Gran Premio de M\u00f3naco de 2019", "text": "O Gran Premio de M\u00f3naco de 2019 (oficialmente Formula 1 Grand Prix de Monaco 2019) \u00e9 unha carreira de F\u00f3rmula 1 que se celebrou o 26 de maio de 2019 no Circu\u00edto de M\u00f3naco, Monte Carlo, Principado de M\u00f3naco. Foi a sexta carreira do Campionato Mundial de F\u00f3rmula 1 de 2019. Foi a sesax\u00e9sima s\u00e9tima carreira como unha proba do Campionato do Mundo, e a setenta e sete carreira en xeral."}
{"id": "463584", "revid": "5863", "url": "https://gl.wikipedia.org/wiki?curid=463584", "title": "Mar\u00eda Carmen da Silva M\u00e9ndez", "text": ""}
{"id": "463585", "revid": "1131", "url": "https://gl.wikipedia.org/wiki?curid=463585", "title": "O Garavanci\u00f1o", "text": "O Garavanci\u00f1o \u00e9 un \u00e1lbum ilustrado por Marc Taeger, adaptado por Olalla Gonz\u00e1lez a partir dun conto popular. Foi publicado pola editorial Kalandraka en 2008.\nTrama.\nGaravanci\u00f1o \u00e9 un neno moi pequeno e por iso s\u00faa nai non o deixaba sa\u00edr s\u00f3, por medo a que lle pasase algo. Un d\u00eda Garavanci\u00f1o insistiu en ir s\u00f3 \u00e1 tenda e a nai accedeu. A nai, \u00f3 ver que non lle pasara nada, deixou que o neno fose \u00f3 bosque levarlle a comida a seu pai, que estaba traballando. Como chov\u00eda, Garavanci\u00f1o escondeuse debaixo dunha col. Pero de s\u00fapeto un boi famento apareceu e comeuna e, con ela, a Garavanci\u00f1o. Como non aparec\u00eda por ning\u00fan lado, seus pais f\u00f3rono buscar polo bosque e encontr\u00e1ronse co boi, d\u00e9ronlle moitas coles para comer e expulsou a Garavanci\u00f1o cun peido. F\u00f3ronse felices os tres para casa.\nEdici\u00f3n.\nO libro presenta un formato cadrado (22x22 cm) de pouco volume, cunha cuberta dura. Tanto a cuberta como a contracuberta est\u00e1n relacionadas entre si, \u00e9 dicir, se se abre o conto de tal forma que se vexan ambas cubertas, vese que na cuberta est\u00e1 Garavanci\u00f1o que se dirixe \u00e1 aldea que se encontra na contracuberta. O fondo \u00e9 dunha cor marr\u00f3n claro cun fin de resaltar as ilustraci\u00f3ns.\nEn canto \u00e1s gardas a primeira cont\u00e9n todos os elementos do conto descolocados para poder ter liberdade \u00e1 hora de explicalo. Na \u00faltima encontramos os recortes e os elementos da primeira garda porque xa est\u00e1n condicionadas polo gui\u00f3n do conto.\n\u00d3 longo da narraci\u00f3n rep\u00edtense certas estruturas que conseguen certo ritmo na lectura e as\u00ed centrar a atenci\u00f3n dos m\u00e1is pequenos.\nIlustraci\u00f3ns.\nAs ilustraci\u00f3ns que aparecen no conto son debuxos con cores vivos e con trazos esquem\u00e1ticos e lineais. As posici\u00f3ns das ilustraci\u00f3ns e tama\u00f1os exercen un efecto visual de tama\u00f1o e distancia. O fondo de todas as follas \u00e9 branco, as\u00ed consegue resaltar as ilustraci\u00f3ns, igual que pasa na cuberta e na contracuberta.\nPotencialidades educativas.\nO texto est\u00e1 baseado na repetici\u00f3n de frases \u00f3 longo do conto. Este feito provoca que os nenos e nenas poidan participar na lectura adiant\u00e1ndose \u00f3s acontecementos, co fin de conseguir unha lectura m\u00e1is din\u00e1mica.\nEsta historia est\u00e1 ambientada nun contorno familiar protector, no cal non se lle inculcan complexos e debilidades \u00f3 protagonista polo seu tama\u00f1o. Transmite unha mensaxe positiva na que nos mostra a Garavanci\u00f1o como un personaxe forte, con iniciativa, que resolve e se enfronta aos seus propios problemas.\nAdemais de tratar aspectos presentes no curr\u00edculo (como o tama\u00f1o por exemplo), conseguen atrapar a atenci\u00f3n dos nenos e nenas cos debuxos tan rechamantes que nos mostran.\nSobre todo fai reflexionar \u00f3s nenos sobre as s\u00faas propias capacidades, xa que polo tama\u00f1o poden sentirse identificados co protagonista.\nA obra pod\u00e9mola encontrar en moitos idiomas como o portugu\u00e9s, catal\u00e1n, castel\u00e1n, galego, italiano e \u00e9uscaro."}
{"id": "463586", "revid": "89787", "url": "https://gl.wikipedia.org/wiki?curid=463586", "title": "V\u00edtor Silva", "text": "V\u00edtor Emanuel Cruz da Silva, nado en Penafiel o 7 de xaneiro de 1984, \u00e9 un futbolista portugu\u00e9s, que xoga de centrocampista no Lusit\u00e2nia de Lourosa.\nTraxectoria.\nO 5 de marzo de 2019 fichou polo Deportivo da Coru\u00f1a at\u00e9 o remate da tempada 2018\u201319, tras estar uns d\u00edas a proba no club branquiazul."}
{"id": "463590", "revid": "5863", "url": "https://gl.wikipedia.org/wiki?curid=463590", "title": "En Com\u00fan Unidas Podemos", "text": ""}
{"id": "463591", "revid": "5863", "url": "https://gl.wikipedia.org/wiki?curid=463591", "title": "Ledicia Pi\u00f1eiro Prada", "text": ""}
{"id": "463592", "revid": "5863", "url": "https://gl.wikipedia.org/wiki?curid=463592", "title": "Mar\u00eda Olga Alonso Su\u00e1rez", "text": ""}
{"id": "463593", "revid": "5863", "url": "https://gl.wikipedia.org/wiki?curid=463593", "title": "Mar\u00eda Olga Alonso", "text": ""}
{"id": "463594", "revid": "5863", "url": "https://gl.wikipedia.org/wiki?curid=463594", "title": "Olga Alonso Su\u00e1rez", "text": ""}
{"id": "463596", "revid": "5863", "url": "https://gl.wikipedia.org/wiki?curid=463596", "title": "Mar\u00eda \u00c1ngeles Marra Dom\u00ednguez", "text": ""}
{"id": "463597", "revid": "5863", "url": "https://gl.wikipedia.org/wiki?curid=463597", "title": "Mar\u00eda \u00c1ngeles Marra", "text": ""}
{"id": "463598", "revid": "5863", "url": "https://gl.wikipedia.org/wiki?curid=463598", "title": "Mar\u00eda de los \u00c1ngeles Marra Dom\u00ednguez", "text": ""}
{"id": "463600", "revid": "1131", "url": "https://gl.wikipedia.org/wiki?curid=463600", "title": "Ximnasia est\u00e9tica", "text": "A ximnasia est\u00e9tica de grupo \u00e9 un tipo de ximnasia que se deu a co\u00f1ecer no s\u00e9culo XX. \u00c9 unha disciplina apoiada en movementos estilizados e naturais de todo o corpo, ao ritmo dunha m\u00fasica.\nNo ano 1996 a ximnasia est\u00e9tica foi reco\u00f1ecida internacionalmente como un deporte de competici\u00f3n de maneira oficial. En 2003 creouse en Helsinqui (Finlandia), a Federaci\u00f3n Internacional de Ximnasia Est\u00e9tica de Grupo, que se encarga de aprobar e autorizar os cambios necesarios das normas e c\u00f3digo deste deporte.\nHistoria.\nDentro dos comezos desta ximnasia atopamos pa\u00edses europeos como Finlandia e Estonia, os cales levan participando en competici\u00f3ns desde a d\u00e9cada dos 50.\nP\u00f3dese datar con 100 anos de antig\u00fcidade, ao comezo cham\u00e1base \u201cWomen\u2019s Group Gymnastics\u201d, o que quere dicir Ximnasia para Grupos de Mulleres, pero en 1996, despois de ser reco\u00f1ecido como deporte de competici\u00f3n a nivel internacional pasou a acadar o nome de \u201cAesthetic Group Gymnastics\u201d, que significa, Ximnasia Est\u00e9tica de Grupo. Nese ano realizouse tam\u00e9n a primeira competici\u00f3n oficial en Helsinqui (Finlandia) e en xu\u00f1o do 2000 tivo lugar o primeiro campionato do mundo da modalidade, na mesma cidade.\nA participaci\u00f3n nos mundiais comezou con 10 equipos, pero este n\u00famero foi aumentando co paso do tempo, e moitos pa\u00edses europeos un\u00edronse a el.\nNormativa.\nDuraci\u00f3n.\nO tempo que pode durar estar\u00e1 entre 2 minutos e 2 minutos e 45 segundos, dependendo da idade dos e das ximnastas.\nN\u00famero de ximnastas por equipo.\nOs equipos m\u00e1is pequenos ter\u00e1n de 6 a 14 ximnastas, mentres que os maiores de 6 a 12, inscritas, por outra banda, unicamente poder\u00e1n mostrar o exercicio de competici\u00f3n un m\u00e1ximo de 10 ximnastas nas categor\u00edas de maior idade.\nElementos caracter\u00edsticos.\nOs exercicios de competici\u00f3n deber\u00e1n ir acorde coa m\u00fasica e tratar de narrar unha historia co propio corpo das e dos ximnastas. Comp\u00f3\u00f1ense de elementos corporais que se deben inclu\u00edr: equilibrios, saltos, xiros, e pasos r\u00edtmicos. Todos estes elementos deben estar ligados de forma flu\u00edda e unidos a outro tipo de movementos m\u00e1is ondulantes que son: ondas, swings, ali\u00f1aci\u00f3ns e torsi\u00f3ns.\nHai que ter en conta que todos os elementos que se realicen deber\u00e1n ser, a metade coa perna ou brazo esquerdos e a outra metade co dereito, para evitar as\u00ed grandes descompensaci\u00f3ns."}
{"id": "463601", "revid": "23204", "url": "https://gl.wikipedia.org/wiki?curid=463601", "title": "Boleslao I de Polonia", "text": "Boleslao I o Bravo (en ) nado en Poznan en 966 ou 967 e finado posiblemente en Cracovia o 17 de xu\u00f1o de 1025, co\u00f1ecido tam\u00e9n como Boleslao I o Grande (en ), foi duque de Polonia entre 992 e 1025, e o primeiro rei de Polonia en 1025. Como Boleslao IV tam\u00e9n foi duque de Bohemia entre 1002 e 1003. Era fillo de Miecislao I de Polonia e da s\u00faa esposa Dobrawa de Bohemia. Segundo a teor\u00eda acad\u00e9mica, Boleslao gobernou sobre a Polonia Menor xa durante os \u00faltimos anos do reinado do seu pai. Miecislao I, que faleceu en 992, dividiu Polonia entre os seus fillos, pero Boleslao expulsou a \u00faltima esposa do seu pai, Oda de Haldensleben, e os seus medio irm\u00e1ns e reunificou Polonia entre 992 e 995.\nApoiou as ideas misioneiras de Adalberto, bispo de Praga e de Bruno de Querfurt. O martirio de Adalberto en 997 e a s\u00faa inminente canonizaci\u00f3n foron empregadas para consolidar a autonom\u00eda polaca fronte ao Sacro Imperio Romano Xerm\u00e1nico. Isto quizais ocorreu m\u00e1is claramente durante o congreso de Gniezno (11 de marzo de 1000), que resultou no establecemento da estrutura da igrexa polaca cunha s\u00e9 metropolitana en Gniezno. Esta s\u00e9 foi independente do arcebispado alem\u00e1n de Magdeburgo, que intentara reclamar a s\u00faa xurisdici\u00f3n sobre a igrexa polaca. Tralo congreso, establec\u00e9ronse bispados en Cracovia, Wroc\u0142aw e Ko\u0142obrzeg, e Boleslao rexeitou formalmente pagar impostos ao Imperio. Despois da morte do emperador Ot\u00f3n III en 1002, Boleslao enfrontouse nunha serie de guerras contra o imperio e contra o primo e herdeiro de Ot\u00f3n, Henrique II, que acabaron coa paz de Bautzen (1018). No ver\u00e1n de 1018, nunha das s\u00faas expedici\u00f3ns, Boleslao capturou K\u00ediv, onde instalou o seu xenro Sviatopolk I como gobernante. Segundo a lenda, Boleslao crebou a s\u00faa espada cando golpeou a Porta Dourada de K\u00ediv. Despois, segundo esta lenda, unha espada chamada \"Szczerbiec\" (\"espada serrada\") ser\u00eda a espada da coroaci\u00f3n dos reis de Polonia.\nBoleslao I foi un destacado pol\u00edtico, estratego e estadista. Non s\u00f3 converteu Polonia nun pa\u00eds comparable \u00e1s monarqu\u00edas occidentais, sen\u00f3n que o levou a estar no plano frontal dos estados europeos. Boleslao dirixiu con \u00e9xito campa\u00f1as militares no oeste, no sur e no leste. Consolidou as terras polacas e conquistou territorios al\u00e9n das fronteiras da moderna Polonia, inclu\u00edndo Eslovaquia, Moravia, Rutenia Vermella, Meissen, Lusacia e Bohemia. Foi un poderoso mediador nos asuntos da Europa central. Finalmente, como culminaci\u00f3n do seu reinado, en 1025 coroouse rei de Polonia, sendo o primeiro gobernante polaco que recibiu o t\u00edtulo de \"rex\" (en lat\u00edn, rei).\nFoi un h\u00e1bil administrador que estableceu a \"Lei do Pr\u00edncipe\" e constru\u00edu moitas fortificaci\u00f3ns, igrexas, mosteiros e pontes. Introduciu a primeira unidade monetaria polaca, a \"grzywna\", dividida en 240 \"denarii\", e cu\u00f1ou a s\u00faa propia moeda.\nTraxectoria.\nMembro da dinast\u00eda Piast, era fillo de Mieszko I e da s\u00faa primeira esposa, a princesa checa Dobrava. casou con Emnilda de Lusacia coa que tivo un fillo, Miecislao II, quen lle sucedeu no trono. A s\u00faa segunda esposa foi a princesa Judit de Hungr\u00eda, filla do pr\u00edncipe G\u00e9za e irm\u00e1 de santo Estevo I de Hungr\u00eda. Do seu matrimonio con Judit, Boleslao I tivo outro fillo, Bezprym, que non chegou a reinar. Boleslao I reinou como duque de Polonia de 992 a 1025 e como rei de Polonia en 1025.\nFundador da independencia polaca, conquistou Gda\u0144sk, Cracovia e Silesia, e arrebatou Moravia a Bohemia. En 1025 foi coroado rei aproveitando a morte do emperador xerm\u00e1nico Henrique II. Sistematizou a administraci\u00f3n e os impostos e estendeu o seu pa\u00eds ao mar B\u00e1ltico. Logo da s\u00faa morte, todos os monarcas polacos ostentaro o t\u00edtulo de pr\u00edncipe (duque) ata que en 1295 utilizaron hereditariamente o de \"rei\" e Polonia foi ascendida ao rango de reino."}
{"id": "463602", "revid": "47401", "url": "https://gl.wikipedia.org/wiki?curid=463602", "title": "Boleslao I o Bravo", "text": ""}
{"id": "463603", "revid": "25871", "url": "https://gl.wikipedia.org/wiki?curid=463603", "title": "El Risitas", "text": "Juan Joya Borja, nado en Sevilla o 5 de abril de 1956 e finado o 28 de abril de 2021, foi un actor e humorista espa\u00f1ol co\u00f1ecido artisticamente como \"El Risitas\", c\u00e9lebre por aparecer no programa de televisi\u00f3n de Jes\u00fas Quintero e en pel\u00edculas como \"\". Foi co\u00f1ecido internacionalmente polos memes que se fixeron cas s\u00faas actuaci\u00f3ns en Youtube."}
{"id": "463604", "revid": "15490", "url": "https://gl.wikipedia.org/wiki?curid=463604", "title": "Dorothy Hansine Andersen", "text": "Dorothy Hansine Andersen, nada en Asheville (Carolina do Norte) o 15 de maio de 1901 e finada en Nova York o 3 de marzo de 1963, foi unha m\u00e9dica estadounidense, especializada en patolox\u00eda, co\u00f1ecida por ser a primeira persoa que identificou a fibrose qu\u00edstica como unha enfermidade en 1938, as\u00ed como por crear unha sinxela proba para o seu diagn\u00f3stico que contin\u00faa a empregarse. Tam\u00e9n dedicou parte da s\u00faa vida ao estudo das enfermidades por almacenamento de gluc\u00f3xeno e as malformaci\u00f3ns do coraz\u00f3n, recollendo esp\u00e9cimes de coraz\u00f3ns con defectos card\u00edacos conx\u00e9nitos para o seu estudo, esta experiencia permitiulle colaborar na creaci\u00f3n dun programa de adestramento en cirurx\u00eda card\u00edaca para diversos hospitais.\nTraxectoria.\nNacemento e educaci\u00f3n.\nNaceu en 1901 en Asheville, Carolina do Norte, nos Estados Unidos. O seu pai, Hans Peter Andersen, era de orixe dinamarquesa, e a s\u00faa nai, Mary Louise Mason, era de Nova Inglaterra. Cando apenas contaba con trece anos de idade morreu o seu pai, polo que decidiron mudarse ao estado de Vermont. Dorothy encargouse de atender a s\u00faa nai discapacitada ata a s\u00faa morte en 1920.\nRealizou os seus estudos en Mount Holyoke College onde obtivo un B.A. en 1922, posteriormente obtivo o seu t\u00edtulo de medicina na Universidade Johns Hopkins en 1926. Ao rematar os seus estudos realizou un internado no Departamento de Cirurx\u00eda do Strong Memorial Hospital en Rochester, Nova York, e deu clases na Universidade de Rochester. Dorothy estaba interesada en especializarse en cirurx\u00eda, mais foille negado o acceso \u00e1 residencia por ser muller. Decidiu ent\u00f3n aceptar un posto no Departamento de Patolox\u00eda do Colexio de M\u00e9dicos e Cirurxi\u00e1ns da Universidade de Columbia en 1929.\nCarreira.\nEn 1930 recibiu o nomeamento de profesora de patolox\u00eda na Universidade de Columbia. Mentres estaba na universidade dedicou parte do seu tempo \u00e1 investigaci\u00f3n das funci\u00f3ns end\u00f3crinas e reprodutivas da muller e obtivo un doutoramento en ciencias m\u00e9dicas en 1935. Ese ano recibiu o cargo de pat\u00f3loga asistente no Babies Hospital do Columbia-Presbyterian Medical Center. Entre as funci\u00f3ns de Andersen inclu\u00edase realizar autopsias, e como estaba moi interesada nas malformaci\u00f3ns card\u00edacas comezou a recoller os coraz\u00f3ns dos nenos que nac\u00edan con estes defectos. Foi tam\u00e9n nese hospital onde entrou en contacto co caso dun neno que presentara un cadro de enfermidade cel\u00edaca (enfermidade causada por intolerancia ao glute), e que durante a autopsia notou unha lesi\u00f3n no p\u00e1ncreas. Tras unha extensa investigaci\u00f3n descubriu unha entidade distintiva, non reco\u00f1ecida previamente, que chamou fibrose qu\u00edstica.\nA mediados dos anos 1940, os primeiros especialistas que tentaban levar a cabo cirurx\u00eda a coraz\u00f3n aberto buscaron a s\u00faa axuda, tanto polo amplo co\u00f1ecemento que ti\u00f1a en cardiolox\u00eda infantil, como pola s\u00faa colecci\u00f3n de esp\u00e9cimes con defectos card\u00edacos. Coa s\u00faa experiencia, Andersen colaborou na creaci\u00f3n dun programa de adestramento para cirurx\u00eda card\u00edaca en diversos hospitais. En 1958, recibiu o nomeamento como xefa de patolox\u00eda no Columbia-Presbyterian Hospital e como profesora de patolox\u00eda no Colexio de M\u00e9dicos e Cirurxi\u00e1ns da Universidade de Columbia. Dedicou os seus \u00faltimos anos, xunto ao seu equipo de investigaci\u00f3n, a realizar numerosos estudos que a levaron a crear unha proba diagn\u00f3stica simple para a fibrose qu\u00edstica.\nVida privada.\nAndersen foi a mi\u00fado criticada polo seu estilo de vida e intereses \"pouco femininos\", inclu\u00edndo o senderismo, o pirag\u00fcismo e a carpinter\u00eda. Non obstante, era apreciada como profesora e defendida polos que apoiaban o seu talento e contribuci\u00f3ns ao campo da medicina. Ti\u00f1a unha personalidade introvertida e era unha arraigada fumadora. Isto levouna finalmente a desenvolver un cancro de pulm\u00f3n e \u00e1 s\u00faa morte en 1963, \u00e1 idade de 62 anos.\nLegado e reco\u00f1ecementos.\nAs contribuci\u00f3ns de Dorothy Andersen \u00e1 medicina permit\u00edronlle alcanzar o reco\u00f1ecemento. A proba diagn\u00f3stica que ideou para a fibrose qu\u00edstica nos seus \u00faltimos anos de vida contin\u00faa a ser utilizada. Foi membro honoraria da Academia Estadounidense de Pediatr\u00eda e presidenta honorario da National Cystic Fibrosis Research Foundation. Recibiu diversos premios polo seu traballo, entre os que se incl\u00faen o premio Elizabeth Blackwell en 1954 e a Medalla por Servizos Distinguidos do Columbia-Presbyterian Medical Center en 1963, concedida a t\u00edtulo p\u00f3stumo. Polo seu traballo cient\u00edfico foi introducida no National Women's Hall of Fame en 2002."}
{"id": "463608", "revid": "23204", "url": "https://gl.wikipedia.org/wiki?curid=463608", "title": "Barcelona Open", "text": "O Barcelona Open, co\u00f1ecido tam\u00e9n como Trofeo Conde de God\u00f3 e por raz\u00f3ns de patrocinio como Barcelona Open Banc Sabadell, \u00e9 un torneo de tenis profesional que se disputa anualmente sobre terra batida na cidade de Barcelona, nas instalaci\u00f3ns do Reial Club de Tennis Barcelona. Pertence \u00e1s series ATP World Tour 500 do circu\u00edto ATP masculino.\nO tenista mallorquino Rafael Nadal ten o r\u00e9cord individual con once t\u00edtulos, cinco deles consecutivos, e o australiano Roy Emerson conseguiu sete t\u00edtulos de dobres con cinco parellas distintas.\nHistoria.\nCon motivo da inauguraci\u00f3n da nova sede do Reial Club de Tennis Barcelona no barrio barcelon\u00e9s de Pedralbes no ano 1953, Carles God\u00f3 i Valls, segundo Conde de God\u00f3, puxo en marcha un novo torneo ten\u00edstico organizado polo club mencionado. Esta nova competici\u00f3n foi herdeira doutras disputadas anteriormente na cidade de Barcelona, como o Campionato Internacional, os concursos de primavera e de ver\u00e1n o as diferentes competici\u00f3ns entre clubs.\nO torneo conseguiu unha grande importancia e prestixio dentro das competici\u00f3ns deportivas que se disputan na capital catal\u00e1, e converteuse nun dos eventos deportivos de maior relevancia social na cidade. Dende 1968 recibe a menci\u00f3n de Campionatos Internacionais de Espa\u00f1a. \u00c9, historicamente, o torneo ten\u00edstico m\u00e1is importante disputado en Catalu\u00f1a e un dos m\u00e1is prestixiosos de Europa sobre terra batida. En 2002 celebrou os seus 50 anos de historia. A partir de 2013 reduciu o seu n\u00famero de participantes no cadro principal de 56 a 48.\nO trofeo.\nO trofeo entregado foi dese\u00f1ado en 1953 polos xoieiros Soler e Cabot. Era de prata e pesaba 13 kg cunha base de carballo americano. No ano 2000 foi renovado por J. Roca joiers. A base foi aumentada para inscribir nela o nome de todos os vencedores da competici\u00f3n. Consiste nunha copa coroada por un tenista na tapa superior. Est\u00e1 valorado nuns 36.000 euros. O ga\u00f1ador do trofeo de cada edici\u00f3n l\u00e9vase unha r\u00e9plica do mesmo, nunca o trofeo aut\u00e9ntico. Rafa Nadal foi o \u00fanico que se levou un galard\u00f3n como premio especial por parte do Reial Club de Tennis Barcelona."}
{"id": "463609", "revid": "10599", "url": "https://gl.wikipedia.org/wiki?curid=463609", "title": "Barcelona Open Banc Sabadell", "text": ""}
{"id": "463610", "revid": "10599", "url": "https://gl.wikipedia.org/wiki?curid=463610", "title": "Trofeo Conde de God\u00f3", "text": ""}
{"id": "463611", "revid": "10599", "url": "https://gl.wikipedia.org/wiki?curid=463611", "title": "Torneo Conde de God\u00f3", "text": ""}
{"id": "463612", "revid": "98629", "url": "https://gl.wikipedia.org/wiki?curid=463612", "title": "O monstro de cores", "text": "O monstro de cores \u00e9 un \u00e1lbum ilustrado por Anna Llenas (Barcelona, 1977) comezou unha carreira m\u00e1is persoal e art\u00edstica para escribir e ilustrar libros con moito \u00e9xito, deixando de lado o mundo da publicidade para o que se formara. \u00d3 \u00e1lbum foi publicado pola \u00a0Editorial Flamboyant en 2012. \u00c9 o m\u00e1is vendido da literatura infantil e xuvenil.\nformato da obra.\nA autora desta obra \u00e9 Anna Llenas. \u00c9 un \u00e1lbum ilustrado de formato cadrado sen cantos redondeados e cuberta dura. As ilustraci\u00f3ns son dun estilo elaborado, onde a autora e ilustradora fai uso do collage con materiais reciclados. Tr\u00e1tase dunha t\u00e9cnica con m\u00e1is volume, non tan plana, pero sempre mantendo a simplicidade das formas.\nNo interior do libro pres\u00e9ntanse ilustraci\u00f3ns acompa\u00f1adas de pequenos textos, algo moi caracter\u00edstico da autora. Cada emoci\u00f3n vai acompa\u00f1ada dunha ilustraci\u00f3n, as mesmas ocupan as d\u00faas p\u00e1xinas.\nTrama.\nNeste \u00e1lbum pres\u00e9ntanse de forma sinxela as emoci\u00f3ns a trav\u00e9s dun xogo de cores que a autora e ilustradora usa para distinguir cada emoci\u00f3n.\nO que a autora reflicte neste libro \u00e9 unha pregunta sinxela: sabemos distinguir as nosas emoci\u00f3ns? O monstro de cores non sabe o que lle pasa. As s\u00faas emoci\u00f3ns convert\u00e9ronse nunha desorde e agora t\u00f3calle saber entendelas e po\u00f1elas en orde. \u00c1s veces o monstro, sent\u00eda rabia e medo ou rabia e tristeza pero tam\u00e9n pod\u00eda sentir calma e alegr\u00eda ou todo a vez. \u00a0\nUn bo d\u00eda, o monstro atopouse cunha nena e sentiu unha emoci\u00f3n da que a\u00ednda non o\u00edra falar. A nena axudarao a parar \u00e1s emoci\u00f3ns e saber entendelas. Deste xeito poder\u00e1 distinguir que cada f\u00edo ti\u00f1a unha cor e que cada cor pertenc\u00eda a unha emoci\u00f3n diferente. Ser\u00e1 capaz de po\u00f1erlle un nome a cada cousa e cada cousa no seu sitio, polo tanto entender o que sent\u00eda en cada momento. Finalmente, o monstro v\u00f3lvese de cor rosa. Ao final da obra aparece o monstro pintando na cor do amor, rosa.\nPotencialidades.\nCon este libro trab\u00e1llanse as emoci\u00f3ns de tal xeito que os nenos poidan xestionalas desde ben pequenos e traballar con eles a intelixencia emocional.\nEste \u00e1lbum ilustrado ensina a tomar conciencia da existencia das emoci\u00f3ns; identifica \u00e1s mesmas: alegr\u00eda, tristeza, rabia o enfado, medo e calma, a co\u00f1ecer a definici\u00f3n de cada unha das emoci\u00f3ns, saber cales son as principais manifestaci\u00f3ns de cada emoci\u00f3n, reco\u00f1ecer como se senten cando te\u00f1en cada unha das emoci\u00f3ns e aprender a xestionar e manexar as emoci\u00f3ns dunha maneira exitosa.\nO fondo do texto \u00e9 branco, sempre axuda aos mais pequenos a centrar \u00e1 atenci\u00f3n nos debuxos e a que se mante\u00f1an concentrados no libro. Conta con ilustraci\u00f3ns moi rechamantes que asemellan os debuxos feitos por un neno/a o que axuda a atraer a atenci\u00f3n dos mesmos.\nO texto, baseado nas diversas situaci\u00f3ns dos estados de \u00e1nimo, complementa as ilustraci\u00f3ns, que reflicten perfectamente unha historia sobre as emoci\u00f3ns, non s\u00f3 \u00f3 enfrontarse solo as elas, sen\u00f3n tam\u00e9n a de pedir axuda.\nFai reflexionar os nenos/as sobre como a trav\u00e9s das emoci\u00f3ns podemos canalizar, como nos podemos sentir e saber afrontalos e co\u00f1ecernos m\u00e1is a n\u00f3s mesmos.\nA obra foi traducida a moitos idiomas como \u00a0castel\u00e1n, catal\u00e1n, \u00e9uscaro e galego.\nBibliograf\u00eda.\nLlenas, Ana (2015), \"O monstro das cores\", ilust. Anna Llenas, trad. Okodia\u00ad \u2013 grupo tradutor, Editorial Flamboyant, (de 3 a 6 anos), [48 pp.]. (ISBN 9788494157882)."}
{"id": "463613", "revid": "10599", "url": "https://gl.wikipedia.org/wiki?curid=463613", "title": "Condado de God\u00f3", "text": "O Condado de God\u00f3 \u00e9 un t\u00edtulo nobiliario espa\u00f1ol creado o 2 de decembro de 1916 polo rei Afonso XIII a favor de Ram\u00f3n God\u00f3 Lallana,\u200b empresario espa\u00f1ol, vinculado familiarmente co xornal La Vanguardia, as\u00ed como con numerosas publicaci\u00f3ns, como Historia e Vida.\nEsta familia est\u00e1 vinculada a diferentes manifestaci\u00f3ns literarias e deportivas como o Trofeo Conde de God\u00f3 de tenis. As s\u00faas actividades est\u00e1n centralizadas no Grupo empresarial God\u00f3. \nO 12 de xullo de 2008, o rei Xo\u00e1n Carlos I concedeulle a Grandeza de Espa\u00f1a para unir ao t\u00edtulo de conde de God\u00f3."}
{"id": "463614", "revid": "10599", "url": "https://gl.wikipedia.org/wiki?curid=463614", "title": "Conde de God\u00f3", "text": ""}
{"id": "463615", "revid": "10599", "url": "https://gl.wikipedia.org/wiki?curid=463615", "title": "Ram\u00f3n God\u00f3 Lallana", "text": ""}
{"id": "463616", "revid": "98629", "url": "https://gl.wikipedia.org/wiki?curid=463616", "title": "Ram\u00f3n God\u00f3", "text": "Ram\u00f3n God\u00f3 Lallana, nado en Bilbao o 11 de maio de 1864 e finado en Barcelona o 20 de setembro de 1931, primeiro Conde de God\u00f3, foi un empresario e pol\u00edtico espa\u00f1ol, fillo de Carlos God\u00f3 y Pi\u00e9 e sobri\u00f1o de Bartolom\u00e9 God\u00f3 y Pi\u00e9, fundadores do xornal \"La Vanguardia\".\nTraxectoria.\nRam\u00f3n God\u00f3, fillo de Carlos God\u00f3 y Pi\u00e9 e Antonia Lallana, naceu en 1864 en Bilbao, \u00e9poca na que o seu pai e o seu t\u00edo xestionaban as delegaci\u00f3ns comerciais en Bilbao e Oviedo da empresa familiar dos God\u00f3. Debido \u00e1 crise provocada pola Terceira Guerra Carlista, volveron todos a Barcelona.\nO seu pai morreu o ano 1897 e el f\u00edxose cargo da propiedade do xornal \"La Vanguardia\". En 1912 fundou a empresa \"Papelera God\u00f3\", para romper o monopolio imposto por \"La Papelera Espa\u00f1ola\" e as\u00ed poder fornecer papel ao seu xornal. Impulsou a expansi\u00f3n e influencia do xornal, que estableceu a s\u00faa sede na r\u00faa Pelai de Barcelona. Ao mesmo tempo, militaba no Partido Liberal, polo que foi escollido deputado polo distrito de Igualada nas elecci\u00f3ns de 1899, 1901, 1903 e 1905. Ram\u00f3n God\u00f3 foi o primeiro Conde de God\u00f3, t\u00edtulo que recibiu no ano 1916 de mans do rei Afonso XIII.\nRam\u00f3n God\u00f3 Lallana era un home coxo, cun problema de xordeira e case cego dun ollo, pero cunha grande intelixencia e talento para as finanzas.\nFoi o seu fillo, Carlos God\u00f3 Valls, segundo Conde de God\u00f3, quen en 1965 instaurou un premio xornal\u00edstico co seu nome, na honra ao centenario do seu nacemento.\nNa localidade barcelonesa de Copons onde Ram\u00f3n God\u00f3 Lallana ti\u00f1a unha casa, existe unha praza co seu nome como homenaxe ao empresario catal\u00e1n.\nNotas.\n "}
{"id": "463617", "revid": "23204", "url": "https://gl.wikipedia.org/wiki?curid=463617", "title": "Lhasa Apso", "text": "O Lhasa Apso \u00e9 unha raza de can que procede da cidade tibetana de Lhasa e orixinariamente foi criado coma can gardi\u00e1n dos mosteiros do T\u00edbet. Tam\u00e9n tivo uso nas relaci\u00f3ns p\u00fablicas, era obxecto de agasallo a entidades doutros lugares. Na s\u00faa terra a\u00ednda \u00e9 co\u00f1ecido coma Abso Seng Kye, \u00abcan-le\u00f3n sentinela\u00bb. Actualmente \u00e9 un animal de compa\u00f1\u00eda.\nCar\u00e1cter.\nA\u00ednda que \u00e9 un can pequeno (e hoxe en d\u00eda est\u00e1 catalogado como can dom\u00e9stico), o Lhasa Apso evolucionou coma un can seguro de si mesmo, forte e activo que precisa de exercicio tanto f\u00edsico coma mental. Tende a ser moi independente, polo que a s\u00faa socializaci\u00f3n a unha idade temper\u00e1 \u00e9 crucial. A\u00ednda que \u00e9 un mam\u00edfero moi interesado en mimos, c\u00f3xegas e caricias tende a ser reticente ao contacto con desco\u00f1ecidos. A pesar do seu pequeno tama\u00f1o non \u00e9 un can adecuado para raparigos (xa que supo\u00f1en unha aparente ameaza e \u00e1s veces real), \u00e9 mellor para familias con fillos que xa medraran ou coa mentalidade propicia para o seu coidado. \u00c9 un can moi activo e adaptarase con facilidade ao ritmo de vida e contorno da s\u00faa familia adoptiva, xa sexa campo, cidade\u2026 Para educalos c\u00f3mpre ter un car\u00e1cter firme, xusto e debe ser recompensado polo bo comportamento e castigado pola mala conduta.\nCaracter\u00edsticas f\u00edsicas.\nOs Lhasa Apso te\u00f1en ollos ovalados, escuros e de tama\u00f1o medio. As s\u00faas orellas colgan da base, a\u00ednda que poden semellar agochadas ao estar cubertas por tanto pelo coma no resto da cabeza; ten os bigotes moi desenvolvidos. O seu pescozo \u00e9 ancho e forte, o seu foci\u00f1o \u00e9 moi curto e de cor escura, a s\u00faa mordedura \u00e9 inversa (unha caracter\u00edstica distintiva, xa que os seus dentes inferiores m\u00f3ntanse sobre os superiores). A cor da s\u00faa pelaxe adoita ser branca con toques dourados e matices grises variados, as\u00ed como a combinaci\u00f3n de negro e marr\u00f3n. O seu rabo \u00e9 alongado e monta sobre o lombo. Os machos son un pouco m\u00e1is grandes que as femias e o peso medio \u00e9 de 6,5 quilogramos.\nCoidados.\n\u00c9 de vital importancia coidar moi ben a pelaxe do Lhasa Apso. Recom\u00e9ndase peitealo asiduamente, m\u00ednimo unha vez semanal cun peite especial para n\u00f3s, coma o peite de dobre puga. Estes cans son propensos \u00e1s infecci\u00f3ns oculares por mor do pelo que monta enriba das p\u00e1lpebras. Os limpadores de ollos especiais son un bo m\u00e9todo preventivo destas doenzas. O seu pelo \u00e9 moi dif\u00edcil e laborioso de coidar.\nEn canto ao seu adestramento, \u00e9 bo aquel baseado nos reforzos positivos, coma o adestramento con \"clicker\" e debe iniciarse nunha idade moi temper\u00e1, as\u00ed coma a s\u00faa socializaci\u00f3n.\nSa\u00fade.\nO normal \u00e9 que estes c\u00e1nidos gocen de moi boa sa\u00fade e escasas enfermidades (a maior\u00eda de car\u00e1cter hereditario). Nalg\u00fans casos presentan problemas de pel por non coidar ben a s\u00faa pelaxe. Os casos m\u00e1is raros e preocupantes son os de displasia de cadr\u00eds, problemas renais e \u00falceras. C\u00f3mpre levar ao d\u00eda o calendario de desparasitaci\u00f3ns e vacinaci\u00f3ns mensuais ou anuais."}
{"id": "463618", "revid": "5863", "url": "https://gl.wikipedia.org/wiki?curid=463618", "title": "Diego Jos\u00e9 Gago Bugar\u00edn", "text": ""}
{"id": "463619", "revid": "5863", "url": "https://gl.wikipedia.org/wiki?curid=463619", "title": "Diego Jos\u00e9 Gago", "text": ""}
{"id": "463620", "revid": "5863", "url": "https://gl.wikipedia.org/wiki?curid=463620", "title": "Iris Malvido Lago", "text": ""}
{"id": "463622", "revid": "5863", "url": "https://gl.wikipedia.org/wiki?curid=463622", "title": "Laura Quintill\u00e1n N\u00fa\u00f1ez", "text": ""}
{"id": "463623", "revid": "5863", "url": "https://gl.wikipedia.org/wiki?curid=463623", "title": "Antonio Budi\u00f1o Carballo", "text": ""}
{"id": "463624", "revid": "5863", "url": "https://gl.wikipedia.org/wiki?curid=463624", "title": "Xeneral de brigada", "text": ""}
{"id": "463625", "revid": "5863", "url": "https://gl.wikipedia.org/wiki?curid=463625", "title": "Xeneral de divisi\u00f3n", "text": ""}
{"id": "463626", "revid": "89787", "url": "https://gl.wikipedia.org/wiki?curid=463626", "title": "Manuel Losa Rocha", "text": "Manuel Losa Rocha, nado en Santiago de Compostela en xullo de 1940, \u00e9 un escritor galego.\nTraxectoria.\nFillo de Manuel Losa Bondad e Carmen Rocha Arenas. Emigrou coa familia a Montevideo en 1953. Libreiro e editor, \u00e9 socio fundador do Patronato da Cultura Galega e foi integrante do consello directivo do Centro Gallego de Montevideo e do consello directivo da Asociaci\u00f3n de Empresarios Galegos do Uruguai."}
{"id": "463627", "revid": "5863", "url": "https://gl.wikipedia.org/wiki?curid=463627", "title": "Elecci\u00f3ns europeas de 2014", "text": ""}
{"id": "463630", "revid": "865", "url": "https://gl.wikipedia.org/wiki?curid=463630", "title": "What Happens Next", "text": "What Happens Next \u00e9 o oitavo \u00e1lbum de estudio da banda inglesa de post-punk Gang of Four, publicado o 24 de febreiro de 2015 a trav\u00e9s dos selos Metropolis Records e Membran. \u00c9 o primeiro disco do grupo en contar con John \"Gaoler\" Sterry nas voces, tras a marcha do vocalista Jon King, que deixou ao guitarrista Andy Gill como \u00fanico membro orixinal da banda.\nO \u00e1lbum ten contribuci\u00f3ns de Alison Mosshart de The Kills e The Dead Weather, do m\u00fasico alem\u00e1n Herbert Gr\u00f6nemeyer, o membro de The Big Pink Robbie Furze e do guitarrista xapon\u00e9s Tomoyasu Hotei."}
{"id": "463632", "revid": "72012", "url": "https://gl.wikipedia.org/wiki?curid=463632", "title": "Andrew Wakefield", "text": "Andrew Jeremy Wakefield, nado en Eton en 1957, \u00e9 un ex-m\u00e9dico brit\u00e1nico e activista do movemento antivacinas. Foi gastroenter\u00f3logo ata que o colexio m\u00e9dico brit\u00e1nico o expulsou por comportamento anti\u00e9tico, mala praxe e deshonestidade ao ser o autor dun artigo de investigaci\u00f3n fraudulento que asociaba a vacina v\u00edrica tripla coa colite e perturbaci\u00f3ns do espectro autista .\nTraxectoria.\nFillo dun neur\u00f3logo e dunha m\u00e9dica de familia, estudando na exclusiva King Edward's School de Bath para logo realizar medicina na St Mary's Hospital Medical School (agora Imperial College School of Medicine), licenci\u00e1ndose en 1981 e entrando no Royal College of Surgeons en 1985. Entre 1986 e 1989 realizou labores de investigaci\u00f3n na Universidade de Toronto. De volta a Inglaterra traballou no programa de transplante de f\u00edgado do Royal Free Hospital de Londres . En 1993 Wakefield f\u00edxose co\u00f1ecido no \u00e1mbito m\u00e9dica ao publicar informes nos que conclu\u00eda que o virus do xaramp\u00f3n poder\u00eda causar o mal de Crohn; e dous anos m\u00e1is tarde publicou un artigo en \"The Lancet\" propo\u00f1endo unha ligaz\u00f3n entre a vacina do xaramp\u00f3n e o mal de Crohn. Investigaci\u00f3ns posteriores non puideron confirmar esta hip\u00f3tese. En 1996 comezou a investigar as posibles conexi\u00f3ns entre a vacina v\u00edrica tripla e o autismo. \nControversia sobre a vacina v\u00edrica tripla.\nNo n\u00famero do 28 de febreiro de 1998 de \"The Lancet\" publicouse un estudo asinado por Wakefield como autor principal sobre doce nenos con autismo e no que se propua unha nova s\u00edndrome denominada enterocolite autista e establec\u00eda a posibilidade dunha ligaz\u00f3n entre unha nova forma de enfermidade intestinal, autismo, e a vacina v\u00edrica tripla. O artigo converteuse dende o primeiro en controvertido, con ampla publicidade nos medios de comunicaci\u00f3n brit\u00e1nicos e a convocatorio dunha sesi\u00f3n extraordinaria do Medical Research Council o 23 de marzo.\nA\u00ednda que no estudo se afirmaba que non hab\u00eda conexi\u00f3n probada, antes de se publicar Wakefield convocou unha conferencia de prensa chamando \u00e1 suspensi\u00f3n da vacina v\u00edrica tripla ata se realizaren m\u00e1is investigaci\u00f3ns. Segundo BBC News, foi esta conferencia de prensa m\u00e1is que a publicaci\u00f3n en \"The Lancet\", o que sementou d\u00fabidas entre a poboaci\u00f3n contra da vacina v\u00edrica tripla. En novembro de 2000 nunha entrevista no programa informativo norteamericano \"60 Minutes\" repetiu esas demandas, fornec\u00e9ndolle un foco ao incipiente movemento antivacinas nos Estados Unidos, ata ent\u00f3n preocupado polo uso de tiomersal nas vacinas. En decembro de 2001 dimitiu das s\u00faas funci\u00f3ns no Royal Free Hospital e continuou realizando investigaci\u00f3ns cl\u00ednicas nos Estados Unidos, un\u00edndose ao controvertido doutor Jeff Bradstreet no Child Development Resource Center e a partir de 2004 no Thoughtful House Research Center en Austin. Nese ano unha investigaci\u00f3n do xornalista Brian Deer publicada no \"Sunday Times\" revelou a existencia de conflitos de intereses financeiros por parte de Wakefield o que causou que a maior\u00eda dos seus coautores retirara o seu apoio \u00e1s s\u00faas interpretaci\u00f3ns do artigo publicado en 1998\nLogo desas acusaci\u00f3ns o General Medical Council abriu unha investigaci\u00f3n por mala praxe contra Wakefield e dous dos seus antigos colegas. A investigaci\u00f3n centrouse nos numerosos descubrimentos de Deer, inclu\u00eddo o someter a varios nenos autistas a procedementos m\u00e9dicos invasivos e innecesarios ( colonoscopias e mais punci\u00f3ns lumbares) e que Wakefield actuou sen a necesaria aprobaci\u00f3n dun comit\u00e9 de \u00e9tica.\nO 28 de xaneiro de 2010 un tribunal composto por cinco membros do GMC verificou probadas 32 acusaci\u00f3ns, entre elas catro de fraude e doce de abuso de nenos con discapacidade de desenvolvemento. O comit\u00e9 ditaminou que Wakefield \u00abfallara no seu deber como m\u00e9dico especialista responsable\u00bb, actuado contra dos intereses dos seus pacientes e que obrara \u00abde xeito deshonesto e irresponsable\u00bb na publicaci\u00f3n da s\u00faa investigaci\u00f3n. Despois das conclusi\u00f3ns do GMC, \"The Lancet\" retractouse de forma inmediata e por completo do artigo publicado en 1998, sinalando que se falsificaran os datos do manuscrito. Wakefield quedou exclu\u00eddo do rexistro m\u00e9dico en maio de 2010 coa observaci\u00f3n: falsificaci\u00f3n fraudulenta o que se reflectiu na revogaci\u00f3n da licenza para exercer a medicina no Reino Unido.\nEn xaneiro de 2011 un editorial que acompa\u00f1aba un artigo de Brian Deer no \"British Medical Journal\" (BMJ) describ\u00eda o traballo de Wakefield como un \"elaborado fraude\", e nun artigo posterior Deer declarou que Wakefield proxectaba establecer unha empresa que, grazas \u00e1 alarma suscitada contra da vacina v\u00edrica tripla, se lucrar\u00eda con novos exames m\u00e9dicos e \"an\u00e1lises motivadas por litixios\" En novembro de 2011, outra reportaxe publicada no \"BMJ\" revelou datos orixinais sen procesar que indicaban que, contra do que se afirmaba no artigo de \"The Lancet\", os nenos da s\u00faa investigaci\u00f3n non padec\u00edan enfermidade inflamatoria intestinal ningunha.\nWakefield negou as acusaci\u00f3ns na s\u00faa contra e contin\u00faa a teimar na s\u00faa loita contra da vacina v\u00edrica tripa. En 2016 dirixiu o documental antivacinas \"Vaxxed\"."}
{"id": "463635", "revid": "10599", "url": "https://gl.wikipedia.org/wiki?curid=463635", "title": "Rafael Nadal i Parera", "text": ""}
{"id": "463636", "revid": "10599", "url": "https://gl.wikipedia.org/wiki?curid=463636", "title": "Reial Club de Tennis Barcelona", "text": "O Reial Club de Tennis Barcelona 1899 (RCTB) \u00e9 un club deportivo de tenis de Barcelona, Catalu\u00f1a. Foi fundado o 13 de abril de 1899 e est\u00e1 situado no barrio de Pedralbes, ao norte da Avenida Diagonal.\nO RCTB est\u00e1 considerado o club de tenis m\u00e1is prestixioso de Espa\u00f1a. Nas s\u00faas pistas form\u00e1ronse tenistas como Arantxa S\u00e1nchez Vicario, Conchita Mart\u00ednez, Carlos Moy\u00e1, Carlos Costa Masferrer ou Rafael Nadal. Sede de gran n\u00famero de eventos ten\u00edsticos, o RCTB organiza desde 1953 o Trofeo Conde de God\u00f3, de categor\u00eda ATP 500 e disputado sobre terra batida, que \u00e9 xunto ao Masters de Madrid, o torneo m\u00e1is importante disputado en Espa\u00f1a."}
{"id": "463637", "revid": "10599", "url": "https://gl.wikipedia.org/wiki?curid=463637", "title": "Real Club de Tenis Barcelona", "text": ""}
{"id": "463639", "revid": "1888", "url": "https://gl.wikipedia.org/wiki?curid=463639", "title": "Juana Teresa Juega L\u00f3pez", "text": " \nJuana Teresa Juega L\u00f3pez, nada en Laxe o 8 de abril de 1885 e finada en Melide o 3 de decembro de 1979, foi unha poeta galega en lingua galega e lingua castel\u00e1.\nTraxectoria.\nFilla do m\u00e9dico Ram\u00f3n Juega Charl\u00edn, dos cinco aos trece anos de idade viviu en Tacuaremb\u00f3, Uruguai, de onde proced\u00eda s\u00faa nai. De volta a Galicia a familia instalouse na Coru\u00f1a onde o seu pai rexentaba un balneario. Juana publicou versos (alg\u00fans en galego) a partir de 1904 en \"El Eco de Galicia\" e en \"El Compostelano\".\nA poeta ti\u00f1a preparado un libro de poemas con pr\u00f3logo de Leopoldo Pedreira Taibo e dedicatoria-presentaci\u00f3n de Jos\u00e9 Mar\u00eda Riguera Montero, titulado \"Alma que llora\", cousa que non era do agrado do seu noivo, Jos\u00e9 Morales Vilar, militar. En marzo de 1908 o tenente disparou varias veces contra ela, fer\u00edndoa gravemente, e a continuaci\u00f3n suicidouse. O libro nunca chegou a publicarse.\nDous anos despois Juana casou con Emilio Pereiro Quiroga, avogado de Melide, co que tivo catro fillos, residindo sucesivamente en Caldas de Reis, Arz\u00faa, Palas de Rei, Melide e Santiago de Compostela. Durante a guerra civil espa\u00f1ola Juana, membro de Acci\u00f3n Cat\u00f3lica e activista a prol da CEDA, colaborou en manifestaci\u00f3ns e actos a favor do franquismo.\nO seu poema \"A morte\" aparece na antolox\u00eda de Ux\u00edo Carr\u00e9 Aldao de 1911 e o seu sobri\u00f1o-neto, Jos\u00e9-Maria Monterroso Devesa, fixo unha recompilaci\u00f3n da s\u00faa obra, de m\u00e1is de setenta composici\u00f3ns, oito delas en galego, que se publicou no ano 2000 no \"Bolet\u00edn do Centro de Estudos Melidenses. Museo da Terra de Melide\" n\u00ba 13."}
{"id": "463640", "revid": "5863", "url": "https://gl.wikipedia.org/wiki?curid=463640", "title": "Jos\u00e9 Mar\u00eda Monterroso Devesa-Juega", "text": ""}
{"id": "463642", "revid": "5863", "url": "https://gl.wikipedia.org/wiki?curid=463642", "title": "D\u00eda Internacional Contra a Violencia cara as mulleres", "text": ""}
{"id": "463643", "revid": "19415", "url": "https://gl.wikipedia.org/wiki?curid=463643", "title": "Syd\u00f6sterbotten", "text": "Syd\u00f6sterbotten (en fin\u00e9s \"Suupohjan rannikkoseutu\") \u00e9 unha das catro subrexi\u00f3ns da rexi\u00f3n de Ostrobotnia. En 2017 ti\u00f1a unha poboaci\u00f3n de 22\u00a0444 habitantes.\nPoboaci\u00f3n.\nA seguinte t\u00e1boa amosa a tendencia demogr\u00e1fica da subrexi\u00f3n cada cinco anos dende 1980."}
{"id": "463645", "revid": "5863", "url": "https://gl.wikipedia.org/wiki?curid=463645", "title": "Juana Teresa Juega", "text": ""}
{"id": "463646", "revid": "5863", "url": "https://gl.wikipedia.org/wiki?curid=463646", "title": "Teresa Juega L\u00f3pez", "text": ""}
{"id": "463647", "revid": "15490", "url": "https://gl.wikipedia.org/wiki?curid=463647", "title": "Subrexi\u00f3n de Vaasa", "text": "A subrexi\u00f3n de Vaasa (en sueco \"Vasa ekonomiska region\") \u00e9 unha das catro subrexi\u00f3ns da rexi\u00f3n de Ostrobotnia. En 2017 ti\u00f1a unha poboaci\u00f3n de 100\u00a0512 habitantes.\nPoboaci\u00f3n.\nA seguinte t\u00e1boa amosa a tendencia demogr\u00e1fica da subrexi\u00f3n cada cinco anos dende 1980."}
{"id": "463648", "revid": "624", "url": "https://gl.wikipedia.org/wiki?curid=463648", "title": "Arnulfo de Carintia", "text": "Arnulfo de Carantania (en alem\u00e1n \"Arnulf von K\u00e4rnten\"), nado arredor de 850 e finado en Ratisbona o 8 de decembro de 899, foi margrave de Carantania, rei da Francia Oriental e de Lotarinxia e emperador carolinxio (ou de Occidente).\nTraxectoria.\nArnulfo foi fillo natural do rei Carlom\u00e1n e de nai eslovena, Litswinde, filla do conde Eberhard de Carantania (Carintia), de onde lle v\u00e9n o seu sobrenome. \nDespois de ser deposto o seu t\u00edo o emperador Carlos III o Gordo, converteuse en rei da Francia Oriental e de Lotarinxia (887). \nObtivo unha vitoria fronte aos viquingos na batalla de Lovaina en setembro de 891. Arnulfo invadiu Italia no ano 896. Co seu regreso a Alema\u00f1a en 896, Arnulfo descubriu que a s\u00faa mala sa\u00fade implicou que fose incapaz de tratar cos problemas referentes ao seu reinado. Italia perdeuse e cabaleiros de Moravia e Hungr\u00eda estaban a saquear as s\u00faas terras continuamente; ademais, a Lotarinxia estaba en rebeli\u00f3n contra o seu fillo Zuentiboldo. Tam\u00e9n se viu afectado pola ascendente violencia e as loitas de poder entre a baixa nobreza alem\u00e1.\nNo ano 898, o emperador Lamberto foi derrotado por Berengario de Fri\u00fal que cobizaba o trono de Italia e morreu asasinado. Vacante o t\u00edtulo imperial, Arnulfo logrou ser designado emperador. \nO 8 de decembro de 899 Arnulfo de Carintia morreu en Ratisbona e sucedeuno como rei da Francia Oriental o seu fillo Lu\u00eds IV, o Neno, que tivo coa s\u00faa esposa Ota (f. 903). Cando o seu \u00fanico fillo lex\u00edtimo, Lu\u00eds o Neno, morreu en 911 \u00e1 idade de 17 ou 18 anos, a rama oriental (alem\u00e1) da casa de Carlomagno deixou de existir. Arnulfo fixo que a nobreza tam\u00e9n reco\u00f1ecese os dereitos dos seus fillos ilex\u00edtimos Zuentiboldo e Ratoldo como sucesores seus. Zuentiboldo, a quen fixera rei de Lotarinxia en 895, seguiu gobernando al\u00ed ata o ano seguinte (900).\nArnulfo est\u00e1 enterrado na bas\u00edlica de santo Emmeram en Ratisbona, que actualmente se co\u00f1ece como Schloss Thurn und Taxis, o palacio dos pr\u00edncipes de Thurn und Taxis."}
{"id": "463649", "revid": "5863", "url": "https://gl.wikipedia.org/wiki?curid=463649", "title": "Xana Teresa Juega L\u00f3pez", "text": ""}
{"id": "463650", "revid": "5863", "url": "https://gl.wikipedia.org/wiki?curid=463650", "title": "Xoana Tareixa Juega L\u00f3pez", "text": ""}
{"id": "463651", "revid": "5863", "url": "https://gl.wikipedia.org/wiki?curid=463651", "title": "Xoana Teresa Juega L\u00f3pez", "text": ""}
{"id": "463652", "revid": "98629", "url": "https://gl.wikipedia.org/wiki?curid=463652", "title": "Rana draytonii", "text": "Rana draytonii \u00e9 unha especie de ra que se encontra en California (EUA) e norte de Baixa California (M\u00e9xico). Anteriormente era considerada unha subespecie da \"Rana aurora\" e recib\u00eda o nome de \"Rana aurora draytonii\", pero posterioremnte foi separada na s\u00faa especie propia. A IUCN consid\u00e9raa unha especie vulnerable e est\u00e1 na lista federal de especies ameazadas dos Estados Unidos, onde est\u00e1 protexida pola lei.\nDistribuci\u00f3n.\nVive en Califorma e no extremo norte de Baixa California ao noroeste de M\u00e9xico. Onde m\u00e1is abunda \u00e9 o longo das cadeas monta\u00f1osas costerias de California do norte e sur, e en \u00e1reas illadas das ladeiras de Sierra Nevada. As poboaci\u00f3ns californianas m\u00e1is ao sur actuais son as da Chaira de Santa Rosa no condado de Riverside, e as da Reserva de Espazo Aberto de Upper Las Virgenes Canyon nas Simi Hills ao leste do condado de Ventura, preto da comunidade de West Hills. En 2015, masas de ovos recollidos nas Simi Hills foron introducidos en dous r\u00edos das Monta\u00f1as de Santa M\u00f3nica. Atop\u00e1ronse ras novas vivindo nesas localidades un ano m\u00e1is tarde.\nDescrici\u00f3n.\n\"R. draytonii\" \u00e9 unha ra de tama\u00f1o mediano a grande de 4,4 a 14\u00a0cm. O dorso \u00e9 marr\u00f3n, gris, oliva ou avermellado, con pintas negras e manchas escuras irregulares de centro claro, e te\u00f1en grosos granulaci\u00f3ns. Ten unha m\u00e1scara escura con beiras abrancazadas sobre a mand\u00edbula superior e pintas negras e vermellas ou amarelas nas inguas. A parte inferior do abdome e as partes inferiores das patas dianteiras son normalmente vermellas. O macho pode reco\u00f1ecerse polas s\u00faas grandes patas traseiras, polgares e dedos palmados. As ras xuven\u00eds te\u00f1en manchas dorsais m\u00e1is pronunciadas e poden ter marcas amarelas en vez de vermellas na parte inferior das patas traseiras. Unha caracter\u00edstica distintiva \u00e9 o pregamento dorsolateral, visible a ambos os lados do animal, que se estende aproximadamente desde o ollo \u00e1 cadeira. \"R. draytonii\" par\u00e9cese moito a \"R. aurora\".\nEcolox\u00eda e comportamento.\nEst\u00edmase que esta especie desapareceu do 70% da s\u00faa anterior \u00e1rea de distribuci\u00f3n e agora s\u00f3 quedan poboaci\u00f3ns en 256 r\u00edos ou cuncas de drenaxe de 28 condados de California. Por\u00e9n, a especie \u00e9 a\u00ednda com\u00fan ao longo da costa e a maior\u00eda do declive observado das poboaci\u00f3ns ten lugar en Sierra Nevada e sur de California. Esta ra \u00e9 unha importante fonte de alimento para a subespecie de serpe en perigo \"Thamnophis sirtalis tetrataenia\" no condado de San Mateo.\nA reproduci\u00f3n ten lugar de novembro a marzo ou \u00e1s veces m\u00e1is cedo cara ao l\u00edmite sur da s\u00faa \u00e1rea. A chamada de anuncio do macho \u00e9 unha serie de pequenos gru\u00f1idos, emitidos xeralmente mentres nada baixo a auga. Os coros son febles e facilmente pasan desapercibidos. Esta especie adoita ser activa polo d\u00eda e habita en zonas de vexetaci\u00f3n de ribeira densa, arbustiva ou emerxente e en corpos de auga tranquilos ou de augas lentas perennes ou ef\u00e9meros que tam\u00e9n lle serven como sitios de reproduci\u00f3n.\nOs c\u00e1gados (larvas) desta especie poden metamorfizarse en ras nuns 7 meses despois da eclosi\u00f3n do ovo ou poden pasar todo o inverno sen empezar a metamorfose ata 13 meses despois da eclosi\u00f3n. Este \u00e9 un descubrimento recente, que pode ter implicaci\u00f3ns para a xesti\u00f3n conservacionista da especie, especialmente cando os h\u00e1bitats acu\u00e1ticos sofren modificaci\u00f3ns.\nConservaci\u00f3n.\nEsta ra est\u00e1 listada como ameazada e protexida polas leis californianas e as federais. A causa principal do declive da poboaci\u00f3n \u00e9 a perda de h\u00e1bitat e a s\u00faa destruci\u00f3n, pero especies predadoras introducidas como \"Lithobates catesbeianus\", poder\u00edan ser tam\u00e9n un factor que infl\u00fae negativamente.\nDespois de varios anos de litixio iniciado polas organizaci\u00f3ns para o desenvolvemento do territorio como a Home Builders Association of Northern California e a opinion dos cient\u00edficos, o Servizo de Vida Silvestre e Pesca dos Estados Unidos anunciou en abril de 2006 a designaci\u00f3n duns 1800\u00a0km2 de h\u00e1bitat cr\u00edtico en California para a ra ameazada. Este h\u00e1bitat protexido non indlu\u00eda terras no condado de Calaveras, onde se situaba o relato curto de Mark Twain \"The Celebrated Jumping Frog of Calaveras County\" (A c\u00e9lebre ra saltarica do condado de Calaveras), que protagoniza esta especie.\nEn setembro de 2008, o Servizo de Vida Silvestre dos Estados Unidos propuxo m\u00e1is que triplicar o h\u00e1bitat desta ra, citando manipulaci\u00f3n pol\u00edtica do anterior subsecretario adxunto Julie MacDonald no Departamento do Interior dos Estados Unidos. Segundo \"Los Angeles Times\", \"o desenvolvemento e destruci\u00f3n de zonas h\u00famidas eliminara as ras de m\u00e1is do 70% da s\u00faa \u00e1rea hist\u00f3rica. MacDonald reducira o que quedaba da \u00e1rea de distribuci\u00f3n da ra nun 82%.\" O condado de San Mateo e o de Monterey parec\u00edan albergar algunhas das maiores e m\u00e1is saudables poboaci\u00f3ns desta especie, especialmente en zonas h\u00famidas costeiras.\nEn marzo de 2010, o Servizo de Vida Salvaxe e Pesca dos Estados Unidos anunciou a protecci\u00f3n de 6500\u00a0km2 para esta especie en California, o cal tivo consecuencias no desenvolvemento e uso de ditas terras. As maiores poboaci\u00f3ns da ra recibir\u00e1n protecci\u00f3n nunha zona de 48 acres no condado de Placer.\nUnha nova lei designou a ra \"R. draytonii\" como \"anfibio do estado\" de California. Actualmente est\u00e1 suxeita a protecci\u00f3n por leis federais e estatais aprobadas en 1996. A\u00ednda que a designaci\u00f3n oficial como anfibio do estado non proporciona de seu protecci\u00f3n legal como especie ameazada, serviu para salientar a importancia dos lugares de California onde vive para a s\u00faa protecci\u00f3n."}
{"id": "463653", "revid": "88215", "url": "https://gl.wikipedia.org/wiki?curid=463653", "title": "Marita Koch", "text": "Marita Koch (despois Meier-Koch), nada en Wismar o 18 de febreiro de 1957 \u00e9 unha ex atleta de velocidade alem\u00e1. Durante a s\u00faa carreira logrou dezaseis r\u00e9cords do mundo ao aire libre e catorce en probas baixo teito. A s\u00faa marca de 47.60 nos 400 metros, establecida o 6 de outubro de 1985, a\u00ednda non foi superada.\nTraxectoria.\nNada en Wismar, Rep\u00fablica Democr\u00e1tica Alem\u00e1, Marita Koch demostrou unha velocidade excepcional xa de nena, e derrotaba a nenos moito m\u00e1is vellos ca ela cando estaba no colexio. No momento en que cumpriu quince anos, adestraba con Wolfgang Meier. Meier traballaba como enxe\u00f1eiro naval, pero tam\u00e9n adestraba atletas a tempo parcial. Koch e Meier mud\u00e1ronse a Rostock, onde Koch comezou a estudar medicina. Por\u00e9n, decidiu abandonar os seus estudos e centrarse nas carreiras. Koch foi adestrada por Meier durante toda a s\u00faa carriera e m\u00e1is tarde casaron. Ela conservou o seu nome de solteira, sendo co\u00f1ecida como Marita Koch-Meier. Tiveron unha filla de nome Ulrike.\nKoch tivo r\u00e9cords do mundo en varias distancias, dende os 50 m aos 400 m. Algunhas das s\u00faas mellores actuaci\u00f3ns foron:\nKoch correu os cuartos de final dos 400\u00a0m nos Xogos Ol\u00edmpicos de 1976 en Montreal (51.87 segundos), pero renunciou debido a unha lesi\u00f3n. Estableceu o seu primeiro r\u00e9cord do mundo en 1977 en Mil\u00e1n, onde correu os 400\u00a0m baixo teito en 51.8 segundos. O seguinte ano, logrou o seu primeiro r\u00e9cord ao aire libre nos 400\u00a0m con 49.19 segundos. Superouno con outras d\u00faas marcas mundiais nun mes. En 1979 Koch converteuse na primeira muller que correu os 200\u00a0m en menos de 22 segundos. O seu tempo de 21.71 segundos (vento +0.7\u00a0m/s) establecido no Karl Marx Stadt foi a marca mundial durante nove anos. Igualouna en 1984 (21.71 segundos +0.3\u00a0m/s Potsdam). Non obstante, o seu r\u00e9cord dos 200\u00a0m foi igualado en d\u00faas ocasi\u00f3ns en 1986 por Heike Drechsler. Unha das marcas de Drechsler de 21.71 segundos foi lograda con vento de cara, mentres que ambas as marcas de Koch de 21.71 foron con vento de cola.\nNos Xogos Ol\u00edmpicos de Moscova 1980 Koch ga\u00f1ou a medalla de ouro nos 400\u00a0m. Tres semanas antes dos Xogos Ol\u00edmpicos de 1984, igualou o seu propio r\u00e9cord, mais o boicot dos pa\u00edses do bloque oriental evitou a s\u00faa competici\u00f3n nos Xogos. Tam\u00e9n ga\u00f1ou os Campionatos de Europa nos 400\u00a0m en 1978, 1982 e 1986. Mantivo o r\u00e9cord de Europa dos 200\u00a0m ata o 28 de agosto de 2015 cando Dafne Schippers ga\u00f1ou a final dos 200\u00a0m do Campionato do Mundo de Atletismo de 2015 cun tempo de 21.63 segundos. Como membro do equipo de remudas da Alema\u00f1a Oriental, tam\u00e9n estableceu m\u00e1is r\u00e9cords do mundo, no 4\u00d7100\u00a0m en 1979 e 1983. O mesmo equipo ga\u00f1ou a prata nas remudas 4\u00d7400\u00a0m nos Xogos Ol\u00edmpicos de 1980. Tam\u00e9n o lograron na mesma distancia en 1980, 1982 e 1984. En outubro de 1986, recibiu unha Estrela da Amizade do Pobo de ouro (segunda clase) polos seus \u00e9xitos deportivos.\nKoch retirouse das carreiras en 1987 como unha das atletas de m\u00e1is \u00e9xito de Alema\u00f1a. Sufriu unha lesi\u00f3n no tend\u00f3n de Aquiles e quixo centrarse na s\u00faa vida familiar.\nA carreira da marca mundial dos 400\u00a0m.\nO 6 de outubro de 1985, na reuni\u00f3n da copa do mundo, Koch estableceu o r\u00e9cord do mundo de 400\u00a0m en 47.60 segundos. Este tempo est\u00e1 considerado lonxe do alcance mesmo das mellores atletas actuais. O encontro tivo lugar no Bruce Stadium de Camberra, que est\u00e1 a 605 metros de altura. A carreira do r\u00e9cord dos 400\u00a0m foi ben planeada, e a s\u00faa velocidade e resistencia fora probada en varias carreiras de adestramento nas semanas previas. Unha semana antes de establecer a marca, alg\u00fans informes anecd\u00f3ticos suxiren que Koch correra os 200\u00a0m en 21.56 segundos (tempo autom\u00e1tico). Esta actuaci\u00f3n non foi verificada pola IAAF e permanece como non oficial.\nNa carreira do r\u00e9cord, Koch, correndo pola r\u00faa 2, sa\u00edu dos bloqueos cun paso abrasador e eliminou a maior\u00eda das s\u00faas competidoras ao final da primeira curva. O seu tempo nos primeiros 100\u00a0m foron de 11.3 segundos, mentres que o dos 200\u00a0m foi de 22.4 segundos. Os 300\u00a0m f\u00edxoos en 34.1 segundos (tempo manual), mllor marca da distancia de todos os tempos. Durante as fases finais da carreira, o v\u00eddeo orixinal s\u00f3 capta a Koch e a Olga Vladykina da URSS, que estaba a seguila,mais pechando o oco. O resto das competidoras estaban tan lonxe atr\u00e1s que non aparec\u00edan en c\u00e1mara cando Koch e Vladykina cruzaron a li\u00f1a. Koch ga\u00f1ara demasiada vantaxe nas primeiras fases da carreira, e Vladykina foi incapaz de alcanzar a Koch antes da li\u00f1a de meta. Vladykina tam\u00e9n correu no seu mellor tempo (48.27 segundos) nesa carreira.\nNas carreiras dos 400\u00a0m as \u00fanicas mulleres que romperon a barreira dos 48 segundos son Koch e Jarmila Kratochv\u00edlov\u00e1 (47.99 segundos, Helsinqui, 1983). Kratochv\u00edlov\u00e1 foi a principal rival de Koch na distancia e tam\u00e9n posu\u00edu o r\u00e9cor mundial a principios da d\u00e9cada de 1980. Cada unha delas bateu as marcas dos 400\u00a0m da outra.\nControversia sobre a dopaxe.\nOs logros de Koch, xunto cos doutras deportistas de Alema\u00f1a Oriental, estiveron baixo a sospeita de que se conseguisen coa axuda de drogas para mellorar os resultados. Estas drogas eran e contin\u00faan a ser ilegais, pero non eran detectables nesa \u00e9poca. En 1991, os activistas antidopaxe alem\u00e1ns Brigitte Berendonk e Werner Franke, puideron rescatar varias teses de doutoramento e outros documentos escritos por cient\u00edficos que traballaban nos programas de investigaci\u00f3n sobre drogas de Alema\u00f1a Oriental. Os documentos listan as doses e os horarios para a administraci\u00f3n de esteroides anab\u00f3licos a moitos atletas da antiga RDA, entre eles Marita Koch. Segundo estas fontes, Koch empregou o esteroide Oral-Turinabol (4-Chlorodehydromethyltestosterona) de 1981 a 1984 cun rango de doses de 530 a 1460\u00a0mg/ano."}
{"id": "463654", "revid": "10599", "url": "https://gl.wikipedia.org/wiki?curid=463654", "title": "Estadio Ol\u00edmpico da Cartuja", "text": ""}
{"id": "463681", "revid": "1131", "url": "https://gl.wikipedia.org/wiki?curid=463681", "title": "IES Pino Manso", "text": "O IES Pino Manso \u00e9 un centro p\u00fablico que se atopa situado na vila do Porri\u00f1o, na r\u00faa Antonio Palacios n\u00famero 76. \u00c9 o primeiro instituto de ensinanza media constru\u00eddo na zona. A s\u00faa construci\u00f3n rematou no ano 1966 e foi inaugurado polo alcalde Gonzalo Ord\u00f3\u00f1ez P\u00e9rez. Neste instituto estudaron m\u00e1is de 50 xeraci\u00f3ns de porri\u00f1eses e veci\u00f1os de concellos lim\u00edtrofes. \nCentro.\nImp\u00e1rtense Educaci\u00f3n Secundaria Obrigatoria (ESO) e Bacharelato, ademais de cursos de Formaci\u00f3n Profesional B\u00e1sica. \nA oferta educativa de Bacharelato establ\u00e9cese en d\u00faas modalidades de ensino: Ciencias e Humanidades e Ciencias Sociais. Ademais, no centro imp\u00e1rtense d\u00faas linguas estranxeiras: ingl\u00e9s (dende o primeiro ano) e franc\u00e9s (dende terceiro da ESO).\nConta cun departamento de apoio e outro de orientaci\u00f3n.\nInstalaci\u00f3ns.\nConta con tres laboratorios (un de biolox\u00eda e os outros dous de f\u00edsica e qu\u00edmica). Unha cafeter\u00eda, varias aulas de idiomas, unha aula de historia, aula de exames, d\u00faas de inform\u00e1tica, un taller de tecnolox\u00edas, un ximnasio, unha aula de m\u00fasica, unha aula de debuxo e un sal\u00f3n de actos.\nHistoria.\nO instituto comezou a constru\u00edrse no ano 1965. A s\u00faa construci\u00f3n foi posible grazas \u00f3 Patronato de Cultura e Beneficiencia e \u00e1 axuda de Jos\u00e9 Fern\u00e1ndez L\u00f3pez, que mercou e doou o predio.\nA primeira matriculaci\u00f3n foi aberta o 3 de outubro de 1966, celebr\u00e1ronse os primeiros exames de ingreso o d\u00eda 15 dese mesmo mes e atrasouse a s\u00faa inauguraci\u00f3n ata o d\u00eda 24. O centro foi constru\u00eddo para facilitar o estudo do Bacharelato aos rapaces e rapazas das vilas pr\u00f3ximas \u00f3 Porri\u00f1o: Ponteareas, Mos, Salceda de Caselas etc., en pleno proceso de industrializaci\u00f3n. \nAnos m\u00e1is tarde (no 1992) foi creado o Instituto de Formaci\u00f3n Profesional na parroquia de Torneiros, feito que mellorou as posibilidades de estudo non universitarios do municipio.\nAniversario.\nO 28 de outubro do 2016 celebrouse o 50 aniversario do IES Pino Manso. Lev\u00e1ronse a cabo diferentes actos, entre eles a comida de antigos alumnos, a\u00ednda que a m\u00e1is destacable foi a creaci\u00f3n dun conto dos Bolechas, no que se relatan as historias e experiencias de antigos alumnos e alumnas e de profesores e profesoras que pasaron polo centro ao longo dos seus 50 anos. Este conto ch\u00e1mase \"Os Bolechas van ao aniversario do Pino Manso.\"\nAdemais, a profesora e os profesores do instituto Mercedes Bangueses V\u00e1zquez, Jos\u00e9 Ram\u00f3n Iglesias Veiga e Juan Aguilar Madrazo publicaron un libro chamado \"IES Pino Manso do Porri\u00f1o. 50 anos de ilusi\u00f3ns,\" no que recollen unha gran cantidade de fotograf\u00edas e contan a historia do centro e as actividades desenvolvidas en relaci\u00f3n co seu 50 aniversario."}
{"id": "463683", "revid": "5131262", "url": "https://gl.wikipedia.org/wiki?curid=463683", "title": "N\u00e1degas", "text": ""}
{"id": "463685", "revid": "55340", "url": "https://gl.wikipedia.org/wiki?curid=463685", "title": "Uisenma Borchu", "text": "Uisenma Borchu, nada como Uizenmaagiin Borkh\u00fc\u00fc, nada o 1 de xu\u00f1o de 1984 en Ul\u00e1n B\u00e1tor, \u00e9 unha cineasta e actriz alem\u00e1 de orixe mongol. En 1989, trasladouse coa s\u00faa familia dende Mongolia a Alema\u00f1a Oriental, onde se criou. Durante o per\u00edodo de 2006-2015 estudou cinema documental na Universidade de Televisi\u00f3n e Cinema en M\u00fanic."}
{"id": "463686", "revid": "23204", "url": "https://gl.wikipedia.org/wiki?curid=463686", "title": "Uizenmaagiin Borkh\u00fc\u00fc", "text": ""}
{"id": "463687", "revid": "89787", "url": "https://gl.wikipedia.org/wiki?curid=463687", "title": "Lista de artigos de Ant\u00f3n Fraguas", "text": "Esta \u00e9 unha lista de artigos de Ant\u00f3n Fraguas publicados en xornais e revistas especializadas. Ant\u00f3n Fraguas publicou m\u00e1is de 1.300 artigos en xornais e revistas como \"A Nosa Terra\", \"Logos\", \"Lar\", \"Vida Gallega\", \"Dorna\", \"Outeiro\", \"La Voz de Galicia\", \"Faro de Vigo\", \"El Correo Gallego\", \"O Correo Galego\" etc."}
{"id": "463689", "revid": "5863", "url": "https://gl.wikipedia.org/wiki?curid=463689", "title": "Quintela de Leirado, Quintela de Leirado", "text": "San Paulo de Quintela de Leirado \u00e9 unha parroquia do concello de Quintela de Leirado na comarca da Terra de Celanova, na provincia de Ourense. Constitu\u00edse no ano 1836. No ano 2019 ti\u00f1a 149 habitantes, 66 homes e 83 mulleres.\nHistoria.\nEn 1893 creouse a parroquia, ao se segregar da de Leirado.\nPatrimonio.\nA igrexa de San Paulo foi constru\u00edda entre finais do s\u00e9culo XVIII e principios do s\u00e9culo XIX. Conta cun retablo en pedra coas imaxes de San Xacinto e Santo Antonio.\nA Virxe do Carme ten unha capela propia pr\u00f3xima \u00e1 igrexa.\nFestas.\nEsta parroquia \u00e9 a \u00fanica dedicada a San Paulo en Galicia. e de novo en xaneiro do 2009, coa convocatoria dun novo ano xubilar conmemorando o bimilenario do nacemento do ap\u00f3stolo. Na actualidade a festa do Carmen ten d\u00faas festas, unha o 16 de xullo e outra o primeiro domingo de setembro. Nesta festa cel\u00e9brase unha procesi\u00f3n nocturna con farois."}
{"id": "463690", "revid": "98629", "url": "https://gl.wikipedia.org/wiki?curid=463690", "title": "Causa lime\u00f1a", "text": "A causa lime\u00f1a, causa \u00e1 lime\u00f1a ou simplemente causa, \u00e9 un prato t\u00edpico da gastronom\u00eda do Per\u00fa, de orixes precolombinas. Tr\u00e1tase dun entrante de pur\u00e9 de patacas mesturado con condimentos, millo e carne branca (pito ou peixe, quizais marisco ). S\u00e9rvese fr\u00edo e cun lixeiro ba\u00f1o de maionesa.\nHistoria.\nEste prato existe desde o Vicerreinado e o seu nome v\u00e9n do quechua \"Kausay\" que significa \"mantemento necesario\" e \"alimento\", ou \"o que alimenta\", como se chamaba tam\u00e9n \u00e1 papa. Os incas prepar\u00e1bano amasando pataca amarela e \"aj\u00ed\", unha especie de chile picante aut\u00f3ctono.\nHai outras hip\u00f3teses da orixe colonial sobre o nome que, a\u00ednda que este prato netamente de Lima xa exist\u00eda desde o Vicerreinado, non ti\u00f1a unha denominaci\u00f3n espec\u00edfica sen\u00f3n que se orixinou coa chegada do liberador Jos\u00e9 de San Mart\u00edn, de tal xeito que, para sufragar os gastos da campa\u00f1a militar, comezou a ser vendido nas esquinas das r\u00faas de Lima para apoiar \"a causa\" da independencia; \u00e9 neste contexto no que o prato ga\u00f1ou o nome de \"causa\". As\u00ed se volveu facer durante a Guerra do Pac\u00edfico, que enfrontou nun conflito b\u00e9lico ao Per\u00fa e Bolivia contra Chile e, de novo, coa venda das raci\u00f3ns deste prato se intentou recada-los cartos para o ex\u00e9rcito.\nDescrici\u00f3n.\nEste prato elab\u00f3rase tradicionalmente sobre a base de papa amarela, lim\u00f3n, chile, ovo cocido e olivas negras, ingredientes aos que, posteriormente, se lles engadiu a palta para o recheo e a leituga para a decoraci\u00f3n. Esta preparaci\u00f3n admite diversas variantes, como causa rechea de at\u00fan, de troita, de pito, de mariscos ou outras variedades de carnes brancas. S\u00e9rvese cun lixeiro ba\u00f1o de maionesa. Ademais de papa amarela, a masa da causa pode ser elaborada con pallares verdes ou iuca amarela.Mentres que en Lima se denomina \u00abcausa\u00bb a este prato, en Trujillo empr\u00e9gase para nomear a calquera prato picante,\u200b a\u00ednda que tam\u00e9n se elabore a causa lime\u00f1a nesta cidade e compita en calidade. Segundo o tradicionalista Ricardo Palma: "}
{"id": "463692", "revid": "19415", "url": "https://gl.wikipedia.org/wiki?curid=463692", "title": "Subrexi\u00f3n de Kaustinen", "text": "A subrexi\u00f3n de Kaustinen (en fin\u00e9s \"Kaustisen seutukunta\") \u00e9 unha das d\u00faas subrexi\u00f3ns da rexi\u00f3n de Ostrobotnia Central. En 2017 ti\u00f1a unha poboaci\u00f3n de 15\u00a0712 habitantes.\nPoboaci\u00f3n.\nA seguinte t\u00e1boa amosa a tendencia demogr\u00e1fica da subrexi\u00f3n cada cinco anos dende 1980."}
{"id": "463694", "revid": "5863", "url": "https://gl.wikipedia.org/wiki?curid=463694", "title": "Mar\u00eda Luisa Carcedo", "text": "Mar\u00eda Luisa Carcedo Roces, nada en Santa B\u00e1rbara o 30 de agosto de 1953, \u00e9 unha m\u00e9dico e pol\u00edtica espa\u00f1ola do PSOE. \u00c9 ministra de Sanidade, Consumo e Benestar Social do Goberno de Espa\u00f1a dende setembro de 2018. Ademais, \u00e9 secretaria de Sanidade da Comisi\u00f3n Executiva Federal do PSOE.\nTraxectoria.\n\u00c9 licenciada en medicina e cirurx\u00eda pola Universidade de Oviedo e diplomada en medicina de empresa. Comezou a s\u00faa actividade profesional en Atenci\u00f3n Primaria de Sa\u00fade dende 1978 at\u00e9 1984, e dende 1995 est\u00e1 destinada no Centro de Sa\u00fade do Natahoyo, en Xix\u00f3n.\nActividade pol\u00edtica.\nVinculada \u00f3 PSOE dende moi nova, comezou a desempe\u00f1ar cargos de responsabilidade pol\u00edtica en 1984, como directora sectorial de Ambulatorios na \u00e1rea Sanitaria do Val do Nal\u00f3n, cargo que mantivo at\u00e9 que en 1988 foi nomeada directora rexional de Sa\u00fade P\u00fablica do Goberno do Principado de Asturias presidido por Pedro de Silva.\nNas elecci\u00f3ns auton\u00f3micas de 1991 formou parte da candidatura do PSOE \u00e1 Xunta Xeral do Principado, resultando elixida deputada (III lexislatura). Ademais, entre 1991 e 1995, foi conselleira de Medio Ambiente e Urbanismo dos Gobernos de Asturias presididos por Juan Lu\u00eds Rodr\u00edguez-Vigil e Antonio Trev\u00edn.\nRevalidou o seu escano de deputada auton\u00f3mica nas elecci\u00f3ns de 1995 (IV lexislatura), 1999 (V lexislatura) e 2003 (VI lexislatura). Foi, ademais, a voceira do Grupo Parlamentario Socialista na XXPA durante a V lexislatura, e dende a constituci\u00f3n da c\u00e1mara en VI lexislatura at\u00e9 que renunciou \u00f3 seu escano, para formar parte da candidatura do PSOE \u00f3 Congreso dos Deputados nas elecci\u00f3ns xerais dese ano. Foi elixida deputada no Congreso, e revalidou o seu escano nas elecci\u00f3ns de 2008, a\u00ednda que tivo que renunciar \u00f3 mesmo \u00f3 aceptar a proposta da ent\u00f3n ministra de Administraci\u00f3ns P\u00fablicas, Elena Salgado, de facerse cargo da Axencia Estatal de Avaliaci\u00f3n de Pol\u00edticas P\u00fablicas, cargo que desempe\u00f1ou at\u00e9 as elecci\u00f3ns xerais de 2011, nas que revalidou de novo o seu escano no Congreso.\nTralo Congreso Extraordinario celebrado polo PSOE en xullo de 2014, pasou a formar parte da Comisi\u00f3n Executiva Federal do partido como secretaria de Benestar Social, renunciando \u00e1 Secretar\u00eda de Econom\u00eda, Emprego e Sustentabilidade que at\u00e9 ent\u00f3n desempe\u00f1aba na Comisi\u00f3n Executiva da FSA-PSOE.\nEn setembro de 2015, foi designada senadora auton\u00f3mica polo Principado de Asturias e secretaria xeral do Grupo Socialista no Senado. En febreiro de 2016 foi unha das persoas de confianza elixidas por Pedro S\u00e1nchez para a negociaci\u00f3n con outras forzas pol\u00edticas con obxecto de acceder \u00e1 xefatura de goberno.\nTras apostar por Pedro S\u00e1nchez nas primarias de 2017, este outorgoulle o cargo de secretaria executiva de Sanidade e devolveulle o cargo quitado pola xestora e que xa desempe\u00f1ara con anterioridade, o de n\u00famero dous dos Socialistas no Senado e secretaria xeral nesta c\u00e1mara.\nTras a chegada de S\u00e1nchez \u00f3 Goberno de Espa\u00f1a, Carcedo foi nomeada alta comisionada para a loita contra a pobreza infantil en xu\u00f1o de 2018, cargo que ocupou at\u00e9 que foi ascendida a ministra de Sanidade en setembro dese mesmo ano trala dimisi\u00f3n de Carmen Mont\u00f3n polas irregularidades publicadas en relaci\u00f3n \u00f3s seus estudos de m\u00e1ster. Prometeu o seu cargo o 13 de setembro."}
{"id": "463695", "revid": "23204", "url": "https://gl.wikipedia.org/wiki?curid=463695", "title": "Mar\u00eda Luisa Carcedo Roces", "text": ""}
{"id": "463697", "revid": "89787", "url": "https://gl.wikipedia.org/wiki?curid=463697", "title": "Mar\u00eda Paz Andr\u00e9s S\u00e1enz de Santa Mar\u00eda", "text": "Mar\u00eda Paz Andr\u00e9s S\u00e1enz de Santa Mar\u00eda, nada en Oviedo o 29 de novembro de 1953, tam\u00e9n co\u00f1ecida como Paz Andr\u00e9s, \u00e9 unha xurista espa\u00f1ola, catedr\u00e1tica de Dereito Internacional P\u00fablico e Relaci\u00f3ns Internacionais, e antiga secretaria do Consello Social da Universidade de Oviedo, e dende comezos de 2017 \u00e9 a Defensora Universitaria da Universidade de Oviedo.\nParticipou na codirecci\u00f3n do Bolet\u00edn de Informaci\u00f3n sobre Comunidades Europeas, editado polo Principado de Asturias e a Universidade de Oviedo, publicando diversos traballos sobre Dereito Internacional P\u00fablico e Dereito Comunitario Europeo.\nTraxectoria.\nEn 1975, obtivo a licenciatura de Dereito con premio extraordinario na Universidade de Oviedo, desenvolvendo, a partir de 1976, tarefas docentes no departamento de Dereito Internacional P\u00fablico e Relaci\u00f3ns Internacionais.\nEn 1980, conseguiu o doutoramento con premio extraordinario, baixo a direcci\u00f3n de Julio Gonz\u00e1lez Campos. Oito anos despois, en 1988, converter\u00edase en catedr\u00e1tica do departamento.\nEntre 1985 e 1995, encargar\u00edase da direcci\u00f3n do Centro de Documentaci\u00f3n Europea da Universidade de Oviedo. En 1986 ocupar\u00eda o cargo de Secretaria Xeral da Universidade de Oviedo, funci\u00f3n que desempe\u00f1ou at\u00e9 1988. Dende 1987 at\u00e9 1989, ser\u00eda membro da Xunta Directiva da Asociaci\u00f3n Espa\u00f1ola de Profesores de Dereito Internacional e Relaci\u00f3ns Internacionais.\nDende 1992 ocupar\u00edase da coordinaci\u00f3n da secci\u00f3n de Xurisprudencia de Dereito Internacional P\u00fablico da Revista Espa\u00f1ola de Dereito Internacional (REDI). Entre 1994 e 2000, dirixir\u00eda o departamento de Dereito P\u00fablico da Universidade de Oviedo, sendo nomeada secretaria do Consello Social de devandita instituci\u00f3n en novembro de 1999, cargo que desempe\u00f1ou at\u00e9 2004, cando foi nomeada vicerreitora de Extensi\u00f3n Universitaria.\nCandidata en d\u00faas ocasi\u00f3ns \u00f3 reitorado da Universidade de Oviedo (2008 e 2012), sendo derrotada en ambas as ocasi\u00f3ns por Vicente Miguel Gotor Santamar\u00eda. \u00c9 experta en dereito dos tratados, arranxo pac\u00edfico de controversias internacionais, mantemento da paz e a seguridade internacionais, sistema institucional e ordenamento xur\u00eddico da Uni\u00f3n Europea.\nDende o 28 de setembro de 2018, \u00e9 conselleira do Consello de Goberno do Banco de Espa\u00f1a por nomeamento do Goberno de Espa\u00f1a."}
{"id": "463698", "revid": "15490", "url": "https://gl.wikipedia.org/wiki?curid=463698", "title": "Mae de la Concha", "text": "Mar\u00eda Asunci\u00f3n Jacoba P\u00eda da Concha Garc\u00eda-Mauri\u00f1o, nada en Xix\u00f3n o 25 de xullo de 1954, m\u00e1is co\u00f1ecida como Mae de la Concha, \u00e9 unha empresaria libreira e pol\u00edtica menorquina de orixe asturiana, deputada polas Illas Baleares no Congreso dos Deputados nas XI e XII lexislaturas. Dende outubro de 2017 \u00e9 tam\u00e9n a Secretaria Xeral de Podemos Illas Baleares.\nTraxectoria.\nEn 1970 emigrou a Francia, onde traballou de aia e de auxiliar de hospital. Anos despois estabeleceuse en Madrid, onde traballou como secretaria en Yves Rocher e como administrativa no despacho de avogados da r\u00faa de Atocha, 55.\nDespois viviu en Le\u00f3n, Barcelona e Santander, ata que o ver\u00e1n de 1980 estableceuse en Ciutadella de Menorca. Comezou traballando como secretaria de xulgado ata que en 1990 fundou a librar\u00eda La Torre de Papel. Como parte de Podemos, en febreiro de 2015 foi elixida secretaria xeral en Menorca. Foi elixida deputada nas elecci\u00f3ns de 2015 e 2016.\nNa conformaci\u00f3n das listas electorais de Podemos Illas Baleares para o Parlamento das Illas Baleares nas Elecci\u00f3ns municipais en Espa\u00f1a de 2019, foi elixida cabeza de lista do partido, obtendo un escano; tralas negociaci\u00f3ns co PSOE balear, Mar\u00eda Asunci\u00f3n, trala investidura de Francina Armengol como Presidenta do Goberno Balear, converteuse na Conselleira de Agricultura, Pesca e Alimentaci\u00f3n.\nEn xu\u00f1o de 2023, converteuse en presidenta das Illas Baleares en funci\u00f3ns, por mor da dimisi\u00f3n de Francina Armengol, trala derrota nas elecci\u00f3ns auton\u00f3micas de 2023."}
{"id": "463702", "revid": "89787", "url": "https://gl.wikipedia.org/wiki?curid=463702", "title": "Blanca \u00c1lvarez Gonz\u00e1lez", "text": "Blanca \u00c1lvarez Gonz\u00e1lez, nada en Cartavio (Coa\u00f1a) o 8 de setembro de 1957 e finada en Oviedo o 14 de febreiro de 2021, foi unha xornalista, escritora e poetisa espa\u00f1ola. Entre a s\u00faa obra hai poes\u00eda, novela e ensaio ademais de literatura infantil e xuvenil.\nTraxectoria.\nCursou estudos de Bacharelato no Instituto Padre Feijoo de Xix\u00f3n e realizou varios cursos de Dereito e Filolox\u00eda Rom\u00e1nica na Universidade de Oviedo. \nDurante anos foi co\u00f1ecida como poeta por ga\u00f1ar o \"Premio Internacional de Poes\u00eda C\u00e1lamo\". Posteriormente iniciou colaboraci\u00f3ns xornal\u00edsticas que compaxina co seu labor literario. Tam\u00e9n colaborou no diario As como cronista deportiva.\nAs s\u00faas primeiras publicaci\u00f3ns \u00edan dirixidas ao p\u00fablico adulto: \"La agon\u00eda de los deseos\", \"Las ni\u00f1as no hacen ruido cuando mueren\", ou \"Sarajevo-Berl\u00edn, billete de ida\", en 1999 publicou \"El escritor asesino\". Primeiro publicou novelas, ensaios e reportaxes. Posteriormente empezou a escribir historias para o p\u00fablico infantil.\nCon \"Mil\u00fa, un perro en desgracia\", entrou no \"White Ravens 2001\". En 2002 con \"Caracoles, pendientes y mariposas\", conseguiu o XIII Premio de Literatura Infantil Ala Delta."}
{"id": "463703", "revid": "25871", "url": "https://gl.wikipedia.org/wiki?curid=463703", "title": "Mariv\u00ed Monteser\u00edn", "text": "Mar\u00eda Virtudes Monteser\u00edn Rodr\u00edguez, co\u00f1ecida como Mariv\u00ed Monteser\u00edn, naceu o 19 de maio de 1959 en Boal (Asturias). \u00c9 deputada do Partido Socialista Obreiro Espa\u00f1ol no Congreso de Deputados dende 2004 e formou parte da VIII, IX e X lexislaturas.\nTraxectoria.\nA s\u00faa primeira responsabilidade pol\u00edtica foi como concelleira socialista no Concello de Avil\u00e9s en 1983 corporaci\u00f3n \u00e1 que pertenceu durante 16 anos, at\u00e9 1999. Tam\u00e9n foi tenente de alcalde deste concello entre 1988 e 1995.\nNo 2000 concorreu \u00e1s elecci\u00f3ns na candidatura socialista \u00f3 Senado pero non resultou elixida.\nNo 2004 \u00e9 elixida deputada por Asturias e participa na tramitaci\u00f3n da Lei Integral contra a Violencia de x\u00e9nero que defende como voceira do Grupo Parlamentario Socialista en materia de Igualdade no Pleno do Congreso o d\u00eda da s\u00faa aprobaci\u00f3n o 22 de decembro de 2004 e da Lei Org\u00e1nica para a Igualdade Efectiva de Mulleres e Homes aprobada en marzo de 2007. En marzo de 2008 pasa a formar parte da c\u00fapula directiva do PSOE no Congreso de Deputados \u00f3 ser nomeada voceira adxunta do PSOE no Congreso, \u00e1s ordes de Jos\u00e9 Antonio Alonso Su\u00e1rez e Ram\u00f3n J\u00e1uregui.\nNa X Lexislatura iniciada en 2011, Monteser\u00edn asume a portavoc\u00eda do PSOE da Comisi\u00f3n de Cooperaci\u00f3n Internacional para o Desenvolvemento.\nEn outubro de 2014 ga\u00f1ou as primarias do PSOE en Avil\u00e9s como candidata en substituci\u00f3n da antiga alcaldesa, Pilar Varela, quen decidiu non repetir \u00e1 fronte do cartel socialista na cidade."}
{"id": "463704", "revid": "23204", "url": "https://gl.wikipedia.org/wiki?curid=463704", "title": "Mar\u00eda Virtudes Monteser\u00edn Rodr\u00edguez", "text": ""}
{"id": "463705", "revid": "85894", "url": "https://gl.wikipedia.org/wiki?curid=463705", "title": "O Salgueiro, Prado de Limia, Mu\u00ed\u00f1os", "text": "O Salgueiro \u00e9 unha aldea da parroquia de Prado de Limia, no concello de Mu\u00ed\u00f1os. At\u00f3pase despoboada. \u00c9 propiedade da Xunta de Galicia e forma parte do Parque Natural da Baixa Limia - Serra do Xur\u00e9s. Est\u00e1 dentro da Reserva da Biosfera Xur\u00e9s - Ger\u00eas. Empr\u00e9gase coma aula para a mocidade e foi o lugar desde onde se introduciu a cabra montesa novamente nos montes do Parque Natural.\nA aldea da monta\u00f1a.\nA aldea de Salgueiro \u00e9 un lugar de alto valor ecol\u00f3xico e etnogr\u00e1fico que est\u00e1 na vertente norte da serra do Xur\u00e9s, no val do r\u00edo Salas, situada a 1.030 metros de altitude. Foi abandonada polos seus moradores a mediados do s\u00e9culo XX e actualmente \u00e9 propiedade da Xunta de Galicia.\nO cami\u00f1o de Prado a Salgueiro l\u00e9vanos \u00e1 cruzar o val do r\u00edo Salas por antigas pontes, que durante anos resistiron as enchentes do r\u00edo agora regulado.\nSalgueiro \u00e9 unha mostra da estrutura dunha poboaci\u00f3n de monta\u00f1a. Est\u00e1 dentro da zona de protecci\u00f3n especial do parque natural, sendo unha \u00e1rea de acceso restrinxido, polo que para a s\u00faa visita se precisa dunha autorizaci\u00f3n.\nMantendo a memoria.\nOs traballos de restauraci\u00f3n e recuperaci\u00f3n de actividades tradicionais para favorecer a s\u00faa transmisi\u00f3n entre as distintas xeraci\u00f3ns son parte das actividades fomentadas polo parque natural. Nesta tarefa resultou fundamental a colaboraci\u00f3n dos veci\u00f1os de Prado. Os traballos de recuperaci\u00f3n da aldea complet\u00e1ronse co pequeno roteiro etnogr\u00e1fico de Salgueiro.\nA conservaci\u00f3n da fauna.\nEn Salgueiro tam\u00e9n existe un recinto que forma parte do programa de reintroduci\u00f3n da cabra montesa, utilizado para a aclimataci\u00f3n das cabras antes da s\u00faa liberaci\u00f3n nos montes do Parque Natural Baixa Limia - Serra do Xur\u00e9s.\nAldea de Salgueiro.\nUnha aldea na natureza.\nNo s\u00e9culo XX Salgueiro converteuse nun lugar inh\u00f3spito para o home, e quedou abandonado. Con todo, como medio natural \u00e9 un lugar privilexiado. Baixo as diversas formas de protecci\u00f3n, entre elas parque natural e reserva da biosfera Ger\u00eas-Xur\u00e9s desenv\u00f3lvense aqu\u00ed varios traballos de recuperaci\u00f3n ambiental.\nDespois do seu abandono e sufrir un gran incendio, Salgueiro e os seus terreos foron adquiridos pola Xunta de Galicia para converterse nun modelo de desenvolvemento sustentable como a primeira aldea ambiental de Galicia.\nO Xur\u00e9s alberga unha fauna moi variada: a cabra montesa, a aguia real e os anfibios.\nA malla.\nA separaci\u00f3n do gran e a palla.\nO gran de centeo era a base da alimentaci\u00f3n en Salgueiro, posto que coa s\u00faa fari\u00f1a se elaboraba o pan. A malla fac\u00edase na eira e colaboraba nela todo o pobo e tam\u00e9n os veci\u00f1os de ao redor.\nA mecanizaci\u00f3n dos labores agr\u00edcolas fixeron innecesarias tarefas tan duras como a malla.\nA malla en Salgueiro.\nA malla fac\u00edase en agosto, e era unha tarefa moi ardua. Veci\u00f1os de diferentes aldeas axud\u00e1banse para realizala. Nela separ\u00e1base o gran de cereal da palla cos golpes do mallo. A semente gard\u00e1base en tullas da casa, e ao longo do ano se levaba ao mu\u00ed\u00f1o para facer fari\u00f1a. A palla empreg\u00e1base como alimento para o gando e tellado para as casas.\nO forno.\nA transformaci\u00f3n do cereal en pan.\nO forno de Salgueiro, como o mu\u00ed\u00f1o, era comunal e \u00eda \"a rolda\", de veci\u00f1o en veci\u00f1o. Con cada fornada remat\u00e1base o ciclo dunha partida de cereal.\nCando chegaban pobres a Salgueiro a pedir esmola adoitaban quedar no forno. Era un lugar quente no que durmir, e os veci\u00f1os d\u00e1banlles caldo ou outra comida. Debido \u00e1 s\u00faa vida itinerante, a visita dos mendicantes era fonte de noticias doutros lugares nesta apartada aldea.\nRecuperar para valorar.\nUnha contorna natural e humana singular..\nIniciou ent\u00f3n unha restauraci\u00f3n parcial para darlle uso educativo, recreativo e de investigaci\u00f3n ambiental, e dar a co\u00f1ecer a cultura e as tradici\u00f3ns propias deste lugar.\nAs actuaci\u00f3ns.\nPret\u00e9ndese que a rehabilitaci\u00f3n quede o m\u00e1is integrada posible no contexto e a contorna, polo que se utilizaron os elementos propios do lugar. Na actualidade est\u00e1n rehabilitadas once casas, as\u00ed como outras edificaci\u00f3ns de interese patrimonial e etnogr\u00e1fico: mu\u00ed\u00f1o, eira, forno e a capela da aldea.\nUnha aldea apartada.\nSalgueiro, lonxe no espazo e no tempo.\nFoi sempre unha das aldeas m\u00e1is illadas do Xur\u00e9s, rodeada por esta serra agreste. De orixe probablemente medieval, amasou riquezas coa produci\u00f3n de carb\u00f3n. Mais a s\u00faa situaci\u00f3n a 1.000 metros de altitude, a falta de electricidade, o seu mal acceso e o fin do uso do carb\u00f3n como fonte de enerx\u00eda propiciaron o seu abandono na metade do s\u00e9culo XX.\nAs festas eran o 13 de xu\u00f1o, por ser Santo Antonio o seu patr\u00f3n.\nOs oficios en Salgueiro.\nSalgueiro foi unha aldea agr\u00edcola e gandeira, na que moitas tarefas se fac\u00edan en com\u00fan. Pero m\u00e1is que nada foi terra de carboeiros, oficio que trouxo moito di\u00f1eiro \u00e1 aldea e tam\u00e9n penurias, pois era un traballo escravo e esgotador.\nCasas de Salgueiro.\nAs vivendas eran de d\u00faas plantas e as palleiras para os apeiros, dunha soa planta e sen xanelas. O tellado era de colmo (palla de centeo). Son sobrias pero de boa cantar\u00eda, proba do di\u00f1eiro que ti\u00f1a a aldea, que foi co\u00f1ecida como \"banco do Xur\u00e9s\". Xente de aldeas veci\u00f1as sub\u00eda ata aqu\u00ed a pedir pr\u00e9stamos.\nAlvariza.\nA produci\u00f3n de mel non era unha actividade principal, pero varios dos seus veci\u00f1os posu\u00edan colmeas nas aforas da aldea. Arredor delas alz\u00e1base a alvariza: un forte muro circular, que as protex\u00eda dos ataques dos osos.\nNa cultura popular.\n\u00c9 escenario da novela \"A agon\u00eda das folerpas\" de \u00d3scar Reboiras Loureiro."}
{"id": "463706", "revid": "25871", "url": "https://gl.wikipedia.org/wiki?curid=463706", "title": "Yolanda Sobero", "text": "Yolanda Sobero Mart\u00ednez, nada en Corao, Cangas de On\u00eds o 20 de agosto de 1959, \u00e9 unha xornalista espa\u00f1ola especialista en pol\u00edtica internacional e Presidenta do Consello de Informativos de RTVE de 2010 a 2014. En 2010 publicou o libro \"Sahara: memoria y olvido\". En 2012 recibiu o primeiro Premio Colombine pola s\u00faa reportaxe \"Feminicidio S.A\". sobre o feminicidio en Guatemala. Dende 2004 \u00e9 reporteira do programa de TVE \"En Portada\". \nTraxectoria.\nLicenciada en Xornalismo pola Universidade Complutense de Madrid, \u00e9 doutora en Ciencias da Informaci\u00f3n coa tese \"Conflictos \u00e9tnicos: el caso de los pueblos ind\u00edgenas\" (1998) e un m\u00e1ster en Estudos Amerindios pola Universidade Complutense / Casa de Am\u00e9rica (2004/2005).\nIncorporouse a TVE en 1982 e at\u00e9 1986 estivo destinada no Centro de Produci\u00f3n de TVE nas Canarias. De 1990 a 2004 foi coordinadora da \u00e1rea de Informaci\u00f3n Internacional dos Telexornais Fin de Semana. \nEn 2004 incorporouse \u00f3 equipo de reportaxes especiais 'En Portada'."}
{"id": "463707", "revid": "23204", "url": "https://gl.wikipedia.org/wiki?curid=463707", "title": "Yolanda Sobero Mart\u00ednez", "text": ""}
{"id": "463709", "revid": "25871", "url": "https://gl.wikipedia.org/wiki?curid=463709", "title": "Carmen del Riego", "text": "Carmen del Riego de Lucas, nada en Oviedo en 1960, \u00e9 unha xornalista espa\u00f1ola, especializada en informaci\u00f3n pol\u00edtica.\nTraxectoria.\nNada en Oviedo en 1960, licenciouse en Ciencias da Informaci\u00f3n, en Dereito e en Ciencias Pol\u00edticas e da Administraci\u00f3n. Traballou na redacci\u00f3n de La Nueva Espa\u00f1a.\nEntrou a traballar en Europa Press o 1 de xullo de 1982, cando as mulleres redactoras non eran frecuentes na axencia, e permaneceu nesta at\u00e9 1989. Posteriormente traballou sucesivamente nos xornais \"Diario 16\" (1989-1990), \"El Sol\" (1990-1992) e \"La Vanguardia\" (dende 1992), onde exerce de cronista pol\u00edtica.\nTam\u00e9n colaborou como tertuliana na Cadena SER, en Telemadrid e en Canal 9.\nEn 2011 converteuse, \u00f3 suceder a Fernando Gonz\u00e1lez Urbaneja, na primeira muller en desempe\u00f1ar a presidencia da Asociaci\u00f3n da Prensa de Madrid (APM). Foi sucedida en 2015 \u00e1 fronte da APM por Victoria Prego."}
{"id": "463710", "revid": "23204", "url": "https://gl.wikipedia.org/wiki?curid=463710", "title": "Carmen del Riego de Lucas", "text": ""}
{"id": "463711", "revid": "89787", "url": "https://gl.wikipedia.org/wiki?curid=463711", "title": "Alicia Miyares", "text": "Alicia Miyares Fern\u00e1ndez, nada en Les Arriondes (Parres, Asturias) o 30 de abril de 1963, \u00e9 unha fil\u00f3sofa e escritora feminista destacada polos seus traballos sobre igualdade e pol\u00edtica, educaci\u00f3n e dereitos de cidadan\u00eda. Doutora en Filosof\u00eda pola Universidade de Oviedo, na actualidade \u00e9 profesora do Instituto Humanejos de Parla (Madrid) e profesora colaboradora na Universidade de Oviedo.\nTraxectoria.\nNada en Les Arriondes, estudou Filosof\u00eda e Letras na Universidade de Oviedo. Licenciouse en 1986 e doutorouse en 1990 cunha tese sobre \"La filosof\u00eda de Nietzsche\", dirixida por Amelia Valc\u00e1rcel.\nDe 1993 a 1995, foi xefa de gabinete da Conseller\u00eda de Educaci\u00f3n e Cultura do Goberno de Asturias con Amelia Valcarcel \u00e1 fronte da conseller\u00eda.\nEn 2006 trasladou a s\u00faa residencia a Madrid e incorporouse como conselleira t\u00e9cnica \u00e1 Unidade de Igualdade \"Muller e Ciencia\" do Ministerio de Educaci\u00f3n e Ciencia (2006-2008).\nDe 2008 a 2011 foi asesora do gabinete da vicepresidenta primeira do Goberno (2008-2011) con Mar\u00eda Teresa Fern\u00e1ndez de la Vega.\nDende 2012 \u00e9 xefa do Departamento de Filosof\u00eda e profesora do Instituto Humanejos de Parla (Madrid).\nTam\u00e9n \u00e9 integrante do Consello Reitor do Instituto Asturiano da Muller e secretaria da Asociaci\u00f3n Espa\u00f1ola de Filosof\u00eda Mar\u00eda Zambrano."}
{"id": "463712", "revid": "23204", "url": "https://gl.wikipedia.org/wiki?curid=463712", "title": "Alicia Miyares Fern\u00e1ndez", "text": ""}
{"id": "463713", "revid": "89787", "url": "https://gl.wikipedia.org/wiki?curid=463713", "title": "Atsuko Hirayanagi", "text": ", nada na prefectura de Nagano, \u00e9 unha directora de cinema xaponesa-estadounidense\nTraxectoria.\nGraduouse na Tisch School of the Arts cun m\u00e1ster en produci\u00f3n de cinema. \u00d3 tempo que se graduaba, o seu proxecto de segundo ano \"Mo Ikkai\", ga\u00f1ou o Grand Prix no Festival de Curtametraxes do Festival de Cinema de Asia en 2012.\nA s\u00faa curtametraxe de tese doutoral, \"Oh Lucy!\", recibiu o Premio Tisch's First Prize Wasserman no Festival First Run de 2014, e tam\u00e9n recibiu m\u00e1is de 25 galard\u00f3ns en todo o mundo, inclu\u00edndo premios no Festival Internacional de Cinema de Cannes (2014), no Festival de Cinema de Sundance (2015), e no Festival Internacional de Cinema de Toronto (2014).\nA versi\u00f3n en longametraxe \"Oh Lucy!\" foi ga\u00f1adora do Premio Sundance/NHK de 2016. Foi nomeada unha das \u203320 mulleres directores que tes que co\u00f1ecer\u2033 por IndieWire., e foi nomeada nos Premios Film Independent Spirit \u00f3 mellor debut.\nHirayanagi foi convidada \u00f3 unirse \u00e1 Academia das Artes e das Ciencias Cinematogr\u00e1ficas en 2018."}
{"id": "463717", "revid": "5863", "url": "https://gl.wikipedia.org/wiki?curid=463717", "title": "Salgueiro (aldea abandonada)", "text": ""}
{"id": "463718", "revid": "98629", "url": "https://gl.wikipedia.org/wiki?curid=463718", "title": "Asasinato no Orient Express (filme de 2017)", "text": "Asasinato no Orient Express (en ) \u00e9 un filme estadounidense de 2017 dirixido por Kenneth Branagh cun gui\u00f3n de Michael Green. Bas\u00e9ase na novela de 1934 \"Asasinato no Orient Express\", de Agatha Christie. Est\u00e1 protagonizado polo propio Branagh no papel de Hercule Poirot, xunto con Pen\u00e9lope Cruz, Willem Dafoe, Judi Dench, Johnny Depp, Josh Gad, Derek Jacobi, Leslie Odom Jr., Michelle Pfeiffer, Olivia Colman, e Daisy Ridley nos papeis secundarios. O filme \u00e9 a cuarta adaptaci\u00f3n cinematogr\u00e1fica da novela de Christie, logo da versi\u00f3n de 1974, do telefilme de 2001 e un episodio da serie \"Agatha Christie's Poirot\". O argumento segue a Poirot, un detective de sona mundial, que tenta resolver un asasinato no famoso tren transeuropeo na d\u00e9cada de 1930."}
{"id": "463719", "revid": "89787", "url": "https://gl.wikipedia.org/wiki?curid=463719", "title": "Steven Adler", "text": "Michael Coletti, nado como Steven Adler o 22 de xaneiro de 1965 en Clevaland, \u00e9 un bater\u00eda estadounidense, co\u00f1ecido especialmente polo seu traballo coa popular agrupaci\u00f3n estadounidense Guns N' Roses. Con devandita banda gravou o \u00e1lbum \"Appetite for Destruction\", un dos discos m\u00e1is vendidos da historia (33 mill\u00f3ns de copias) e \"G N' R Lies\".\nTraxectoria.\nInicios.\nSteven Adler naceu baixo o nome de Michael Coletti en Cleveland, Ohio, o 22 de xaneiro de 1965, dun pai italo-americano, Michael Coletti, e dunha nai americana de confesi\u00f3n xud\u00eda, Deanna. Tras o divorcio dos seus pais, marcha coa s\u00faa nai a Los \u00c1ngeles. Para respectar a regra xud\u00eda que impide nomear aos fillos co nome do pai, a s\u00faa nai ponlle o nome de Steven, e m\u00e1is tarde toma o apelido do novo marido da s\u00faa nai, Melvin Adler. Ten un irm\u00e1n m\u00e1is vello, Kenny, e unha irm\u00e1 m\u00e1is nova, Jamie. Steven Adler creceu no Val de San Fernando ata a idade de 13 anos. Despois vive cos seus av\u00f3s en Hollywood. Co\u00f1ece ao futuro guitarrista l\u00edder de Guns N' Roses, Slash, no colexio Bancroft Junior High. Isto pasou unha tarde cando Steven andaba en patineta e tras unha ca\u00edda, Slash acheg\u00f3uselle na s\u00faa bicicleta para ver se se atopaba ben. Ese mesmo d\u00eda - segundo comenta Slash nunha entrevista - Steven mostroulle uns acordes na s\u00faa vella guitarra e espertou o amor de Slash pola guitarra.\nGuns N' Roses.\nXuntos formaron unha banda chamada Road Crew, e ao disolverse esta, Adler e Slash foron chamados para integrar Guns N' Roses, xa que Tracii Guns e Rob Gardner continuaron con L.A. Guns. Steven Adler tocou a bater\u00eda nos \u00e1lbums \"Appetite for Destruction\", \"G N' R Lies\" e nun mini LP co seu propio selo discogr\u00e1fico UZI Suicide, titulado \"Live ?!@ Like a Suicide\".\nOs problemas por drogas no interior da banda agrav\u00e1ronse. Steven non pode tocar a bater\u00eda durante os ensaios debido \u00e1s s\u00faas fortes adicci\u00f3ns \u00e1 hero\u00edna e \u00e1 coca\u00edna. A pesar de ser avisado polos seus compa\u00f1eiros para que frease a s\u00faa adicci\u00f3n, Steven contin\u00faa drog\u00e1ndose, o que foi o motivo da s\u00faa expulsi\u00f3n do grupo en 1990. Foi substitu\u00eddo por Matt Sorum, bater\u00eda que tam\u00e9n colaborara con The Cult. Adler seguiu consumindo drogas at\u00e9 sufrir un infarto (que lle deixou secuelas na fala) tras consumir speedball.\nEn outubro de 1991 Steven imp\u00f3n un xu\u00edzo \u00e1 banda aducindo que non era o \u00fanico que se drogaba nos tempos en que fora expulsado e que o resto dos integrantes tam\u00e9n o fac\u00edan. Ademais afirmaba que era un dos donos do nome Guns N\u2019 Roses, polo cal lle correspond\u00edan dereitos de ingreso. Un ano m\u00e1is tarde Steven gana o xu\u00edzo, co cal o xu\u00edz dita que cada integrante lle aboe unha suma de di\u00f1eiro. Dita suma chegar\u00eda a unha cantidade total de dous mill\u00f3ns e medio de d\u00f3lares. Con isto Steven quedar\u00eda totalmente f\u00f3ra do grupo.\nAdler's Appetite.\nTras case d\u00faas d\u00e9cadas de loita contra a s\u00faa adicci\u00f3n \u00e1 hero\u00edna, formou a banda Adler's Appetite. Posteriormente escribiu un libro autobiogr\u00e1fico coa axuda da s\u00faa nai, o cal leva por nome \"My Appetite for Destruction: Sex, and Drugs\", and Guns N' Roses. O libro sa\u00edu \u00e1 venda o 27 de xullo de 2010.\nEn marzo de 2009, Adler anunciou que tocar\u00eda nunha das canci\u00f3ns de Slash, primeiro \u00e1lbum en solitario do seu amigo \"Slash.\" O disco de Slash que conta coa participaci\u00f3n de numerosas estrelas do rock sa\u00edu \u00e1 venda en marzo de 2010. O tema no que participou Steven Adler tit\u00falase \"Baby Can't Drive\" e \u00e9 interpretado por Alice Cooper e Nicole Scherzinger con colaboraci\u00f3n de Flea. O 22 de novembro de 2009, Steven Adler tocou a canci\u00f3n \"Paradise City\" xunto a Slash e Duff McKagan nos \u00c1nxeles. En setembro de 2010 anunciou unha xira por Latinoam\u00e9rica na que se inclu\u00edron a pa\u00edses como a Arxentina, Chile, Colombia, o Per\u00fa e o Brasil.\nO 14 de abril de 2012 Adler tocou xunto aos seus excompa\u00f1eiros Slash, Duff McKagan, Gilby Clarke e Matt Sorum durante a induci\u00f3n de Guns N' Roses ao Sal\u00f3n da Fama do Rock and Roll. Interpretaron \u00e9xitos como \"Paradise City\", \"Sweet Child Ou' Mine\" e \"Mr. Brownstone\". O 6 de xullo de 2016 en Cincinnati, durante a xira Not in This Lifetime... Tour, Adler subiu ao escenario con Guns N' Roses por primeira vez desde 1990. Interpretou as canci\u00f3ns \"Out Ta Get Me\" e \"My Michelle\".\nAdler.\nTras disolver Adler's Appetite, Steven formou unha nova banda en marzo de 2012, xunto ao vocalista Jacob Bunton, o guitarrista Lonny Paul e o baixista Johnny Martin. O grupo rex\u00edstrase co nome Adler, e ese mesmo ano lanzan o seu primeiro \u00e1lbum de estudio, \"Back from the Dead\", no que colaboran o artista John 5 e o excompa\u00f1ero de Adler, Slash. Con canci\u00f3ns como \"The One That You Hated\" ou \"Back from the Dead\", o \u00e1lbum destaca por un son contempor\u00e1neo e m\u00e1is distinguido que os anteriores traballos do bater\u00eda.\nControversia.\nNo ano 1998 non admitiu ningunha resposta a dous cargos de ataques a d\u00faas mulleres diferentes en incidentes separados de violencia dom\u00e9stica. Foi sentenciado a 150 d\u00edas de prisi\u00f3n e tres anos de liberdade condicional, coa condici\u00f3n de someterse a un ano de asesoramento sobre violencia dom\u00e9stica e a prohibici\u00f3n de usar drogas ilegais."}
{"id": "463720", "revid": "59564", "url": "https://gl.wikipedia.org/wiki?curid=463720", "title": "Richard Z. Kruspe", "text": "Richard Zven Kruspe (Wittenberge, Rep\u00fablica Democr\u00e1tica Alem\u00e1, 24 de xu\u00f1o de 1967) \u00e9 un m\u00fasico alem\u00e1n, guitarrista da banda alem\u00e1 Rammstein e a neoiorquina Emigrate, na cal ademais canta en ingl\u00e9s.\nTraxectoria.\nNaceu en Wittenberge, Alema\u00f1a Oriental, actual estado de Brandeburgo, e viviu al\u00ed cos seus pais e os seus tres irm\u00e1ns. Durante a s\u00faa adolescencia practicou boxeo e recibiu formaci\u00f3n profesional como coci\u00f1eiro. Aos 19 anos trasladouse ao distrito berlin\u00e9s de Prenzlauer Berg, ent\u00f3n encadrado no Berl\u00edn Oriental. En 1989 escapou do pa\u00eds a trav\u00e9s da fronteira entre Austria e Hungr\u00eda, sendo o \u00fanico compo\u00f1ente de Rammstein que se atreveu a cruzar o muro de Berl\u00edn. Tras a reunificaci\u00f3n alem\u00e1 regresou ao Berl\u00edn Oriental, onde tocou en varios grupos como D\u00e1s Auxe Gottes, Orgasm death gimmick e Die Asina. En 1994 fundou Rammstein xunto a Till Lindemann, Paul Landers, Oliver Riedel, Christoph Schneider e Christian Lorenz (Flake)\nRichard contraeu matrimonio coa actriz Caron Bernstein o 29 de outubro de 1999. A cerimonia foi xud\u00eda e Richard compuxo a m\u00fasica. Tomou o nome Richard Kruspe-Bernstein durante o tempo que durou o seu matrimonio. Ao separarse no 2004 recuperou o apelido 'Kruspe'.\nA primeira filla de Kruspe naceu o 28 de febreiro de 1991 e ch\u00e1mase Khira Li Lindemann.\u00a0Ten o apelido 'Lindemann' porque a s\u00faa nai estivo previamente casada co vocalista de Rammstein, Till Lindemann, cuxo apelido mantivo tras divorciarse del. Kruspe e a nai de Khira Li nunca chegaron a casar. En 1998, Khira Li apareceu na presentaci\u00f3n da canci\u00f3n \"Tier\" de Rammstein en Live aus Berlin. Tam\u00e9n colaborou nos coros de \"Spieluhr\", do \u00e1lbum \"Mutter\" (2001).\nO 10 de decembro de 1992 naceu o seu fillo Merlin Esra Besson.\nA segunda filla de Richard naceu o 28 de setembro de 2011, ch\u00e1mase Maxime Alaska Bossieux. A s\u00faa nai \u00e9 Margaux Bossieux, a s\u00faa actual parella. Ela \u00e9 baixista da banda punk \"Dirty Mary\" e actualmente da banda Emigrate, na cal tam\u00e9n participa como corista.\nDende outono de 2005, o fabricante de guitarras ESP comercializa un modelo chamado \"ESP RZK-1 Richard Kruspe Signature\"."}
{"id": "463721", "revid": "98629", "url": "https://gl.wikipedia.org/wiki?curid=463721", "title": "Diamagnetismo", "text": "En electromagnetismo, o diamagnetismo \u00e9 unha propiedade dos materiais que consiste en repeler os campos magn\u00e9ticos. \u00c9 o oposto aos materiais paramagn\u00e9ticos os cales son atra\u00eddos polos campos magn\u00e9ticos. O fen\u00f3meno do diamagnetismo foi descuberto por Sebald Justinus Brugmans que observou en 1778 que o bismuto e o antimonio foron repelidos polos campos magn\u00e9ticos. O termo diamagnetismo foi acu\u00f1ado por Michael Faraday en setembro de 1845, cando se deu conta de que todos os materiais responden (xa sexa en forma diamagn\u00e9tica ou paramagn\u00e9tica) a un campo magn\u00e9tico aplicado.\nAs substancias son, na s\u00faa gran maior\u00eda, diamagn\u00e9ticas, posto que todos pares de electr\u00f3ns con spin oposto contrib\u00faen debilmente ao diamagnetismo, e s\u00f3 nos casos nos que hai electr\u00f3ns desemparellados existe unha contribuci\u00f3n paramagn\u00e9tica (ou m\u00e1is complexa) en sentido contrario.\nAlg\u00fans exemplos de materiais diamagn\u00e9ticos son: a auga, o bismuto met\u00e1lico, o hidr\u00f3xeno, o helio e os demais gases nobres, o cloruro de sodio, o cobre, o ouro, o silicio, o xermanio, o grafito, o bronce e o xofre. N\u00f3tese que non todos os citados te\u00f1en n\u00famero par de electr\u00f3ns.\nO grafito pirol\u00edtico, que ten un diamagnetismo non especialmente alto, usouse como demostraci\u00f3n visual, xa que unha capa fina deste material levita (por repulsi\u00f3n) sobre un campo magn\u00e9tico o suficientemente intenso (a temperatura ambiente).\nExperimentalmente, verif\u00edcase que os materiais diamagn\u00e9ticos te\u00f1en:\nEn moitos compostos de coordinaci\u00f3n obtense unha estimaci\u00f3n m\u00e1is exacta utilizando as t\u00e1boas de Pascal.\nNos materiais diamagn\u00e9ticos, o fluxo magn\u00e9tico dimin\u00fae e nos paramagn\u00e9ticos o fluxo magn\u00e9tico aumenta."}
{"id": "463726", "revid": "98629", "url": "https://gl.wikipedia.org/wiki?curid=463726", "title": "Casa Lannister", "text": "A Casa Lannister /\u02c8l\u00e6n\u0268st\u0259r/ \u00e9 unha familia nobre ficticia pertencente \u00e1 saga de literatura fant\u00e1stica \"A Song of Ice and Fire\", escrita por George R. R. Martin. \nFundada por Lann \"o Astuto\", o asentamento da Casa \u00e9 o basti\u00f3n de Casterly Roc, unha fortaleza ficticia situada nas Terras do Oeste, un dos chamados Sete Reinos na obra de Martin. Os Lannister son os se\u00f1ores feudais de devandito reino, gobernando co t\u00edtulo de \u00abGardi\u00e1ns do Occidente\u00bb.\nO bras\u00f3n da familia \u00e9 un le\u00f3n rampante de ouro en campo de goles. O seu lema oficial \u00e9: \"\u00abHear Me Roar\u00bb\" (\"Escoita o meu ruxido\", mentres que a s\u00faa lema extraoficial \u00e9: \"\u00abUn Lannister sempre paga as s\u00faas d\u00e9bedas\u00bb\".\nDescrici\u00f3n.\nSegundo as cr\u00f3nicas da obra de Martin, a Casa Lannister foi fundada por Lann \"o Astuto\", unha figura lendaria dentro do universo de \"A Song of Ice and Fire\", que arrebatou o control de Casterly Roc aos seus lex\u00edtimos donos: a Casa Casterly.\nOs Lannister gobernaron como os Reis da Roca ata que Aegon o Conquistador chegou a Westeros cos seus drag\u00f3ns. O Rei da Rocha daquela era Loren Lannister, quen se aliou co rei do Dominio (outro dos chamados Sete Reinos) para facerlle fronte. Os ex\u00e9rcitos combinados fixeron fronte a Aegon na chamada Batalla do Campo de Lume, onde os seus ex\u00e9rcitos, moi superiores numericamente, foron derrotados polos drag\u00f3ns de Aegon. O rei Loren fincou o xeonllo ante Aegon, o cal lles permitiu conservar o se\u00f1or\u00edo sobre Casterly Roc e o Occidente en troques de que lle rendesen pleites\u00eda, gobernando a partir de ent\u00f3n como \u00abGardi\u00e1ns do Occidente\u00bb.\nOs Lannister de Casterly Roc, situados sobre minas de ouro, convert\u00e9ronse co tempo na casa m\u00e1is pr\u00f3spera economicamente entre os Sete Reinos. Para cando se inician os sucesos da obra, a Casa Lannister \u00e9 a principal prestamista do rei Robert Baratheon.\nMembros da casa.\nKevan Lannister.\nSer Kevan Lannister \u00e9 o irm\u00e1n m\u00e1is novo de Tywin Lannister e a s\u00faa man dereita. A diferenza dos seus irm\u00e1ns, Kevan se adaptou a estar \u00e1 sombra do seu irm\u00e1n m\u00e1is vello, servindo como o seu principal conselleiro e comandante en batalla. O ep\u00edlogo do libro \"A Dance with Dragons\" est\u00e1 narrado desde o seu punto de vista.\nDescrito como un home leal, eficiente e infatigable, o personaxe de Tyrion Lannister afirma de Kevan: \"\u00abde cando en cando pensou algo que Tywin Lannister non pensase antes\u00bb\".\nNo libro \"A Game of Thrones\" serve como comandante dos ex\u00e9rcitos Lannister nas Terras dos R\u00edos. En \"A Clash of Kings\" participa na Batalla do Blackwater. En \"A Storm of Swords\" \u00e9 nomeado Conselleiro de Edictos polo rei Joffrey Baratheon, posici\u00f3n que mant\u00e9n ata \"A Feast for Crows\", onde \u00e9 nomeado Rexente do Reino polo Consello Privado do rei Tommen Baratheon. Isto ser\u00e1 as\u00ed ata o ep\u00edlogo de \"A Dance of Dragons\", anteriormente mencionado, onde \u00e9 asasinado por Varys en previsi\u00f3n de sementar a discordia entre as Casas Lannister e Tyrell, e facilitar a chegada de Aegon Targaryen.\nNa adaptaci\u00f3n televisiva de HBO, \"Game of Thrones\", o personaxe \u00e9 interpretado polo actor Ian Gelder. Falece na sexta tempada cando a ra\u00ed\u00f1a Cersei prende o lume valyrio situado baixo o Gran Septo de Baelor.\nLancel Lannister.\nSer Lancel Lannister \u00e9 o fillo m\u00e1is vello de Kevan Lannister. Serve como escudeiro do rei Robert Baratheon. Posteriormente seralle outorgado o t\u00edtulo de \"ser\" e unirase \u00e1 Fe Militante no libro \"A Feast for Crows\"\nNo libro \"A Game of Thrones\" serve como escudeiro do rei Robert xunto ao seu curm\u00e1n Tyrek. El \u00e9 o responsable de embriagar ao rei Robert durante unha cazar\u00eda por ordes da ra\u00ed\u00f1a Cersei. En \"A Clash of Kings\" conv\u00e9rtese en amante da ra\u00ed\u00f1a Cersei e lle \u00e9 outorgado o t\u00edtulo de cabaleiro como recompensa polo seu labor no asasinato de Robert; tam\u00e9n se converte nun dobre- esp\u00eda de Tyrion cando descobre a relaci\u00f3n que mant\u00e9n con Cersei. Na Batalla do Blackwater \u00e9 gravemente ferido, descubr\u00edndose en \"A Storm of Swords\" que durante a s\u00faa convalecencia experimentou un \u00abrenacemento espiritual\u00bb, convert\u00e9ndose nun devoto da Fe dos Sete. En \"A Feast for Crows\" \u00e9 casado cunha membro da Casa Frey e lle \u00e9 outorgado o basti\u00f3n de Darry en recompensa polo seu labor durante o Blackwater. Convertido nun home p\u00edo que pasa a maior parte do tempo rezando, decide unirse \u00e1 recentemente refundada Fe Militante.\nNa adaptaci\u00f3n televisiva \"Game of Thrones\" o personaxe \u00e9 interpretado por Eugene Simon. O personaxe de Lancel falece na sexta tempada da serie cando a ra\u00ed\u00f1a Cersei prende o lume valyrio baixo o Gran Septo de Baelor.\nGenna Lannister.\nLady Genna Lannister \u00e9 a irm\u00e1 m\u00e1is nova de Tywin Lannister e esposa de Emmon Frey, segundo fillo home de Lord Walder Frey. Fai a s\u00faa primeira aparici\u00f3n no libro \"A Feast for Crows\".\nDescrita como unha muller astuta e de gran car\u00e1cter, debido ao seu matrimonio con Emmon Frey conv\u00e9rtese na Se\u00f1ora consorte de Riverrun cando o basti\u00f3n \u00e9 outorgado \u00e1 Casa Frey. Segundo apunta a obra, Genna exerce unha grande influencia sobre o seu esposo, t\u00e9ndoo completamente dominado.\nNa adaptaci\u00f3n televisiva o personaxe foi omitido ata o momento.\nStafford Lannister.\nSer Stafford Lannister era un parente pr\u00f3ximo de Tywin Lannister, ao ser irm\u00e1n da s\u00faa esposa. Non pos\u00fae aparici\u00f3n f\u00edsica na obra, sendo unicamente mencionado.\nEn \"A Clash of Kings\", Stafford ten a misi\u00f3n de recrutar un novo ex\u00e9rcito en Lannisport e despois unirse a Tywin nas Terras dos R\u00edos. Con todo, vese sorprendido pola chegada do ex\u00e9rcito de Robb Stark, que o derrota na Batalla de Cruzamento de Bueyes, na que Stafford perde a vida e o seu ex\u00e9rcito \u00e9 decimado e posto en fuga. O seu posto oc\u00fapao o seu fillo Daven, considerado m\u00e1is capaz e confiable.\nDaven Lannister.\nSer Daven Lannister \u00e9 o fillo m\u00e1is vello de Stafford Lannister. Fai a s\u00faa primeira aparici\u00f3n f\u00edsica no libro \"A Feast for Crows\".\nTras a morte do seu pai na Batalla de Cruzamento de Bueyes no libro \"A Clash of Kings\", Daven ocupa o seu lugar, reunindo aos remanentes do ex\u00e9rcito do seu pai e partindo cara \u00e1s Terras dos R\u00edos. En \"A Feast for Crows\" lidera o asedio sobre Riverrun co apoio de Ryman Frey. Ademais, \u00e9 nomeado Gardi\u00e1n de Occidente por Cersei, t\u00edtulo que se asum\u00eda que recibir\u00eda Kevan Lannister. Cersei otorga este t\u00edtulo a Daven como unha forma de ofender a Kevan por rexeitar o cargo de Man do Rei. O personaxe de Jaime Lannister observa que o aspecto de Daven \u00e9 similar ao dun le\u00f3n, pois xurou non cortarse o cabelo nin a barba at\u00e9 vingar a morte do seu pai.\nTyrek Lannister.\nTyrek Lannister foi o \u00fanico fillo de Tygett Lannister, un dos defuntos irm\u00e1ns de Tywin Lannister.\nTyrek era un dos escudeiros do rei Robert Baratheon, xunto ao seu primo Lancel. En \"A Game of Thrones\" menci\u00f3nase que est\u00e1 comprometido con Lady Ermesande Hayford, a \u00faltima descendente da Casa Hayford, como forma de que os Lannister f\u00e1ganse coas s\u00faas terras. En \"A Clash of Kings\", durante a Revolta de Desembarco do Rei, Tyrek desaparece en misteriosas circunstancias. A pesar de que se organizan procuras para atopalo ningunha ten \u00e9xito, polo que \u00e9 dado por morto."}
{"id": "463734", "revid": "1131", "url": "https://gl.wikipedia.org/wiki?curid=463734", "title": "Bidueiral de Montederramo", "text": "O Bidueiral de Montederramo \u00e9 un espazo natural galego catalogado como zona especial de conservaci\u00f3n (ZEC) que abrangue a zona de nacemento dos r\u00edos Arnoia, Limia e T\u00e1mega nas abas da serra de San Mamede, que est\u00e1 na zona oeste do Macizo Central ourens\u00e1n. Est\u00e1 nos concellos de Montederramo e Vilar de Barrio.\nEste espazo natural pretende conservar un dos bosques galegos mellor conservados de bidueiros e por ser un punto de transici\u00f3n entre os bosques de vexetaci\u00f3n eurosiberiana a mediterr\u00e1nea no noroeste peninsular. Destacan no ZEC os h\u00e1bitats rochosos, as covas e as turbeiras activas, as\u00ed como queirogais de \"Erica ciliaris\"\ne \"Erica tetralix\", e a presenza de 12 especies con interese de protecci\u00f3n elevado.\nXeograf\u00eda.\nO ZEC est\u00e1 entre a terra de Caldelas e a Limia e ocupa principalmente as parroquias de Paredes e Gab\u00edn de Montederramo e unha \u00e1rea menor de Rebordechau en Vilar de Barrio. Dentro do espazo at\u00f3pase o lugar do Teixedo e case dentro del A Ferrer\u00eda, lugares de Gab\u00edn.\nTen os regos de Corgo Figueiro e Corogo de Valdemiotos ou Torneiros, que afl\u00faen f\u00f3ra do espazo no r\u00edo de Queixa; e o rego de Corgo das Aguzadeiras, que afl\u00fae no r\u00edo Mao, e a cabeceira do r\u00edo Mao.\nFlora e fauna.\nFlora.\nEste espazo est\u00e1 formando principalmente por queirogais, como \"Erica ciliaris\" e \"Erica tetralix\", e bosques aut\u00f3ctonos, cunha parte relativamente importante de bosque de bidueiro (\"Betula\").\nA maior \u00e1rea dos bosques son a das carballeiras de \"Quercus robur\" e \"Quercus pyrenaica\". \u00c1s carballeiras s\u00e9guenas as acivreiras (\"Ilex aquifolium\") en extensi\u00f3n, mesturadas entre os bidueiros. Nas ribeiras dominan os ameneiros (\"Alnus glutinosa\") e os freixos (\"Fraxinus excelsio\").\nNos prados destacan as formaci\u00f3n de m\u00faltiples especies de \"Nardus\". No bidueiral est\u00e1n tam\u00e9n presentes zonas de turbeiras e covas.\nAs especies da flora que est\u00e1n presentes no cat\u00e1logo galego de especies ameazadas son:\nFauna.\nAs especies de maior interese do espazo en canto a s\u00faa conservaci\u00f3n son a lagarta da serra (\"Iberolacerta monticola\") e o lagarto das silvas (\"Lacerta schreiberi\"), as aves gatafornela (\"Circus cyaneus\") e a tartara\u00f1a cincenta (\"Circus pygargus\") e os morcegos grande de ferradura (\"Rhinolophus ferrumequinum\") e pequeno de ferradura (\"Rhinolophus hipposideros\").\nOutras aves de interese do espazo son os azores (\"Accipiter gentilis\"), gabi\u00e1ns \"Accipiter nisus\", a tartara\u00f1a cincenta (\"Circus pygargus\"), a aguia albela (\"Circaetus gallicus\"), os mouchos, ou o gabeador azul (\"Sitta europaea\").\nEntre os mam\u00edferos de interese de conservaci\u00f3n est\u00e1n o gato bravo (\"Felis silvestris\"), o lobo (\"Canis lupus\") e varias especies de armi\u00f1os, en particular a \"Mustela erminea\".\nAs especies da fauna que est\u00e1n presentes no cat\u00e1logo galego de especies ameazadas son:\nCultura.\nLendas.\nEsta fraga acocha unha lenda popular xa que, segundo esta, foi o escenario escollido por Romasanta, o home lobo, para acometer variedade de crimes. Manuel Blanco Romasanta, m\u00e1is co\u00f1ecido como \u201co do unto\u201d, confesou a finais do s\u00e9culo XIX que froito dunha maldici\u00f3n foi convertido nun home lobo que sa\u00eda nas noites de l\u00faa chea. Isto deu orixe \u00e1 lenda que se desencadeou neste bosque, por ser o \u00fanico caso de licantrop\u00eda documentado en Espa\u00f1a.\nTurismo.\nRutas acces\u00edbeis.\nDentro do Bidueiro de Montederramo p\u00f3dese realizar un itinerario que consta dunha lonxitude de 22\u00a0km e na que a dificultade s\u00f3 existe nos dous \u00faltimos quil\u00f3metros, xa que nos atopamos un desnivel de 250 metros.\nO percorrido comeza nunha pequena aldea de Gab\u00edn, Montederramo, que nos achega ata o Bidueiro mediante unha pista transitable por veh\u00edculos. No lugar do Campo do Casar comeza esa ruta PR-G 182, ou Ruta do Bidueiro de Gab\u00edn. Consta de 9 quil\u00f3metros polo interior da fraga, onde ao seu fin se encontra \u00f3 unha construci\u00f3n eclesi\u00e1stica."}
{"id": "463737", "revid": "72012", "url": "https://gl.wikipedia.org/wiki?curid=463737", "title": "Parque Forestal Nacional de Zhangjiajie", "text": "O Parque Forestal Nacional de Zhangjiajie (en ; pinyin: H\u00fan\u00e1n Zh\u0101ngji\u0101ji\u00e8 Gu\u00f3ji\u0101 S\u0113nl\u00edn G\u014dngyu\u00e1n) \u00e9 un parque forestal que se atopa a car\u00f3n da cidade de Zhangjiajie, na provincia de Hunan, na Rep\u00fablica Popular da China. \u00c9 un dos diversos parques nacionais dentro da \u00e1rea paisax\u00edstica de Wulingyuan.\nHistoria.\nEn 1982, foi reco\u00f1ecido como primeiro parque forestal nacional da China, cunha \u00e1rea de 4\u00a0810 ha. Forma parte da meirande rexi\u00f3n de interese panor\u00e1mico e hist\u00f3rico de Wulingyuan. En 1992, Wulingyuan foi oficialmente reco\u00f1ecido como Patrimonio da Humanidade pola UNESCO."}
{"id": "463739", "revid": "22570", "url": "https://gl.wikipedia.org/wiki?curid=463739", "title": "Teor\u00eda das m\u00faltiplas intelixencias", "text": "A Teor\u00eda das Intelixencias M\u00faltiples foi desenvolvida en 1983 e basease na idea de que non existe unha intelixencia, sen\u00f3n que esta ten moitas facetas e que todas deben ser cultivadas na aula. As\u00ed o seu autor, Howard Gardner identifica oito tipos de intelixencias:\nOs profesionais debemos estar pendentes de non educar dunha maneira homox\u00e9nea , independentemente se existen casos con necesidades educativas especiais. De acordo con Gardner cree que o prop\u00f3sito da escola \u201cdeber\u00eda de ser desenvoltas todas las intelixencias y axudar a las persoas a alcanzar metas que sexan apropiadas para a s\u00faa intelixencia\u201d.\nO secreto est\u00e1 na utilizaci\u00f3n de diferentes metodolox\u00edas nas aulas polo cal o neno ou nena ter\u00e1 a s\u00faa dispo\u00f1ibilidade actividades e recursos en todas as areas correspondentes a intelixencias m\u00faltiples, \u00e9 dicir, as metodolox\u00edas tradicionais que se basaban nos coeficientes intelectuais (comprensi\u00f3n, razonamento e xu\u00edzo).\nEste tipo de intelixencia queda obsoleta cando por investigadores contempor\u00e1neos como foi Gardner (1994; 1999), que asume que a intelixencia de calquera neno ou nena pode ser potenciada e que grazas o labor dos profesionais da educaci\u00f3n non debe ser limitadora, sen\u00f3n todo o contrario, debemos abrir as portas o co\u00f1ecemento de todas as intelixencias creativas.\nA continuaci\u00f3n pres\u00e9ntanse unha serie de ferramentas did\u00e1cticas, recursos e materiais , que Fonseca Mora (2002) considera que poden utilizarse na ensinanza e potenciar as intelixencias m\u00faltiples:\nExposici\u00f3ns orais, elaboraci\u00f3ns de diarios, xornais escolares, rompecabezas, c\u00e1lculos mentais, pensamento cr\u00edtico, pintar cadros, narraci\u00f3ns imaxinarias, mapas mentais, exercicios de pensamento visuais, uso da linguaxe corporal, exercicios de relaxaci\u00f3n, materiais sensoriais, terrareos, xogos r\u00edtmicos, exercicios de memoria musical, mediaci\u00f3n de conflitos, reuni\u00f3ns creativas, simulaci\u00f3ns, reflexi\u00f3n, actividades de autoestima,etc.\nEnlaces consultados:"}
{"id": "463744", "revid": "89787", "url": "https://gl.wikipedia.org/wiki?curid=463744", "title": "Grus nigricollis", "text": "Grus nigricollis \u00e9 unha especie de ave gruiforme da familia Gruidae que habita en Asia. \u00c9 unha gr\u00faa de tama\u00f1o medio que cr\u00eda na meseta tibetana e pasa o inverno en zonas do noroeste do subcontinente indio e o leste da China. En But\u00e1n, son veneradas na tradici\u00f3n budista e est\u00e1n protexidas culturalmente en toda a s\u00faa \u00e1rea de distribuci\u00f3n. Existe un festival en But\u00e1n na honra destas aves e o estado indio de Jammu e Caxemira consid\u00e9raa a s\u00faa ave oficial.\nDescrici\u00f3n.\nMide uns 139\u00a0cm de longo, ten unha envergadura alar de 235\u00a0cm e pesa arredor de 5,5\u00a0kg. A s\u00faa plumaxe \u00e9 principalmente gris esbrancuxada, coa testa, a parte superior do pescozo e cola negros, ademais das s\u00faas plumas primarias e secundarias. O seu p\u00edleo \u00e9 vermello e ten unha pequena mancha branca xunto \u00e1 parte posterior do ollo. O iris dos seus ollos \u00e9 amarelo esbrancuxado. O seu peteiro \u00e9 claro mentres que as s\u00faas patas son negras. \u00c1mbolos dous sexos te\u00f1en un aspecto semellante. A s\u00faa cola negra difer\u00e9nzaa facilmente do grou, que a ten gris."}
{"id": "463746", "revid": "1410", "url": "https://gl.wikipedia.org/wiki?curid=463746", "title": "Udzima wa ya Masiwa", "text": "\"Udzima wa ya Masiwa\" (que en comoriano quere dicir \"A Uni\u00f3n das Grandes Illas\") \u00e9 o himno nacional das Comores. Foi adoptado logo da independencia en 1978, sendo escrito por Said Hachim Sidi Abderemane, quen tam\u00e9n compuxo a m\u00fasica, xunto con Kamildine Abdallah.\nMayotte (que \u00e9 reclamada polas Comores, pero que est\u00e1 baixo administraci\u00f3n francesa) tam\u00e9n \u00e9 mencionada na letra."}
{"id": "463747", "revid": "23204", "url": "https://gl.wikipedia.org/wiki?curid=463747", "title": "Himno nacional das Comores", "text": ""}
{"id": "463748", "revid": "1410", "url": "https://gl.wikipedia.org/wiki?curid=463748", "title": "Selo das Comores", "text": "O selo nacional das Comores \u00e9 un dos s\u00edmbolos nacionais do pa\u00eds. Componse dunha l\u00faa crecente cargada con catro estrelas de cinco puntas cada unha. O crecente, un s\u00edmbolo tradicional do islam, e as estrelas, tam\u00e9n forman parte da bandeira nacional.\nDetr\u00e1s do creciente aparece representado o sol. Estes elementos est\u00e1n rodeados polo nome da naci\u00f3n, \u201cUni\u00f3n das Comores\u201d, en franc\u00e9s e \u00e1rabe.\nNa parte exterior do selo at\u00f3panse d\u00faas p\u00f3las de loureiro e na inferior aparece escrito, en franc\u00e9s, o lema nacional: \u201c\"Unit\u00e9 \u2013 Solidarit\u00e9 \u2013 D\u00e9veloppement\"\u201d (\u201d\"Unidade - Solidariedade - Desenvolvemento\"\u201d)"}
{"id": "463749", "revid": "23204", "url": "https://gl.wikipedia.org/wiki?curid=463749", "title": "Selo nacional das Comores", "text": ""}
{"id": "463750", "revid": "23204", "url": "https://gl.wikipedia.org/wiki?curid=463750", "title": "Lingua comoriana", "text": "O comoriano (\"Shikomori\" ou \"Shimasiwa\", a \"lingua de illas\") \u00e9 o nome dado a un grupo de catro linguas bant\u00fas faladas nas Comores, un arquip\u00e9lago do suroeste do oc\u00e9ano \u00cdndico entre Mozambique e Madagascar. \u00c9 considerada unha das linguas oficiais da Uni\u00f3n das Comores na Constituci\u00f3n comoriana. O shimaore, unha das linguas, \u00e9 falado na illa en disputa de Mayotte, un departamento franc\u00e9s reclamado polas Comores. \u00d3 igual c\u00f3 suahili, o comoriano \u00e9 membro das linguas sabaki, que forman parte da familia de linguas bant\u00fas. Cada illa ten a s\u00faa variedade e as catro son divididas convencionalmente en dous grupos: o grupo oriental composto polo \"shindzuani\" (falado en Ndzuani) e o \"shimaore\" (en Mayotte), mentres que o grupo occidental componse do \"shimwali\" (Mwali) e do \"shingazija\" (Ngazidja). A\u00ednda que as linguas dos diferentes grupos non son intelixibles entre elas, xa que s\u00f3 comparten o 80% do l\u00e9xico, si o dentro de cada grupos.\nHistoricamente, a lingua foi escrita en alfabeto \u00e1rabe. A administraci\u00f3n colonial francesa introduciu o alfabeto latino, do cal foi aprobada unha versi\u00f3n oficialmente en 2009. O alfabeto \u00e1rabe a\u00ednda \u00e9 usado amplamente.\n\u00c9 a lingua na que est\u00e1 escrita o himno nacional do pa\u00eds, \"Udzima wa ya Masiwa\"."}
{"id": "463755", "revid": "89787", "url": "https://gl.wikipedia.org/wiki?curid=463755", "title": "Abdallah Said Sarouma", "text": "Abdallah Said Sarouma, nado en Moh\u00e9li o 31 de decembro de 1956, \u00e9 un pol\u00edtico comoriano. Dende o 26 de maio de 2016, exerce como vicepresidente de Transporte, Correos, Telecomunicaci\u00f3ns e Informaci\u00f3n das Comores."}
{"id": "463756", "revid": "98629", "url": "https://gl.wikipedia.org/wiki?curid=463756", "title": "Red Queen", "text": "Red Queen \u00e9 o primeiro tomo dunha serie literaria co mesmo nome, escrito pola autora americana Victoria Aveyard. Foi a primeira novela e serie que escribiu e publicou, oficialmente o 10 de febreiro de 2015. \u00c9 un libro de fantas\u00eda e ficci\u00f3n enfocado a un p\u00fablico xuvenil e adulto. Con esta novela, a autora ga\u00f1ou o premio Goodreads Choice Award 2015 polo debut Goodreads Author e foi nomeada para o 2015 Goodreads Choice Award \u00e1 mellor novela de fantas\u00eda e de ciencia e ficci\u00f3n. \nA serie est\u00e1 composta polos t\u00edtulos: \"Red Queen\", \"Glass Sword\", \"King's Cage\" e \"War Storm\". \nSinopse.\nA historia transcorre nun mundo dividido entre persoas con sangue vermello, persoas normais consideradas inferiores, que viven na pobreza, e persoas plrteadas consideradas superiores, que te\u00f1en distintos poderes, e que gobernan o reino de Norte.\nMare Barrow \u00e9 unha rapaza de sangue vermello que vive coa s\u00faa nai, o seu pai e a s\u00faa irm\u00e1. Ten tres irm\u00e1ns: Bree, Tramy e Shade, que se atopan na fronte dunha guerra, xa que os rapeces ou rapazas de sangue vermella sen traballo son levados al\u00ed.\nMare ad\u00edcase a roubar e ten claro que se non consegue un traballo pronto, levarana \u00e1 fronte coma aos seus irm\u00e1ns. O seu mellor amigo Kilorn traballaba de pescador, pero cando o botan do seu traballo e pretenden mandalo a guerra, Mare e Kilorn planean unha forma de escape, polo que contactan coa l\u00edder da chamada Garda Escarlata, Farley. Esta p\u00eddelles moitos cartos a cambio do escape de Kilorn, ent\u00f3n Mare disponse a roubar para conseguilos. Estaba roubando carteiras \u00e1 xente que sa\u00eda dun bar, cando un dos home se decatou. Este era o pr\u00edncipe prateado, Cal Calore, quen en lugar de castigala lle ofreceu un traballo de servidume en palacio para protexela da guerra.\nDurante a elecci\u00f3n de ra\u00ed\u00f1as, Mare, diante de todos os prateados, mostra que pos\u00fae poderes de electricidade ao ser unha rapaza de sangue vermello. Ela \u00e9 capturada, pero o rei Tiberias, por medo a unha rebeli\u00f3n por parte das persoas con sangue vermello, decide enganar a todos dicindo que en realidade esta ten o sangue prateado. Deste xeito, expl\u00edcase que te\u00f1a poderes, e para mantela controlada decide que ter\u00eda que casar co seu segundo fillo, Maven Calore. Mare d\u00e1se conta de que est\u00e1 namorada de Cal, o irm\u00e1n do seu prometido e o futuro rei de Norta. Este, a s\u00faa vez, est\u00e1 prometido con Evangeline Samos pero namorado de Mare. A\u00ednda as\u00ed, pouco a pouco Mare comeza a collerlle cari\u00f1o a Maven. Ademais Mare pide que os seus irm\u00e1ns volvan da guerra e que non manden a Kilorn nin a s\u00faa irm\u00e1, pero cando os seus\u00a0 irm\u00e1ns regresan ent\u00e9rase de que Shade morreu. Ent\u00f3n ela ponse moi furiosa e \u00fanese \u00e1 Garda Escarlata, \u00e1 que tam\u00e9n se une Maven a pesar de ser un prateado nunha revoluci\u00f3n de vermellos. Ao estar xuntos nesta rebeli\u00f3n, ambos se senten m\u00e1is unidos.\nA Garda Escalata planea un atentado dentro do palacio, coa axuda de Mare e Maven que sae mal e rematan capturando a alg\u00fans membros da Garda Escarlata; Mare e Maven ax\u00fadanos a escapar. Julian, o t\u00edo de Cal Calore, enc\u00e1rgase de investigar os poderes de Mare e descobre que o sangue desta ten unha mutaci\u00f3n xen\u00e9tica, habilit\u00e1ndoa con poderes de prateado, pero m\u00e1is poderosa que ambos. Tam\u00e9n descobre que existen m\u00e1is coma ela, coma o seu irm\u00e1n Shade, co\u00f1ecendo as\u00ed a raz\u00f3n pola que o mataron os prateados. Julian escribe unha lista con nomes de persoas con esta mesma mutaci\u00f3n.\nA Garda Escalata, planea infiltrarse na residencia do rei, na capital. Mare intenta convencer a Cal para que permita que a Garda Escarlata sobretome o Castelo, pero el, sent\u00edndose traizoado por Mare, n\u00e9gase e arresta tanto a Mare como a Maven, lev\u00e1ndoos ao castelo. Pero, unha vez en presenza da ra\u00ed\u00f1a Elara e o rei Tiberias, a primeira revela que ela e Maven manipularon a Mare todo o tempo \u00a0nun complot para outorgar a Maven o t\u00edtulo de rei e asasinar a Cal. Elara ent\u00f3n usa o seu poder de control mental para obrigar a Cal a matar ao seu pai, pasando as\u00ed el e Mare a ser traidores e permitindo que Maven se converta en rei.\nCondenan a morte a Cai e a Mare, mais a Garda Escarlata resc\u00e1taos antes da s\u00faa execuci\u00f3n. Mentres escapaban, Mare ve que Shade est\u00e1 vivo, que finxiu a s\u00faa morte, e ela xura vingarse e encontrar ao resto de sangue vermello con mutaci\u00f3n da lista de Julian.\nCr\u00edtica.\nA cr\u00edtica, de xeito xeral, recibiu a novela con disparidade de opini\u00f3ns pois a\u00ednda que \u00e9 divertida ou aditiva tam\u00e9n \u00e9 unha historia xa vista e que garda semellanzas con outras series. O xornal \"The Guardian\" deulle catro estrelas da s\u00faa clasificaci\u00f3n e, a\u00ednda que a recomenda como lectura xuvenil e a cataloga de divertida, opina que non \u00e9 de todo orixinal. Brian Truitt de \"USA Today\", escribiu sobre a novela que a\u00ednda que non \u00e9 orixinal pois est\u00e1 chea de arquetipos ten a graza por inclu\u00edr elementos de X-Men. Por outra banda, Cassidy Anderson, de \"Grand Forks Herald\", declarou: \"En \u00faltima instancia, este libro \u00e9 esaxerado. Segue sendo unha lectura divertida a condici\u00f3n de que non se busque nada con moita profundidade ou significado\". Igualmente, o \"Christian Science Monitor\" describiu o libro como unha novela dist\u00f3pica que lembra a Hunger Games ou a aspectos de Insurgent de Victoria Roth. Tam\u00e9n Publishers Weekly atopou o mesmo paralelismo \"Hai unha sensaci\u00f3n inconfundible de dej\u00e1 vu nesta primeira entrega da trilox\u00eda Red Queen, que comparte varios puntos de trama e similitudes coa serie Hunger Games ...\"\nAdaptaci\u00f3n cinematogr\u00e1fica.\nGennifer Hutchison, guionista e produtora de Better Call Saul e Breaking Bad, foi contratada en 2015 por Universal Pictures para adaptar a novela a unha longametraxe. A directora de \"Pitch Perfect 2\", Elizabeth Banks, estaba en conversas co estudo para dirixir e producir o proxecto."}
{"id": "463760", "revid": "23204", "url": "https://gl.wikipedia.org/wiki?curid=463760", "title": "Moustadroine Abdou", "text": "Moustadroine Abdou, nado en Anjouan o 14 de xu\u00f1o de 1969, \u00e9 un pol\u00edtico das Comores.\nTraxectoria.\nDende o 26 de maio de 2016 exerce como vicepresidente do seu pa\u00eds en Agricultura, Pesca, Medio Ambiente, Planificaci\u00f3n Espacial e Urbanismo."}
{"id": "463762", "revid": "89787", "url": "https://gl.wikipedia.org/wiki?curid=463762", "title": "Djaffar Ahmed Said", "text": "Djaffar Ahmed Said Hassani, nado na Gran Comora o 20 de febreiro de 1966, \u00e9 un pol\u00edtico comoriano. Dende o 26 de maio de 2016, exerce como vicepresidente das Comores nas \u00e1reas de Econom\u00eda, Planificaci\u00f3n, Industria, Artesan\u00eda, Investimentos, Sector Privado e Asuntos de Terras.\nOp\u00faxose a Azali Assoumani nos cambios constitucionais. En setembro de 2018, emitiuse unha orde de arresto contra el por conspirar contra o estado."}
{"id": "463763", "revid": "23204", "url": "https://gl.wikipedia.org/wiki?curid=463763", "title": "Djaffar Ahmed Said Hassani", "text": ""}
{"id": "463764", "revid": "15490", "url": "https://gl.wikipedia.org/wiki?curid=463764", "title": "Ennodio", "text": ""}
{"id": "463766", "revid": "85894", "url": "https://gl.wikipedia.org/wiki?curid=463766", "title": "Mutsamudu", "text": "Mutsamudu \u00e9 a segunda cidade m\u00e1is grande das Comores. \u00c9 tam\u00e9n a capital e meirande cidade da illa de Anjouan, as\u00ed como o fogar do antigo presidente comoriano Ahmed Abdallah Mohamed Sambi. Conta cun porto comercial e unha antiga cidadela. A poboaci\u00f3n no ano 2010 era de 25\u00a0471 persoas."}
{"id": "463768", "revid": "98629", "url": "https://gl.wikipedia.org/wiki?curid=463768", "title": "Libanio", "text": "Libanio (en lat\u00edn, \"Libanius;\" en grego\",\" ) nado en Antioqu\u00eda contra o 314-315, foi o m\u00e1is distinguido entre os sofistas ret\u00f3ricos gregos do s\u00e9culo IV. Durante o ascenso da hexemon\u00eda cristi\u00e1 na etapa final do Imperio Romano, permaneceu inconverso e en asuntos relixiosos foi un pag\u00e1n helenizado. \nTraxectoria.\nNaceu en Antioquia na Siria dentro dunha ilustre familia vinda a menos. Recibiu educaci\u00f3n na s\u00faa cidade natal e con catorce anos comezou o estudo da ret\u00f3rica e os seus co\u00f1ecementos lev\u00e1rono a Atenas, onde foi disc\u00edpulo de Zen\u00f3n. O sistema petulante que estaba en vigor en Atenas non lle gustou polo que acabou adic\u00e1ndose m\u00e1is aos estudos privados que aos que organizaron escolas, e estudou cl\u00e1sicos gregos. \nChamou a atenci\u00f3n polo seu talento e perseveranza e foi nomeado orador, pero el rexeitou o cargo e abandonou a cidade para acompa\u00f1ar ao seu amigo Crisp\u00edn a Heraclea do Ponto. Ao seu regreso pasou por Constantinopla onde atopou ao fil\u00f3sofo Nicocles de Lacedemonia quen o invitou a permanecer na cidade. \nTras resolver uns asuntos en Atenas, volveu a Constantinopla pero, estando ausente, un ret\u00f3rico de Capadocia ocupou o lugar que esperaba conseguir polo que tivo que abrir unha escola privada e en pouco tempo obtivo un gran n\u00famero de alumnos at\u00e9 o punto de que as escolas p\u00fablicas quedaron sen estudantes. \nOs afectados denunci\u00e1rono como un mago e o prefecto Limenio, inimigo seu, apoiou a acusaci\u00f3n e, no 346, expuls\u00e1rono da cidade. Marchou a Nicomedia onde ensinou co mesmo \u00e9xito e provocou a mesma hostilidade. Estivo cinco anos na cidade, per\u00edodo que el mesmo definiu como o m\u00e1is feliz da s\u00faa vida, e volveu a Constantinopla, onde foi recibido con frialdade e tivo que volver a Nicomedia; al\u00ed, ao se declarar unha epidemia, abandonou de novo a cidade regresando a Constantinopla onde ensinou at\u00e9 o 354. \nUn amigo seu, conseguiulle un posto en Atenas que Libanio rexeitou por segunda vez. Marchou cara a s\u00faa cidade natal, Antioqu\u00eda, e cando volveu a Constantinopla enfermou; pediu ao emperador poderse establecer en Antioqu\u00eda, onde permaneceu ata o final da s\u00faa vida ocupando a c\u00e1tedra de ret\u00f3rica. Os seus alumnos eran tanto pag\u00e1ns coma cristi\u00e1ns, e entre os seus alumnos houbo cristi\u00e1ns relevantes coma San Basilio e San Xo\u00e1n Cris\u00f3stomo. \nLibanio non chegou a casar pero tivo parella. Era pag\u00e1n e simpatizaba cos obxectivos de Xuliano o Ap\u00f3stata, que fora tam\u00e9n alumno seu e con quen mantivera unha certa correspondencia que se conserva, e en cuxa memoria escribiu un fato de oraci\u00f3ns compostas entre 362 e 365. \nDesco\u00f1\u00e9cese cando morreu, pero tivo que ser con posterioridade ao 391, pois este ano a\u00ednda estaba vivo. \nObras.\nAs obras conservadas de Libanius, que incl\u00faen m\u00e1is de 1.600 cartas e 64 discursos, son valiosas como fonte hist\u00f3rica para o cambiante mundo posterior ao s\u00e9culo IV. A s\u00faa oraci\u00f3n \"Unha resposta a Ar\u00edstides en nome dos danzantes\", escrita aproximadamente no 361, \u00e9 un dos rexistros m\u00e1is importantes da danza romana, particularmente desa forma popular co\u00f1ecida como pantomima. A s\u00faa primeira \"Oraci\u00f3n I\" \u00e9 unha narrativa autobiogr\u00e1fica, escrita por primeira vez en 374 e revisada ao longo das s\u00faa vida, comeza como o relato dun erudito e remata coma o diario privado dun vello exiliado.\nA s\u00faas obras consisten de declamaci\u00f3ns, oraci\u00f3ns, unha vida de Dem\u00f3stenes, unha autobiograf\u00eda e cartas variadas das que hai m\u00e1is de mil seiscentas agrupanse en: "}
{"id": "463769", "revid": "98629", "url": "https://gl.wikipedia.org/wiki?curid=463769", "title": "C\u00e1mara de caix\u00f3n", "text": "As c\u00e1maras de caix\u00f3n son unha evoluci\u00f3n das c\u00e1maras estenopeicas (c\u00e1maras sen lente, de visi\u00f3n directa), que ao contrario destas \u00faltimas, utilizan placas ou carretes. O seu nome d\u00e9bese \u00e1 forma cadrada, como unha caixa. Te\u00f1en un mecanismo moi sinxelo e unha lente en menisco. \nHistoria.\nAs c\u00e1maras de caix\u00f3n xurdiron no s\u00e9culo XIX. Nun primeiro momento empreg\u00e1banse para iluminar placas fotogr\u00e1ficas (son un soporte fotogr\u00e1fico feitas de vidro). Co paso do tempo foron avanzando e pasaron a empregarse carretes fotogr\u00e1ficos (carretes de acetona).\nA primeira marca que as comercializou foi Kodak, foron fabricadas por George Eastman en 1888. \nAo principio a xente mercaba a c\u00e1mara xunto ao carrete (cun custo bastante elevado), posteriormente fac\u00edan as fotograf\u00edas e ao remata-lo carrete envi\u00e1bano xunto coa c\u00e1mara \u00e1 empresa onde a mercaran para que o revelasen. De seguido p\u00fa\u00f1anlle un novo carrete e envi\u00e1banlla de novo ao cliente.\nEn 1895 sa\u00edu ao mercado a nova Kodak Pocket; en 1900 lanzouse ao mercado a Kodak Brownie, que chegou ao gran p\u00fablico.\nNesa \u00e9poca non exist\u00eda a ampliaci\u00f3n dos negativos, polo que as fotograf\u00edas deb\u00edan ser feitas directamente no tama\u00f1o desexado, polo tanto, exist\u00edan distintos tama\u00f1os de c\u00e1maras (6x9 e 6x7)\nKodak foi o pioneiro e precursor dende Nova York ata 1915, momento no que Alema\u00f1a empezou a competir con eles. A marca Agfa fabricou uns rolos fotogr\u00e1ficos utilizados nas primeiras c\u00e1maras de caix\u00f3n do pa\u00eds xermano, as Ernemann Film K. Ao final dos anos 20 comezaron a aparecer numerosos fabricantes, o que fixo que aumentase a s\u00faa popularidade. Produtores como Atlissa cambiaron o formato e marcaron o cami\u00f1o para as c\u00e1maras de caix\u00f3n da posguerra. \nAplic\u00e1ronselles impostos \u00e1s c\u00e1maras americanas, pasaron a ser m\u00e1is caras, polo que non puideron competir coas alem\u00e1s, que eran moito m\u00e1is baratas. Isto provocou que aumentara a s\u00faa popularidade.\nCoa chegada da segunda guerra mundial paralizouse a s\u00faa fabricaci\u00f3n e distribuci\u00f3n debido a que as empresas fotogr\u00e1ficas foron utilizadas para fins b\u00e9licos.\nO seu rexurdimento comezou en 1949, cando apareceron fabricantes tradicionais que se aproveitaron do avance na fotograf\u00eda e inclu\u00edron melloras, como os conectores a flash de l\u00e1mpada dun \u00fanico uso, novos formatos e dese\u00f1os.\nAo redor de 1950, o concepto de c\u00e1mara de caix\u00f3n quedou anticuado, a xente deixou de mercalas e foron substitu\u00eddas polas c\u00e1maras compactas de rolo.\nA Agfa Clack de Bakelita \u00e9 o mellor exemplo do final da \u00e9poca das c\u00e1maras de caix\u00f3n. Por\u00e9n, alg\u00fans fabricantes tradicionais seguiron produc\u00edndoas ata comezo dos anos 70.\nFrancia e Inglaterra tam\u00e9n fabricaron este tipo de c\u00e1maras pero a menor escala.\nPasaron a ser c\u00e1maras que se lles regalaban aos nenos e nenas para que comezaran na fotograf\u00eda, xa que eran moi sinxelas.\nCompo\u00f1entes.\nCorpo.\nAo principio eran c\u00e1maras fabricadas en pel, sen decoraci\u00f3n; m\u00e1is tarde pasar\u00edan a ser de metal estampado cos frontais m\u00e1is rechamantes e visiblemente moito m\u00e1is atractivos\nObxectivo.\nEste tipo de c\u00e1maras eran moi baratas, polo que non invest\u00edan moito di\u00f1eiro en melloralas. Perd\u00edan nitidez nos extremos do negativo, unicamente se atopaba n\u00edtido o centro. A maior\u00eda delas non posu\u00eda enfoque a distancia, soamente as de alta gama.\nDiafragma.\n\u00c9 un elemento das c\u00e1maras que reduce o paso da luz. Debido a que este tipo de c\u00e1maras fotografaban moi escuro, a maior\u00eda delas non posu\u00edan este elemento. \u00c9 \u00fatil para fotografar lugares con moita luz\nObturador.\n\u00c9 un dispositivo que permite regular o tempo de exposici\u00f3n \u00e1 luz. Consiste nunha chapa met\u00e1lica cun buraco que, ao xirar mediante unha panca, deixa pasar a luz, xa que o buraco coincide co obxectivo nun determinado momento. Nas primeiras c\u00e1maras de caix\u00f3n a panca accionaba o obturador tanto ao subila como ao baixala, o que supo\u00f1\u00eda bastantes dificultades para as usuarias/os; moitas veces non sab\u00edan se estaba accionado ou non. Posteriormente mellor\u00e1rona e retroced\u00eda automaticamente.\nDebido \u00e1 velocidade de obturaci\u00f3n, 1/30s, moitas fotograf\u00edas sa\u00edan movidas, polo que hab\u00eda que fixar a c\u00e1mara nun lugar.\nVisores.\nO formato mais com\u00fan do negativo era o 6x9, xa que a c\u00e1mara \u00e9 rectangular. Posu\u00edan un \u00fanico visor. Posteriormente mellorouse e pasou a posu\u00edr dous visores que, co paso do tempo, foron modific\u00e1ndose ata colocar un \u00e1 dereita e outro \u00e1 esquerda. Estes visores estaban feitos dunha lupa brillante.\nEncadrar as fotograf\u00edas con este tipo de c\u00e1maras era dif\u00edcil, xa que a imaxe estaba invertida, hab\u00eda que move-la c\u00e1mara ao lado contrario ao que se quer\u00eda encadrar. Ademais, non era perfecto xa que o que se ve non \u00e9 exactamente o que vai sa\u00edr no negativo e moitas veces a xente corr\u00eda risco de que o negativo lle sa\u00edse mal.\nDespois da guerra, os negativos pasaron a ser de 6x6 ou 4x4, cadrados.\nTam\u00e9n c\u00f3mpre destacar que exist\u00eda un tipo de c\u00e1maras de caix\u00f3n que ti\u00f1an o visor abatible, normalmente un marco de metal para apuntar."}
{"id": "463770", "revid": "1131", "url": "https://gl.wikipedia.org/wiki?curid=463770", "title": "Festa do pemento de O\u00edmbra", "text": "A feira do pemento de O\u00edmbra cel\u00e9brase no municipio galego de O\u00edmbra, na provincia de Ourense. Est\u00e1 reco\u00f1ecida como festa de interese tur\u00edstico galego.\nCaracter\u00edsticas.\nO seu produto central \u00e9 o pemento de O\u00edmbra cultivado na zona de produci\u00f3n, que se colleita verde, nun estado de maduraci\u00f3n intermedia. Estes pementos est\u00e1n amparados pola Indicaci\u00f3n Xeogr\u00e1fica Protexida. As caracter\u00edsticas deste pemento son peculiares: te\u00f1en un sabor doce, non pican pola ausencia de capsaicina e o seu olor \u00e9 de intensidade media.\nA feira tivo a s\u00faa primeira celebraci\u00f3n no ano 1997 e dende ent\u00f3n cel\u00e9brase anualmente o primeiro domingo de agosto. Comezou sendo unha festa popular ata chegar a ter unha media de 4000 visitantes. A festa cel\u00e9brase na Carballeira, situada ao car\u00f3n da Casa do Concello, al\u00ed ofrecese dende m\u00fasica folcl\u00f3rica en directo ata unha feira agr\u00edcola.\nA feira reserva un espazo destinado ao p\u00fablico infantil, cunha oferta de xogos de lecer. Tam\u00e9n se acostuma ofrecer unha degustaci\u00f3n de vi\u00f1o e dos propios pementos.\nO maior atractivo da festa \u00e9 a comida popular, nunha carpa. Nesta comida p\u00f3dese degustar o pemento de diversas formas, xa sexa recheo por exemplo ou de forma tradicional frito. Na comida non s\u00f3 triunfa o pemento, tam\u00e9n podemos desfrutar de carnes e polbo. Esta comida est\u00e1 amenizada cun acompa\u00f1amento de m\u00fasica tradicional en directo (gaiteiros, pandeireteiros etc.)\nOutro dos momentos m\u00e1is significativos da feira \u00e9 o concurso. Nel partic\u00edpase cun prato onde o ingrediente principal \u00e9 o pemento. Os pratos exp\u00f3\u00f1ense \u00f3 p\u00fablico para poder observar a creatividade de cada un deles. \u00d3 final do d\u00eda exponse o ga\u00f1ador."}
{"id": "463774", "revid": "98629", "url": "https://gl.wikipedia.org/wiki?curid=463774", "title": "Memoirs of a Geisha (novela)", "text": "Para a filmograf\u00eda acceda a Memorias dunha gueixa\nMemorias dunha gueixa de Arthur Golden perm\u00edtenos entrar ao herm\u00e9tico e misterioso mundo das gueixas de Kyoto, onde a sensualidade e a beleza se dan a man coa degradaci\u00f3n e o sometemento. Pouco antes da s\u00faa morte, Sayuri relata a un amigo a s\u00faa fascinante vida: como, dende unha m\u00edsera infancia, chegou a ser unha das gueixas m\u00e1is famosas do Xap\u00f3n de entreguerras, un pa\u00eds no que a\u00ednda resoaban os ecos labregos e onde as tradici\u00f3ns ancestrais comezaban a convivir co mundo moderno.\nSinopse.\nChiyo, xunto \u00e1 s\u00faa irm\u00e1 m\u00e1is vella Satsu, viven nunha aldea \u00e1 beira do mar do Xap\u00f3n, Yoroido. Son conducidas a Gion por un home chamado se\u00f1or Bekku. As d\u00faas \u00edan ir cara a unha okiya (casa para as gueixas), pero a Satsu non a aceptan pola s\u00faa avanzada idade e, en consecuencia, \u00e9 vendida a un prost\u00edbulo, mentres que Chiyo se queda na casa de gueixas da se\u00f1ora Nitta.\nAl\u00ed Chiyo co\u00f1ece a Cabaza, unha rapaza que leva uns meses m\u00e1is ca ela na okiya, e entaboan unha amizade. Despois de varios anos, e pola culpa da arrogante Hatsumomo (a \u00fanica gueixa da casa), mais un intento de fuga en busca da s\u00faa irm\u00e1, Chiyo non ten permitido ser gueixa como Cabaza e deber\u00e1 servir como a criada da okiya ata saldar a s\u00faa d\u00e9beda coa se\u00f1ora Nitta.\nMais a sorte de Chiyo cambia despois do seu breve encontro nunha ponte co Presidente Iwamura Ken. Chiyo consegue chamar a atenci\u00f3n da gueixa con m\u00e1is \u00e9xito de todo Gion, Mameha, a cal Hatsumomo despreza porque a supera en t\u00f3dolos aspectos e porque Mameha xa conseguiu a s\u00faa independencia como gueixa, mentres que Hatsumomo a\u00ednda non.\nCabaza conv\u00e9rtese na irm\u00e1 m\u00e1is nova de Hatsumomo e, nese mesmo intre, a gran Mameha irrompe na okiya coas intenci\u00f3ns de adoptar a Chiyo coma aprendiz (irm\u00e1 m\u00e1is nova) e a preparaa para competir contra Hatsumomo e Cabaza. Mameha ofr\u00e9cese a cubrir t\u00f3dolos seus gastos para as\u00ed liquidar a s\u00faa conta coa se\u00f1ora Nitta. No caso de que Chiyo non consiga unha certa cantidade de di\u00f1eiro despois do seu debut como gueixa, todo o que obte\u00f1a no cami\u00f1o ser\u00e1 para a dona da okiya, pero se o consegue a se\u00f1ora Nitta non poder\u00e1 participar nas s\u00faas ganancias de al\u00ed en adiante.\nA se\u00f1ora Nitta acepta a proposta, xa que se lle asemella imposible de lograr. \nChiyo pensa que Mameha s\u00f3 quere usala para vingarse de Hatsumomo por unha broma violenta de tempo atr\u00e1s, pero, ao final, descobre que o fixo pola recomendaci\u00f3n do mesmo Presidente do que ela leva namorada dende os nove anos.Cando Chiyo comeza a s\u00faa aprendizaxe xunto a Mameha, recibe un novo nome: Sayuri. O seu nome de gueixa.\nUnha vez que vende a s\u00faa virxindade, Sayuri non era s\u00f3 unha gueixa con \u00e9xito, sen\u00f3n que conseguiu pagar todas as d\u00e9bedas que ti\u00f1a coa se\u00f1ora Nitta, as\u00ed que \u00e9 adoptada por esta como a nova gueixa da casa. Hatsumomo monta en c\u00f3lera e incendia a okiya, polo que \u00e9 expulsada e desaparece entre as r\u00faas. Ningu\u00e9n a volveu ver.O inicio da segunda guerra mundial sup\u00f3n un novo reto. Para Sayuri, os seus logros v\u00f3lvense irrelevantes e a s\u00faa beleza f\u00edsica queda afectada debido ao traballo manual e \u00e1 carencia de alimentos. A s\u00faa vida de luxos cambia e \u00e9 substitu\u00edda por duras condici\u00f3ns de traballo f\u00edsico.\nDurante o seu per\u00edodo como gueixa antes da guerra, volveu atoparse co Presidente, pero non logra acercarse a el tanto como quere. En cambio, as circunstancias emp\u00faxana a unirse a Nobu, o mellor amigo do Presidente. \u00c9 Nobu quen salva a Sayuri da dureza da guerra envi\u00e1ndoa \u00e1s monta\u00f1as a facer kimonos, ata que Gion poida recuperar o seu antigo esplendor, baixo a condici\u00f3n de que lle permita despois ser a s\u00faa dama; e ela acepta a pesar de que o home que ela desexa \u00e9 o Presidente.\nNon \u00e9 ata que se encontra nunha situaci\u00f3n indesex\u00e1bel que o anhelo de Sayuri de estar xunto ao se\u00f1or Presidente toma rendas dos seus actos. O Presidente s\u00e1caa da okiya para ser o seu danna (seu protector), xa que unha gueixa sempre ser\u00e1 unha media esposa. Debido aos continuas viaxes de negocios deste, ela establece unha casa de t\u00e9 para empresarios xaponeses en Nova York."}
{"id": "463775", "revid": "109864", "url": "https://gl.wikipedia.org/wiki?curid=463775", "title": "Museo Galego do Entroido", "text": "O Museo Galego do Entroido (MUGAE) est\u00e1 situado no Concello de Xinzo de Limia, na antiga praza de abastos, rehabilitada para este fin. Foi inaugurado o 23 de outubro de 2015 polo presidente da Xunta de Galicia, Alberto N\u00fa\u00f1ez Feij\u00f3o, pero no 2017 tivo que cerrar as s\u00faas portas ante a imposibilidade do concello para xestionalo. Despois da cesi\u00f3n da s\u00faa xesti\u00f3n \u00e1 Deputaci\u00f3n de Ourense, reabriu as s\u00faas portas en febreiro do 2019.\nO museo naceu coa intenci\u00f3n de agrupar e preservar o car\u00e1cter propio desta tradici\u00f3n de Galicia en xeral e das aldeas de Xinzo de Limia en particular. O MUGAE conta con d\u00faas exposici\u00f3ns permanentes, unha dedicada ao Entroido e outra ao escritor Carlos Casares chamada \u00abOs mundos de Carlos Casares\u00bb. Ademais, nas s\u00faas instalaci\u00f3ns tam\u00e9n se encontra a sede da Asociaci\u00f3n A Pantalla, m\u00e1scara t\u00edpica do Entroido de Xinzo de Limia.\nO Entroido.\nEsta \u00e9 a exposici\u00f3n central do museo e est\u00e1 situada na primeira planta do edificio. O percorrido por ela comeza na recepci\u00f3n, onde un gran taboleiro explica que \u00e9 o Entroido, cal \u00e9 a s\u00faa historia e cal \u00e9 o seu s\u00edmbolo por excelencia.\nPara continuar o itinerario accedese a un corredor chamado \u00abo corredor do ciclo do Entroido\u00bb, onde se explican todos os ritos e celebraci\u00f3ns que se levan a cabo durante o Entroido, tam\u00e9n as fins de semana anteriores e posteriores: Fareleiro, Oleiro, Compadres e Comadres, Corredoiro, Entroido, M\u00e9rcores de Cinsa e Pi\u00f1ata.\nRematado este corredor, \u00e9ntrase a outro dedicado aos \u00abSons do Entroido\u00bb, aqu\u00ed expl\u00edcanse tanto os sons tradicionais (as chocas, os ax\u00f3uxeres, os conxuntos tradicionais de m\u00fasica e as canci\u00f3ns humor\u00edsticas), como os sons mais modernos (charangas, comparsas ou m\u00fasica moderna) que no Entroido, como en todo tipo de festexos, te\u00f1en a s\u00faa peculiar confrontaci\u00f3n entre os entroideiros m\u00e1is puros e tradicionais e os m\u00e1is modernos. \nContinuando co percorrido ch\u00e9gase ao corredor das \u00abPersonaxes peculiares\u00bb e da \u00abGastronom\u00eda do Entroido\u00bb. Este corredor conta con mostras de diferentes personaxes peculiares de moitas aldeas de Galicia: Os Cabezudos, os Capuchos, os Mecos, as G\u00e1rgolas, as Madamas e Gal\u00e1ns, o Loro Ravachol, o Merdeiro ou Escabicheiro, o Felipeiro, o Cabreiro, o Oso de Salcedo, o Careto e o Frei Canedo. Ademais, m\u00f3strase unha representaci\u00f3n das comidas t\u00edpicas do Entroido como o cocido, o lac\u00f3n con grelos e demais manxares feitos con porco; tam\u00e9n se fala dos doces t\u00edpicos desta festividade como as filloas, as roscas, a bica e as tradicionais orellas.\nPara finalizar, \u00e9ntrase na sala central, a m\u00e1is importante de toda a exposici\u00f3n, a dedicada as \u00abRa\u00ed\u00f1as do Entroido\u00bb. Aqu\u00ed enc\u00f3ntrase unha mostra dos traxes dos personaxes dos Entroidos m\u00e1is co\u00f1ecidos de Galicia: o Felo de Maceda, o Boteiro de Viana do Bolo, o Vergalleiro de Sarreaus, o Vellarr\u00f3n de Ri\u00f3s, o Galo, a M\u00e1zcara de Manzaneda, o Peliqueiro de Laza, o Cigarr\u00f3n de Ver\u00edn, o Labardeiro de Mugares, To\u00e9n, o Troteiro de Bande, a Bonita de Sande, Cartelle, o Xeneral do Ulla, o Volante de Chantada e a Pantalla de Xinzo de Limia.\nOs mundos de Carlos Casares.\nEsta exposici\u00f3n ten como obxectivo celebrar a vida e a obra do escritor limiao Carlos Casares facendo un percorrido pola s\u00faa obra e a s\u00faa vida a trav\u00e9s das viaxes que realizou e as persoas as que co\u00f1eceu."}
{"id": "463777", "revid": "1131", "url": "https://gl.wikipedia.org/wiki?curid=463777", "title": "Praza Maior de Ourense", "text": "Esta praza foi durante s\u00e9culos o coraz\u00f3n do Casco Hist\u00f3rico da cidade de Ourense, e contin\u00faa sendo o principal centro de encontro desta. Destaca porque o chan est\u00e1 inclinado cara o lado do concello, \u00e9 a \u00fanica praza romana de Europa que conta con esta caracter\u00edstica.\nHistoria.\nAntigamente co\u00f1ecida como Praza do Campo, creouse no s\u00e9culo XII pero non foi ata os s\u00e9culos XVI e XVII cando comezou a cobrar importancia na cidade, coa reforma urbana en Ourense, coa construci\u00f3n de novas vivendas, hospitais, empedrado das r\u00faas, novos edificios p\u00fablicos como a Casa Consistorial (levantada a comezos do s\u00e9culo XVI e reformada a finais do s\u00e9culo XVII) e a ermida dos Santos Cosme e Dami\u00e1n onde se situaba a escola de primeiras letras.\nObras arquitect\u00f3nicas da praza.\nNesta praza est\u00e1n algunhas das principais obras romanas da cidade. No lateral que non est\u00e1 ocupado por soportais at\u00f3pase a fachada da Casa Consistorial (Casa do Concello), obra de Jos\u00e9 Antonio Queralt Rauret, a finais do s\u00e9culo XIX. Conta cunha fachada clasicista, cun baixo cun p\u00f3rtico, balc\u00f3n no primeiro andar e remate con bras\u00f3n que \u00e9 unha representaci\u00f3n gr\u00e1fica con forma de escudo, neste caso o da cidade e remata cunha pequena torre do reloxo.\nAo lado est\u00e1 o antigo palacio Episcopal, que agora \u00e9 o Museo Arqueol\u00f3xico Provincial de Ourense. \u00c9 o edificio de estilo rom\u00e1nico m\u00e1is completo da cidade, a s\u00faa estrutura conta con elementos romanos, g\u00f3ticos, renacentistas, barrocos e modernos. Comezouse a constru\u00edr no s\u00e9culo XII e foi moi relevante na organizaci\u00f3n urbana do Ourense medieval.\nOs outros tres laterais contan con soportais e forman o \u201cEspol\u00f3n\u201d que \u00e9 como se co\u00f1ece o antigo paseo da nobreza, para o faladoiro. Sobre isto hai vivendas dos s\u00e9culos XVII e XIX, entre elas a casa de Ferm\u00edn Garc\u00eda, dese\u00f1o de Daniel V\u00e1zquez Gul\u00edas, arquitecto que contribu\u00edu ao urbanismo e a transformaci\u00f3n da cidade, mediante os encargos da burgues\u00eda da \u00e9poca. Hoxe \u00e9 un espazo de exposici\u00f3n, adornado cun toque de modernismo.\nAntigamente realiz\u00e1base cada ano a feira de San Marti\u00f1o, que duraba do 1 ao 15 de novembro. Os veci\u00f1os prestaban os soportais aos mercaderes para que expuxeran os seus produtos."}
{"id": "463781", "revid": "15490", "url": "https://gl.wikipedia.org/wiki?curid=463781", "title": "Mar\u00eda Bores", "text": "Mar\u00eda Bores V\u00e1zquez, nada en Madrid o 17 de novembro de 1997, \u00e9 unha futbolista profesional que na actualidade xoga no Sevilla F\u00fatbol Club de Primeira Divisi\u00f3n Feminina de Espa\u00f1a (Liga Iberdrola) tanto de lateral dereita como esquerda.\nTraxectoria.\nMar\u00eda Bores iniciou os seus pasos como futbolista no equipo do colexio con 6 anos de idade. Con 9 anos federouse co equipo Canillas F\u00fatbol Club e despois proseguiu a s\u00faa carreira no Club Valdetorres.\nDebido a que as normas estipuladas neste deporte permiten que as nenas xoguen ata unha determinada idade, o Madrid Club de F\u00fatbol Feminino fichouna para o seu equipo.\nO seu debut chegou co primeiro equipo do Atl\u00e9tico de Madrid, onde se estreou contra a Real Sociedade. Co Atl\u00e9tico de Madrid tam\u00e9n xogou a Copa da Reina, a cal ga\u00f1aron por primeira vez na historia. \nPrimeira Divisi\u00f3n.\n\u00d3 ano seguinte do debut co Atl\u00e9tico de Madrid e xa sendo xogadora profesional neste equipo conseguiron algo hist\u00f3rico para o club como \u00e9 a conquista da Liga Iberdrola, algo que sucedeu por primeira vez na historia do club. \nNa temporada 2017-2018 ficha no Sevilla F\u00fatbol Club, un equipo que ascendeu nos \u00faltimos anos a Primeira Divisi\u00f3n Feminina. Mar\u00eda Bores consolidouse neste equipo xa que \u00e9 o seu segundo ano; na actualidade xoga co n\u00famero 14 no lateral dereito ou esquerda.\nSelecci\u00f3n Madrile\u00f1a.\nFoi convocada pola selecci\u00f3n madrile\u00f1a sub-16 e sub-18 para disputar os campionatos de Espa\u00f1a onde conseguiu ser campioa de Espa\u00f1a d\u00faas veces.\nSelecci\u00f3n Espa\u00f1ola.\nCando xogaba no Atl\u00e9tico de Madrid foi convocada pola Selecci\u00f3n Espa\u00f1ola para disputar o Europeo sub-19 onde quedaron subcampioas e tam\u00e9n o mundial sub-20 onde quedaron eliminadas en cuartos ante Corea do Norte."}
{"id": "463782", "revid": "74618", "url": "https://gl.wikipedia.org/wiki?curid=463782", "title": "In\u00e9s Rey", "text": "In\u00e9s Rey Garc\u00eda, nada na Coru\u00f1a o 11 de xullo de 1982, \u00e9 unha avogada e pol\u00edtica galega militante do PSdeG. Dende o 15 de xu\u00f1o de 2019 \u00e9 a alcaldesa da Coru\u00f1a. \u00c9 a primeira muller na democracia que ostenta ese cargo.\nTraxectoria.\n\u00c9 licenciada en dereito pola Universidade da Coru\u00f1a, carreira na que tivo como profesor de Dereito procesal ao seu antecesor na alcald\u00eda, Xulio Ferreiro. Exerceu de avogada na s\u00faa cidade natal e \u00e9 nai de dous fillos. \nMilitante das Xuventudes Socialistas de Galicia e do PSdeG, nas elecci\u00f3ns xerais de 2011 foi como n\u00famero 2 da lista do partido ao Senado, por detr\u00e1s do alcalde sa\u00ednte Javier Losada, pero non foi escollida senadora.\nEn 2018 presentou a s\u00faa candidatura \u00e1s primarias do seu partido para obtar \u00e1 alcald\u00eda da Coru\u00f1a, xunto con Jos\u00e9 Manuel Garc\u00eda, Rafael Arang\u00fcena e Juan Ignacio Borrego. Na primeira volta foi a segunda candidata m\u00e1is votada con 96 sufraxios, por detr\u00e1s de Jos\u00e9 Manuel Garc\u00eda que obtivo 143. As\u00ed e todo, na segunda volta que se celebrou o 25 de novembro de 2018 quedou de primeira, con 215 votos fronte aos 178 do outro candidato, encabezando as\u00ed a lista do PSdeG nas elecci\u00f3ns municipais de 2019 na s\u00faa cidade.\nNas elecci\u00f3ns, celebradas o 26 de maio de 2019, o PSdeG foi a segunda forza m\u00e1is votada no concello da Coru\u00f1a con 9 concelleiros, quedando a 410 votos do PPdeG de Beatriz Mato, que foi a primeira forza tam\u00e9n con 9 concelleiros. Non obstante, In\u00e9s Rey foi investida alcaldesa da cidade o 15 de xu\u00f1o de 2019, grazas ao apoio dos 6 concelleiros da Marea Atl\u00e1ntica e os 2 do BNG.\nNotas.\n "}
{"id": "463784", "revid": "23204", "url": "https://gl.wikipedia.org/wiki?curid=463784", "title": "Feira do vi\u00f1o do Rosal", "text": "A feira do vi\u00f1o do Rosal \u00e9 unha festa de interese tur\u00edstico celebrada no municipio do Rosal, pertencente \u00e1 comarca do Baixo Mi\u00f1o. Esta feira, que se celebra desde 1993, ten como obxectivo primordial promocionar os sectores vin\u00edcolas, conserveiros e de produtos t\u00edpicos da horta e a flor que se producen no Val do Rosal.\nHistoria.\nNo s. XII os monxes do mosteiro de Santa Mar\u00eda de Oia eran os encargados de coidar as plantaci\u00f3ns do vi\u00f1edo e foi nesa \u00e9poca cando o vi\u00f1o acadou o seu maior auxe. \nTen lugar na praza do Calvario, con nove casetas pertencentes \u00e1s respectivas bodegas. Paralelamente \u00e1 celebraci\u00f3n da feira real\u00edzanse exposici\u00f3ns culturais, actividades para nenos/as, exposici\u00f3ns filat\u00e9licas, actuaci\u00f3ns musicais etc."}
{"id": "463785", "revid": "1131", "url": "https://gl.wikipedia.org/wiki?curid=463785", "title": "\u00c1bedes, Ver\u00edn", "text": "Santa Mar\u00eda de \u00c1bedes \u00e9 unha parroquia do concello ourens\u00e1n de Ver\u00edn na comarca de Ver\u00edn, na provincia de Ourense. No ano 2007 ti\u00f1a 347 habitantes (170 homes e 177 mulleres), doce m\u00e1is ca en 2006.\nPatrimonio.\nAdemais da igrexa parroquial, hai d\u00faas capelas dedicadas a Santo Ant\u00f3n e San Xos\u00e9. Pola aldea discorre o cami\u00f1o de Santiago.\nO 17 de xaneiro cel\u00e9brase a festa do Santo Ant\u00f3n, romar\u00eda na cal se d\u00e1 comezo ao ciclo do Entroido coa presentaci\u00f3n do traxe de Cigarr\u00f3n."}
{"id": "463786", "revid": "54334", "url": "https://gl.wikipedia.org/wiki?curid=463786", "title": "M\u00f3nica Mart\u00ednez", "text": "M\u00f3nica Mart\u00ednez Lema, nada en Zas o 7 de novembro de 1972, \u00e9 unha xornalista e pol\u00edtica galega.\nTraxectoria.\nLicenciouse en filolox\u00eda inglesa pola Universidade de Santiago de Compostela en 1995. Comezou a traballar na Televisi\u00f3n de Galicia en 1996, e presentou o Telexornal Deportes ata 2006. Foi presentadora da informaci\u00f3n deportiva en Noticias de la Ma\u00f1ana de Antena 3 (2006-2008). Traballou tam\u00e9n no \"Xornal de Galicia\" (2008-2011) e presentou o programa \"Sin Rodeos\" en Localia TV da Coru\u00f1a (2011-2012). Dende 2013 traballa nunha compa\u00f1\u00eda dedicada \u00e1 publicidade inmobiliaria. Militante de Ciudadanos, foi nas listas ao Congreso dos Deputados nas Elecci\u00f3ns xerais de Espa\u00f1a de abril de 2019. Foi a candidata \u00e1 alcald\u00eda da Coru\u00f1a por esa formaci\u00f3n nas elecci\u00f3ns municipais de 2019. Ao ano de sa\u00edr elixida concelleira deuse de baixa en Ciudadanos sen entregar a acta ao partido a pesar de asinar unha carta \u00e9tica que as\u00ed o contemplaba. En setembro de 2020, Mart\u00ednez incorp\u00f3rase ao goberno local da Coru\u00f1a como concelleira de deportes . A pesar de que o Tribunal Supremo sentou xurisprudenza de que os tr\u00e1nsfugas non poden valerse da acta para acadar novos postos e salarios adicionais continuou no goberno municipal.\nV\u00e9xase tam\u00e9n.\nBibliograf\u00eda.\n "}
{"id": "463787", "revid": "89787", "url": "https://gl.wikipedia.org/wiki?curid=463787", "title": "Romar\u00eda de San Ant\u00f3n (\u00c1bedes)", "text": "A romar\u00eda de San Ant\u00f3n, na parroquia de Santa Mar\u00eda en \u00c1bedes, Ver\u00edn, cel\u00e9brase o 17 de xaneiro.\nTr\u00e1tase dunha romar\u00eda que se atopa entre a mitolox\u00eda ancestral e a relixiosidade popular. \u00c9 unha festa celebrada durante toda unha xornada no monte desta pequena aldea chamada \u00c1bedes, a 2 km da Vila de Ver\u00edn.\nA celebraci\u00f3n est\u00e1 considerada como o primeiro acontecemento socio-gastron\u00f3mico do ano. Tam\u00e9n \u00e9 unha tradici\u00f3n de culto ao lume.\nDescrici\u00f3n.\nA festa consiste en desprazarse ata o monte de dita parroquia, \u00f3 redor dunha capela antiga; vaise en cuadrillas de familiares e amizades e fanse pequenas fogueiras onde se coci\u00f1ar\u00e1n durante todo o d\u00eda alimentos coma chourizos e pezas de carne de porco.\nUn dos datos m\u00e1is relevantes desta celebraci\u00f3n para \u00e1 comarca \u00e9 a presentaci\u00f3n, por primeira vez no ano, do traxe de Cigarr\u00f3n. Este acto tam\u00e9n d\u00e1 comezo \u00f3 Entroido que se vive en Ver\u00edn.\nA celebraci\u00f3n comeza \u00e1s 12:30 horas cunha procesi\u00f3n que parte dende a parroquia e que realiza o tradicional percorrido pola zona ata chegar \u00e1 capela, onde ten lugar unha misa solemne \u00e1s 13:00 horas. A continuaci\u00f3n, os veci\u00f1os e veci\u00f1as da contorna pasan a xornada comendo os diferentes xantares t\u00edpicos deste festexo, coma chourizos, costelas de porco, empanada e vi\u00f1o.\nPara finalizar o festexo, nas derradeiras horas da tarde, fan a s\u00faa aparici\u00f3n os protagonistas do Entroido de Ver\u00edn, Os Cigarr\u00f3ns, que visten o traxe por primeira vez no ano. Fan soar as s\u00faas chocas para anunciar que o gran Entroido de Ver\u00edn est\u00e1 a piques de comezar.\nPara que esta celebraci\u00f3n sexa totalmente segura e sen risco de perigos, acoden \u00f3 evento a agrupaci\u00f3n de voluntarios de Protecci\u00f3n Civil que, habitualmente, coloca un posto sanitario na zona da capela. \nO acceso para os veh\u00edculos est\u00e1 permitido dende \u00c1bedes e dende a r\u00faa San Ant\u00f3n para todos aqueles que desexen asistir a festa."}
{"id": "463788", "revid": "75439", "url": "https://gl.wikipedia.org/wiki?curid=463788", "title": "Sector da lousa en Valdeorras", "text": "O sector da lousa en Valdeorras \u00e9 a industria de extracci\u00f3n de lousa na comarca de Valdeorras, ao leste da provincia de Ourense, limitando coa provincia de Le\u00f3n. \u00c9 unha zona basicamente rural, xa que a maior parte das familias desta comarca se dedican \u00e1 agricultura (ao vi\u00f1o fundamentalmente), \u00e1 gander\u00eda e ao sector da lousa, un elemento importante e fundamental do que viven moitas familias.\nExtracci\u00f3n e produci\u00f3n.\nO proceso comeza coa extracci\u00f3n da lousa mediante a creaci\u00f3n dunha mina a ceo aberto ou unha mina subterr\u00e1nea. Despois do longo e complexo per\u00edodo de extracci\u00f3n, os bloques son transportados \u00e1s diferentes naves de traballo para a s\u00faa preparaci\u00f3n e tratamento.\nUnha vez que os grandes bloques chegan \u00e1s naves da canteira, trab\u00e1llase para reducilos a cubos de menor tama\u00f1o para que sexa m\u00e1is sinxela a s\u00faa manipulaci\u00f3n. Posteriormente, o labrador/a saca l\u00e1minas de ditos cubos e o cortador/a d\u00e1lle diferentes formas. Cando as lousas te\u00f1en a forma adecuada, o embalador/a \u00e9 o encargado de contalas, comprobalas, metelas en diferentes gaiolas para ser enviadas aos diferentes destinos.\nDatos econ\u00f3micos.\nA comarca de Valdeorras \u00e9 unha das maiores produtoras de Espa\u00f1a e de Europa, concentrando o maior n\u00famero de explotaci\u00f3ns e o 90% das empresas louseiras de Galicia. Segundo o \u201c\"Plan de Zona Rural de Valdeorras\"\u201d da Axencia Galega de Desenvolvemento Rural (Agader), o volume de produci\u00f3n de lousa na comarca valdeorresa \u00e9 aproximadamente o 78% da lousa galega e o 60% da espa\u00f1ola. De feito, segundo un informe do Instituto Galego de Estat\u00edstica, este sector \u00e9 o impulsor da econom\u00eda valdeorresa: m\u00e1is da cuarta parte dos bens producidos na comarca saen de explotaci\u00f3ns desta pedra e sit\u00faa a Carballeda de Valdeorras como a segunda localidade co PIB por habitante m\u00e1is alto de Galicia. Estes datos aparecen recollidos no \u201c\"An\u00e1lise da Miner\u00eda de Produtos Minerais Non Met\u00e1licos\"\u201d, elaborado polo IGE.\nCreaci\u00f3n de emprego.\nNesta \u00e1rea xeogr\u00e1fica, como consecuencia da abundancia deste material e da s\u00faa explotaci\u00f3n, tanto o proceso de extracci\u00f3n das minas, o transporte da pedra e o traballo na propia nave, xeran numerosos postos de emprego. Segundo a C\u00e1mara Mineira de Galicia, en 2015, constaban 287 explotaci\u00f3ns mineiras activas que dan traballo directo a 4 .600 persoas. M\u00e1is de 150 c\u00e9ntranse na lousa, o que sup\u00f3n o 30% da produci\u00f3n deste material.\nEn calquera caso, traballar neste sector pode ser un emprego perigoso pola abundancia de m\u00e1quinas pesadas, grandes pedras e explosivos, entre outras cousas. Ademais dos perigos do contorno laboral, hai outro tipo de riscos asociados como lesi\u00f3ns de pulso, lesi\u00f3ns de columna ou silicose, enfermidade que afecta a persoas que traballan durante moitos anos nas minas e provocada pola aspiraci\u00f3n de po de s\u00edlice. Antigamente, non exist\u00edan m\u00e9todos de ventilaci\u00f3n e extracci\u00f3n, polo que as persoas que levan traballando dende hai anos padecen este tipo de enfermidade.\nRepercusi\u00f3n paisax\u00edstica.\nA importancia da lousa en Valdeorras deixa fortes impactos no territorio debido \u00e1 s\u00faa explotaci\u00f3n e tratamento. Primeiramente, coa creaci\u00f3n das minas, p\u00e9rdense grandes superficies de natureza. Segundo a Sociedade Galega de Historia Natural (SGHN), neste proceso foron destru\u00eddas 12 hect\u00e1reas protexidas por un lugar de importancia comunitaria e unha zona de especial protecci\u00f3n de aves.\nOutra alteraci\u00f3n importante prod\u00facese cos cascallos. Durante o proceso de extracci\u00f3n e produci\u00f3n, orix\u00ednase unha gran cantidade de restos e po que, en moitos casos, non se utilizan. Segundo o estudo \u201c\"O medio ambiente en industrias de metal, miner\u00eda e sector el\u00e9ctrico en Galicia\"\u201d, realizado polo responsable de CCOO de Galicia, o 95% do material que se remove para producir lousa \u00e9 cascallo, s\u00f3 se aproveita o 5%, \u00e9 dicir, de 100 000 toneladas de material, 5 000 son aproveitables. Estes residuos son depositados nas proximidades das naves ou nas ladeiras das monta\u00f1as, chegando a invadir o traxecto dos r\u00edos, facendo que a auga tome unha cor verdosa, caracter\u00edstica deste material.\nNo ano 2013, no xornal El Pa\u00eds, un estudo mostra como estas canteiras eliminaron varios r\u00edos de monta\u00f1a da comarca. A auga desapareceu durante 3 km no r\u00edo Valborr\u00e1s, 2 km no r\u00edo San Xil e medio no r\u00edo Casaio. O r\u00edo San Xil foi desviado a trav\u00e9s de tubos artificiais, xa que a cunca natural est\u00e1 ocupada por unha mina a ceo aberto.\nLoita contra o impacto ambiental.\nHai unha serie de medidas que os empresarios levan a cabo para intentar reducir o impacto das explotaci\u00f3n o m\u00e1ximo posible. Algunhas son:"}
{"id": "463789", "revid": "5863", "url": "https://gl.wikipedia.org/wiki?curid=463789", "title": "Jes\u00fas Conde Gonz\u00e1lez", "text": ""}
{"id": "463795", "revid": "82922", "url": "https://gl.wikipedia.org/wiki?curid=463795", "title": "Festas do Monte, A Guarda", "text": ""}
{"id": "463797", "revid": "89787", "url": "https://gl.wikipedia.org/wiki?curid=463797", "title": "Ambystoma gracile", "text": "Ambystoma gracile \u00e9 unha especie de p\u00edntega que vive a costa noroeste do Pac\u00edfico de Norteam\u00e9rica. \u00c9 unha p\u00edntega bastante grande que crece ata unha lonitude de 220\u00a0mm. Enc\u00f3ntrase desde o sueste de Alasca en May Island, a trav\u00e9s do estado de Washington e Oreg\u00f3n ata o sur da desembocadura do r\u00edo Gulala no condado de Sonoma, California. Aparece desde o nivel do mar ata a li\u00f1a de \u00e1rbores, pero non ao leste da divisoria das Cascadas. A s\u00faa \u00e1rea de distribuci\u00f3n incl\u00fae a illa de Vancouver na Columbia Brit\u00e1nica e as illas de San Juan, Cypress, Whidbey, Bainbridge e illas Vashon en Washington.\nDescrici\u00f3n.\nA masa de ovos \u00e9 moi firme, parece como un cerebro cunha capa de xelatina que rodea toda a masa. Cada ovo ten 2\u00a0mm de di\u00e1metro e toda a masa de ovos ten o tama\u00f1o dun pu\u00f1o humano. As masas de ovo depos\u00edtanse na auga a uns 0,5\u20132 metros baixo a superficie.\nOs anfibios acabados de eclosionar son de 1-35\u00a0mm de longo con branquias plumosas a un lado do corpo. Os xuven\u00eds son 16\u2013105\u00a0mm de longo do foci\u00f1o ao ano. Os adultos son de 40\u2013107\u00a0mm de longo de foci\u00f1o ao ano.\nDistribuci\u00f3n e h\u00e1bitat.\nAparecen formas manchadas na porci\u00f3n norte da s\u00faa \u00e1rea de distribuci\u00f3n. Unha li\u00f1a divisoria situada na latitude de 51\u00b0N separa as d\u00faas subespecies reco\u00f1ecidas, ao norte desa li\u00f1a vive \"A. g. decorticatum\" e ao sur \"A. g. gracile\".\nAs poboaci\u00f3ns con adultos neot\u00e9nicos son com\u00fans; a frecuencia de adultos con branquias increm\u00e9ntase coa altitude, xa que eses adultos a altitudes baixas e intermedias son case todos terrestres, mentres que os adultos a altutudes moi elevadas son principalmente neot\u00e9nicos. Un exemplo dunha poboaci\u00f3n pedom\u00f3rfica desta p\u00edntega \u00e9 a do lago Cr\u00e1ter, Oreg\u00f3n; a poboaci\u00f3n \u00e9 sint\u00f3pica con \"Taricha granulosa\".\nOs adultos terrestres viven en mesoh\u00e1bitats desde pradeiras a bosques mesof\u00edticos. Os adultos terestres son principalmente escavadores, e son xeralmente activos na superficie s\u00f3 durante as chuvias fortes e as migraci\u00f3ns primaverais cara aos seus sitios de reproduci\u00f3n acu\u00e1ticos. Por\u00e9n, poden \u00e1s veces encontrarse baixo troncos e outras rsiduos superficiais f\u00f3ra da estaci\u00f3n reprodutora.\nConservaci\u00f3n.\nDesco\u00f1\u00e9cese o status de conservaci\u00f3n das poboaci\u00f3ns de \"Ambystoma gracile\". Non se observan declives aparentes no Canad\u00e1. Nas monta\u00f1as Cascadas de Washington, \"A. gracile\" \u00e9 moito menos abundante en bosques novos que nos vellos. Por\u00e9n, un estudo feito no oeste de Oreg\u00f3n encontrou pouca correlaci\u00f3n entre a abundancia de p\u00edntegas e a idade do lugar, polo que non est\u00e1 claro se \"A. gracile\" require bosques vellos para prosperar. Por\u00e9n, a corta total de \u00e1rbores nunha \u00e1rea, parece facer que o h\u00e1bitat sexa inadecuado; non se encontrou ningunha destas p\u00edntegas en zonas de corta recente de \u00e1rbores. Deixar unha zona tamp\u00f3n de bosque de 200\u2013250\u00a0m arredor dos sitios de reproduci\u00f3n usados polos adultos terrestres pode preservar unhas condici\u00f3ns \u00f3ptimas para as poboaci\u00f3ns locais."}
{"id": "463799", "revid": "25871", "url": "https://gl.wikipedia.org/wiki?curid=463799", "title": "King Princess", "text": "Mikaela Straus, co\u00f1ecida artisticamente como King Princess e nada o 19 de decembro de 1998, \u00e9 unha cantautora, multi-instrumentalista e produtora estadounidense co\u00f1ecida pola tem\u00e1tica das s\u00faas canci\u00f3ns centradas na s\u00faa vida persoal. Debutou e foi aclamada pola prensa grazas ao seu sinxelo debut \"1950\". Publica os seus traballos a trav\u00e9s do selo discogr\u00e1fico de Mark Ronson, Zeling Records, unha filial de Columbia Records.\nBiograf\u00eda.\nNada en Brooklyn, Nova York, Straus pasou gran parte da s\u00faa infancia no estudio co seu pai, onde aprendeu t\u00e9cnicas musicais e a tocar alg\u00fans instrumentos, como o baixo, a guitarra, o piano e a bater\u00eda. Straus \u00e9 filla do enxe\u00f1eiro de gravaci\u00f3n Oliver Straus e da activista de dereitos civ\u00eds Aggie Mullaney, e tam\u00e9n ten unha irm\u00e1 e un irm\u00e1n. Os seus tatarav\u00f3s foron os empresarios Isidor Straus e Ida Straus, que morreron no afundimento do barco RMS Titanic. As s\u00faas principais influencias e inspiraci\u00f3ns son as bandas Led Zeppelin e T. Rex, e tam\u00e9n o m\u00fasico Jack White. Ao rematar os estudos de secundaria, mudouse aos \u00c1nxeles para estudar na USC Thornton School of Music, a\u00ednda que deixou os estudos un ano despois para poder dedicarse plenamente \u00e1 s\u00faa carreira musical.\nCarreira.\nEn febreiro de 2018, King Princess lanzou o seu primeiro single, \"1950\", como tributo \u00e1 novela de Patricia Highsmith do ano 1952, \"Carol\", \u00e1 comunidade LGBTQ+ e ao amor homosexual. Nunha entrevista explicou que \u201ceste amor s\u00f3 puido xurdir de maneira privada por moito tempo... escrib\u00edn esta canci\u00f3n co fin de narrar os sentimentos non correspondidos, vividos na s\u00faa propia carne, para reco\u00f1ecer e render tributo a esta \u00e9poca da historia\u201d. A canci\u00f3n chegou a unha gran audiencia cando o cantante brit\u00e1nico Harry Styles tuiteou parte da letra do tema.\nStraus lanzou o seu segundo sinxelo, \"Talia\", no mes de abril de 2018. O 15 de xu\u00f1o dese ano publicou o seu primeiro EP, \"Make My Bed\". \nO seu \u00faltimo lanzamento foi unha colaboraci\u00f3n con Fiona Apple a comezos do ano 2019, onde ambas artistas versionaron o cl\u00e1sico de Fiona \"I Know\" (1999).\nEn abril de 2019 actuou no importante Festival de M\u00fasica y Artes de Coachella Valley, que se celebra cada ano en Palms Spring, California, no que participan \u00e1s maiores influencias musicais do panorama actual durante tres d\u00edas.\nNo ano 2019 actuou por primeira vez en Europa, tocando en Irlanda, Inglaterra e Alema\u00f1a.\nInformaci\u00f3n persoal.\nKing Princess identif\u00edcase como unha persoa de x\u00e9nero non binario e homosexual. Actualmente mant\u00e9n unha relaci\u00f3n sentimental coa actriz Amandla Stenberg (23 de outubro de 1998) a cal \u00e9 unha actriz estadounidense, co\u00f1ecida por interpretar a Rue na saga The Hunger Games. Mikaela actualmente ten 19 anos, aos 11 anos rechazou un contrato cunha discogr\u00e1fica importante para poder continuar cos seus estudos e as\u00ed experimentar a adolescencia como unha persoa normal, lonxe dos focos e dos estadios. As s\u00faas redes sociais son como as de toda persoa da s\u00faa idade, comparte memes, gr\u00e1vase de festa e moi poucas veces fai autopromoci\u00f3n. Xa re\u00fane case medio mill\u00f3n de seguidores na rede social Instagram e segue a crecer."}
{"id": "463800", "revid": "98629", "url": "https://gl.wikipedia.org/wiki?curid=463800", "title": "Parque de San L\u00e1zaro", "text": "O Parque de San L\u00e1zaro, situado no centro da cidade de Ourense, ocupa unha planta trapezoidal distribu\u00edda en dous niveis e organizada en r\u00faas con bancos, rodeados de abundante vexetaci\u00f3n arb\u00f3rea. \nHistoria e caracter\u00edsticas.\nO parque caracter\u00edzase por ter unha estatua enorme, esculpida no ano 1951 por Francisco Asorey, en recordo \u00e1s v\u00edtimas nacionais da Guerra civil espa\u00f1ola. O pedestal, situado na principal entrada do parque, representa un anxo ca\u00eddo que ten unha coroa de loureiro entre as s\u00faas mans.\nNo contorno do parque desenv\u00f3lvese, xunto aos edificios administrativos, a principal actividade comercial e econ\u00f3mica da cidade. Antigamente foi lugar do hospital de peregrinos, o lazareto, de a\u00ed a procedencia do seu nome. En honor a San L\u00e1zaro existiu unha capela que logo foi trasladada \u00f3 barrio do Peliqu\u00edn. \nHoxe enc\u00f3ntrase a Igrexa de San Francisco que foi constru\u00edda no s\u00e9culo XIV no alto da cidade. No ano 1929 trasladouse, pedra a pedra, \u00f3 Parque de San L\u00e1zaro. A fachada de Igrexa caracter\u00edzase por ter na parte superior do corpo un roset\u00f3n, e a porta, decorada con triplo arquivolta. A entrada est\u00e1 decorada por un gaiteiro.\nO parque foi durante un tempo un campo da feira e, pouco a pouco, foi reducido pola construci\u00f3n de novos edificios, especialmente pola construci\u00f3n do Goberno Civil (Subdelegaci\u00f3n do Goberno) e pola Torre de Ourense (Hotel San Mart\u00edn), durante anos s\u00edmbolo da cidade. \nEste parque ten un d\u00eda tradicional en que se celebra a festa de San L\u00e1zaro en honor \u00f3 santo. Ese d\u00eda comeza a procesi\u00f3n do santo acompa\u00f1ado do son dos gaiteiros e cabezudos. Tam\u00e9n se colocan os tradicionais postos de rosquillas diante do parque. Para rematar a festa real\u00edzase unha queima de \u00abMadamitas\u00bb, que son pequenas figuras que xiran en torno dun eixe e son totalmente destru\u00eddas polas repetidas explosi\u00f3ns dos petardos que se aloxan no seu interior.\nPor outra banda, destaca o monumento O Carrabouxo, que se encontra na parte superior en honor o caricaturista Xos\u00e9 Lois Gonz\u00e1lez V\u00e1zquez, pai do personaxe famoso pola vi\u00f1eta humor\u00edstica do xornal local \"La Regi\u00f3n\". A escultura \u00e9 obra de C\u00e9sar Lombera (1992).\nO parque disp\u00f3n dunha zona de xogos infant\u00eds distribu\u00eddas por idades e unha fonte instalada no centro.\nA fonte foi tra\u00edda do Mosteiro de Santa Mar\u00eda de Oseira para ao Xard\u00edn do Pos\u00edo e logo \u00f3 parque San L\u00e1zaro, onde chegou en mal estado. Esta caracter\u00edzase por ter un gran vaso inferior, polo que saen chorros cara ao centro e toda ela est\u00e1 rodeada dunha plataforma de granito. Onde est\u00e1 situada disp\u00f3n duns bancos para sentar.\nFronte \u00f3 parque enc\u00f3ntrase a escultura de Antonio Colem\u00e1n e Estanislao Reverter apoiados nun coche, facendo homenaxe a 45\u00ba edici\u00f3n de Rally de Ourense. A obra foi realizada polo artista Ram\u00f3n Conde."}
{"id": "463805", "revid": "89787", "url": "https://gl.wikipedia.org/wiki?curid=463805", "title": "Lithobates pipiens", "text": "Lithobates pipiens (antes \"Rana pipiens\") \u00e9 unha especie de ra nativa de parte do Canad\u00e1 e os Estados Unidos. Foi designada anfibio dos estados de Minnesota e Vermont.\nDistribuci\u00f3n.\nViven desde o lago Grande Escravo e a ba\u00eda de Hudson no Canad\u00e1, ao sur de Kentucky e Novo M\u00e9xico nos Estados Unidos. Tam\u00e9n se encontra en Panam\u00e1, onde \u00e9 end\u00e9mica da cordilleira central e as terras baixas do oeste do Pac\u00edfico, a\u00ednda que esta poder\u00eda ser moi probablemente outra especie parecida non descrita. Vive en pradeiras, ribeiras de lagos e pantanos.\nDescrici\u00f3n.\n\u00c9 unha especie de ra bastante grande, que chega aos 11\u00a0cm de lonxitude de foci\u00f1o ao ano. Var\u00eda da cor verde \u00e1 marr\u00f3n pola parte dorsal, con grandes pintas circulares escuras nas costas, laterais e patas. Cada mancha adoita estar beireada por un anel m\u00e1is claro. Un par de pregamentos dorsolaterais que empezan por detr\u00e1s dos ollos discorren paralelos un ao outro baixando polo dorso. Estes pregamentos dorsolaterais adoitan ser m\u00e1is claros ou ocasionalmente de cor rosada. Ademais, unha li\u00f1a clara corre desde o foci\u00f1o, baixo o ollo e t\u00edmpano, terminando no ombro. A superficie ventral \u00e9 branca ou verde p\u00e1lida. O iris \u00e9 dourado e as dedas est\u00e1n palmadas.\nOs c\u00e1gados son mar\u00f3ns escuros ou grises, con manchas claras na parte inferior e cola marr\u00f3n clara.\nVariaci\u00f3ns na cor.\nPode ter varias variaci\u00f3ns de cor, das cales as d\u00faas m\u00e1is com\u00fans son os morfos verde e marr\u00f3n, e outro morfo \u00e9 o co\u00f1ecido como \"burnsi\". Os individuos co morfo coa coloraci\u00f3n \"burnsi\" carecen de pintas no dorso, mais poden telas ou non nas patas. Poden ser verdes brillantes ou marr\u00f3ns e te\u00f1en pregamentos dorsais amarelos. \n O albinismo tam\u00e9n se d\u00e1 nesta especie, pero \u00e9 moi raro.\nEcolox\u00eda e comportamento.\nPode vivir nunha ampla variedade de h\u00e1bitats, como lagoas permanentes, pantanos, r\u00edos de augas lentas no bosque, \u00e1reas abertas e utbanas. Normalmente vive en corpos de auga con abundante vexetaci\u00f3n acu\u00e1tica. No ver\u00e1n, a mi\u00fado abandonan as lagoas e m\u00f3vense a \u00e1reas herbosas e pradeiras. Est\u00e1n ben adaptadas ao fr\u00edo e poden encontrarse por riba dos 3000\u00a0m de altura. Os machos emiten unha chamada curta como un rouquido desde a auga durante a primavera e ver\u00e1n. Reprod\u00facese en primavera (marzo-xu\u00f1o). po\u00f1en ata 6500 ovos na auga. Os c\u00e1gados son marr\u00f3ns claros con pintas negras e completan o seu desenvolvemento na lagoa de reproduci\u00f3n, o cal dura de 70 a 110 d\u00edas, dependendo das condici\u00f3ns. As ras que se metamorfosearon son de 2 a 3\u00a0cm de longo e lembran o adulto.\nEsta especie era antes bastante com\u00fan en varias partes do oeste do Canad\u00e1 e os Estados Unidos ata que empezou o seu declive na d\u00e9cada de 1970. A\u00ednda que a causa definitiva deste declive non se co\u00f1ece, a perda de h\u00e1bitat e a s\u00faa fragmentaci\u00f3n, os contaminantes ambientais, os peixes introducidos, a seca e as enfermidades son os mecanismos que se propuxeron para explicalo e est\u00e1n probablemente impedindo a recuperaci\u00f3n da especie en moitas \u00e1reas. Moitas das poboaci\u00f3ns da especie non se recuperaron a\u00ednda desde o seu declive.\nA especie \u00e9 depredada por moitos animais, como serpes, mapaches, outras ras e incluso os humanos. Non produce secreci\u00f3ns cut\u00e1neas desagradables ao gusto e depende da s\u00faa velocidade para escapar da predaci\u00f3n.\nA especie come unha gran variedade de animais, como grilos, moscas, vermes e ras m\u00e1is pequenas. Usando as s\u00faas grandes bocas poden mesmo tragar aves e algunhas serpes. Nun caso rexistrouse un morcego como presa desta ra.\nEsta especie \u00e9 similar \u00e1 \"Lithobates palustris\" e \"Lithobates sphenocephalus\".\nInvestigaci\u00f3n.\nM\u00e9dica.\nEsta ra produce ribonucleases espec\u00edficas dos seus ovocitos, que so f\u00e1rmacos potenciais contra o cancro. Unha desas mol\u00e9culas, chamada ranpirnase (onconase), est\u00e1 en ensaios cl\u00ednicos como tratamento do mesotelioma pleural e tumores pulmonares. Outra \u00e9 a anfinase, que foi descrita como un posible tratamento para os tumores cerebrais.\nNeurociencia.\nFoi unha especie preferida para facer estudos sobre as propiedades b\u00e1sicas das neuronas desde a d\u00e9cada de 1950. A uni\u00f3n neuromuscular do nervio ci\u00e1tico e as fibras do m\u00fasculo sartorio desta ra foron a fonte de datos iniciais sobre o sistema nervioso.\nFisiolox\u00eda muscular e biomec\u00e1nica.\n\u00c9 unha especie moi usada en experimentos \"in vitro\" de fisiolox\u00eda e biomec\u00e1nica muscular debido \u00e1 facilidade da acceso dos investigadores \u00e1 s\u00faa \u00e1rea nativa e a capacidade do seu m\u00fasculo sartorio de seguir vivo \"in vitro\" durante varias horas. Ademais, como a ra depende de dous modos principais de locomoci\u00f3n, como son o salto e a nataci\u00f3n, isto permite comprender como as propiedades do m\u00fasculo contrib\u00faen \u00e1 realizaci\u00f3n deste tipo de movementos."}
{"id": "463806", "revid": "27155", "url": "https://gl.wikipedia.org/wiki?curid=463806", "title": "Rana pipiens", "text": ""}
{"id": "463807", "revid": "89787", "url": "https://gl.wikipedia.org/wiki?curid=463807", "title": "Pedagox\u00eda Waldorf", "text": "O creador deste movemento alternativo foi Rudolf Steiner, fundador da antroposof\u00eda. Estudou matem\u00e1ticas, ciencias naturais e filosof\u00eda. Ademais ti\u00f1a co\u00f1ecementos na agricultura, m\u00fasica,canto, pintura etc.\nActualmente existen m\u00e1is de 1000 escolas Waldorf, entre elas, 200 son centros de educaci\u00f3n infantil e 646 de educaci\u00f3n especial en diversos pa\u00edses; as\u00ed mesmo, constan varias escolas p\u00fablicas baseadas neste m\u00e9todo.\nOrixe.\nA primeira escola creouse no 1919, en Stuttgart, Alema\u00f1a, a partir da proposta feita por Emil Molt, propetario e director de Waldorf-Astoria Cigarette, para servir \u00f3s fillos e fillas dos empregados da f\u00e1brica; m\u00e1is tarde incorpor\u00e1ronse nenos e nenas externos \u00e1 empresa. \nConcepci\u00f3n da infancia.\nA pedagox\u00eda Waldorf div\u00eddese en tres etapas diferenciadas polas idades dos nenos e nenas: educaci\u00f3n infantil (3-6 anos), primaria e secundaria. Cada unha delas p\u00f3dese diferenciar polo desenvolvemento integral do neno ou nena ou polo estado de maduraci\u00f3n. Destaca polas s\u00faass aprendizaxes adaptadas a cada idade conseguindo unha educaci\u00f3n comprensiva.\nO fin desta perspectiva \u00e9 promover e crear os aspectos f\u00edsicos, condutuais, emocionais, cognitivos, sociais e espirituais de cada persoa e incrementar e respectar o pensamento creativo e cr\u00edtico.\nEducaci\u00f3n Infantil.\nA teor\u00eda pedag\u00f3xica Waldorf considera a imitaci\u00f3n como principal ferramenta de aprendizaxe. Considera que a trav\u00e9s dos espazos e tempos para o xogo creativo os nenos e nenas desenvolver\u00e1n a imaxinaci\u00f3n, unindo o desenvolvemento afectivo, f\u00edsico e cognitivo.\nNo d\u00eda a d\u00eda destas clases, predominan as actividades art\u00edsticas o xogo libre e as tarefas pr\u00e1cticas. Na programaci\u00f3n alt\u00e9rnanse actividades que requiran m\u00e1is esforzo e concentraci\u00f3n co xogo simb\u00f3lico e libre. Na asemblea crean diferentes conflitos, para contrapo\u00f1er posturas, co\u00f1ocer as diversas opini\u00f3ns e aprender a respetalas. \nA est\u00e9tica da clase intenta ser o m\u00e1is parecida a un fogar. Res\u00e1ltanse os materiais propiamente naturais e ev\u00edtase o pl\u00e1stico. Steneir indicou que a ensinanza debe ser diferenciada, dando resposta \u00e1s necesidades e demandas que os alumnos e alumnas te\u00f1en. \nAvaliaci\u00f3n.\nNestas escolas aval\u00edase o progreso dos nenos e nenas a trav\u00e9s dos traballos en bloques acad\u00e9micos. Prom\u00f3vese a autosuperaci\u00f3n persoal m\u00e1is que a competici\u00f3n entre alumnos e alumnas. "}
{"id": "463810", "revid": "98629", "url": "https://gl.wikipedia.org/wiki?curid=463810", "title": "Festa da Arribada", "text": "A Festa da Arribada da Carabela Pinta a Baiona cel\u00e9brase nesa vila conmemorando a chegada \u00e1 mesma de Mart\u00edn Alonso Pinz\u00f3n na carabela Pinta o 1 de marzo de 1493, trala primeira viaxe de Cristovo Col\u00f3n a Am\u00e9rica, cunha escenificaci\u00f3n da s\u00faa arribada. A festa cel\u00e9brase o primeiro s\u00e1bado e domingo de marzo. Est\u00e1 catalogada como festa de interese tur\u00edstico internacional de Espa\u00f1a e acolle cada ano unhas 30.000 persoas.\nHistoria.\nNa viaxe de volta dende Am\u00e9rica, a carabela \"Pinta\" foi separada do resto das naves por unha tempestade \u00e1 altura das Illas Azores. No barco vi\u00f1a enrolado o baion\u00e9s Crist\u00f3bal Garc\u00eda Sarmiento, gran co\u00f1ecedor destas costas, polo que se tomou rumbo nordeste cara a Baiona, a onde chegan o 1 de marzo de 1493. A tripulaci\u00f3n pasou uns d\u00edas de descanso en Baiona e aproveitou para abastecerse de novo de v\u00edveres. O 11 de marzo partiu ata Palos de la Frontera, cidade dende onde partira a expedici\u00f3n.\nDescrici\u00f3n.\nA celebraci\u00f3n consiste nunha festa medieval nas r\u00faas da vila vella onde hai, ademais de m\u00fasica tradicional e xograres, postos de comida galega e artesan\u00eda. Fanse ademais actos coas vilas irmandadas de Palos de la Frontera, Santa Fe e Pornic. A Praia da Ribeira \u00e9 o escenario principal no que se realiza o acto da celebraci\u00f3n, a reconstruci\u00f3n do relato que Mart\u00edn Alonso Pinz\u00f3n e os seus tripulantes fixeron polo descubrimento \u00f3 correxidor de Baiona o d\u00eda 1 de marzo de 1493.\nDende o ano 1999 est\u00e1 declarada festa de Galicia de interese tur\u00edstico; en 2010 conced\u00e9uselle o t\u00edtulo de festa de interese tur\u00edstico nacional de Espa\u00f1a e en 2015 o de festa de interese tur\u00edstico internacional de Espa\u00f1a; o n\u00famero de visitante vai en aumento e rolda os 30.000."}
{"id": "463813", "revid": "98629", "url": "https://gl.wikipedia.org/wiki?curid=463813", "title": "CrossFit", "text": "CrossFit constit\u00fae unha marca rexistrada propiedade de CrossFit Inc. Consiste nun tipo de deporte composto por un conxunto de exercicios variados, con actividades destinadas \u00e1 realizaci\u00f3n de movementos funcionais, efectuados a unha alta intensidade.\nDescrici\u00f3n e historia.\nTr\u00e1tase dun tipo de adestramento formado por diferentes movementos pertencentes todos eles a outros tipos de deportes como a halterofilia ou o adestramento metab\u00f3lico e o ximn\u00e1stico. \nTen como finalidade a realizaci\u00f3n dunha serie de exercicios como as flexi\u00f3ns ou a tracci\u00f3n. Todo isto debe darse nun tempo e cun n\u00famero de repetici\u00f3ns determinado.\nO principio fundamental desta disciplina \u00e9 o mantemento constante dunha alta motivaci\u00f3n mental dos seus e das s\u00faas practicantes. Pode ser levada a cabo tanto individual como colectivamente. A duraci\u00f3n do exercicio adoita ser curta, con acci\u00f3ns variadas que se adec\u00faan ao nivel que pos\u00faa cada suxeito. \nGreg Glassman, creador do CrossFit, foi o encargado de dese\u00f1ar diversos grupos: a alg\u00fans deles p\u00faxolles o nome de mulleres como referencia aos famosos furac\u00e1ns americanos, mentres que a outros nomeounos con nomes de heroes militares, polic\u00edas ou bombeiros a modo de reco\u00f1ecemento.\nAs\u00ed mesmo, existen tam\u00e9n outros grupos de exercicios que non pos\u00faen un nome determinado, sen\u00f3n que o que consta, simplemente, \u00e9 a s\u00faa caracterizaci\u00f3n. O tempo de pr\u00e1ctica de cada un dos grupos pode ser bastante cambiante: dende os cinco minutos ata a media hora, sen ter en conta neste tempo a parte previa de quecemento e a parte final de relaxaci\u00f3n.\nCada grupo pode estar composto por ata outros tres grupos de exercicios, dependendo da parte do corpo coa que se desexe traballar.\nDentro desta \u00e1rea destacan deportistas como: Katrin Tanja Davidsdottir, Tia-Clair Toomey, Samantha Briggs, Rich Froning JR, Mat Fraser, Ben Smith, Jason Khalipa e Mikko Salo, entre outros.\nAdestramento.\nOs adestramentos CrossFit ou tam\u00e9n chamados \u201cWOD\u201d (Work Of the Day en ingl\u00e9s ou traballo do d\u00eda en galego) te\u00f1en como duraci\u00f3n m\u00e1xima unha hora e disp\u00f3\u00f1ense do xeito seguinte:\nC\u00f3mpre destacar que en calquera das d\u00faas partes \u00e9 o propio suxeito de cada unha das actividades o que decide en todo momento o peso que quere utilizar, xa que o obxectivo fundamental \u00e9 o cumprimento de cada un dos exercicios co peso recomendado para cada tipo de persoa. \u00c9 moi recomendable o emprego dun reloxo para axustar o tempo preciso, o n\u00famero de intervalos e o nivel de intensidade.\nTodas estas pr\u00e1cticas de tipo deportivo real\u00edzanse dentro do \"box\", que \u00e9 o lugar propio deste adestramento. Dependendo tanto do \"box\" coma da localizaci\u00f3n do mesmo, en ocasi\u00f3ns existen exercicios que poden ser realizados f\u00f3ra."}
{"id": "463822", "revid": "5863", "url": "https://gl.wikipedia.org/wiki?curid=463822", "title": "Ses\u00e9 Mateo Garc\u00eda", "text": ""}
{"id": "463823", "revid": "5863", "url": "https://gl.wikipedia.org/wiki?curid=463823", "title": "Gandhi", "text": ""}
{"id": "463824", "revid": "98629", "url": "https://gl.wikipedia.org/wiki?curid=463824", "title": "Roberto I de Borgo\u00f1a", "text": "Roberto I de Borgo\u00f1a, chamado o Vello, nado en Par\u00eds en 1011 e finado en Fleurey-sur-Ouche o 21 de marzo de 1076. Pr\u00edncipe franc\u00e9s da dinast\u00eda dos Capetos e primeiro duque de Borgo\u00f1a da dita casa, conde de Charolais e Langres (1027) e conde de Auxerre (1040 - 1060). \nBiograf\u00eda.\nOrixes familiares.\nFillo do rei de Francia Roberto II o Piadoso e de Constanza de Arl\u00e9s. Terceiro representante da dinast\u00eda dos Capetos, foi neto de Hugo Capeto (938 - 996) e Adelaida de Aquitania (952 - 1004). Foi irm\u00e1n dos reis Hugo de Francia e Henrique I de Francia.\nAscenso ao ducado de Borgo\u00f1a.\nA principios do ano 1032, \u00e1 morte do seu irm\u00e1n m\u00e1is vello Hugo de Francia e instigado pola s\u00faa nai que desexaba darlle o trono, enfrontouse ao seu irm\u00e1n e soberano, Henrique I, pero Roberto foi derrotado nunha gran batalla que tivo lugar preto de Villeneuve-Saint Georges. A s\u00faa nai Constanza negociou ent\u00f3n a paz coa condici\u00f3n de que a Roberto se lle concedese o ducado de Borgo\u00f1a, pero o conde de Champa\u00f1a, Eudes, non estivo de acordo co trato, pois esas terras lle foran concedidas pola ra\u00ed\u00f1a para que apoiase os seus intereses. Henrique derrotou a Eudes de Champa\u00f1a en tres ocasi\u00f3ns sucesivas.\nNupcias e descendentes.\nEn 1033, casou en primeiras nupcias con H\u00e9lie de Semur (1016 - 1056), filla de Dalmace, se\u00f1or de Semur, e de Aremburga de Vergy.\nRoberto ti\u00f1a un car\u00e1cter violento. En 1048, dominado pola c\u00f3lera, no medio dunha discusi\u00f3n matou a Dalmace de Semur, o seu sogro. Uns soldados de Roberto asasinaron tam\u00e9n ao seu cu\u00f1ado, Jocerand de Semur. O duque pagou os seus crimes peregrinando a Roma e constru\u00edndo a igrexa de Semur-en-Auxois. No p\u00f3rtico esquerdo da igrexa, existen uns relevos escult\u00f3ricos onde se describen os asasinatos do duque Roberto.\nDeste matrimonio naceron:\nEn 1046, repudiou a H\u00e9lie e casou en 1048 con Ermengarda de Anjou, filla do conde Fulco III de Anjou, conde de Anjou, e de Hildegarda de Sundgau. \nDesta uni\u00f3n naceu unha filla"}
{"id": "463827", "revid": "23204", "url": "https://gl.wikipedia.org/wiki?curid=463827", "title": "Marianne Weber", "text": "Marianne Weber, de solteira Marianne Schnitger, nada en Oerlinghausen o 2 de agosto 1870 e finada en Heidelberg o 12 de marzo de 1954, foi unha soci\u00f3loga, historiadora do dereito, pol\u00edtica e feminista alem\u00e1. Centrou o seu traballo na investigaci\u00f3n sobre a protecci\u00f3n xur\u00eddica das mulleres, a s\u00faa independencia econ\u00f3mica e educaci\u00f3n, como medios para conseguir a igualdade.\nBiograf\u00eda.\nMarianne Schnitger era filla do doutor Eduard Schnitger e de Anna Weber, que \u00e1 s\u00faa vez era filla dun prominente home de negocios de Oerlinghausen, Karl Weber. No ano 1873 despois da morte da s\u00faa nai ao dar a luz a un novo fillo, a familia mudouse a Lemgo onde Marianne foi educada pola s\u00faa avoa e a s\u00faa t\u00eda. Entre 1877 e 1886 acudiu \u00e1 \u201cT\u00f6chterschule\u201d a cal hoxe se chama \u201cMarianne-Weber-Gymnasium\u201d. Cando morreu a s\u00faa avoa, Marianne volveu a Oerlingshausen para vivir coa s\u00faa t\u00eda Alwine.\nO 20 de setembro de 1893 casou con Max Weber en Oerlingshausen. A parella mudouse a Friburgo. A partir de 1894 comeza a formar parte de actividades feministas, movemento no que se iniciou pola s\u00faa amizade coa dirixente da Federaci\u00f3n de Asociaci\u00f3ns de Mulleres Alem\u00e1s, Gertrud Ba\u00fcmer. Ademais traballou co seu marido para aumentar a cota das mulleres nas universidades.\nEn 1897, vivindo en Heidelberg, fundou a asociaci\u00f3n \u201cFrauenbildung- Fauenstudium\u201d na cal as mulleres recib\u00edan clases de historia da relixi\u00f3n e historia do imperialismo, ciencias naturais, ergonom\u00eda e ciencias econ\u00f3micas, as\u00ed como unha formaci\u00f3n en profesi\u00f3ns artesanais e agrarias.\nOs problemas familiares e mentais do seu marido afectaron moito a vida de Marianne Weber. Xa en 1898 Max sofre un colapso psicol\u00f3xico, que \u00e9 prob\u00e1bel que tivese a s\u00faa causa na morte do seu pai, a cal aconteceu pouco despois de que Max expulsase o seu pai (d\u00e9spota e maltratador da s\u00faa nai) da casa paterna, onde estivera vivindo durante un tempo despois do seu matrimonio. \u00c9 as\u00ed como Max se retira da vida p\u00fablica, entrando e sa\u00edndo de instituci\u00f3ns mentais, viaxando compulsivamente entre 1898 e 1904, e mesmo renunciando \u00e1 s\u00faa c\u00e1tedra no ano 1918, dous anos antes de morrer.\nDurante a viaxe a Estados Unidos en 1904, Marianne Weber reuniuse con d\u00faas feministas e activistas pol\u00edticas: Jane Addams e Florence Kelley. Nesta \u00e9poca publica varios artigos sobre a experiencia das mulleres e invol\u00facrase nas teor\u00edas de Charlotte Perkins Gilman. No ano 1907 morre o seu av\u00f3 Karl, deix\u00e1ndolle \u00e1 parella o di\u00f1eiro suficiente para vivir de forma folgada.\nCando estalou a primeira guerra mundial (1914-1916), Max Weber traballou como organizador de hospitais militares, como asesor na negociaci\u00f3n da paz e para a oficina da recentemente nada Rep\u00fablica de Weimar.\nEn 1920, a irm\u00e1 de Max, Lili, suic\u00eddase, Max e Marianne adoptar\u00e1n os seus catro fillos, e ese mesmo ano Max Weber morre de pneumon\u00eda, o 14 de xu\u00f1o, entrando Marianne nunha etapa de forte depresi\u00f3n, o que supuxo afastarse de maneira provisional do seu traballo intelectual e pol\u00edtico.\nEn 1921 Marianne Weber volveu a Heidelberg e empezou a publicar alg\u00fans ensaios do seu marido falecido, e comezou un traballo biogr\u00e1fico: \"Max Weber. Ein Lebensbild\" (Max Weber, unha biograf\u00eda), publicado en 1926. Logo de obter o seu t\u00edtulo de doutoramento en 1924, comezou a s\u00faa carreira de conferenciante, chegando a reunir nalgunha conferencia a m\u00e1is de cinco mil persoas. Est\u00e1 carreira acabouse cando Adolf Hitler disolveu a Federaci\u00f3n Alem\u00e1 da Organizaci\u00f3n das Mulleres, a\u00ednda que Marianne Weber seguiu escribindo e publicou en 1935 o seu libro \"Die Frauen und die Liebe\" (As mulleres e o amor) e en 1946 \"Erf\u00fclltes Leben\" (A vida plena).\nMorreu en Heidelberg o 12 de marzo de 1954.\nTraxectoria.\nDurante moitos anos co\u00f1eceuse a Marianne Weber como esposa de Max Weber, malia ser unha das primeiras mulleres en conseguir un doutoramento en Alema\u00f1a, ser a \u00fanica muller do Partido Democr\u00e1tico Alem\u00e1n (DDP) cun cargo no parlamento dun Land, e contribu\u00edr de maneira extraordinaria \u00e1 recompilaci\u00f3n e publicaci\u00f3n da obra do seu marido. A pesar diso, practicamente se desco\u00f1ece a s\u00faa propia obra sociol\u00f3xica, que apenas foi traducida, mesmo ao ingl\u00e9s. Ademais Marianne Weber pode ser considerada como unha l\u00edder intelectual do movemento feminista liberal alem\u00e1n.\nMarianne Weber inicia a s\u00faa vida p\u00fablica como intelectual cando publica unha obra sobre o matrimonio, a maternidade e a lei (1907), obra \u00e1 que seguir\u00e1 outra sobre a cuesti\u00f3n do divorcio (1909), publicando despois sobre a autoridade e a autonom\u00eda no matrimonio (1912), sobre a valoraci\u00f3n do traballo dom\u00e9stico (1912) e as mulleres e a cultura obxectiva (1913). Tam\u00e9n publicou sobre \"a nova muller\" e sobre \"o ideal do matrimonio\" (en 1914), sobre a guerra como un problema \u00e9tico (1916), tipos de cambio de mulleres universitarias (1917), as forzas que configuran a vida sexual e as especiais tarefas culturais da muller (en 1919) (as d\u00faas en 1919)..\nNestas obras presenta temas como a moral e o matrimonio que foran obxecto de debate entre a parella Weber, nuns momentos nos que Max Weber enganaba a s\u00faa muller con Else Jaffe, unha amiga com\u00fan.\nEn 1918 Marianne Weber f\u00edxose membro no Partido Democr\u00e1tico Alem\u00e1n e pouco tempo despois foi elixida como deputada do parlamento do estado federal de Baden. Desde 1919 at\u00e9 1923 foi a primeira presidenta da \"Bund Deutscher Frauenvereine\" (Asociaci\u00f3n das Mulleres Alem\u00e1s). En 1924 recibiu o seu doutoramento pola Universidade de Heidelberg.\nObra e pensamento.\nA s\u00faa cr\u00edtica feminista est\u00e1 baseada na s\u00faa experiencia no matrimonio e no traballo. A s\u00faa teor\u00eda sociol\u00f3xica ten como punto de partida o estudo das diferenzas entre as mulleres en relaci\u00f3n \u00e1 clase social, a educaci\u00f3n, a idade e a ideolox\u00eda. Loitaba para alcanzar a autonom\u00eda da muller e defend\u00eda a igualdade da muller na educaci\u00f3n, na participaci\u00f3n na vida socioecon\u00f3mica e na achega das mulleres \u00e1 ciencia e \u00e1 cultura. Entende a familia como esencial para a sociedade e na cal cada membro ten os mesmos dereitos. Defende a \u00e9tica sexual no matrimonio.\nA s\u00faa obra principal \"Ehefrau und Mutter in der Rechtsentwicklung\" (matrimonio, maternidade e lei) analiza a historia e a estrutura da instituci\u00f3n do matrimonio, ademais doutros asuntos como os dereitos das mulleres, o punto de partida na vida matrimonial e familiar, a coeducaci\u00f3n e os problemas morais. Marianne Weber centra a s\u00faa an\u00e1lise hist\u00f3rica na \u00e9tica protestante para explicar a autonom\u00eda das mulleres. Entende que cada persoa (muller ou home) \u00e9 moralmente independente e tan s\u00f3 debe render contas ante Deus: \u201cNas comunidades relixiosas do Novo Mundo animadas polo esp\u00edrito puritano, a idea da igualdade relixiosa da muller empezou a ser tomada en serio por primeira vez... A liberdade de conciencia, nai de todos os dereitos persoais do individuo, estivo tam\u00e9n, do outro lado do oc\u00e9ano, na orixe dos dereitos das mulleres\u201d (1912, Marianne Weber )Outros libros importantes son \"Die Frauen und die Liebe\" (As mulleres e o amor) e a s\u00faa propia autobiograf\u00eda \"Lebens-Erinnerungen\" (Memorias), na cal define unha nova concepci\u00f3n do matrimonio fronte \u00e1 tradicional co ideal da igualdade moral e xur\u00eddica da muller como esposa.\nFoi amiga do soci\u00f3logo George Simmel. Ambos investigaban \"a cuesti\u00f3n da muller\" e a interrelaci\u00f3n entre os modos dos x\u00e9neros individualizados e a diferenciaci\u00f3n social de x\u00e9nero. Marianne Weber criticou o ensaio de Simmel do ano 1911 \"O relativo e o absoluto do problema dos sexos\" (The relative and the absolute in the problem of sexes) e o concepto das relaci\u00f3ns de x\u00e9nero no traballo do seu colega."}
{"id": "463829", "revid": "5863", "url": "https://gl.wikipedia.org/wiki?curid=463829", "title": "Mar\u00eda Jos\u00e9 Mateo Garc\u00eda", "text": ""}
{"id": "463830", "revid": "23204", "url": "https://gl.wikipedia.org/wiki?curid=463830", "title": "\u00c1ngeles Ram\u00edrez", "text": " Mar\u00eda \u00c1ngeles Ram\u00edrez Fern\u00e1ndez co\u00f1ecida como \u00c1ngeles Ram\u00edrez, \u00e9 unha fil\u00f3sofa e antrop\u00f3loga espa\u00f1ola.\nTraxectoria.\nLicenciouse en filosof\u00eda na especialidade de antropolox\u00eda social e doutorouse en antopolox\u00eda social e cultural na Universidade Aut\u00f3noma de Madrid.\nExerce como profesora na Universidade Aut\u00f3noma de Madrid. \nO seu traballo de investigaci\u00f3n ten como li\u00f1as de investigaci\u00f3n as relaci\u00f3ns entre cultura e poder o x\u00e9nero e os dereitos das mulleres nos contextos musulm\u00e1ns e os novos modelos sociais produto dos imaxinarios relixiosos nas sociedades neoliberais.\nEn 2019 participou na Semana Galega de Filosof\u00eda dedicada \u00e1s fronteiras."}
{"id": "463831", "revid": "98629", "url": "https://gl.wikipedia.org/wiki?curid=463831", "title": "Helena Anxelina Ducaina", "text": "Helena Anxelina Ducaina (na s\u00faa lingua materna, \u0395\u03bb\u03ad\u03bd\u03b7 \u0391\u03b3\u03b3\u03b5\u03bb\u03af\u03bd\u03b1 \u039a\u03bf\u03bc\u03bd\u03b7\u03bd\u03ae \u0394\u03bf\u03cd\u03ba\u03b1\u03b9\u03bd\u03b1) tam\u00e9n co\u00f1ecida como Helena de Epiro, nada en 1242 e finada en Nocera Inferiore en 1271, foi a segunda esposa e ra\u00ed\u00f1a consorte de Manfredo de Sicilia.\nTraxectoria.\nFamilia.\nFilla de Miguel II Ducas, gobernante do Despotado de Epiro, e de Teodora Petralifaina. Nalgunhas fontes o seu pai aparece designado como Miguel Angelo. Foi irm\u00e1 de Nic\u00e9foro I Ducas, que sucedeu a seu pai no Despotado do Epiro, e media irm\u00e1 por parte de pai de Xo\u00e1n I Ducas, gobernante de Tesalia. O seu av\u00f3 paterno foi Miguel I Ducas, fillo ilex\u00edtimo de Xo\u00e1n Ducas, quen foi o fillo m\u00e1is vello de Constantino, o s\u00e9timo fillo do emperador bizantino Alessio I Comneno e Irene Ducas.\nMatrimonio.\nCon dezasete anos, por mor duns acordos diplom\u00e1ticos de seu pai, casou con Manfredo tras a morte da s\u00faa primeira esposa Beatriz de Savoia en 1257, subindo ao trono o 10 de agosto de 1258.\nManfredo era rexente do Reino de Sicilia desde 1254, reinando en nome do seu sobri\u00f1o Conradino. Miguel II perdera a cidade de Durr\u00ebs ante Teodoro II L\u00e1scaris do Imperio de Nicea en 1256. Manfredo reconquistou a cidade e os seus arredores dous anos m\u00e1is tarde. Miguel II ti\u00f1a a\u00ednda unha demanda territorial na cidade pero prepar\u00e1base daquela para cercar Tesal\u00f3nica.\nA s\u00faa uni\u00f3n foi pensada para manter paz entre Epiro e Sicilia posto que Miguel II e Manfredo ti\u00f1an outras preocupaci\u00f3ns m\u00e1is perentorias. O seu dote inclu\u00edu todos os dereitos sobre Durr\u00ebs (conquistada en 1256) e os seus arredores, xunto coa illa de Corf\u00fa. Corf\u00fa foi o \u00fanico aumento territorial real para Manfredo. Non se tratou tan s\u00f3 dunha uni\u00f3n din\u00e1stica sen\u00f3n dunha alianza entre os dous reinos\nHelena e Manfredo tiveron cinco fillos: \nO 26 de febreiro de 1266 Manfredo morreu na batalla de Benevento mentres loitaba contra o seu rival e sucesor Carlos de Anjou. Helena, xunto cos seus fillos e a s\u00faa cu\u00f1ada Constanza Augusta, foron capturados e encarcerados por orde de Carlos pois nunha reuni\u00f1on habida, en xullo e agosto de 1266, co rei de N\u00e1poles, este pretend\u00eda saber onde se atopaba a amante de Conrado IV, Antoinette de Marrone e o fillo bastardo do Emperador, mais Helena non respostou. Daquela, foi encarcerada no castelo do Parque de Nuceria Christianorum, hoxe Nocera Inferiore, onde morreu tras cinco anos de cativerio."}
{"id": "463860", "revid": "89787", "url": "https://gl.wikipedia.org/wiki?curid=463860", "title": "Cloakroom", "text": "Cloakroom \u00e9 unha banda estadounidense de shoegazing procedente de Northwest Indiana e formada no ano 2012. O grupo est\u00e1 composto por Doyle Martin (voces, guitarra), Brian Busch (voces, bater\u00eda) e Bobby Markos (baixo). Ata a data te\u00f1en publicados dous \u00e1lbums de estudio e no presente te\u00f1en un contrato con Relapse Records."}
{"id": "463861", "revid": "6939", "url": "https://gl.wikipedia.org/wiki?curid=463861", "title": "Ignacio Chao Castro", "text": ""}
{"id": "463867", "revid": "15490", "url": "https://gl.wikipedia.org/wiki?curid=463867", "title": "Racine (hom\u00f3nimos)", "text": "Racine pode referirse a:"}
{"id": "463868", "revid": "1131", "url": "https://gl.wikipedia.org/wiki?curid=463868", "title": "Festa da casta\u00f1a e do cogomelo de Ri\u00f3s", "text": "A festa da casta\u00f1a e do cogomelo cel\u00e9brase no concello de Ri\u00f3s a primeira fin de semana de novembro. Esta festa l\u00e9vase celebrando dende o ano 1994, durante dous d\u00edas (s\u00e1bado e domingo) en que se desfruta dos produtos t\u00edpicos da zona. Dende o ano 2008 esta festa est\u00e1 reco\u00f1ecida como Festas de interese tur\u00edstico de Galicia.\nCaracteer\u00edsticas.\nA festa comeza cun v\u00eddeo de promoci\u00f3n sobre o Concello de Ri\u00f3s, a continuaci\u00f3n act\u00faan diferentes grupos e tam\u00e9n as pandeireteiras da banda de gaitas do concello e por \u00faltimo para rematar este primeiro d\u00eda cel\u00e9brase un magosto popular onde os pratos t\u00edpicos a degustar son empanadas, pan, chourizos, casta\u00f1as e bica.\nO domingo a xornada comeza coa apertura das casetas onde hai produtos artesanais, xa sexan produtos gastron\u00f3micos da zona ou pezas feitas a man. Outra das actividades levadas a cabo este d\u00eda \u00e9 unha exposici\u00f3n que recolle a historia das mulleres do rural e do traxe tradicional do Entroido. Toda a festa \u00e9 amenizada tanto por unha charanga como pola banda de gaitas do concello. Estes son os encargados de acompa\u00f1ar as autoridades por toda a festa. \nEsta festa conta cunha degustaci\u00f3n de produtos como son chourizos, casta\u00f1as asadas e vi\u00f1o, esta est\u00e1 en todo momento amenizada por unha banda de m\u00fasica tradicional. Tam\u00e9n os restaurantes te\u00f1en por costume preparar un men\u00fa de xantar tradicional.\nDende o ano 2017 faise entrega da Casta\u00f1a de Ouro. Ata este ano v\u00ed\u00f1ase facendo un tour ciclista polas aldeas que forman o Concello de Ri\u00f3s, cada ano \u00edan por unhas diferentes para que non sempre fose a mesma ruta. Antes de ir comer fac\u00edase a entrega de premios aos tres participantes que chegasen primeiro a meta."}
{"id": "463871", "revid": "89787", "url": "https://gl.wikipedia.org/wiki?curid=463871", "title": "Eva Hevia", "text": "Eva Hevia, nada en Xix\u00f3n en 1976, \u00e9 unha profesora espa\u00f1ola de qu\u00edmica organomet\u00e1lica\u00a0na Universidade de Strathclyde, en Glasgow.\nTraxectoria.\nHevia naceu en Xix\u00f3n en 1976, e interesouse pola ciencia dende moi pequena. Conseguiu o seu m\u00e1ster e o seu doutoramento en 2002 na Universidade de Oviedo, e catro anos m\u00e1is tarde, en 2006, foi nomeada acad\u00e9mica Marie Sk\u0142odowska-Curie na Universidade de Strathclyde traballando con Robert Mulvey. Converteuse en profesora titular en 2010 e lectora en 2011.\u00a0Foi nomeada profesora da Universidade de Strathclyde en 2013, cando s\u00f3 ti\u00f1a 38 anos.\nA investigaci\u00f3n de Hevia c\u00e9ntrase na qu\u00edmica organomet\u00e1lica polar. O seu grupo de investigaci\u00f3n est\u00e1 interesado no desenvolvemento de reactivos multicompo\u00f1entes que conte\u00f1an metais abundantes na terra para s\u00edntese. A qu\u00edmica utiliza os efectos cooperativos de dous metais, o que permite novas \u00e1reas da qu\u00edmica baseadas na s\u00edntese org\u00e1nica mediada por metais e a construci\u00f3n de estruturas supramoleculares. Estas \u00e1reas incl\u00faen: a metalizaci\u00f3n para a funcionalizaci\u00f3n quimioselectiva de mol\u00e9culas org\u00e1nicas, a captura de ani\u00f3ns sensibles, os disolventes eut\u00e9cticos profundos e os reactivos organomet\u00e1licos con soporte de sal e as aplicaci\u00f3ns catal\u00edticas dos bimet\u00e1licos cooperativos.\nO seu enfoque recente foi a activaci\u00f3n de mol\u00e9culas N-heteroc\u00edclicas e a\u00a0qu\u00edmica sustentable. A s\u00faa investigaci\u00f3n ten aplicaci\u00f3ns en farmacolox\u00eda e qu\u00edmica agr\u00edcola, e profundas implicaci\u00f3ns no medio ambiente.\nHevia deu m\u00e1is de sesenta charlas como convidada en conferencias."}
{"id": "463872", "revid": "89787", "url": "https://gl.wikipedia.org/wiki?curid=463872", "title": "Santo Cristo de Laza", "text": "Festa do Santo Cristo (Laza)\nNo concello de Laza, \u00f3 sur provincia de Ourense, cel\u00e9brase o primeiro fin de semana do mes de maio a Festa do Santo Cristo, o patr\u00f3n da vila.Tr\u00e1tase dunha celebraci\u00f3n relixiosa, a\u00ednda que porde ter unha orixe pag\u00e1.\u00a0 A festa representa a loita entre os mouros e cristi\u00e1ns e os seus protagonistas son os danzantes, Eva, Abrah\u00e1n e Isaac.\n=A Eva=\nA Eva \u00e9 unha moza nativa da aldea que debe mostrar durante a celebraci\u00f3n un tipo recatado mantendo a postura e sen acceder co m\u00ednimo xesto \u00e1s pretensi\u00f3ns do Ad\u00e1n. O nome da elixida g\u00e1rdase nun rigoroso segredo. Antes todas as mozas da aldea ti\u00f1an unha norma que deb\u00edan cumprir todas si ou si; consist\u00eda en que mentres non chegue a hora da sa\u00edda da Eva ti\u00f1an que manterse ocultas para que a xente non deducira quen pod\u00eda ser. \nDic\u00edase que \u00e1 moza que lle toca o papel de Eva casar\u00eda ao ano seguinte; isto debeuse cumprir anos atr\u00e1s, pero a d\u00eda de hoxe non \u00e9 algo que ocorra. \nA vestimenta da Eva \u00e9 de gala, o traxe dela semella o dunha noiva recuberto de encaixes e tam\u00e9n conta con xoias e alfaias. Cunha man manexa unha roca coa que vai fiando o li\u00f1o, mentres na outra porta un cesto con maz\u00e1s. Ofreceralle a maz\u00e1 \u00f3 Ad\u00e1n, s\u00edmbolo de pecado.A d\u00eda de hoxe o traxe segue sendo o mesmo dese\u00f1o.\n=Os danzantes=\nOs danzantes son seis mozos da aldea. Van vestidos con pantal\u00f3n,medias e camisa brancas, faixa vermella, gravata e unha banda azul. Antano estaba composta polas cores da bandeira espa\u00f1ola; coa recuperaci\u00f3n da banda azul art\u00e9llanselle as da galega. Cada mozo leva unhas casta\u00f1olas ag\u00e1s os dous primeiros danzantes (algo parecido aos capit\u00e1ns) que soamente levan unha porque te\u00f1en que suxeitar na outra man a espada, arma coa que representar\u00e1n a batalla entre mouros e cristi\u00e1ns. \nOs danzantes interpretan en diversos lugares a danza da Santa Cruz nas s\u00faas distintas versi\u00f3ns. Comenzan coa sa\u00edda da Eva e remantan coa da s\u00faa entrega,ambas as d\u00faas na Picota (Praza do pobo).\n=O Abrah\u00e1n e Isaac=\nO Abrah\u00e1n ten barbas longas e leva unha t\u00fanica bordada e engalanada, tam\u00e9n porta unha aixada ao lombo que lembra a condena do X\u00e9nese. O Isaac \u00e9 un rapaz de non m\u00e1is 10 anos cunha t\u00fanica menos pomposa e m\u00e1is arabesca. O anxo \u00e9 unha nena tam\u00e9n de curta idade vestida cunha t\u00fanica branca e \u00e1s. \nEstes tres personaxes representan o sacrifico de Isaac. O acto repres\u00e9ntase na Praza da Picota onde se deter\u00eda a procesi\u00f3n do Santo Cristo para darlle paso. O pregoeiro recita solemnemente a historia b\u00edblica da proba \u00e1 que Abrah\u00e1n foi sometido por Iav\u00e9 ao exisirlle o sacrificio do seu unix\u00e9nito fillo.\n=Bibliograf\u00eda=\nB,C,Xes\u00fas. (2000)\". Laza; O entroido enxebre. Ourense\": Deputaci\u00f3n Provincial de Ourense.\n=Referencias=\nhttp://www.laza.info/laza/?page_id=2725 "}
{"id": "463876", "revid": "5863", "url": "https://gl.wikipedia.org/wiki?curid=463876", "title": "Almudena Cueto", "text": "Almudena Cueto S\u00e1nchez, nada en Nava o 26 de outubro de 1975, \u00e9 unha avogada e pol\u00edtica feminista e socialista espa\u00f1ola, dende 2015 directora xeral do Instituto Asturiano da Muller e da Mocidade.\nTraxectoria.\nDirixente de Mocidades Socialistas \u00f3s 19 anos, de 1993 a 2001 foi Concelleira do Grupo Municipal Socialista no Concello de Nava. Licenciouse en Dereito pola Universidade de Oviedo e estudou un curso de Experta Universitaria en Axente de Igualdade de Oportunidades na Uned e un m\u00e1ster universitario en Sustentabilidade e Responsabilidade Social Corporativa na Uned e a Universidade Jaume I de Castell\u00f3.\n\u00d3s 25 anos trasladou a s\u00faa residencia a Barcelona onde traballou como consultora nunha compa\u00f1\u00eda de seguros catal\u00e1 onde traballou de 2001 at\u00e9 2004, momento no que regresou a Asturias. De 2004 a 2012 foi integrante do equipo de Antonio Trev\u00edn na s\u00faa etapa como Delegado do Goberno en Asturias onde traballou como asesora.\nFoi fundadora de \"M\u00e1s Innovaci\u00f3n Social\", empresa dedicada a xestionar a creaci\u00f3n de valor compartido para as organizaci\u00f3ns, a trav\u00e9s da innovaci\u00f3n e da responsabilidade social. Nas elecci\u00f3ns municipais de maio de 2015 ocupou o oitavo lugar na lista do Partido Socialista de Oviedo que encabezou Wenceslao L\u00f3pez e na que este obtivo 5 escanos.\nEn setembro de 2015 foi nomeada Directora do Instituto Asturiano da Muller e da Mocidade substitu\u00edndo a Carmen Sanjurjo."}
{"id": "463877", "revid": "23204", "url": "https://gl.wikipedia.org/wiki?curid=463877", "title": "Patricia Sim\u00f3n Carrasco", "text": "Patricia Sim\u00f3n Carrasco, nada en Estepona, M\u00e1laga o 24 de febreiro de 1983, \u00e9 unha xornalista asturiana. Licenciouse en xornalismo pola Universidade de Sevilla, especializouse en Relaci\u00f3ns Internacionais polo Instituto de Estudos Pol\u00edticos de Li\u00f3n e \u00e9 posgraduada en Pol\u00edticas P\u00fablicas e Estado do Benestar pola Universidade de Oviedo.\nTraxectoria.\nNada en Estepona, M\u00e1laga, a\u00ednda que residente en Asturias, actualmente \u00e9 xornalista freelance, consultora e docente. Ten extensa experiencia como xornalista e editora de informaci\u00f3n nacional espa\u00f1ola e internacional en diferentes medios de comunicaci\u00f3n. Como Xornalismo Humano, medio de comunicaci\u00f3n dixital con enfoque de dereitos humanos do que foi cofundadora e subdirectora at\u00e9 2013, na produtora de tem\u00e1ticas sociais Pirav\u00e1n de 2006 a 2010 e na televisiva \u00cdtaca.\nEspecialista en Relaci\u00f3ns Internacionais, enfoque de dereitos humanos e perspectiva de x\u00e9nero. Ten unha ampla experiencia como coordinadora de comunicaci\u00f3ns de proxectos educativos e xefa de gabinete de prensa. Tam\u00e9n foi docente e relatora en cursos universitarios, obradoiros e seminarios organizados por diferentes ONGs, fundaci\u00f3ns e axencias de cooperaci\u00f3n. Realizou documentais en Espa\u00f1a, Guatemala, Nicaragua, o Brasil, Marrocos, o Senegal, Mauritania, o L\u00edbano, Xordania, Honduras e Colombia.\nFoi reco\u00f1ecida co Premio da Asociaci\u00f3n de Mulleres dos Medios de Comunicaci\u00f3n de Espa\u00f1a en 2013 (AMECO)."}
{"id": "463878", "revid": "54334", "url": "https://gl.wikipedia.org/wiki?curid=463878", "title": "Aida Nu\u00f1o Palacio", "text": "Aida Nu\u00f1o Palacio, nada en Hevia, Siero o 24 de novembro de 1983, \u00e9 unha ciclista espa\u00f1ola. Considerada como a mellor corredora espa\u00f1ola de cyclo-cros da historia tras participar no primeiro Campionato do Mundial de Ciclocr\u00f3s Feminino no 2000 con s\u00f3 16 anos. Pos\u00fae 7 campionatos nacionais elite (o primeiro con s\u00f3 18 anos) e 2 j\u00fanior. Conseguiu unha notable 17\u00aa posici\u00f3n no Campionato do Mundial de Ciclocr\u00f3s 2016 entre outros resultados. \nTraxectoria.\nNo 2014 tivo a oportunidade de debutar como profesional co Lointek (equipo de estrada) . Tras unha boa adaptaci\u00f3n a esa nova disciplina (a 2\u00aa mellor do seu equipo na Emakumeen Euskal Bira: 44\u00aa; e 11\u00aa no Campionato de Espa\u00f1a en Ruta) destacou nas s\u00faas primeiras carreiras da tempada 2014-2015 de cyclocross e foi a s\u00faa consagraci\u00f3n no panorama nacional e internacional. \nEn 2015 conseguiu os seus primeiros puntos UCI na disciplina do ciclismo en ruta \u00f3 quedar 13\u00aa no Gran Premio de Plumelec-Morbihan.\nEn xaneiro do 2018 ga\u00f1ou o Campionato de Espa\u00f1a de ciclocr\u00f3s elite disputado en Legazpi (Guip\u00fascoa) nun dos circu\u00edtos m\u00e1is duros celebrados nas \u00faltimas edici\u00f3ns.\nTras lograr o seu s\u00e9timo t\u00edtulo de Campioa de Espa\u00f1a 2019 en Pontevedra, conv\u00e9rtese na \u00fanica ciclista da historia con sete ouros na m\u00e1xima categor\u00eda.\nNotas.\n "}
{"id": "463881", "revid": "1576", "url": "https://gl.wikipedia.org/wiki?curid=463881", "title": "Marta Piquero", "text": "Marta Gonz\u00e1lez Piquero, nada en La Pola, \u1e36\u1e37ena, o 29 de xullo de 1998, \u00e9 unha xogadora espa\u00f1ola de h\u00f3ckey a pat\u00edns que xoga de atacante no Hostelcur Gij\u00f3n HC. \nTraxectoria.\nIniciouse en C.P Pilar de La Pola, \u1e36\u1e37ena. \u00d3s 15 anos ficho polo Biesca Gij\u00f3n (actual Telecable hockey club). \u00d3 longo da s\u00faa carreira conta no seu palmar\u00e9s con d\u00faas OK Liga nas tempadas (2016/2017) e (2017/18), d\u00faas copas da Ra\u00ed\u00f1a en 2016 e 2019, un campionato de Espa\u00f1a Auton\u00f3mico sub-18 e unha copa de Europa en Lisboa (Portugal) en 2018. Como internacional coa selecci\u00f3n espa\u00f1ola conta con dous campionatos do mundo coa selecci\u00f3n espa\u00f1ola, en Iquique, Chile, en 2016 e en Nanjing, China, en 2017 e un Campionato de Europa en Mealhada (Portugal) en 2018."}
{"id": "463882", "revid": "23204", "url": "https://gl.wikipedia.org/wiki?curid=463882", "title": "Marta Gonz\u00e1lez Piquero", "text": ""}
{"id": "463883", "revid": "89787", "url": "https://gl.wikipedia.org/wiki?curid=463883", "title": "Sara Gonz\u00e1lez Lolo", "text": "Sara Gonz\u00e1lez Lolo, nada en Xix\u00f3n, Principado de Asturias o 17 de marzo de 1992, \u00e9 unha xogadora espa\u00f1ola de h\u00f3ckey a pat\u00edns que xoga de defensa no Telecable Hockey Club, equipo do que \u00e9 capit\u00e1.\nTraxectoria.\nSara Lolo segue xogando no club no que se iniciou, o CP Gij\u00f3n Solimar. Empezou a xogar \u00f3 h\u00f3ckey en 2002 no colexio Atal\u00eda, cando s\u00f3 ti\u00f1a 10 anos, coa que foi a s\u00faa adestradora e posteriormente tam\u00e9n compa\u00f1eira, Mar\u00eda Fern\u00e1ndez \"Pulgui\". En 2004, con 12 anos, d\u00e1 o salto \u00f3s equipos federados do CP Gij\u00f3n Solimar e en 2007 entra a formar parte do primeiro equipo, daquela denominado Biesca Gij\u00f3n, hoxe Telecable Hockey Club.\nNa tempada 2015-2016 asume o rol de capit\u00e1 do equipo.\nSara Lolo \u00e9, xunto coa tam\u00e9n asturiana Natasha Le, a \u00fanica xogadora que marcou gol en todas as edici\u00f3ns disputadas da OK Liga."}
{"id": "463884", "revid": "23204", "url": "https://gl.wikipedia.org/wiki?curid=463884", "title": "Mireya Delgado", "text": "Mireya Delgado, nada o 5 de novembro de\u00a01991,\u00a0Xix\u00f3n \u00e9 unha xugadora de voleibol asturiana retirada en 2015. Cos seus 1,80 metros de altura, xogaba de recepcionista-atacante. "}
{"id": "463885", "revid": "19415", "url": "https://gl.wikipedia.org/wiki?curid=463885", "title": "Subrexi\u00f3n de Kokkola", "text": "A subrexi\u00f3n de Kokkola (en fin\u00e9s \"Kokkolan seutukunta\") \u00e9 unha das d\u00faas subrexi\u00f3ns da rexi\u00f3n de Ostrobotnia Central. En 2017 ti\u00f1a unha poboaci\u00f3n de 53\u00a0359 habitantes.\nPoboaci\u00f3n.\nA seguinte t\u00e1boa amosa a tendencia demogr\u00e1fica da subrexi\u00f3n cada cinco anos dende 1980."}
{"id": "463886", "revid": "22570", "url": "https://gl.wikipedia.org/wiki?curid=463886", "title": "Ana Temprano", "text": "Ana Temprano Fern\u00e1ndez, nada en Oviedo o 24 de xaneiro de 1984, \u00e9 unha xogadora profesional de balonm\u00e1n espa\u00f1ola. Xoga de porteira e actualmente xoga no Club Balonm\u00e1n Zuazo de Barakaldo da Divisi\u00f3n de Honra de balonm\u00e1n feminino (Liga ABF).\n\u00c9 internacional coa selecci\u00f3n espa\u00f1ola, coa que logrou a medalla de prata no Campionato Europeo de Hungr\u00eda e Croacia de 2014.\nTraxectoria.\nOvetense de nacemento, actualmente compaxina o mundo do balonm\u00e1n cos estudos de fisioterapia. Os seus amigos e compa\u00f1eiras de equipo ad\u00f3itana chamar como \"Tempri.\" Tr\u00e1tase dunha porteira \u00e1xil e con moitos reflexos, a pesar do seu gran talle. Mide 1,73 metros e pesa 81 quilos."}
{"id": "463887", "revid": "25871", "url": "https://gl.wikipedia.org/wiki?curid=463887", "title": "Jessica Alonso Bernardo", "text": "Jessica Alonso Bernardo, nada o 20 de setembro de 1983 en Xix\u00f3n, \u00e9 unha xogadora espa\u00f1ola de balonm\u00e1n pertencente \u00f3 Le Havre AC franc\u00e9s.\n\u00c9 internacional absoluta coa selecci\u00f3n espa\u00f1ola, coa que logrou a medalla de bronce nos Xogos Ol\u00edmpicos de Londres 2012, xogando 90 partidos internacionais e anotando 194 goles.\n= Traxectoria =\nDurante as s\u00faas seis tempadas no equipo de Navarra, a SD Itxako, ga\u00f1ou catro Ligas ABF consecutivas nos seus \u00faltimos tres anos, de 2009 a 2012, tres Copas da Ra\u00ed\u00f1a, tres SuperCopas de Espa\u00f1a. Na tempada 2007-08, perdeu a final da Copa EHF, pero un ano m\u00e1is tarde conseguir\u00edan resarcirse \u00f3 vencer \u00f3 Leipzig, anotando 3 goles Jessica no partido de volta. Tam\u00e9n chegou \u00e1 final da liga de Campi\u00f3ns da EHF de 2010-11, e a pesar de que ga\u00f1aron o partido de volta, non puideron remontar o resultado da ida, quedando subcampioas.\nNo ver\u00e1n de 2012, fichou polo equipo serbio o RK Zajecar, co que consegue a liga Serbia e Campi\u00f3n da Copa. S\u00f3 estivo nel un ano, para irse \u00f3 balonm\u00e1n franc\u00e9s fichando polo Le Havre AC en 2013.\nEn Le Havre estivo d\u00faas tempadas quedando a primeira delas en terceira posici\u00f3n da liga Francesa. Na tempada 2015-16 ficha polo equipo franc\u00e9s de Besan\u00e7on quedando en quinta posici\u00f3n.Tras esta tempada ret\u00edrase do balonm\u00e1n profesional e na actualidade forma parte do corpo t\u00e9cnico da selecci\u00f3n espa\u00f1ola de balonm\u00e1n exercendo funci\u00f3ns como delegada."}
{"id": "463888", "revid": "89787", "url": "https://gl.wikipedia.org/wiki?curid=463888", "title": "Renata Flores Rivera", "text": "Renata Flores Rivera, nada en Huamanga o 20 de marzo de 2001, \u00e9 unha cantante peruana de quechua-pop e trap, filla do vocalista do grupo ayacuchano \"Paty y los caletas\". Ga\u00f1ou popularidade en Latinoam\u00e9rica por un viral da s\u00faa versi\u00f3n soul e afroperuana de \"The Way You Make Me Feel\" de Michael Jackson, cantado en quechua, e que tivo como obxectivo principal a revitalizaci\u00f3n da lingua andina. Traduciu a canci\u00f3n con axuda da s\u00faa avoa, Ada.\nTraxectoria.\nEn 2014 participou na versi\u00f3n peruana do espect\u00e1culo de talento La Voz Kids.\nEn marzo de 2018, no mes do D\u00eda Internacional da Muller; lanza o seu primeiro sinxelo orixinal en quechua titulado \"Qawachkanchik chay Killallata\" (\"Ollando a mesma l\u00faa\") gravado no Complexo Arqueol\u00f3xico Wari, na cidade de Ayacucho.\nPosteriormente, decantouse pola m\u00fasica trap, pero sempre compo\u00f1endo en quechua. A s\u00faa canci\u00f3n \"Tijeras\", unha composici\u00f3n con l\u00edrica feminista, \u00e9 unha mostra deste novo estilo no que Flores incursionou."}
{"id": "463889", "revid": "1576", "url": "https://gl.wikipedia.org/wiki?curid=463889", "title": "Carlos Henrique Casemiro", "text": ""}
{"id": "463890", "revid": "23204", "url": "https://gl.wikipedia.org/wiki?curid=463890", "title": "Carnaval Castro Barreiro", "text": "O Carnaval do Castro Barreiro \u00e9 a Feira \u00e9 un dos eventos culturais m\u00e1is reco\u00f1ecidos na parroquia de Salceda de Caselas. A \u00a0festividade comeza luns de Entroido e remata o martes pola noite.\nO Carnaval do Castro Barreiro \u00e9 un acontecemento diferente ao resto de carnavais que se celebran na contorna de Vigo. Dende os seus inicios os dous barrios do Castro Barreiro e a Feira enfr\u00f3ntanse nunha batalla por lucir a mellor carroza, comparsa, m\u00fasica en directo e por acadar as mellores festas. A rivalidade chega a tal punto que ambos os barrios argallan para degradar a festa dos seus contrincantes.\nDesco\u00f1\u00e9cense os primeiros rexistros sobre a celebraci\u00f3n desta festa, a\u00ednda que se ten constancia dunha carta escrita no 1888 na que se lle pide a un migrante do Brasil unha prenda para lucir na festa. Ser\u00e1 a partir desta data, finais do s\u00e9culo XIX, cando se comece a \u00a0rexistrar informaci\u00f3n.\nHistoria.\nOrixe.\nO Entroido \u00e9 unha festa universal que ten os seus antecedentes nas festas pag\u00e1s que se realizaban na honra a Baco, deus romano, ou ao touro Apis en Exipto. Alg\u00fans historiadores remontan a orixe desta festividade \u00e1 Sumeria e ao Exipto antigo, con celebraci\u00f3ns moi parecidas na \u00e9poca do Imperio Romano, desde onde se estendeu por toda Europa.\nEn Galicia deixou tradici\u00f3n dun Entroido rural xunto aos peliqueiros de Laza, as pantallas de Xinzo ou os boteiros de Viana.Tam\u00e9n destacan os xenerais do Ulla e o baile de damas e gal\u00e1ns de Cobres, xa que ambas as d\u00faas manifestaci\u00f3ns te\u00f1en relaci\u00f3n cos cabaleiros e co rancho do Entroido, elementos protagonistas do Carnaval de Salceda de Caselas na antig\u00fcidade.\nPor outra banda est\u00e1n os ser\u00e1ns, reuni\u00f3ns de car\u00e1cter festivo que ter\u00e1n moita influencia no desenvolvemento desta tradici\u00f3n xa que a partir deles nacer\u00e1 a rivalidade entre estes dous barrios veci\u00f1os nun contexto no que o Entroido xa exist\u00eda. Esta rivalidade naceu en dous ser\u00e1ns, un na Fonte da Pedra e outro na carballeira do Barral.\nXunto a estes acontecementos sum\u00e1selle a migraci\u00f3n como unha influencia clave para o desenvolvemento do mesmo. Os migrantes retornados foron moi activos na introduci\u00f3n dos bailes e da m\u00fasica.\nCoa chegada do franquismo en 1936, o Carnaval estivo prohibido, o que provocou a desaparici\u00f3n desta tradici\u00f3n en moitos concellos. En Salceda esta prohibici\u00f3n durou ata 1939. Antes de 1942 xa se volv\u00eda celebrar o Entroido, daquela sen gaiteiro e pouco a pouco seguiu dun xeito disimulado empregando como pretexto a festa da xuventude, primavera ou do santo que cadrase no martes.\nEn 1955, o Barreiro fixo a s\u00faa \u00faltima celebraci\u00f3n do Carnaval ata trece anos despois. Mentres tanto, a Feira seguiu coa comparsa e a carroza, pero abandonou o rancho ao desaparecer o seu contrincante.\nEvoluci\u00f3n.\nEn 1968 volve o Carnaval ao Barreiro cun crecemento da comparsa, mellora das infraestruturas, megafon\u00eda, roupas e a antiga rivalidade entre as aldeas. A\u00ednda as\u00ed, previo ao seu regreso, xa apareceran os altofalantes e as regueifas pola megafon\u00eda \u00e1s cinco da ma\u00f1\u00e1, ao igual que os chistes, algo que se segue mantendo como tradici\u00f3n clave da festa, nos que se parodia sucesos que ocorreron no barrio contrario.\nActualmente s\u00e9guense mantendo todas estas tradici\u00f3ns pero quizais cun pouco menos de rivalidade entre eles. A pesar disto, seguen a esperar ata o \u00faltimo momento para anunciar as festas, asexan o barrio rival para intentar pescudar como \u00e9 a s\u00faa carroza ou m\u00fasica, colocan grandes grellas de altofalantes dirixidas \u00e1 festa do barrio rival para arruinar a s\u00faa verbena ou \u201cvacilar\u201d aos rivais, entre outras moitas argalladas.\nEventos.\nLuns de Entroido.\nAs parroquias do Castro Barreiro e da Feira comezan a festividade do Entroido cunha noite de festa en ambos os barrios. Por tradici\u00f3n a xente que acode esa noite \u00e1 festa debe ir disfrazada para que non os reco\u00f1ezan e non se expor as\u00ed \u00e1s bromas dos disfrazados.\nAlgo tam\u00e9n moi caracter\u00edstico desa noite son os paseos dunha verbena a outra polos cami\u00f1os que unen os dous barrios, nestes atopas xente facendo o mesmo percorrido e continuando a troula con bromas e charlas.\nA festa al\u00f3ngase ata altas horas da madrugada e ata que remata a orquestra de tocar segue a loita entre os dous barrios.\nMartes de Entroido.\nO martes \u00e9 o d\u00eda do verdadeiro Entroido. Neste d\u00eda os veci\u00f1os de cada barrio prep\u00e1ranse para o desfile no centro de Salceda de Caselas, na Esfarrapada.\nA primeira hora da tarde, os barrios re\u00fanense no cruzamento onde se xuntan as estradas que v\u00e9n de cada barrio para seguiren xuntos o seu cami\u00f1o ata o casco urbano de Salceda. Cada barrio desfila coa s\u00faa carroza e comparsa acompa\u00f1ada por m\u00fasicos en directo. Ao chegaren a Salceda, as comparsas dan a volta \u00e1 praza do Concello e, diante deste, cada barrio fai unha pequena representaci\u00f3n relacionada co tema que simboliza a s\u00faa carroza, ademais de ler o famoso discurso, que recolle parte daqueles chistes expostos no pasqu\u00edn onde se mofan dos veci\u00f1os do barrio contrario.\nAo finalizar o desfile, cada comparsa volta ao seu barrio facendo unha \u00faltima parada no Cruceiro, a encrucillada que une os dous barrios, onde volven repetir o seu discurso e baile atribu\u00edndose a vitoria sobre o barrio rival, recitando mensaxes de sarcasmo e mofa. Coa chegada da noite, ambos os barrios volven repetir unha noite de verbena en cada barrio dando por rematado o Entroido.\nFontes.\nCarnaval Castro Barreiro. (s.f.). Obtido de \nXos\u00e9 Ram\u00f3n Paz Ant\u00f3n (2012). \"A tradici\u00f3n oral en Salceda de Caselas.\" Deputaci\u00f3n de Pontevedra."}
{"id": "463894", "revid": "98629", "url": "https://gl.wikipedia.org/wiki?curid=463894", "title": "Sim\u00f3n Gonz\u00e1lez Salgado", "text": "Sim\u00f3n Gonz\u00e1lez Salgado, nado en San Cibrao das Vi\u00f1as o 13 de agosto de 1964, \u00e9 un deportista de kickboxing, campi\u00f3n do mundo en trece ocasi\u00f3ns na modalidade de Full Contact. Na actualidade reside na cidade de Vigo onde imparte clases de boxeo, kickboxing e full contact no seu propio ximnasio.\nTraxectoria.\nSim\u00f3n Gonz\u00e1lez Salgado comezou a s\u00faa traxectoria no ano 1982 no ximnasio Smash, dirixido por Carlos Conde, quen nese momento era Campi\u00f3n de Europa. Nos seus inicios neste deporte o seu principal obxectivo era pasar tempo cos seus compa\u00f1eiros, mais cando se deron conta do seu potencial, anim\u00e1rono a implicarse nesta disciplina comezando as\u00ed no campionato afeccionado. Nesta categor\u00eda logrou numerosos \u00e9xitos en diferentes pesos (lixeiro, w\u00e9lter, medio e semipesado).\nCoroouse campi\u00f3n de Galicia, tres veces campi\u00f3n de Espa\u00f1a e campi\u00f3n de Europa. Posteriormente deu o salto ao campo profesional no que conseguiu dous campionatos de Espa\u00f1a (peso medio e semipesado) e trece t\u00edtulos mundiais en tres pesos diferentes (semipesado, cruceiro e pesado). Na actualidade adestra novas promesas do kickboxing no seu propio ximnasio, unha delas \u00e9 Alberto Loureiro, campi\u00f3n de Espa\u00f1a e terceiro no campionato de Europa.\nEn xu\u00f1o do 2014, cando tentaba arranxar as humidades do tellado da s\u00faa casa, escorregoulle un dos p\u00e9s da escaleira e caeu dende unha altura considerable. Debido a que todo o peso caeu sobre os seus tal\u00f3ns, rompeu unha v\u00e9rtebra que ao desprazarse tocou a medula. Como consecuencia deste accidente sofre unha paraplex\u00eda cun entre 5 e 10 por cento de posibilidades de recuperar a sensibilidade nas pernas.\nPalmar\u00e9s como afeccionado.\nCampi\u00f3n Galego 1983\nCampi\u00f3n de Espa\u00f1a en 1983\nCampi\u00f3n de Europa en 1985\nCampi\u00f3n de Espa\u00f1a en 1987\nCampi\u00f3n de Espa\u00f1a 1987\nPalmar\u00e9s como profesional.\nCampi\u00f3n de Espa\u00f1a en 1987\nCampi\u00f3n de Espa\u00f1a de 1995\nCampi\u00f3n do mundo ISKA 1996\nCampi\u00f3n do mundo ISKA 1997\nCampi\u00f3n do mundo ISKA 1998\nCampi\u00f3n do mundo WAKO 1999\nCampi\u00f3n do mundo WAKO 1999\nCampi\u00f3n do mundo WAKO 2000\nCampi\u00f3n do mundo WAKO 2001\nCampi\u00f3n do mundo WAKO 2001\nCampi\u00f3n do mundo WAKO 2002\nCampi\u00f3n do mundo WAKO 2002\nCampi\u00f3n do mundo WAKO 2003\nCampi\u00f3n do mundo WAKO 2004\nCampi\u00f3n do mundo WAKO 2004\nCampi\u00f3n do mundo WAKO 2004\nPremios.\nA Federaci\u00f3n Galega de Kickboxing outorgoulle no ano 2016 o premio ao mellor adestrador e ademais nomeouse o seu ximnasio como o mellor club de Galicia. Ao longo da s\u00faa vida recibiu numerosas condecoraci\u00f3ns deportivas, tanto polo seu labor dentro do cuadril\u00e1tero como f\u00f3ra. En 2018 recibiu de mans do presidente do Comit\u00e9 Ol\u00edmpico Espa\u00f1ol, o tam\u00e9n ourens\u00e1n Alejandro Blanco, a insignia ol\u00edmpica ao m\u00e9rito deportivo pola s\u00faa traxectoria no mundo do kickboxing."}
{"id": "463901", "revid": "1131", "url": "https://gl.wikipedia.org/wiki?curid=463901", "title": "Encoro de Cachamu\u00ed\u00f1a", "text": "O encoro de Cachamu\u00ed\u00f1a est\u00e1 situado no Pereiro de Aguiar na provincia de Ourense. Foi finalizado en 1954 e pertence ao r\u00edo Lonia.\nCaracter\u00edsticas.\nOs seus arredores est\u00e1n adaptados como lugar de entretemento e ocio. Est\u00e1 rodeado por cami\u00f1os de area polos cales se pode pasear, correr ou andar en bicicleta. \u00c9 habitual observar a xente pescando xa que est\u00e1 permitido. En cambio si que est\u00e1 prohibido o ba\u00f1o e os cans deben ir atados; o incumprimento destas normas poder\u00eda causar unha multa. Actualmente util\u00edzase a s\u00faa auga para o abastecemento. Presenta un volume de encoro de 2 hm3 e unha superficie de 27 ha, a\u00ednda que o seu caudal var\u00eda segundo a \u00e9poca do ano na que nos atopemos. Nalg\u00fan ver\u00e1n houbo \u00e9pocas de seca, debido \u00e1s baixas precipitaci\u00f3ns. Cando sucede isto pechan as comportas e ax\u00fadanse da auga do r\u00edo Mi\u00f1o para que esta poida chegar a todas as casas.\nBiodiversidade.\nNo encoro habitan distintas especies, tanto nas s\u00faas augas como nos seus arredores. Moitas at\u00f3panse en perigo de extinci\u00f3n, por iso hai que respectar o medio no que viven, coidalo e mantelo limpo. Entre os animais existentes est\u00e1n a carpa, a p\u00edntega, a boga do Douro, o marti\u00f1o peixeiro, a ra verde ou o parrulo."}
{"id": "463904", "revid": "27155", "url": "https://gl.wikipedia.org/wiki?curid=463904", "title": "Ozono estratosf\u00e9rico", "text": ""}
{"id": "463906", "revid": "88215", "url": "https://gl.wikipedia.org/wiki?curid=463906", "title": "James Cracknell", "text": "James Edward Cracknell, nado o 5 de maio de 1972 en Sutton, \u00e9 un remeiro brit\u00e1nico, dobre medallista ol\u00edmpico de ouro.\nTraxectoria.\nMentres estudaba na Kingston Grammar School comezou a practicar remo; participou nos campionatos xunen\u00eds de 1989 e 1990, logrando unha medalla de ouro en 1990. Licenciouse na Universidade de Reading en xograf\u00eda humana. Competiu en numerosas ocasi\u00f3ns en campionatos mundiais de remo sen lograr medalla ata que en 1997 formou equipo con Steve Redgrave, Matthew Pinsent e Tim Foster na categor\u00eda de catro sen temoneiro e con este equipo ga\u00f1ou os campionatos mundiais de 1997, 1998 e 1999 (neste caso con Ed Coode substitu\u00edndo ao lesionado Foster) e finalmente a medalla de ouro nas olimpiadas de 2000. Meses antes participara no documental \"Gold Fever\" da BBC que segu\u00eda ao equipo na s\u00faa preparaci\u00f3n ol\u00edmpica.\nAo se retirar Redgrave, formou equipo con Pinsent de dous sen temoneiro e con el ga\u00f1ou o ouro no campionato mundial de 2001, ademais lograron outro ouro en dous con temoneiro, e no de 2002. A tempada 2003 foi mala para a parella e en 2004 decidiron ir na categor\u00eda de catro sen temoneiro, con Steve Williams e Alex Partridge. Ed Coole substitu\u00edu a Partridge, lesionado, a tempo para participar nos Xogos Ol\u00edmpicos de 2004 nos que lograron o ouro logo de derrotar os campi\u00f3ns canadenses por 0.08 segundos.\nEn 2005 participou na carreira de remo oce\u00e1nico Atlantic Rowing Race co \"Spirit of EDF Energy\" facendo parella con Ben Fogle, e a\u00ednda que logo de 49 d\u00edas, 19 horas e 8 minutos cruzaron primeiros na categor\u00eda de parellas o uso de auga de lastre sup\u00faxolles, segundo as n normas da competici\u00f3n, unha penalizaci\u00f3n e quedaron finalmente segundos na s\u00faa categor\u00eda. \nEn febreiro de 2006 Cracknell anunciou a s\u00faa retirada do remo de competici\u00f3n e pouco despois a BBC emitiu \"Through Hell and High Water\" que segu\u00eda a experiencia de Cracknell e Fogle \"Spirit of EDF Energy\" na s\u00faa carreira polo Atl\u00e1ntico, e sobre esa experiencia a parella tam\u00e9n editou o libro \"The Crossing: Conquering the Atlantic in the World's Toughest Rowing Race\".\nEn decembro de 2008 participoucon Ben Fogle e Ed Coats na Amundsen Omega3 South Pole Race, quedaron segundo por atr\u00e1s dos noruegueses. A BBC emitiu unha serie de cinco cap\u00edtulos, os domingos en horario de m\u00e1xima audiencia, sobre a aventura \"On Thin Ice\" e tam\u00e9n fixo un libro sobre ela, \"Race to the Pole\".\nCracknell presentou deportes na ITV e Channel 4. Cubriu The Boat Race 2007 con Mark Durden-Smith para a ITV e presenta na ITV as competici\u00f3ns do British Superbike Championship. E tam\u00e9n \u00e9 o presentador principal en Channel 4 da Red Bull Air Race World Series. \u00c9 columnista de \"The Daily Telegraph\".\nPresentouse nas listas do Partido Conservador pola circunscrici\u00f3n do Suroeste de Inglaterra para as elecci\u00f3ns ao Parlamento Europeo de 2014 e malia ser terceiro non logrou ser elixido."}
{"id": "463908", "revid": "23204", "url": "https://gl.wikipedia.org/wiki?curid=463908", "title": "Walter Burley Griffin", "text": "Walter Burley Griffin, nado en Maywood o 24 de novembro de 1876 e finado en Lucknow o 11 de febreiro de 1937, foi un arquitecto estadounidense, famoso por dese\u00f1ar xunto \u00e1 s\u00faa esposa Marion Lucy Mahony a cidade de Camberra, destinada a ser a nova capital de Australia.\nTraxectoria.\nWalter era o maior de catro fillos de George Walter Griffin, un axente de seguros, e Estelle Griffin. A s\u00faa familia mudouse a Oak Park e despois a Elmhurst durante a s\u00faa infancia. De neno interesouse moi pronto polas paisaxes e os xard\u00edns e os seus pais permit\u00edronlle arranxar ao seu gusto o xard\u00edn da s\u00faa casa en Elmhurst. Griffin fixo os seus estudos superiores no Oak Park High School. O dese\u00f1ador de paisaxe O.C. Simonds convenceuno para estudar unha carreira de arquitectura.\nRecibiu o seu t\u00edtulo de arquitecto na Universidade de Illinois en 1901, aprobou a licenza de llinois que lle permit\u00eda a pr\u00e1ctica privada como arquitecto e comezou a traballar como empregado con Frank Lloyd Wright no seu estudo de Oak Park, permanecendo al\u00ed ata 1905, momento en que se foi logo dunha disputa sobre ser remunerado polo seu traballo con divisa xaponesa no canto de moeda norteamericana, xusto despois de que Wright regresara do Xap\u00f3n. Mentres traballaba con Wright co\u00f1eceu a Marion Lucy Mahony, persoa responsable de variadas modelaxes de perspectivas de edificios nos traballos de arquitectura de paisaxe de Wright, e casou con ela en 1911. Tralo matrimonio, Mahony comezou a traballar con Griffin.\nAbriu o seu propio despacho, concentr\u00e1ndose primordialmente en encargos residenciais. Eventualmente contratou os antigos empregados e colegas de Wright, Francis Barry Byrne e Harry Robinson. En 1912 Griffin ga\u00f1ou un concurso para dese\u00f1ar a nova cidade capital Camberra en Australia. El e Marion viaxaron cara a Australia en 1913 para supervisar o dese\u00f1o e a construci\u00f3n da nova capital, xunto con outros encargos que Walter recibira \u00e1 parte. Deixou a Francis Barry Byrne administrando a oficina de Chicago, mentres que Marion dirix\u00eda unha oficina en Sydney e Walter se atopaba a cargo do despacho en Melbourne. \nWalter exerceu a arquitectura durante vinte e un anos en Australia antes de partir cara a Lucknow (India), para dese\u00f1ar a Biblioteca da Universidade de Lucknow. Griffin faleceu de peritonite a comezos de 1937, cinco d\u00edas despois dunha cirurx\u00eda de ves\u00edcula no King George's Hospital de Lucknow no estado de Uttar Pradesh (India) e foi enterrado no cemiterio cristi\u00e1n desa cidade. Marion Mahony Griffin supervisou a finalizaci\u00f3n do Pioneer Building en que estaban traballando no momento da s\u00faa morte. Ela pechou as oficinas da India, deixou o despacho australiano en mans do socio de Griffin, Eric Milton Nicholls, e volveu a Chicago."}
{"id": "463911", "revid": "5863", "url": "https://gl.wikipedia.org/wiki?curid=463911", "title": "\u00c1ngeles Ram\u00edrez Fern\u00e1ndez", "text": ""}
{"id": "463915", "revid": "89787", "url": "https://gl.wikipedia.org/wiki?curid=463915", "title": "Miobatr\u00e1quidos", "text": "Os miobatr\u00e1quidos (Myobatrachidae) son unha familia de ras que viven en Australia e Nova Guinea. Os membros desta familia var\u00edan moito en tama\u00f1o desde especies menores de 1,5\u00a0cm de lonxitude, \u00e1 segunda ra m\u00e1is grande de Australia, \"Mixophyes iteratus\", de 12\u00a0cm. Toda a familia comprende especies que ou son terrestres ou acu\u00e1ticas, pero ningunha arb\u00f3rea.\nCaracter\u00edsticas.\nNa familia Myobatrachidae enc\u00f3ntranse formas de coidado parental \u00fanicas o reino animal. Nas d\u00faas especies do x\u00e9nero \"Rheobatrachus\", pertencentes a esta familia, a femia traga as s\u00faas cr\u00edas, e estas desenvolven a s\u00faa metamorfose no est\u00f3mago materno. A ra \"Assa darlingtoni\" ten unhas bolsas a cada lado do seu corpo, e o macho vix\u00eda os ovos ata que eclosionan e despois axuda os c\u00e1gados a pasar \u00e1s bolsas, onde completan a metamorfose. Outra forma peculiar de coidado parental, a\u00ednda que non \u00fanico, enc\u00f3ntrase nas especies do x\u00e9nero \"Limnodynastes\", nas que os machos se enterran preto dunha masa de ovos para protexelos.\nA\u00ednda que moitas especies est\u00e1n adaptadas a escavar, o que serve de axuda para sobrevivir en ambientes semi\u00e1ridos ou estacionalmente \u00e1ridos, a \"Myobatrachus gouldii\" e a \"Arenophryne rotunda\" chegan a po\u00f1er os seus ovos directamente en area h\u00famida a decenas de cent\u00edmetros por debaixo da superficie, en vez de facelo na auga. Estas especies carecen de c\u00e1gados, xa que os seus ovos eclosionan directamente como pequenas ras.\nAs ras desta familia carecen de discos adhesivos nas dedas como as que te\u00f1en as ras arbor\u00edcolas. A familia subdiv\u00eddese en subfamilias base\u00e1ndose principalmente nos seus h\u00e1bitos na posta de ovos. Os da subfamilia Limnodynastinae forman ni\u00f1os de escuma. A femia crea a escuma axitando un composto qu\u00edmico da s\u00faa pel coas mans. A escuma pode flotar ata a superficie da auga ou estar en terra. A subfamilia Rheobatrachinae cont\u00e9n as d\u00faas especies de ras que fan a crianza no est\u00f3mago, e o resto est\u00e1n na subfamilia Myobatrachinae.\nTaxonom\u00eda.\nOs miobatr\u00e1quidos div\u00eddense en tres subfamilias: Myobatrachinae, Limnodynastinae e Rheobatrachinae. A\u00ednda que a maior\u00eda das fontes clasifican estes tres grupos como subfamilias, alg\u00fans tax\u00f3nomos reco\u00f1\u00e9cenos como familias."}
{"id": "463916", "revid": "27155", "url": "https://gl.wikipedia.org/wiki?curid=463916", "title": "Myobatrachidae", "text": ""}
